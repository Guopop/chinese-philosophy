{
    "name": "中論",
    "author": "東晋・鳩摩羅什 譯",
    "loadChapterCount": 2,
    "chapters": [
        {
            "name": "釋僧睿序",
            "paragraphs": [
                {
                    "paragraph": "釋僧睿序",
                    "zhushu": "",
                    "type": 1
                },
                {
                    "paragraph": "中論有五百偈，龍樹菩薩之所造也。以中爲名者，照其實也；以論爲稱者，盡其言也。實非名不悟故，寄中以宣之；言非釋不盡故，假論以明之。其實旣宣，其言旣明，於菩薩之行，道場之照，朗然懸解矣。夫滯惑生於倒見，三界以之而淪溺；偏悟起於厭智，耿介以之而致乖。故知大覺在乎曠照，小智纏乎隘心。照之不曠，則不足以夷有無，一道俗；知之不盡，則未可以涉中途，泯二際。道俗之不夷，二際之不泯，菩薩之憂也。是以龍樹大士析之以中道，使惑趣之徒，望玄指而一變；括之以卽化，令玄悟之賓，喪諮詢於朝徹。蕩蕩焉，眞可謂坦夷路，於沖階敞玄門，於宇內扇慧風，於陳枚流甘露於枯悴者矣。夫百梁之搆興，則鄙茅茨之仄陋；睹斯論之宏曠，則知偏悟之鄙倍。幸哉！此區之赤縣，忽得移靈鷲以作鎭，險陂之邊情，乃蒙流光之餘惠，而今而後，談道之賢，始可與論實矣。云天竺諸國敢預學者之流，無不翫味斯論，以爲喉衿，其染翰申釋者，甚亦不少。今所出者，是天竺梵志名賓伽羅，秦言靑目之所釋也。其人雖信解深法，而辭不雅中，其中乖闕煩重者，法師皆裁而禆之，於經通之理盡矣，文或左右未盡善也。百論治外以閑邪，斯文祛內以流滯。大智釋論之淵博，十二門觀之精詣，尋斯四者，眞若日月入懷，無不朗然鍳徹矣。予翫之味之，不能釋手，遂復忘其鄙拙，託悟懷於一序，幷目品義題之於首。豈期能釋耶？蓋是欣自同之懷耳。",
                    "zhushu": ""
                }
            ]
        },
        {
            "name": "中論觀因緣品第一",
            "paragraphs": [
                {
                    "paragraph": "中論觀因緣品第一",
                    "zhushu": "",
                    "type": 1
                },
                {
                    "paragraph": "十六偈",
                    "zhushu": "",
                    "type": 2
                },
                {
                    "paragraph": "龍樹菩薩造梵志靑目釋",
                    "zhushu": "",
                    "type": 2
                },
                {
                    "paragraph": "姚秦三藏鳩摩羅什譯",
                    "zhushu": "",
                    "type": 2
                },
                {
                    "paragraph": "不生亦不滅，不常亦不斷，不一亦不異，不來亦不出。能說是因緣，善滅諸戲論，我稽首礼佛，諸說中第一。",
                    "zhushu": "",
                    "type": 2
                },
                {
                    "paragraph": "問曰：何故造此論？答曰：有人言万物從大自在天生，有言從韋紐天生，有言從和合生，有言從時生，有言從世性生，有言從變生，有言從自然生，有言從微塵生。有如是等謬，故墯於無因、邪因、斷、常等邪見，種種說我、我所，不知正法。佛欲斷如是等諸邪見，令知佛法故，先於聲聞法中說十二因緣。又爲已習行、有大心、堪受深法者，以大乘法說因緣相，所謂一切法不生不滅，不一不異等，畢竟空无所有。如般若波羅蜜中說：佛告須菩提：“菩薩坐道場時，觀十二因緣如虛空不可盡。”佛滅度後，後五百歲，像法中人，根轉鈍，深著諸法，求十二因緣、五陰、十二入、十八界等決定相，不知佛意，但著文字，聞大乘法中說畢竟空，不知何因緣故空，卽生疑見：若都畢竟空，云何分別有罪福報應等？如是則無世諦、第一義諦。取是空相而起貪著，於畢竟空中生種種過。龍樹菩薩爲是等故，造此中論。",
                    "zhushu": "",
                    "type": 2
                },
                {
                    "paragraph": "不生亦不滅，不常亦不斷，不一亦不異，不來亦不出。能說是因緣，善滅諸戲論，我稽首礼佛，諸說中第一。",
                    "zhushu": "",
                    "type": 2
                },
                {
                    "paragraph": "以此二偈讚佛，則已略說第一義。問曰：諸法無量，何故但以此八事破？答曰：法雖無量，略說八事，則爲摠破一切法。不生者，諸論師種種說生相：或謂因果一，或謂因果異，或謂因中先有果，或謂因中先無果，或謂自體生，或謂從他生，或謂共生，或謂有生，或謂無生。如是等說生相皆不然，此事後當廣說。生相決定不可得故，不生不滅者，若無生，何得有滅？以無生無滅故，餘六事亦無。問曰：不生不滅已摠破一切法，何故復說六事？答曰：爲成不生不滅義故，有人不受不生不滅，而信不常不斷。若深求不常不斷，卽是不生不滅。何以故？法若實有，則不應無；先有今無，是卽爲斷。若先有性，是則爲常。是故說不常不斷，卽入不生不滅義。有人雖聞四種破諸法，猶以四門成諸法，是亦不然。若一，則無緣；若異，則無相續。後當種種破，是故復說不一不異。有人雖聞六種破諸法，猶以來出成諸法。來者，言諸法從自在天世性微塵等來。出者，還去至本處。復次，萬物無生。何以故？世閒現見故，世閒眼見劫初穀不生。何以故？離劫初穀，今穀不可得。若離劫初穀，有今穀者，則應有生，而實不爾，是故不生。問曰：若不生，則應滅。答曰：不滅。何以故？世閒現見故，世閒眼見劫初穀不滅。若滅，今不應有穀，而實有穀，是故不滅。問曰：若不滅，則應常。答曰：不常。何以故？世閒現見故，世閒眼見万物不常。如穀芽時，種則變壞，是故不常。問曰：若不常，則應斷。答曰：不斷。何以故？世閒現見故，世閒眼見万物不斷。如從穀有芽，是故不斷。若斷，不應相續。問曰：若爾者，万物是一。答曰：不一。何以故？世閒現見故，世閒眼見万物不一。如穀不作芽，芽不作穀。若穀作芽，芽作穀者，應是一，而實不爾，是故不一。問曰：若不一，則應異。答曰：不異。何以故？世閒現見故，世閒眼見万物不異。若異者，何故分別穀芽、穀莖、穀葉，不說樹芽、樹莖、樹葉？是故不異。問曰：若不異，應有來。答曰：無來。何以故？世閒現見故，世閒眼見万物不來。如穀子中芽，無所從來。若來者，芽應從餘處來，如鳥來栖樹，而實不爾，是故不來。問曰：若不來，應有出。答曰：不出。何以故？世閒現見故，世閒眼見万物不出。若有出，應見芽從穀出，如蛇從穴出，而實不爾，是故不出。問曰：汝雖釋不生不滅義，我欲聞造論者所說。答曰：",
                    "zhushu": "",
                    "type": 2
                },
                {
                    "paragraph": "諸法不自生，亦不從他生，不共不無因，是故知無生。",
                    "zhushu": "",
                    "type": 2
                },
                {
                    "paragraph": "不自生者，万物無有從自體生，必待衆因。復次，若從自體生，則一法有二體：一謂生，二謂生者。若離餘因從自體生者，則無因無緣。又生更有生，生則無窮，自無故，他亦無。何以故？有自故有他。若不從自生，亦不從他生，共生則有二過，自生、他生故。若無因而有万物者，是則爲常。是事不然，無因則無果。若無因有果者，布施、持戒等應墮地獄，十惡、五逆應當生天，以無因故。復次，",
                    "zhushu": "",
                    "type": 2
                },
                {
                    "paragraph": "如諸法自性，不在於緣中，以無自性故，他性亦復無。",
                    "zhushu": "",
                    "type": 2
                },
                {
                    "paragraph": "諸法自性不在衆緣中，但衆緣和合故得名字。自性卽是自體，衆緣中無自性，自性無故，不自生；自性無故，他性亦無。何以故？因自性有他性，他性於他亦是自性。若破自性，卽破他性，是故不應從他性生。若破自性、他性，卽破共義。無因則有大過，有因尚可破，何況無因？於四句中，生不可得，是故不生。問曰：阿毗曇人言諸法從四緣生，云何言不生？何謂四緣？",
                    "zhushu": "",
                    "type": 2
                },
                {
                    "paragraph": "因緣次第緣，緣緣增上緣，四緣生諸法，更無第五緣。",
                    "zhushu": "",
                    "type": 2
                },
                {
                    "paragraph": "一切所有緣，皆攝在四緣，以是四緣万物得生。因緣，名一切有爲法；次第緣，除過去、現在阿羅漢最後心、心數法，餘過去、現在心、心數法，緣緣、增上緣，一切法。答曰：",
                    "zhushu": "",
                    "type": 2
                },
                {
                    "paragraph": "果爲從緣生？爲從非緣生？是緣爲有果？是緣爲無果？",
                    "zhushu": "",
                    "type": 2
                },
                {
                    "paragraph": "若謂有果，是果爲從緣生？爲從非緣生？若謂有緣，是緣爲有果？爲無果？二俱不然。何以故？",
                    "zhushu": "",
                    "type": 2
                },
                {
                    "paragraph": "因是法生果，是法名爲緣。若是果未生，何不名非緣？諸緣無決定。何以故？若果未生，是時不名爲緣。但眼見從緣生果故，名之爲緣。緣成由於果，以果後緣先故。若未有果，何得名爲緣？如甁，以水土和合故，有甁生。見甁故，知水土等是甁緣。若甁未生時，何以不名水土等爲非緣？是故果不從緣生，緣尚不生，何況非緣。復次，",
                    "zhushu": "",
                    "type": 2
                },
                {
                    "paragraph": "果先於緣中，有無俱不可。先无爲誰緣？先有何用緣？",
                    "zhushu": "",
                    "type": 2
                },
                {
                    "paragraph": "緣中先非有果，非無果。若先有果，不名爲緣，果先有故；若先無果，亦不名爲緣，不生餘物故。問曰：已摠破一切因緣，今欲聞一一破諸緣。答曰：",
                    "zhushu": "",
                    "type": 2
                },
                {
                    "paragraph": "若果非有生，亦復非無生，亦非有無生，何得言有緣？",
                    "zhushu": "",
                    "type": 2
                },
                {
                    "paragraph": "若緣能生果，應有三種：若有、若無、若有無。如先偈中說，緣中若先有果，不應言生，以先有故；若先無果，不應言生，以先無故，亦應與非緣同故。有無亦不生者，有無名爲半有半無，二俱有過。又有與無相違，無與有相違，何得一法有二相？如是三種，求果生相不可得故，云何言有因緣？次第緣者，果若未生時，則不應有滅。滅法何能緣？故無次第緣。",
                    "zhushu": "",
                    "type": 2
                },
                {
                    "paragraph": "諸心、心數法於三世中次第生，現在心、心數法滅，與未來心作次第緣。未來法未生，與誰作次第緣？若未來法已有，卽是生，何用次第緣？現在心、心數法無有住時。若不住，何能爲次第緣？若有住，則非有爲法。何以故？一切有爲法，常有滅相故。若滅已，則不能與作次第緣。若言滅法猶有，則是常；若常，則無罪福等。若謂滅時能與作次第緣，滅時半滅半未滅，更無第三法名爲滅時。又佛說一切有爲法念念滅，無一念時住，云何言現在法有欲滅、未欲滅？汝謂一念中無是欲滅、未欲滅，則破自法。汝阿毗曇說有滅法，有不滅法，有欲滅法，有不欲滅法。欲滅法者，現在法將欲滅。未欲滅法者，除現在將欲滅法，餘現在法及過去、未來無爲法，是名不欲滅法，是故無次第緣。緣緣者，",
                    "zhushu": "",
                    "type": 2
                },
                {
                    "paragraph": "如諸佛所說，眞實微妙法，於此無緣法，云何有緣緣？",
                    "zhushu": "",
                    "type": 2
                },
                {
                    "paragraph": "佛說大乘諸法，若有色、無色、有形、無形、有漏、無漏、有爲、無爲等諸法相，入於法性，一切皆空，無相無緣。譬如衆流入海，同爲一味，實法可信。隨宜所說，不可爲實，是故無緣緣。增上緣者，",
                    "zhushu": "",
                    "type": 2
                },
                {
                    "paragraph": "諸法無自性，故無有有相。說有是事故，是事有不然。",
                    "zhushu": "",
                    "type": 2
                },
                {
                    "paragraph": "經說十二因緣，是事有故，是事有，此則不然。何以故？諸法從衆緣生故，自無定性；自無定性故，無有有相；有相無故，何得言是事有故，是事有？是故無增上緣。佛隨凡夫分別有無故說。復次，",
                    "zhushu": "",
                    "type": 2
                },
                {
                    "paragraph": "略廣因緣中，求果不可得。因緣中若無，云何從緣出？",
                    "zhushu": "",
                    "type": 2
                },
                {
                    "paragraph": "略者，於和合因緣中無果；廣者，於一一緣中亦無果。若略、廣因緣中無果，云何言果從因緣出？復次，",
                    "zhushu": "",
                    "type": 2
                },
                {
                    "paragraph": "若謂緣無果，而從緣中出，是果何不從，非緣中而出？",
                    "zhushu": "",
                    "type": 2
                },
                {
                    "paragraph": "若因緣中求果不可得，何故不從非緣出？如泥中無甁，何故不從乳中出？復次，",
                    "zhushu": "",
                    "type": 2
                },
                {
                    "paragraph": "若果從緣生，是緣無自性，從無自性生，何得從緣生？果不從緣生，不從非緣生，以果無有故，緣非緣亦無。",
                    "zhushu": "",
                    "type": 2
                },
                {
                    "paragraph": "果從衆緣生，是緣無自性；若無自性，則無法。無法何能生？是故果不從緣生，不從非緣生者，破緣故，說非緣，實無非緣法，是故不從非緣生。若不從二生，是則無果；無果故，緣非緣亦無。",
                    "zhushu": ""
                }
            ]
        },
        {
            "name": "中論觀去來品第二",
            "paragraphs": [
                {
                    "paragraph": "中論觀去來品第二",
                    "zhushu": "",
                    "type": 1
                },
                {
                    "paragraph": "二十五偈",
                    "zhushu": "",
                    "type": 2
                },
                {
                    "paragraph": "問曰：世閒眼見三時有作：已去、未去、去時。以有作故，當知有諸法。答曰：",
                    "zhushu": "",
                    "type": 2
                },
                {
                    "paragraph": "已去無有去，未去亦無去，離已去未去，去時亦無去。",
                    "zhushu": "",
                    "type": 2
                },
                {
                    "paragraph": "已去無有去，已去故。若離去，有去業，是事不然。未去亦無去，未有去法故。去時名半去半未去，不離已去未去故。問曰：",
                    "zhushu": "",
                    "type": 2
                },
                {
                    "paragraph": "動處則有去，此中有去時。非已去未去，是故去時去。",
                    "zhushu": "",
                    "type": 2
                },
                {
                    "paragraph": "隨有作業處，是中應有去。眼見去時中有作業，已去中作業已滅，未去中未有作業，是故當知去時有去。答曰：",
                    "zhushu": "",
                    "type": 2
                },
                {
                    "paragraph": "云何於去時，而當有去法？若離於去法，去時不可得。",
                    "zhushu": "",
                    "type": 2
                },
                {
                    "paragraph": "去時有去法，是事不然。何以故？離去法，去時不可得。若離去法，有去時者，應去時中有去，如器中有果。復次，",
                    "zhushu": "",
                    "type": 2
                },
                {
                    "paragraph": "若言去時去，是人則有咎。離去有去時，去時獨去故。",
                    "zhushu": "",
                    "type": 2
                },
                {
                    "paragraph": "若謂已去、未去中無去，去時實有去者，是人則有咎。若離去法有去時，則不相因待。何以故？若說去時有去，是則爲二，而實不爾，是故不得言離去有去時。復次，",
                    "zhushu": "",
                    "type": 2
                },
                {
                    "paragraph": "若去時有去，則有二種去，一謂爲去時，二謂去時去。",
                    "zhushu": "",
                    "type": 2
                },
                {
                    "paragraph": "若謂去時有去，是則有過。所謂有二去：一者因去有去時，二者去時中有去。問曰：若有二去，有何咎？答曰：",
                    "zhushu": "",
                    "type": 2
                },
                {
                    "paragraph": "若有二去法，則有二去者。以離於去者，去法不可得。",
                    "zhushu": "",
                    "type": 2
                },
                {
                    "paragraph": "若有二去法，則有二去者。何以故？因去法，有去者故。一人有二去、二去者，此則不然，是故去時亦無去。問曰：離去者，無去法可爾，今三時中定有去者。答曰：",
                    "zhushu": "",
                    "type": 2
                },
                {
                    "paragraph": "若離於去者，去法不可得。以無去法故，何得有去者？",
                    "zhushu": "",
                    "type": 2
                },
                {
                    "paragraph": "若離於去者，則去法不可得。今云何於無去法中，言三時定有去者？復次，",
                    "zhushu": "",
                    "type": 2
                },
                {
                    "paragraph": "去者則不去，不去者不去，離去不去者，無第三去者。",
                    "zhushu": "",
                    "type": 2
                },
                {
                    "paragraph": "無有去者。何以故？若有去者，則有二種：若去者、若不去者。若離是二，無第三去者。問曰：若去者去，有何咎？答曰：",
                    "zhushu": "",
                    "type": 2
                },
                {
                    "paragraph": "若言去者去，云何有此義？若離於去法，去者不可得。",
                    "zhushu": "",
                    "type": 2
                },
                {
                    "paragraph": "若謂定有去者用去法，是事不然。何以故？離去法，去者不可得故。若離去者，定有去法，則去者能用去法，而實不爾。復次，",
                    "zhushu": "",
                    "type": 2
                },
                {
                    "paragraph": "若去者有去，則有二種去，一謂去者去，二謂去法去。",
                    "zhushu": "",
                    "type": 2
                },
                {
                    "paragraph": "若言去者用去法，則有二過。於一去者中而有二去：一以去法成去者，二以去者成去法。去者成已，然後用去法，是事不然。是故先三時中，謂定有去者用去法，是事不然。復次，",
                    "zhushu": "",
                    "type": 2
                },
                {
                    "paragraph": "若謂去者去，是人則有咎。離去有去者，說去者有去。",
                    "zhushu": "",
                    "type": 2
                },
                {
                    "paragraph": "若人說去者能用去法，是人則有咎。離去法有去者。何以故？說去者用去法，是爲先有去者，後有去法，是事不然，是故三時中無有去者。復次，若決定有去、有去者，應有初發，而於三時中求發不可得。何以故？",
                    "zhushu": "",
                    "type": 2
                },
                {
                    "paragraph": "已去中無發，未去中無發，去時中無發，何處當有發？",
                    "zhushu": "",
                    "type": 2
                },
                {
                    "paragraph": "何以故，三時中無發？",
                    "zhushu": "",
                    "type": 2
                },
                {
                    "paragraph": "未發無去時，亦無有已去，是二應有發，未去何有發？無去無未去，亦復無去時，一切無有發，何故而分別？",
                    "zhushu": "",
                    "type": 2
                },
                {
                    "paragraph": "若人未發，則無去時，亦無已去；若有發，當在二處，去時、已去中。二俱不然，未去時未有發故，未去中何有發？發無故，無去；無去故，無去者。何得有已去、未去、去時？問曰：若無去、無去者，應有住、住者。答曰：",
                    "zhushu": "",
                    "type": 2
                },
                {
                    "paragraph": "去者則不住，不去者不住，離去不去者，何有第三住？",
                    "zhushu": "",
                    "type": 2
                },
                {
                    "paragraph": "若有住、有住者，應去者住。若不去者住，若離此二，應有第三住。是事不然，去者不住，去未息故。與去相違，名爲住。不去者亦不住。何以故？因去法滅，故有住，無去則無住。離去者、不去者，更無第三住者。若有第三住者，卽在去者、不去者中。以是故，不得言去者住。復次，",
                    "zhushu": "",
                    "type": 2
                },
                {
                    "paragraph": "去者若當住，云何有此義？若當離於去，去者不可得。",
                    "zhushu": "",
                    "type": 2
                },
                {
                    "paragraph": "汝謂去者住，是事不然。何以故？離去法，去者不可得。若去者在去相，云何當有住？去住相違故。復次，",
                    "zhushu": "",
                    "type": 2
                },
                {
                    "paragraph": "去未去無住，去時亦無住，所有行止法，皆同於去義。",
                    "zhushu": "",
                    "type": 2
                },
                {
                    "paragraph": "若謂去者住，是人應在去時、已去、未去中住，三處皆無住，是故汝言去者有住，是則不然。如破去法、住法，行、止亦如是。行者，如從穀子相續，至芽、莖、葉等；止者，穀子滅故，芽、莖、葉滅。相續故名行，斷故名止。又如無明緣諸行乃至老死，是名行。無明滅故，諸行等滅，是名止。問曰：汝雖種種門破去、去者、住、住者，而眼見有去、住。答曰：肉眼所見不可信，若實有去、去者，爲以一法成？爲以二法成？二俱有過。何以故？",
                    "zhushu": "",
                    "type": 2
                },
                {
                    "paragraph": "去法卽去者，是事則不然，去法異去者，是事亦不然。",
                    "zhushu": "",
                    "type": 2
                },
                {
                    "paragraph": "若去法、去者一，是則不然，異亦不然。問曰：一異有何過？答曰：",
                    "zhushu": "",
                    "type": 2
                },
                {
                    "paragraph": "若謂於去法，卽爲是去者，作者及作業，是事則爲一。若謂於去法，有異於去者，離去者有去，離去有去者。",
                    "zhushu": "",
                    "type": 2
                },
                {
                    "paragraph": "如是二俱有過。何以故？若去法卽是去者，是則錯乱，破於因緣。因去有去者，因去者有去，又去名爲法，去者名爲人，人常法無常。若一者，則二俱應常，二俱無常。一中有如是等過，若異者，則相違。未有去法，應有去者；未有去者，應有去法，不相因待。一法滅，應一法在，異中有如是等過。復次，",
                    "zhushu": "",
                    "type": 2
                },
                {
                    "paragraph": "去去者是二，若一異法成，二門俱不成，云何當有成？",
                    "zhushu": "",
                    "type": 2
                },
                {
                    "paragraph": "若去者、去法有，若以一法成，若以異法成，二俱不可得。先已說無第三法成。若謂有成，應說因緣無去。無去者，今當更說：",
                    "zhushu": "",
                    "type": 2
                },
                {
                    "paragraph": "因去知去者，不能用是去。先無有去法，故無去者去。",
                    "zhushu": "",
                    "type": 2
                },
                {
                    "paragraph": "隨以何去法知去者，是去者不能用是去法。何以故？是去法未有時，無有去者，亦無去時、已去、未去。如先有人有城邑，得有所起，去法、去者則不然。去者，因去法成；去法，因去者成故。復次，",
                    "zhushu": "",
                    "type": 2
                },
                {
                    "paragraph": "因去知去者，不能用異去，於一去者中，不得二去故。",
                    "zhushu": "",
                    "type": 2
                },
                {
                    "paragraph": "隨以何去法知去者，是去者不能用異去法。何以故？一去者中，二去法不可得故。復次，",
                    "zhushu": "",
                    "type": 2
                },
                {
                    "paragraph": "決定有去者，不能用三去，不決定去者，亦不用三去。去法定不定，去者不用三，是故去去者，所去處皆無。",
                    "zhushu": "",
                    "type": 2
                },
                {
                    "paragraph": "決定者，名本實有，不因去法生。去法名身動，三種名：未去、已去、去時。若決定有去者，離去法應有去者，不應有住，是故說決定有去者，不能用三去。若去者不決定，不決定名本實無。以因去法得名去者，以無去法故，不能用三去。因去法故，有去者；若先無去法，則無去者。云何言不決定去者用三去？如去者，去法亦如是，若先離去者，決定有去法，則不因去者有去法。是故去者不能用三去法，若決定無去法，去者何所用？如是思惟觀察，去法、去者、所去處，是法皆相因待。因去法有去者，因去者有去法；因是二法，則有可去處。不得言定有，不得言定無，是故決定知三法虛妄，空無所有，但有假名，如幻如化。",
                    "zhushu": ""
                }
            ]
        },
        {
            "name": "中論觀六情品第三",
            "paragraphs": [
                {
                    "paragraph": "中論觀六情品第三",
                    "zhushu": "",
                    "type": 1
                },
                {
                    "paragraph": "八偈",
                    "zhushu": "",
                    "type": 2
                },
                {
                    "paragraph": "問曰：經中說有六情，所謂：",
                    "zhushu": "",
                    "type": 2
                },
                {
                    "paragraph": "眼耳及鼻舌，身意等六情。此眼等六情，行色等六塵。",
                    "zhushu": "",
                    "type": 2
                },
                {
                    "paragraph": "此中眼爲內情，色爲外塵，眼能見色，乃至意爲內情，法爲外塵，意能知法。答曰：無也。何以故？",
                    "zhushu": "",
                    "type": 2
                },
                {
                    "paragraph": "是眼則不能，自見其己體。若不能自見，云何見餘物？",
                    "zhushu": "",
                    "type": 2
                },
                {
                    "paragraph": "是眼不能見自體。何以故？如燈能自照，亦能照他。眼若是見相，亦應自見，亦應見他，而實不爾。是故偈中說：若眼不自見，何能見餘物？問曰：眼雖不能自見，而能見他，如火能燒他，不能自燒。答曰：",
                    "zhushu": "",
                    "type": 2
                },
                {
                    "paragraph": "火喻則不能，成於眼見法。去未去去時，已摠答是事。",
                    "zhushu": "",
                    "type": 2
                },
                {
                    "paragraph": "汝雖作火喻，不能成眼見法，是事去來品中已答。如已去中無去，未去中無去，去時中無去。如已燒、未燒、燒時，俱無有燒。如是已見、未見、見時，俱無見相。復次，",
                    "zhushu": "",
                    "type": 2
                },
                {
                    "paragraph": "見若未見時，則不名爲見。而言見能見，是事則不然。",
                    "zhushu": "",
                    "type": 2
                },
                {
                    "paragraph": "眼未對色，則不能見，爾時不名爲見。因對色，名爲見。是故偈中說：未見時無見，云何以見能見？復次，二處俱無見法。何以故？",
                    "zhushu": "",
                    "type": 2
                },
                {
                    "paragraph": "見不能有見，非見亦不見。若已破於見，則爲破見者。",
                    "zhushu": "",
                    "type": 2
                },
                {
                    "paragraph": "見不能見，先已說過故。非見亦不見，無見相故。若無見相，云何能見？見法無故，見者亦無。何以故？若離見，有見者，無眼者亦應以餘情見。若以見見，則見中有見相，見者無見相，是故偈中說：若已破於見，則爲破見者。復次，",
                    "zhushu": "",
                    "type": 2
                },
                {
                    "paragraph": "離見不離見，見者不可得。以無見者故，何有見可見？",
                    "zhushu": "",
                    "type": 2
                },
                {
                    "paragraph": "若有見，見者則不成；若無見，見者亦不成。見者無故，云何有見可見？若無見者，誰能用見法分別外色？是故偈中說：以無見者故，何有見可見？復次，",
                    "zhushu": "",
                    "type": 2
                },
                {
                    "paragraph": "見可見無故，識等四法無。四取等諸緣，云何當得有？",
                    "zhushu": "",
                    "type": 2
                },
                {
                    "paragraph": "見、可見法無故，識、觸、受、愛四法皆無，以無愛等故，四取等十二因緣分亦無。復次，",
                    "zhushu": "",
                    "type": 2
                },
                {
                    "paragraph": "耳鼻舌身意，聲及聞者等，當知如是義，皆同於上說。",
                    "zhushu": "",
                    "type": 2
                },
                {
                    "paragraph": "如見、可見法空，屬衆緣故，無決定，餘耳等五情，聲等五塵，當知亦同見、可見法。義同故，不別說。",
                    "zhushu": ""
                }
            ]
        },
        {
            "name": "中論觀五陰品第四",
            "paragraphs": [
                {
                    "paragraph": "中論觀五陰品第四",
                    "zhushu": "",
                    "type": 1
                },
                {
                    "paragraph": "九偈",
                    "zhushu": "",
                    "type": 2
                },
                {
                    "paragraph": "問曰：經說有五陰，是事云何？答曰：",
                    "zhushu": "",
                    "type": 2
                },
                {
                    "paragraph": "若離於色因，色則不可得，若當離於色，色因不可得。",
                    "zhushu": "",
                    "type": 2
                },
                {
                    "paragraph": "色因者，如布因縷，除縷則無布，除布則無縷。布如色，縷如因。問曰：若離色因有色，有何過？答曰：",
                    "zhushu": "",
                    "type": 2
                },
                {
                    "paragraph": "離色因有色，是色則無因。無因而有法，是事則不然。",
                    "zhushu": "",
                    "type": 2
                },
                {
                    "paragraph": "如離縷有布，布則無因。無因而有法，世閒所無有。問曰：佛法、外道法、世閒法中，皆有無因法。佛法有三無爲，無爲常故，無因。外道法中，虛空、時、方、神、微塵、涅槃等，世閒法，虛空、時、方等，是三法無處不有，故名爲常。常故無因，汝何以說無因法世閒所無？答曰：此無因法但有言說，思惟分別則皆無。若法從因緣有，不應言無因，若無因緣，則如我說。問曰：有二種因：一者作因，二者言說因。是無因法無作因，但有言說因，令人知故。答曰：雖有言說因，是事不然。虛空，如六種中破；餘事後當破。復次，現事尚皆可破，何況微塵等不可見法。是故說無因法世閒所無。問曰：若離色，有色因，有何過？答曰：",
                    "zhushu": "",
                    "type": 2
                },
                {
                    "paragraph": "若離色有因，則是無果因。若言無果因，則無有是處。",
                    "zhushu": "",
                    "type": 2
                },
                {
                    "paragraph": "若除色果，但有色因者，卽是無果因。問曰：若無果有因，有何咎？答曰：無果有因，世閒所無。何以故？以果故，名爲因。若無果，云何名因？復次，若因中無果者，物何以不從非因生？是事如破因緣品中說，是故無有無果因。復次，",
                    "zhushu": "",
                    "type": 2
                },
                {
                    "paragraph": "若已有色者，則不用色因；若無有色者，亦不用色因。",
                    "zhushu": "",
                    "type": 2
                },
                {
                    "paragraph": "二處有色因，是則不然。若先因中有色，不名爲色因；若先因中無色，亦不名爲色因。問曰：若二處俱不然，但有無因，色有何咎？答曰：",
                    "zhushu": "",
                    "type": 2
                },
                {
                    "paragraph": "無因而有色，是事終不然。是故有智者，不應分別色。",
                    "zhushu": "",
                    "type": 2
                },
                {
                    "paragraph": "若因中有果，因中無果，此事尚不可得，何況無因有色。是故言：無因而有色，是事終不然。是故有智者，不應分別色。分別名凡夫，以無明愛染貪著色，然後以邪見生分別戲論，說因中有果、無果等。今此中求色不可得，是故智者不應分別。復次，",
                    "zhushu": "",
                    "type": 2
                },
                {
                    "paragraph": "若果似於因，是事則不然，果若不似因，是事亦不然。",
                    "zhushu": "",
                    "type": 2
                },
                {
                    "paragraph": "若果與因相似，是事不然。因細、果麤故，因、果、色、力等各異。如布似縷，則不名布，縷多布一故，不得言因果相似。若因果不相似，是亦不然。如麻縷不成絹。麤縷無出細布，是故不得言因果不相似。二義不然故，無色、無色因。",
                    "zhushu": "",
                    "type": 2
                },
                {
                    "paragraph": "受陰及想陰，行陰識陰等，其餘一切法，皆同於色陰。",
                    "zhushu": "",
                    "type": 2
                },
                {
                    "paragraph": "四陰及一切法，亦應如是思惟破。又今造論者欲讚美空義故，而說偈：",
                    "zhushu": "",
                    "type": 2
                },
                {
                    "paragraph": "若人有問者，離空而欲答，是則不成答，俱同於彼疑。若人有難問，離空說其過，是不成難問，俱同於彼疑。",
                    "zhushu": "",
                    "type": 2
                },
                {
                    "paragraph": "若人論議時各有所執，離於空義而有問答者，皆不成問答，俱亦同疑。如人言甁是無常，問者言：“何以故無常？”答言：“從無常因生故。”此不名答。何以故？因緣中亦疑，不知爲常爲无常，是爲同彼所疑。問者若欲說其過，不依於空而說諸法無常，則不名問難。何以故？汝因無常破我常，我亦因常破汝无常。若實無常，則無業報，眼、耳等諸法念念滅，亦無有分別。有如是等過，皆不成問難，同彼所疑。若依空破常者，則無有過。何以故？此人不取空相故，是故若欲問答，尚應依於空法，何況欲求離苦寂滅相者？",
                    "zhushu": ""
                }
            ]
        },
        {
            "name": "中論觀六種品第五",
            "paragraphs": [
                {
                    "paragraph": "中論觀六種品第五",
                    "zhushu": "",
                    "type": 1
                },
                {
                    "paragraph": "八偈",
                    "zhushu": "",
                    "type": 2
                },
                {
                    "paragraph": "問曰：六種各有定相，有定相故，則有六種。答曰：",
                    "zhushu": "",
                    "type": 2
                },
                {
                    "paragraph": "空相未有時，則無虛空法。若先有虛空，卽爲是無相。",
                    "zhushu": "",
                    "type": 2
                },
                {
                    "paragraph": "若未有虛空相，先有虛空法者，虛空則無相。何以故？無色處名虛空相，色是作法無常。若色未生，未生則無滅，爾時無虛空相。因色故，有無色處，無色處名虛空相。問曰：若無相有虛空，有何咎？答曰：",
                    "zhushu": "",
                    "type": 2
                },
                {
                    "paragraph": "是無相之法，一切處無有。於無相法中，相則無所相。",
                    "zhushu": "",
                    "type": 2
                },
                {
                    "paragraph": "若於常、無常法中，求無相法不可得。如論者言：是有、是無云何知？各有相故。生、住、滅是有爲相，無生、住、滅是無爲相。虛空若無相，則無虛空。若謂先無相，後相來相者，是亦不然。若先無相，則無法可相。何以故？",
                    "zhushu": "",
                    "type": 2
                },
                {
                    "paragraph": "有相無相中，相則無所住。離有相無相，餘處亦不住。",
                    "zhushu": "",
                    "type": 2
                },
                {
                    "paragraph": "如有峯有角，尾端有毛，頸下垂□，是名牛相。若離是相，則無牛；若無牛，是諸相無所住。是故說於無相法中，相則無所相。有相中相亦不住，先有相故。如水相中，火相不住，先有自相故。復次，若無相中相住者，則爲無因。無因名爲無法而有相，相、可相，常相因待故。離有相、無相法，更無第三處可相。是故偈中說：離有相無相，餘處亦不住。復次，",
                    "zhushu": "",
                    "type": 2
                },
                {
                    "paragraph": "相法無有故，可相法亦無；可相法無故，相法亦復無。",
                    "zhushu": "",
                    "type": 2
                },
                {
                    "paragraph": "相無所住故，則無可相法；可相法無故，相法亦無。何以故？因相有可相，因可相有相，共相因待故。",
                    "zhushu": "",
                    "type": 2
                },
                {
                    "paragraph": "是故今無相，亦無有可相，離相可相已，更亦無有物。",
                    "zhushu": "",
                    "type": 2
                },
                {
                    "paragraph": "於因緣中，本末推求，相、可相決定不可得。是二不可得故，一切法皆無。一切法皆攝在相、可相二法中。或相爲可相，或可相爲相。如火以烟爲相，烟亦復以火爲相。問曰：若無有有，應當有無。答曰：",
                    "zhushu": "",
                    "type": 2
                },
                {
                    "paragraph": "若使無有有，云何當有無？有無旣已無，知有無者誰？",
                    "zhushu": "",
                    "type": 2
                },
                {
                    "paragraph": "凡物若自壞，若爲他壞，名爲無。无不自有，從有而有。是故言：若使無有有，云何當有無？眼見耳聞尚不可得，何況無物。問曰：以無有有故，無亦無，應當有知有無者。答曰：若有知者，應在有中？應在無中？有無旣破，知者亦同破。",
                    "zhushu": "",
                    "type": 2
                },
                {
                    "paragraph": "是故知虛空，非有亦非無，非相非可相，餘五同虛空。",
                    "zhushu": "",
                    "type": 2
                },
                {
                    "paragraph": "如虛空，種種求相不可得；餘五種亦如是。問曰：虛空不在初，不在後，何以先破？答曰：地、水、火、風，衆緣和合故易破；識以苦樂因故，知無常變異故易破；虛空無如是相，但凡夫悕望爲有，是故先破。復次，虛空能持四大，四大因緣有識，是故先破根本，餘者自破。問曰：世閒人盡見諸法是有是無，汝何以獨與世閒相違，言無所見？答曰：",
                    "zhushu": "",
                    "type": 2
                },
                {
                    "paragraph": "淺智見諸法，若有若無相，是則不能見，滅見安隱法。",
                    "zhushu": "",
                    "type": 2
                },
                {
                    "paragraph": "若人未得道，不見諸法實相，愛見因緣故，種種戲論。見法生時，謂之爲有，取相言有；見法滅時，謂之爲斷，取相言無。智者見諸法生，卽滅無見；見諸法滅，卽滅有見。是故於一切法雖有所見，皆如幻如夢。乃至无漏道見尚滅，何況餘見。是故若不見滅，見安隱法者，則見有見無。",
                    "zhushu": ""
                }
            ]
        },
        {
            "name": "中論觀染染者品第六",
            "paragraphs": [
                {
                    "paragraph": "中論觀染染者品第六",
                    "zhushu": "",
                    "type": 1
                },
                {
                    "paragraph": "十偈",
                    "zhushu": "",
                    "type": 2
                },
                {
                    "paragraph": "問曰：經說貪欲、瞋恚、愚癡是世閒根本。貪欲有種種名，初名愛，次名著，次名染，次名婬欲，次名貪欲，有如是等名字，此是結使，依止衆生。衆生名染者，貪欲名染法。有染法、染者故，則有貪欲，餘二亦如是。有瞋則有瞋者，有癡則有癡者，以此三毒因緣起三業，三業因緣起三界，是故有一切法。答曰：經雖說有三毒名字，求實不可得。何以故？",
                    "zhushu": "",
                    "type": 2
                },
                {
                    "paragraph": "若離於染法，先自有染者，因是染欲者，應生於染法。若無有染者，云何當有染？若有若無染，染者亦如是。",
                    "zhushu": "",
                    "type": 2
                },
                {
                    "paragraph": "若先定有染者，則不更須染，染者先已染故。若先定無染者，亦復不應起染，要當先有染者，然後起染。若先無染者，則無受染者，染法亦如是。若先離人，定有染法，此則無因，云何得起？似如無薪火。若先定無染法，則無有染者，是故偈中說：若有若無染，染者亦如是。問曰：若染法、染者先後相待生，是事不可得者，若一時生，有何咎？答曰：",
                    "zhushu": "",
                    "type": 2
                },
                {
                    "paragraph": "染者及染法，俱成則不然。染者染法俱，則無有相待。",
                    "zhushu": "",
                    "type": 2
                },
                {
                    "paragraph": "若染法、染者一時成，則不相待。不因染者有染法，不因染法有染者，是二應常已，無因成故。若常，則多過，无有解脫法。復次，今當以一異法破染法、染者。何以故？",
                    "zhushu": "",
                    "type": 2
                },
                {
                    "paragraph": "染者染法一，一法云何合？染者染法異，異法云何合？",
                    "zhushu": "",
                    "type": 2
                },
                {
                    "paragraph": "染法、染者，若以一法合，若以異法合，若一則無合。何以故？一法云何自合？如指端不能自觸。若以異法合，是亦不可。何以故？以異成故。若各成竟，不須復合，雖合猶異。復次，一、異俱不可。何以故？",
                    "zhushu": "",
                    "type": 2
                },
                {
                    "paragraph": "若一有合者，離伴應有合，若異有合者，離伴亦應合。",
                    "zhushu": "",
                    "type": 2
                },
                {
                    "paragraph": "若染、染者一，强名爲合者，應離餘因緣，而有染、染者。復次，若一，亦不應有染、染者二名。染是法，染者是人。若人、法爲一，是則大乱。若染、染者各異，而言合者，則不須餘因緣而有合。若異而合者，雖遠亦應合。問曰：一不合可爾，眼見異法共合。答曰：",
                    "zhushu": "",
                    "type": 2
                },
                {
                    "paragraph": "若異而有合，染染者何事？是二相先異，然後說合相。",
                    "zhushu": "",
                    "type": 2
                },
                {
                    "paragraph": "若染、染者先有決定異相，而後合者，是則不合。何以故？是二相先已異，而後强說合。復次，",
                    "zhushu": "",
                    "type": 2
                },
                {
                    "paragraph": "若染及染者，先各成異相，旣已成異相，云何而言合？",
                    "zhushu": "",
                    "type": 2
                },
                {
                    "paragraph": "若染、染者先各成別相，汝今何以强說合相？復次，",
                    "zhushu": "",
                    "type": 2
                },
                {
                    "paragraph": "異相無有成，是故汝欲合，合相竟無成，而復說異相。",
                    "zhushu": "",
                    "type": 2
                },
                {
                    "paragraph": "汝已染、染者異相不成故，復說合相。合相中有過，染、染者不成，汝爲成合相故，復說異相。汝自已爲定，而所說不定。何以故？",
                    "zhushu": "",
                    "type": 2
                },
                {
                    "paragraph": "異相不成故，合相則不成。於何異相中，而欲說合相？",
                    "zhushu": "",
                    "type": 2
                },
                {
                    "paragraph": "以此中染、染者異相不成故，合相亦不成。汝於何異相中而欲說合相？復次，",
                    "zhushu": "",
                    "type": 2
                },
                {
                    "paragraph": "如是染染者，非合不合成。諸法亦如是，非合不合成。",
                    "zhushu": "",
                    "type": 2
                },
                {
                    "paragraph": "如染，恚、癡亦如是。如三毒，一切煩惱、一切法亦如是。非先非後，非合非散等，因緣所成。",
                    "zhushu": ""
                }
            ]
        },
        {
            "name": "中論觀三相品第七",
            "paragraphs": [
                {
                    "paragraph": "中論觀三相品第七",
                    "zhushu": "",
                    "type": 1
                },
                {
                    "paragraph": "三十五偈",
                    "zhushu": "",
                    "type": 2
                },
                {
                    "paragraph": "問曰：經說有爲法有三相：生、住、滅。万物以生法生，以住法住，以滅法滅，是故有諸法。答曰：不爾。何以故？三相無決定故。是三相爲是有爲，能作有爲相？爲是無爲，能作有爲相？二俱不然。何以故？",
                    "zhushu": "",
                    "type": 2
                },
                {
                    "paragraph": "若生是有爲，則應有三相；若生是無爲，何名有爲相？",
                    "zhushu": "",
                    "type": 2
                },
                {
                    "paragraph": "若生是有爲，應有三相：生、住、滅，是事不然。何以故？共相違故。相違者，生相應生法，住相應住法，滅相應滅法。若法生時，不應有住、滅相違法，一時則不然，如明闇不俱。以是故，生不應是有爲法，住、滅相亦應如是。問曰：若生非有爲，若是無爲，有何咎？答曰：若生是無爲，云何能爲有爲法作相？何以故？無爲法無性故，因滅有爲，名無爲，是故說不生不滅，名無爲相，更無自相。是故無法不能爲法作相，如兔角、龜毛等，不能爲法作相。是故生非無爲，住、滅亦如是。復次，",
                    "zhushu": "",
                    "type": 2
                },
                {
                    "paragraph": "三相若聚散，不能有所相，云何於一處，一時有三相？",
                    "zhushu": "",
                    "type": 2
                },
                {
                    "paragraph": "是生、住、滅相，若一一能爲有爲法作相，若和合能與有爲法作相，二俱不然。何以故？若謂一一者，於一處中或有有相，或有無相，生時無住、滅，住時無生、滅，滅時無生、住。若和合者，共相違法，云何一時俱？若謂三相更有三相者，是亦不然。何以故？",
                    "zhushu": "",
                    "type": 2
                },
                {
                    "paragraph": "若謂生住滅，更有有爲相，是卽爲无窮，無卽非有爲。",
                    "zhushu": "",
                    "type": 2
                },
                {
                    "paragraph": "若謂生、住、滅，更有有爲相，生更有生、有住、有滅。如是三相，復應更有相。若爾，則無窮。若更無相，是三相則不名有爲法，亦不能爲有爲法作相。問曰：汝說三相爲無窮，是事不然。生、住、滅雖是有爲，而非無窮。何以故？",
                    "zhushu": "",
                    "type": 2
                },
                {
                    "paragraph": "生生之所生，生於彼本生，本生之所生，還生於生生。",
                    "zhushu": "",
                    "type": 2
                },
                {
                    "paragraph": "法生時，通自體七法共生：一法，二生，三住，四滅，五生生，六住住，七滅滅。是七法中，本生除自體，能生六法，生生能生本生，本生能生生生。是故三相雖是有爲，而非無窮。答曰：",
                    "zhushu": "",
                    "type": 2
                },
                {
                    "paragraph": "若謂是生生，能生於本生，生生從本生，何能生本生？",
                    "zhushu": "",
                    "type": 2
                },
                {
                    "paragraph": "若是生生能生本生者，是生生則不名從本生生。何以故？是生生從本生生，云何能生本生？復次，",
                    "zhushu": "",
                    "type": 2
                },
                {
                    "paragraph": "若謂是本生，能生於生生，本生從彼生，何能生生生？",
                    "zhushu": "",
                    "type": 2
                },
                {
                    "paragraph": "若謂本生能生生生者，是本生不名從生生生。何以故？是本生從生生生，云何能生生生？生生法應生本生，而今生生不能生本生。生生未有自體，何能生本生？是故本生不能生生生。問曰：是生生生時，非先非後，能生本生，但生生生時，能生本生。答曰：不然。何以故？",
                    "zhushu": "",
                    "type": 2
                },
                {
                    "paragraph": "若生生生時，能生於本生，生生尚未有，何能生本生？",
                    "zhushu": "",
                    "type": 2
                },
                {
                    "paragraph": "若謂生生生時，能生本生可爾，而實未有，是故生生生時，不能生本生。復次，",
                    "zhushu": "",
                    "type": 2
                },
                {
                    "paragraph": "若本生生時，能生於生生，本生尚未有，何能生生生？",
                    "zhushu": "",
                    "type": 2
                },
                {
                    "paragraph": "若謂是本生生時，能生生生可爾，而實未有，是故本生生時，不能生生生。問曰：",
                    "zhushu": "",
                    "type": 2
                },
                {
                    "paragraph": "如燈能自照，亦能照於彼。生法亦如是，自生亦生彼。",
                    "zhushu": "",
                    "type": 2
                },
                {
                    "paragraph": "如燈入於闇室，照了諸物，亦能自照。生亦如是，能生於彼，亦能自生。答曰：不然。何以故？",
                    "zhushu": "",
                    "type": 2
                },
                {
                    "paragraph": "燈中自無闇，住處亦無闇，破闇乃名照，無闇則無照。",
                    "zhushu": "",
                    "type": 2
                },
                {
                    "paragraph": "燈體自無闇，明所及處亦无闇，明闇相違故，破闇故名照，無闇則無照，何得言燈自照亦照彼？問曰：是燈非未生有照，亦非生已有照。但燈生時，能自照，亦照彼。答曰：",
                    "zhushu": "",
                    "type": 2
                },
                {
                    "paragraph": "云何燈生時，而能破於闇？此燈初生時，不能及於闇。",
                    "zhushu": "",
                    "type": 2
                },
                {
                    "paragraph": "燈生時，名半生半未生，燈體未成就，云何能破闇？又燈不能及闇，如人得賊，乃名爲破。若謂燈雖不到闇，而能破闇者，是亦不然。何以故？",
                    "zhushu": "",
                    "type": 2
                },
                {
                    "paragraph": "燈若未及闇，而能破闇者，燈在於此閒，則破一切闇。",
                    "zhushu": "",
                    "type": 2
                },
                {
                    "paragraph": "若燈有力不到闇而能破者，此處燃燈，應破一切處闇，俱不及故。復次，燈不應自照、照彼。何以故？",
                    "zhushu": "",
                    "type": 2
                },
                {
                    "paragraph": "若燈能自照，亦能照於彼，闇亦應自闇，亦能闇於彼。",
                    "zhushu": "",
                    "type": 2
                },
                {
                    "paragraph": "若燈與闇相違故，能自照，亦照於彼；闇與燈相違故，亦應自蔽、蔽彼。若闇與燈相違，不能自蔽、蔽彼；燈與闇相違，亦不應自照，亦照彼，是故燈喻非也。破生因緣未盡故，今當更說：",
                    "zhushu": "",
                    "type": 2
                },
                {
                    "paragraph": "此生若未生，云何能自生？若生已自生，生已何用生？",
                    "zhushu": "",
                    "type": 2
                },
                {
                    "paragraph": "是生自生時，爲生已生？爲未生生？若未生生，則是無法，無法何能自生？若謂生已生，則爲已成，不須復生。如已作不應更作，若已生，若未生，是二俱不生，故無生。汝先說生如燈，能自生，亦生彼，是事不然。住、滅亦如是。復次，",
                    "zhushu": "",
                    "type": 2
                },
                {
                    "paragraph": "生非生已生，亦非未生生，生時亦不生，去來中已答。",
                    "zhushu": "",
                    "type": 2
                },
                {
                    "paragraph": "生，名衆緣和合有生。已生中無作故無生；未生中無作故無生。生時亦不然。離生法，生時不可得；離生時，生法亦不可得。云何生時生？是事去來中已答。已生法不可生。何以故？生已復生，如是展轉，則爲無窮，如作已復作。復次，若生已更生者，以何生法生是生相？未生而言生已生者，則自違所說。何以故？生相未生而汝謂生，若未生謂生者，法或可生已而生，或可未生而生，汝先說生已生，是則不定。復次，如燒已不應復燒，去已不應復去。如是等因緣故，生已不應生。未生法亦不生。何以故？法若未生，則不應與生緣和合；若不與生緣和合，則無法生。若法未與生緣和合而生者，應無作法而作，無去法而去，無染法而染，無恚法而恚，無癡法而癡，如是則皆破世閒法，是故未生法不生。復次，若未生法生者，世閒未生法皆應生。一切凡夫未生菩提，今應生菩提；不壞法阿羅漢無有煩惱，今應生煩惱；兔等无角，今皆應生。但是事不然，是故未生法亦不生。問曰：未生法不生者，以未有緣，無作、無作者、無時、無方等，故不生。若有緣，有作、有作者、有時、有方等和合故，未生法生。是故若說一切未生法皆不生，是事不爾。答曰：若法有緣，有時、有方等和合則生者，先有亦不生，先無亦不生，有無亦不生，三種先已破，是故生已不生，未生亦不生，生時亦不生。何以故？已生分不生，未生分亦不生，如先答。復次，若離生，有生時者，應生時生。但離生，无生時，是故生時亦不生。復次，若言生時生者，則有二生過：一以生故名生時，二以生時中生。二皆不然。無有二法，云何有二生？是故生時亦不生。復次，生法未發，則無生時；生時無故，生何所依？是故不得言生時生。如是推求，生已無生，未生無生，生時無生；无生故，生不成；生不成故，住、滅亦不成；生、住、滅不成故，有爲法不成。是故偈中說：去、未去、去時中已答。問曰：我不定言生已生、未生生、生時生，但衆緣和合故有生。答曰：汝雖有是說，此則不然。何以故？",
                    "zhushu": "",
                    "type": 2
                },
                {
                    "paragraph": "若謂生時生，是事已不成，云何衆緣合，爾時而得生？",
                    "zhushu": "",
                    "type": 2
                },
                {
                    "paragraph": "生時生已種種因緣破，汝今何以更說衆緣和合故有生？若衆緣具足不具足，皆與生同破。復次，",
                    "zhushu": "",
                    "type": 2
                },
                {
                    "paragraph": "若法衆緣生，卽是寂滅性，是故生生時，是二俱寂滅。",
                    "zhushu": "",
                    "type": 2
                },
                {
                    "paragraph": "衆緣所生法，無自性故寂滅。寂滅，名爲無此無彼無相，斷言語道，滅諸戲論。衆緣，名如因縷有布，因蒲有席。若縷自有定相，不應從麻出；若布自有定相，不應從縷出。而實從縷有布，從麻有縷，是故縷亦無定性，布亦無定性。如燃、可燃，因緣和合成，無有自性。可燃無故，燃亦無；燃無故，可燃亦無。一切法亦如是。是故從衆緣生法無自性，無自性故空，如野馬無實。是故偈中說：生與生時，二俱寂滅。不應說生時生，汝雖種種因緣欲成生相，皆是戲論，非寂滅相。問曰：定有三世別異，未來世法得生，因緣卽生，何故言無生？答曰：",
                    "zhushu": "",
                    "type": 2
                },
                {
                    "paragraph": "若有未生法，說言有生者，此法先已有，更復何用生？",
                    "zhushu": "",
                    "type": 2
                },
                {
                    "paragraph": "若未來世中有未生法而生，是法先已有，何用更生有法？不應更生。問曰：未來雖有，非如現在相，以現在相故說生。答曰：現在相未來中無。若无，云何言未來生法生？若有，不名未來，應名現在。現在不應更生，二俱無生故不生。復次，汝謂生時生，亦能生彼，今當更說。",
                    "zhushu": "",
                    "type": 2
                },
                {
                    "paragraph": "若言生時生，是能有所生，何得更有生，而能生是生？",
                    "zhushu": "",
                    "type": 2
                },
                {
                    "paragraph": "若生生時，能生彼，是生誰復能生？",
                    "zhushu": "",
                    "type": 2
                },
                {
                    "paragraph": "若謂更有生，生生則無窮，離生生有生，法皆能自生。",
                    "zhushu": "",
                    "type": 2
                },
                {
                    "paragraph": "若生更有生，生則無窮。若是生更無生，而自生者，一切法亦皆能自生，而實不爾。復次，",
                    "zhushu": "",
                    "type": 2
                },
                {
                    "paragraph": "有法不應生，無亦不應生，有無亦不生，此義先已說。",
                    "zhushu": "",
                    "type": 2
                },
                {
                    "paragraph": "凡所有生，爲有法有生？爲無法有生？爲有無法有生？是皆不然，是事先已說。離此三事，更無有生，是故無生。復次，",
                    "zhushu": "",
                    "type": 2
                },
                {
                    "paragraph": "若諸法滅時，是時不應生；法若不滅者，終无有是事。",
                    "zhushu": "",
                    "type": 2
                },
                {
                    "paragraph": "若法滅相，是法不應生。何以故？二相相違故。一是滅相，知法是滅；一是生相，知法是生。二相相違法，一時則不然，是故滅相法不應生。問曰：若滅相法不應生，不滅相法應生。答曰：一切有爲法，念念滅故，無不滅法。離有爲，无有決定無爲法，無爲法但有名字。是故說不滅法，終無有是事。問曰：若法無生，應有住？答曰：",
                    "zhushu": "",
                    "type": 2
                },
                {
                    "paragraph": "不住法不住，住法亦不住，住時亦不住，無生云何住？",
                    "zhushu": "",
                    "type": 2
                },
                {
                    "paragraph": "不住法不住，無住相故，住法亦不住。何以故？已有住故。因去故有住，若住法先有，不應更住。住時亦不住，離住不住，更無住時，是故亦不住。如是一切處求住不可得故，卽是無生。若无生，云何有住？復次，",
                    "zhushu": "",
                    "type": 2
                },
                {
                    "paragraph": "若諸法滅時，是則不應住，法若不滅者，終無有是事。",
                    "zhushu": "",
                    "type": 2
                },
                {
                    "paragraph": "若法滅相，是法無有住相。何以故？一法中有二相相違故：一是滅相，二是住相。一時一處有住、滅相，是事不然，是故不得言滅相法有住。問曰：若法不滅，應有住。答曰：無有不滅法。何以故？",
                    "zhushu": "",
                    "type": 2
                },
                {
                    "paragraph": "所有一切法，皆是老死相，終不見有法，離老死有住。",
                    "zhushu": "",
                    "type": 2
                },
                {
                    "paragraph": "一切法生時，无常常隨逐。無常有二名：老及死。如是一切法常有老死，故無住時。復次，",
                    "zhushu": "",
                    "type": 2
                },
                {
                    "paragraph": "住不自相住，亦不異相住。如生不自生，亦不異相生。",
                    "zhushu": "",
                    "type": 2
                },
                {
                    "paragraph": "若有住法，爲自相住？爲他相住？二俱不然。若自相住，則爲是常。一切有爲法，從衆緣生，若住法自住，則不名有爲。住若自相住，法亦應自相住。如眼不能自見，住亦如是。若異相住，則住更有住，是則無窮。復次，見異法生異相，不得不因異法而有異相，異相不定故。因異相而住者，是事不然。問曰：若無住，應有滅？答曰：無。何以故？",
                    "zhushu": "",
                    "type": 2
                },
                {
                    "paragraph": "法已滅不滅，未滅亦不滅，滅時亦不滅，無生何有滅？",
                    "zhushu": "",
                    "type": 2
                },
                {
                    "paragraph": "若法已滅，則不滅，以先滅故。未滅亦不滅，離滅相故。滅時亦不滅，離二更無滅時。如是推求滅法，卽是无生，無生何有滅？復次，",
                    "zhushu": "",
                    "type": 2
                },
                {
                    "paragraph": "法若有住者，是則不應滅；法若不住者，是亦不應滅。",
                    "zhushu": "",
                    "type": 2
                },
                {
                    "paragraph": "若法定住，則無有滅。何以故？由有住相故。若住法滅，則有二相：住相、滅相。是故不得言住中有滅，如生死不得一時有。若法不住，亦無有滅。何以故？離住相故。若離住相，則無法，无法云何滅？復次，",
                    "zhushu": "",
                    "type": 2
                },
                {
                    "paragraph": "是法於是時，不於是時滅；是法於異時，不於異時滅。",
                    "zhushu": "",
                    "type": 2
                },
                {
                    "paragraph": "若法有滅相，是法爲自相滅？爲異相滅？二俱不然。何以故？如乳不於乳時滅。隨有乳時，乳相定住故。非乳時亦不滅，若非乳，不得言乳滅。復次，",
                    "zhushu": "",
                    "type": 2
                },
                {
                    "paragraph": "如一切諸法，生相不可得，以無生相故，卽亦無滅相。",
                    "zhushu": "",
                    "type": 2
                },
                {
                    "paragraph": "如先推求一切法生相不可得，爾時卽無滅相。破生故無生，無生云何有滅？若汝意猶未已，今當更說破滅因緣：",
                    "zhushu": "",
                    "type": 2
                },
                {
                    "paragraph": "若法是有者，是卽無有滅，不應於一法，而有有無相。",
                    "zhushu": "",
                    "type": 2
                },
                {
                    "paragraph": "諸法有時，推求滅相不可得。何以故？云何一法中亦有亦無相？如光影不同處。復次，",
                    "zhushu": "",
                    "type": 2
                },
                {
                    "paragraph": "若法是無者，是卽無有滅。譬如第二頭，無故不可斷。",
                    "zhushu": "",
                    "type": 2
                },
                {
                    "paragraph": "法若無者，則無滅相。如第二頭、第三手，無故不可斷。復次，",
                    "zhushu": "",
                    "type": 2
                },
                {
                    "paragraph": "法不自相滅，他相亦不滅，如自相不生，他相亦不生。",
                    "zhushu": "",
                    "type": 2
                },
                {
                    "paragraph": "如先說生相，生不自生，亦不從他生。若以自體生，是則不然。一切物皆從衆緣生，如指端不能自觸。如是生不能自生，從他生亦不然。何以故？生未有故，不應從他生。是生無故，無自體；自體無故，他亦无，是故從他生亦不然。滅法亦如是，不自相滅，不他相滅。復次，",
                    "zhushu": "",
                    "type": 2
                },
                {
                    "paragraph": "生住滅不成，故無有有爲，有爲法無故，何得有无爲？",
                    "zhushu": "",
                    "type": 2
                },
                {
                    "paragraph": "汝先說有生、住、滅相故有有爲，以有有爲，故有無爲。今以理推求，三相不可得，云何得有有爲？如先說无有無相法。有爲法無故，何得有無爲？无爲相名不生、不住、不滅。止有爲相故，名无爲相。無爲自無別相，因是三相，有無爲相。如火爲熱相，地爲堅相，水爲冷相，無爲則不然。問曰：若是生、住、滅畢竟无者，云何論中得說名字？答曰：",
                    "zhushu": "",
                    "type": 2
                },
                {
                    "paragraph": "如幻亦如夢，如乾闥婆城，所說生住滅，其相亦如是。",
                    "zhushu": "",
                    "type": 2
                },
                {
                    "paragraph": "生、住、滅相無有決定，凡人貪著，謂有決定。諸賢聖憐愍，欲止其顚倒，還以其所著名字爲說，語言雖同，其心則異。如是說生、住、滅相，不應有難。如幻化所作，不應責其所由，不應於中有憂喜想，但應眼見而已。如夢中所見，不應求實。如乾闥婆城，日出時現，而無有實，但假爲名字，不久則滅。生、住、滅亦如是。凡夫分別爲有，智者推求則不可得。",
                    "zhushu": ""
                }
            ]
        },
        {
            "name": "中論觀作作者品第八",
            "paragraphs": [
                {
                    "paragraph": "中論觀作作者品第八",
                    "zhushu": "",
                    "type": 1
                },
                {
                    "paragraph": "十二偈",
                    "zhushu": "",
                    "type": 2
                },
                {
                    "paragraph": "問曰：現有作、有作者、有所用作法，三事和合故有果報，是故應有作者、作業。答曰：上來品品中，破一切法皆无有餘。如破三相，三相無故，無有有爲；有爲無故，无無爲。有爲、无爲無故，一切法盡無。作、作者若是有爲，有爲中已破；若是无爲，無爲中已破，不應復問。汝著心深故，而復更問，今當復答：",
                    "zhushu": "",
                    "type": 2
                },
                {
                    "paragraph": "決定有作者，不作決定業；決定無作者，不作無定業。",
                    "zhushu": "",
                    "type": 2
                },
                {
                    "paragraph": "若先定有作者，定有作業，則不應作；若先定無作者，定無作業，亦不應作。何以故？",
                    "zhushu": "",
                    "type": 2
                },
                {
                    "paragraph": "決定業無作，是業無作者，定作者無作，作者亦無業。",
                    "zhushu": "",
                    "type": 2
                },
                {
                    "paragraph": "若先決定有作業，不應更有作者，又離作者，應有作業，但是事不然。若先決定有作者，不應更有作業，又離作業，應有作者，但是事不然。是故決定作者、決定作業，不應有作；不決定作者、不決定作業，亦不應有作。何以故？本來無故，有作者、有作業尚不能作，何況無作者、无作業？復次，",
                    "zhushu": "",
                    "type": 2
                },
                {
                    "paragraph": "若定有作者，亦定有作業，作者及作業，卽墮於無因。",
                    "zhushu": "",
                    "type": 2
                },
                {
                    "paragraph": "若先定有作者，定有作業，汝謂作者有作，卽爲無因。離作業，有作者，離作者，有作業，則不從因緣有。問曰：若不從因緣，有作者、有作業，有何咎？答曰：",
                    "zhushu": "",
                    "type": 2
                },
                {
                    "paragraph": "若墮於無因，則無因無果，無作无作者，无所用作法。若無作等法，則無有罪福，罪福等无故，罪福報亦無。若无罪福報，亦無有涅槃。諸可有所作，皆空無有果。",
                    "zhushu": "",
                    "type": 2
                },
                {
                    "paragraph": "若墮於無因，一切法則無因无果。能生法名爲因，所生法名爲果。是二卽無。是二無故，无作、無作者，亦无所用作法，亦无罪福。罪福無故，亦無罪福果報及涅槃道，是故不得從无因生。問曰：若作者不定，而作不定業，有何咎？答曰：一事無，尚不能起作業，何況二事都無。譬如化人，以虛空爲舍，但有言說，而無作者、作業。問曰：若无作者、無作業，不能有所作，今有作者、有作業，應有作。答曰：",
                    "zhushu": "",
                    "type": 2
                },
                {
                    "paragraph": "作者定不定，不能作二業，有無相違故，一處則無二。",
                    "zhushu": "",
                    "type": 2
                },
                {
                    "paragraph": "作者定不定，不能作定不定業。何以故？有無相違故，一處不應有二，有是決定，无是不決定。一人一事，云何有有無？復次，",
                    "zhushu": "",
                    "type": 2
                },
                {
                    "paragraph": "有不能作無，无不能作有，若有作作者，其過如先說。",
                    "zhushu": "",
                    "type": 2
                },
                {
                    "paragraph": "若有作者而無業，何能有所作？若无作者而有業，亦不能有所作。何以故？如先說有中，若先有業，作者復何所作？若先無業，云何可得作？如是則破罪福等因緣果報。是故偈中說：有不能作無，無不能作有，若有作作者，其過如先說。復次，",
                    "zhushu": "",
                    "type": 2
                },
                {
                    "paragraph": "作者不作定，亦不作不定，及定不定業，其過如先說。",
                    "zhushu": "",
                    "type": 2
                },
                {
                    "paragraph": "定業已破，不定業亦破，定不定業亦破，今欲一時摠破，故說是偈。是故作者不能作三種業，今三種作者亦不能作業。何以故？",
                    "zhushu": "",
                    "type": 2
                },
                {
                    "paragraph": "作者定不定，亦定亦不定，不能作於業，其過如先說。",
                    "zhushu": "",
                    "type": 2
                },
                {
                    "paragraph": "作者定不定，亦定亦不定，不能作於業。何以故？如先三種過因緣，此中應廣說。如是一切處，求作者、作業皆不可得。問曰：若言无作、無作者，則復墮无因。答曰：是業從衆緣生，假名爲有，無有決定，不如汝所說。何以故？",
                    "zhushu": "",
                    "type": 2
                },
                {
                    "paragraph": "因業有作者，因作者有業，成業義如是，更無有餘事。",
                    "zhushu": "",
                    "type": 2
                },
                {
                    "paragraph": "業先無決定，因人起業，因業有作者。作者亦无決定，因有作業，名爲作者。二事和合故，得成作、作者。若從和合生，則無自性；無自性故空，空則无所生。但隨凡夫憶想分別故，說有作業、有作者，第一義中無作業、无作者。復次，",
                    "zhushu": "",
                    "type": 2
                },
                {
                    "paragraph": "如破作作者，受受者亦爾，及一切諸法，亦應如是破。",
                    "zhushu": "",
                    "type": 2
                },
                {
                    "paragraph": "如作、作者，不得相離；不相離故，不決定；无決定故，無自性。受、受者亦如是。受名五陰身，受者是人。如是離人無五陰，離五陰無人，但從衆緣生，如受、受者，餘一切法亦應如是破。",
                    "zhushu": ""
                }
            ]
        },
        {
            "name": "中論觀本住品第九",
            "paragraphs": [
                {
                    "paragraph": "中論觀本住品第九",
                    "zhushu": "",
                    "type": 1
                },
                {
                    "paragraph": "十二偈",
                    "zhushu": "",
                    "type": 2
                },
                {
                    "paragraph": "問曰：有人言：",
                    "zhushu": "",
                    "type": 2
                },
                {
                    "paragraph": "眼耳等諸根，苦樂等諸法，誰有如是事？是則名本住。若無有本住，誰有眼等法？以是故當知，先已有本住。",
                    "zhushu": "",
                    "type": 2
                },
                {
                    "paragraph": "眼耳鼻舌身命等諸根，名爲眼耳等根，苦受、樂受、不苦不樂受、想、思、憶念等心、心數法，名爲苦樂等法。有論師言：先未有眼等法，應有本住，因是本住，眼等諸根得增長；若无本住，身及眼等諸根爲因何生而得增長？答曰：",
                    "zhushu": "",
                    "type": 2
                },
                {
                    "paragraph": "若離眼等根，及苦樂等法，先有本住者，以何而可知？",
                    "zhushu": "",
                    "type": 2
                },
                {
                    "paragraph": "若離眼耳等根，苦樂等法，先有本住者，以何可說？以何可知？如外法甁、衣等。以眼等根得知，內法以苦樂等根得知，如經中說：可壞是色相，能受是受相，能識是識相。汝說離眼耳苦樂等先有本住者，以何可知，說有是法？問曰：有論師言：出入息、視眴、壽命、思惟、苦樂、憎愛、動發等是神相。若无有神，云何有出入息等相？是故當知離眼耳等根、苦樂等法，先有本住。答曰：是神若有，應在身內，如壁中有柱。若在身外，如人被鎧。若在身內，身則不可壞，神常在內故，是故言神在身內，但有言說，虛妄無實。若在身外，覆身如鎧者，身應不可見，神細密覆故，亦應不可壞，而今實見身壞。是故當知離苦樂等，先無餘法。若謂斷臂時，神縮在內不可斷者，斷頭時，亦應縮在內不應死，而實有死，是故知離苦樂等，先有神者，但有言說，虛妄无實。復次，若言身大則神大，身小則神小，如燈大則明大，燈小則明小者，如是神則隨身不應常，若隨身者，身无則神無，如燈滅則明滅。若神無常，則與眼耳苦樂等同，是故當知離眼耳等，先無別神。復次，如風狂病人，不得自在，不應作而作。若有神是諸作主者，云何言不得自在？若風狂病不惱神者，應離神別有所作。如是種種推求，離眼耳等根、苦樂等法，先無本住。若必謂離眼耳等根、苦樂等法，有本住者，無有是事。何以故？",
                    "zhushu": "",
                    "type": 2
                },
                {
                    "paragraph": "若離眼耳等，而有本住者，亦應離本住，而有眼耳等。",
                    "zhushu": "",
                    "type": 2
                },
                {
                    "paragraph": "若本住離眼耳等根、苦樂等法先有者，今眼耳等根、苦樂等法亦應離本住而有。問曰：二事相離可爾，但使有本住。答曰：",
                    "zhushu": "",
                    "type": 2
                },
                {
                    "paragraph": "以法知有人，以人知有法。離法何有人，離人何有法？",
                    "zhushu": "",
                    "type": 2
                },
                {
                    "paragraph": "法者，眼耳苦樂等，人者是本住。汝謂以有法故，知有人；以有人故，知有法。今離眼耳等法何有人？離人何有眼耳等法？復次，",
                    "zhushu": "",
                    "type": 2
                },
                {
                    "paragraph": "一切眼等根，實無有本住，眼耳等諸根，異相而分別。",
                    "zhushu": "",
                    "type": 2
                },
                {
                    "paragraph": "眼耳等諸根，苦樂等諸法，實无有本住。因眼緣色生眼識，以和合因緣，知有眼耳等諸根。不以本住故知，是故偈中說：一切眼等根，實無有本住，眼耳等諸根，各自能分別。問曰：",
                    "zhushu": "",
                    "type": 2
                },
                {
                    "paragraph": "若眼等諸根，無有本住者，眼等一一根，云何能知塵？",
                    "zhushu": "",
                    "type": 2
                },
                {
                    "paragraph": "若一切眼耳等諸根、苦樂等諸法，無本住者，今一一根云何能知塵？眼耳等諸根無思惟，不應有知，而實知塵。當知離眼耳等諸根，更有能知塵者。答曰：若爾者，爲一一根中各有知者？爲一知者在諸根中？二俱有過。何以故？",
                    "zhushu": "",
                    "type": 2
                },
                {
                    "paragraph": "見者卽聞者，聞者卽受者，如是等諸根，則應有本住。",
                    "zhushu": "",
                    "type": 2
                },
                {
                    "paragraph": "若見者卽是聞者，聞者卽是受者，則是一神。如是眼等諸根，應先有本住。色聲香等無有定知者，或可以眼聞聲，如人有六向，隨意見聞。若聞者、見者是一，於眼等根，隨意見聞，但是事不然。",
                    "zhushu": "",
                    "type": 2
                },
                {
                    "paragraph": "若見聞各異，受者亦各異，見時亦應聞，如是則神多。",
                    "zhushu": "",
                    "type": 2
                },
                {
                    "paragraph": "若見者、聞者、受者各異，則見時亦應聞。何以故？離見者有聞者故。如是鼻舌身中，神應一時行。若爾者，人一而神多，以一切根一時知諸塵，而實不爾，是故見者、聞者、受者不應俱用。復次，",
                    "zhushu": "",
                    "type": 2
                },
                {
                    "paragraph": "眼耳等諸根，苦樂等諸法，所從生諸大，彼大亦無神。",
                    "zhushu": "",
                    "type": 2
                },
                {
                    "paragraph": "若人言離眼耳等諸根、苦樂等諸法，別有本住，是事已破。今於眼耳等所因四大，是四大中亦無本住。問曰：若眼耳等諸根、苦樂等諸法，無有本住，可爾；眼耳等諸根、苦樂等諸法應有。答曰：",
                    "zhushu": "",
                    "type": 2
                },
                {
                    "paragraph": "若眼耳等根，苦樂等諸法，無有本住者，眼等亦應無。",
                    "zhushu": "",
                    "type": 2
                },
                {
                    "paragraph": "若眼耳苦樂等諸法無有本住者，誰有此眼耳等？何緣而有？是故眼耳等亦無。復次，",
                    "zhushu": "",
                    "type": 2
                },
                {
                    "paragraph": "眼等無本住，今後亦復無，以三世無故，無有無分別。",
                    "zhushu": "",
                    "type": 2
                },
                {
                    "paragraph": "思惟推求本住於眼等，先無，今後亦無。若三世無，卽是無生寂滅，不應有難。若無本住，云何有眼等？如是問答，戲論則滅；戲論滅故，諸法則空。",
                    "zhushu": ""
                }
            ]
        },
        {
            "name": "中論觀燃可燃品第十",
            "paragraphs": [
                {
                    "paragraph": "中論觀燃可燃品第十",
                    "zhushu": "",
                    "type": 1
                },
                {
                    "paragraph": "十六偈",
                    "zhushu": "",
                    "type": 2
                },
                {
                    "paragraph": "問曰：應有受、受者，如燃、可燃。燃是受者，可燃是受，所謂五陰。答曰：是事不然。何以故？燃、可燃俱不成故。燃、可燃若以一法成，若以二法成，二俱不成。問曰：且置一異法。若言無燃、可燃，今云何以一異相破？如兔角、龜毛，無故不可破。世閒眼見實有事，而後可思惟。如有金，然後可燒可鍛。若無燃、可燃，不應以一異法思惟。若汝許有一異法，當知有燃、可燃。若許有者，則爲已有。答曰：隨世俗法言說，不應有過。燃、可燃，若說一，若說異，不名爲受。若離世俗言說，則無所論。若不說燃、可燃，云何能有所破？若無所說，則義不可明。如有論者，欲破有無，必應言有無，不以稱有無故，而受有無。是以隨世閒言說故無咎。若口有言，便是受者，汝言破卽爲自破。燃、可燃亦如是，雖有言說，亦復不受。是故以一異法思惟燃、可燃，二俱不成。何以故？",
                    "zhushu": "",
                    "type": 2
                },
                {
                    "paragraph": "若燃是可燃，作作者則一，若燃異可燃，離可燃有燃。",
                    "zhushu": "",
                    "type": 2
                },
                {
                    "paragraph": "燃是火，可燃是薪；作者是人，作是業。若燃、可燃一，則作、作者亦應一；若作、作者一，則陶師與甁一。作者是陶師，作是甁，陶師非甁，甁非陶師，云何爲一？是以作、作者不一故，燃、可燃亦不一。若謂一不可則應異，是亦不然。何以故？若燃與可燃異，應離可燃別有燃。分別是可燃、是燃，處處離可燃應有燃，而實不爾，是故異亦不可。復次，",
                    "zhushu": "",
                    "type": 2
                },
                {
                    "paragraph": "如是常應燃，不因可燃生，則无燃火功，亦名無作火。",
                    "zhushu": "",
                    "type": 2
                },
                {
                    "paragraph": "若燃、可燃異，則燃不待可燃而常燃。若常燃者，則自住其體，不待因緣，人功則空。人功者，將護火令燃，是功現有，是故知火不異可燃。",
                    "zhushu": "",
                    "type": 2
                },
                {
                    "paragraph": "復次，若燃異可燃，燃卽無作。離可燃，火何所然？若爾者，火則無作，無作火，無有是事。問曰：云何火不從因緣生，人功亦空？答曰：",
                    "zhushu": "",
                    "type": 2
                },
                {
                    "paragraph": "燃不待可燃，則不從緣生。火若常燃者，人功則應空。",
                    "zhushu": "",
                    "type": 2
                },
                {
                    "paragraph": "燃、可燃若異，則不待可燃有燃。若不待可燃有然，則無相因法，是故不從因緣生。復次，若燃異可燃，則應常燃；若常燃者，應離可燃別見有燃，更不須人功。何以故？",
                    "zhushu": "",
                    "type": 2
                },
                {
                    "paragraph": "若汝謂燃時，名爲可燃者，爾時但有薪，何物燃可燃？",
                    "zhushu": "",
                    "type": 2
                },
                {
                    "paragraph": "若謂先有薪，燒時名可燃者，是事不爾。若離燃別有可燃者，云何言燃時名可燃？復次，",
                    "zhushu": "",
                    "type": 2
                },
                {
                    "paragraph": "若異則不至，不至則不燒，不燒則不滅，不滅則常住。",
                    "zhushu": "",
                    "type": 2
                },
                {
                    "paragraph": "若燃異可燃，則燃不應至可燃。何以故？不相待成故。若燃不相待成，則自住其體，何用可燃？是故不至。若不至，則不燃可燃。何以故？無有不至而能燒故。若不燒，則無滅，應常住自相，是事不爾。問曰：",
                    "zhushu": "",
                    "type": 2
                },
                {
                    "paragraph": "燃與可燃異，而能至可燃，如此至彼人，彼人至此人。",
                    "zhushu": "",
                    "type": 2
                },
                {
                    "paragraph": "燃與可燃異，而能至可燃，如男至於女，如女至於男。答曰：",
                    "zhushu": "",
                    "type": 2
                },
                {
                    "paragraph": "若謂燃可燃，二俱相離者，如是燃則能，至於彼可燃。",
                    "zhushu": "",
                    "type": 2
                },
                {
                    "paragraph": "若離燃有可燃，若離可燃有燃，各自成者，如是則應燃至可燃，而實不爾。何以故？離燃無可燃，離可燃无燃故。今離男有女，離女有男，是故汝喻非也。喻不成故，燃不至可燃。問曰：燃、可燃相待而有，因可燃有燃，因燃有可燃，二法相待成。答曰：",
                    "zhushu": "",
                    "type": 2
                },
                {
                    "paragraph": "若因可燃燃，因燃有可燃，先定有何法，而有燃可燃？",
                    "zhushu": "",
                    "type": 2
                },
                {
                    "paragraph": "若因可燃而燃成，亦應因燃可燃成。是中若先定有可燃，則因可燃而燃成；若先定有燃，則因燃可燃成。今若因可燃而燃成者，則先有可燃而後有燃，不應待燃而有可燃。何以故？可燃在先，燃在後故，若燃不燃可燃，是則可燃不成。又可燃不在餘處，離於燃故。若可燃不成，燃亦不成。若先燃，後有可燃，燃亦有如是過。是故燃、可燃，二俱不成。復次，",
                    "zhushu": "",
                    "type": 2
                },
                {
                    "paragraph": "若因可燃燃，則燃成復成，是爲可燃中，則爲无有燃。",
                    "zhushu": "",
                    "type": 2
                },
                {
                    "paragraph": "若欲因可燃而成燃，則燃成已復成。何以故？燃自住於燃中，若燃不自住其體，從可燃成者，無有是事。是故有是燃，從可燃成，今則燃成復成，有如是過。復有可燃無燃，過。何以故？可燃離燃，自住其體故，是故燃、可燃相因待，無有是事。復次，",
                    "zhushu": "",
                    "type": 2
                },
                {
                    "paragraph": "若法因待成，是法還成待，今則無因待，亦無所成法。",
                    "zhushu": "",
                    "type": 2
                },
                {
                    "paragraph": "若法因待成，是法還成本因待。如是決定，則無二事。如因可燃而成燃，還因於燃而成可燃。是則二俱無定，无定故，不可得。何以故？",
                    "zhushu": "",
                    "type": 2
                },
                {
                    "paragraph": "若法有待成，未成云何待？若成已有待，成已何用待？",
                    "zhushu": "",
                    "type": 2
                },
                {
                    "paragraph": "若法因待成，是法先未成。未成則无，无則云何有因待？若是法先已成，已成何用因待？是二俱不相因待。是故汝先說燃、可燃相因待成，无有是事。是故，",
                    "zhushu": "",
                    "type": 2
                },
                {
                    "paragraph": "因可燃无燃，不因亦無燃，因燃無可燃，不因無可燃。",
                    "zhushu": "",
                    "type": 2
                },
                {
                    "paragraph": "今因待可燃，燃不成；不因待可燃，燃亦不成。可燃亦如是，因燃、不因燃，二俱不成，是過先已說。復次，",
                    "zhushu": "",
                    "type": 2
                },
                {
                    "paragraph": "燃不餘處來，燃處亦無燃，可燃亦如是，餘如去來說。",
                    "zhushu": "",
                    "type": 2
                },
                {
                    "paragraph": "燃不於餘方來入可燃，可燃中亦無燃，㭊薪求燃不可得故。可燃亦如是，不從餘處來入燃中，燃中亦無可燃，如燃已不燃，未燃不燃，燃時不燃，是義如去來中說。是故，",
                    "zhushu": "",
                    "type": 2
                },
                {
                    "paragraph": "可燃卽非燃，離可燃无燃，燃無有可燃，燃中無可燃，可燃中無燃。",
                    "zhushu": "",
                    "type": 2
                },
                {
                    "paragraph": "可燃卽非燃。何以故？先已說作、作者一過故。離可燃無燃，有常燃等過故。燃无有可燃，燃中無可燃，可燃中无燃，以有異過故，三皆不成。問曰：何故說燃可燃？答曰：如因可燃有燃，如是因受有受者，受名五陰，受者名人。燃、可燃不成故，受、受者亦不成。何以故？",
                    "zhushu": "",
                    "type": 2
                },
                {
                    "paragraph": "以燃可燃法，說受受者法，及以說甁衣，一切等諸法。",
                    "zhushu": "",
                    "type": 2
                },
                {
                    "paragraph": "如可燃非燃，如是受非受者，作、作者一過故。又離受無受者，異不可得故。以異過故，三皆不成。如受、受者外，甁、衣等一切法皆同上說，無生畢竟空。是故，",
                    "zhushu": "",
                    "type": 2
                },
                {
                    "paragraph": "若人說有我，諸法各異相，當知如是人，不得佛法味。",
                    "zhushu": "",
                    "type": 2
                },
                {
                    "paragraph": "諸法從本已來無生，畢竟寂滅相，是故品末說是偈：若人說我相。如犢子部衆說：不得言色卽是我，不得言離色是我，我在第五不可說藏中。如薩婆多部衆說：諸法各各相，是善、是不善、是无記，是有漏、無漏、有爲、无爲等別異。如是等人，不得諸法寂滅相，以佛語作種種戲論。",
                    "zhushu": ""
                }
            ]
        },
        {
            "name": "中論觀本際品第十一",
            "paragraphs": [
                {
                    "paragraph": "中論觀本際品第十一",
                    "zhushu": "",
                    "type": 1
                },
                {
                    "paragraph": "八偈",
                    "zhushu": "",
                    "type": 2
                },
                {
                    "paragraph": "問曰：無本際經說：“衆生往來生死，本際不可得。”是中說有衆生，有生死，以何因緣故，而作是說？答曰：",
                    "zhushu": "",
                    "type": 2
                },
                {
                    "paragraph": "大聖之所說，本際不可得，生死無有始，亦復無有終。",
                    "zhushu": "",
                    "type": 2
                },
                {
                    "paragraph": "聖人有三種：一者外道五神通，二者阿羅漢、辟支佛，三者得神通大菩薩。佛於三種中最上，故言大聖。佛所言說，無不是實，說生死無始。何以故？生死初、後不可得，是故言無始。汝謂若無初、後，應有中者，是亦不然。何以故？",
                    "zhushu": "",
                    "type": 2
                },
                {
                    "paragraph": "若無有始終，中當云何有？是故於此中，先後共亦無。",
                    "zhushu": "",
                    "type": 2
                },
                {
                    "paragraph": "因中、後，故有初；因初、中，故有後。若无初無後，云何有中？生死中無初、中、後，是故說先、後，共不可得。何以故？",
                    "zhushu": "",
                    "type": 2
                },
                {
                    "paragraph": "若使先有生，後有老死者，不老死有生，不生有老死。若先有老死，而後有生者，是則爲無因，不生有老死。",
                    "zhushu": "",
                    "type": 2
                },
                {
                    "paragraph": "生死衆生，若先生，漸有老，而後有死者，則生無老死。法應生有老死，老死有生，又不老死而生，是亦不然。又不因生有老死，若先老死後生，老死則無因，生在後故。又不生，何有老死？若謂生、老、死先後不可，謂一時成者，是亦有過。何以故？",
                    "zhushu": "",
                    "type": 2
                },
                {
                    "paragraph": "生及於老死，不得一時共，生時則有死，是二俱無因。",
                    "zhushu": "",
                    "type": 2
                },
                {
                    "paragraph": "若生、老死一時則不然。何以故？生時卽有死故。法應生時有，死時无。若生時有死，是事不然。若一時生，則無有相因。如牛角一時出，則不相因。是故，",
                    "zhushu": "",
                    "type": 2
                },
                {
                    "paragraph": "若使初後共，是皆不然者，何故而戲論，謂有生老死？",
                    "zhushu": "",
                    "type": 2
                },
                {
                    "paragraph": "思惟生老死，三皆有過故，卽無生畢竟空。汝今何故貪著戲論？生老死謂有決定相。復次，",
                    "zhushu": "",
                    "type": 2
                },
                {
                    "paragraph": "諸所有因果，相及可相法，受及受者等，所有一切法，非但於生死，本際不可得，如是一切法，本際皆亦無。",
                    "zhushu": "",
                    "type": 2
                },
                {
                    "paragraph": "一切法者，所謂因、果，相、可相、受及受者等，皆無本際。非但生死无本際，以略開示故，說生死無本際。",
                    "zhushu": ""
                }
            ]
        },
        {
            "name": "中論觀苦品第十二",
            "paragraphs": [
                {
                    "paragraph": "中論觀苦品第十二",
                    "zhushu": "",
                    "type": 1
                },
                {
                    "paragraph": "十偈",
                    "zhushu": "",
                    "type": 2
                },
                {
                    "paragraph": "有人說曰：",
                    "zhushu": "",
                    "type": 2
                },
                {
                    "paragraph": "自作及他作，共作无因作，如是說諸苦，於果則不然。",
                    "zhushu": "",
                    "type": 2
                },
                {
                    "paragraph": "有人言：苦惱自作，或言他作，或言亦自作亦他作，或言無因作，於果皆不然。於果皆不然者，衆生以衆緣致苦，厭苦欲求滅，不知苦惱實因緣，有四種謬，是故說於果皆不然。何以故？",
                    "zhushu": "",
                    "type": 2
                },
                {
                    "paragraph": "苦若自作者，則不從緣生，因有此陰故，而有彼陰生。",
                    "zhushu": "",
                    "type": 2
                },
                {
                    "paragraph": "若苦自作，則不從衆緣生，自名從自性生，是事不然。何以故？因前五陰，有後五陰生，是故苦不得自作。問曰：若言此五陰作彼五陰者，則是他作。答曰：是事不然。何以故？",
                    "zhushu": "",
                    "type": 2
                },
                {
                    "paragraph": "若謂此五陰，異彼五陰者，如是則應言，從他而作苦。",
                    "zhushu": "",
                    "type": 2
                },
                {
                    "paragraph": "若此五陰與彼五陰異，彼五陰與此五陰異者，應從他作。如縷與布異者，應離縷有布；若離縷無布者，則布不異縷。如是彼五陰異此五陰者，則應離此五陰，有彼五陰。若離此五陰，無彼五陰者，則此五陰不異彼五陰，是故不應言苦從他作。問曰：自作者是人，人自作苦，自受苦。答曰：",
                    "zhushu": "",
                    "type": 2
                },
                {
                    "paragraph": "若人自作苦，離苦何有人？而謂於彼人，而能自作苦。",
                    "zhushu": "",
                    "type": 2
                },
                {
                    "paragraph": "若謂人自作苦者，離五陰苦，何處別有人而能自作苦？應說是人而不可說，是故苦非人自作。若謂人不自作苦，他人作苦與此人者，是亦不然。何以故？",
                    "zhushu": "",
                    "type": 2
                },
                {
                    "paragraph": "若苦他人作，而與此人者，若當離於苦，何有此人受？",
                    "zhushu": "",
                    "type": 2
                },
                {
                    "paragraph": "若他人作苦與此人者，離五陰，無有此人受。復次，",
                    "zhushu": "",
                    "type": 2
                },
                {
                    "paragraph": "苦若彼人作，持與此人者，離苦何有人，而能授於此？",
                    "zhushu": "",
                    "type": 2
                },
                {
                    "paragraph": "若謂彼人作苦授與此人者，離五陰苦，何有彼人作苦持與此人？若有者，應說其相。復次，",
                    "zhushu": "",
                    "type": 2
                },
                {
                    "paragraph": "自作若不成，云何彼作苦？若彼人作苦，卽亦名自作。",
                    "zhushu": "",
                    "type": 2
                },
                {
                    "paragraph": "種種因緣，彼自作苦不成，而言他作苦，是亦不然。何以故？此彼相待故。若彼作苦，於彼亦名自作苦。自作苦先已破，汝受自作苦不成故，他作亦不成。復次，",
                    "zhushu": "",
                    "type": 2
                },
                {
                    "paragraph": "苦不名自作，法不自作法，彼無有自體，何有彼作苦？",
                    "zhushu": "",
                    "type": 2
                },
                {
                    "paragraph": "自作苦不然。何以故？如刀不能自割。如是法不能自作法，是故不能自作，他作亦不然。何以故？離苦無彼自性。若離苦有彼自性者，應言彼作苦，彼亦卽是苦，云何苦自作苦？問曰：若自作、他作不然，應有共作。答曰：",
                    "zhushu": "",
                    "type": 2
                },
                {
                    "paragraph": "若此彼苦成，應有共作苦，此彼尚無作，何況無因作。",
                    "zhushu": "",
                    "type": 2
                },
                {
                    "paragraph": "自作、他作猶尚有過，何況無因作。無因多過，如破作作者品中說。復次，",
                    "zhushu": "",
                    "type": 2
                },
                {
                    "paragraph": "非但說於苦，四種義不成，一切外万物，四義亦不成。",
                    "zhushu": "",
                    "type": 2
                },
                {
                    "paragraph": "佛法中雖說五受陰爲苦，有外道人謂苦受爲苦。是故說不但說於苦，四種義不成，外万物地水山木等，一切法皆亦不成。",
                    "zhushu": ""
                }
            ]
        },
        {
            "name": "中論觀行品第十三",
            "paragraphs": [
                {
                    "paragraph": "中論觀行品第十三",
                    "zhushu": "",
                    "type": 1
                },
                {
                    "paragraph": "九偈",
                    "zhushu": "",
                    "type": 2
                },
                {
                    "paragraph": "問曰：",
                    "zhushu": "",
                    "type": 2
                },
                {
                    "paragraph": "如佛經所說，虛誑妄取相，諸行妄取故，是名爲虛誑。",
                    "zhushu": "",
                    "type": 2
                },
                {
                    "paragraph": "佛經中說：“虛誑者，卽是妄取相。第一實者，所謂涅槃，非妄取相。”以是經說故，當知有諸行虛誑妄取相。答曰：",
                    "zhushu": "",
                    "type": 2
                },
                {
                    "paragraph": "虛誑妄取者，是中何所取？佛說如是事，欲以示空義。",
                    "zhushu": "",
                    "type": 2
                },
                {
                    "paragraph": "若妄取相法，卽是虛誑者，是諸行中，爲何所取？佛如是說，當知說空義。問曰：云何知一切諸行皆是空？答曰：一切諸行虛妄相故空，諸行生滅不住，無自性故空。諸行名五陰，從行生故。五陰名行，是五陰皆虛妄，无有定相。何以故？如嬰兒時色非匍匐時色，匍匐時色非行時色，行時色非童子時色，童子時色非壯年時色，壯年時色非老年時色。如色念念不住故，分別決定性不可得。嬰兒色爲卽是匍匐色，乃至老年色爲異，二俱有過。何以故？若嬰兒色卽是匍匐色，乃至老年色者，如是則是一色，皆爲嬰兒，無有匍匐乃至老年。又如泥團常是泥團，終不作甁。何以故？色常定故。若嬰兒色異匍匐色者，則嬰兒不作匍匐，匍匐不作嬰兒。何以故？二色異故。如是童子、少年、壯年、老年色不應相續，有失親屬法，無父無子。若爾者，唯有嬰兒應得父，餘則匍匐乃至老年不應有分，是故二俱有過。問曰：色雖不定嬰兒色，滅已相續更生，乃至老年色，無有如上過。答曰：嬰兒色相續生者，爲滅已相續生？爲不滅相續生？若嬰兒色滅，云何有相續？以無因故。如雖有薪可燃，火滅故，無有相續。若嬰兒色不滅而相續者，則嬰兒色不滅，常住本相，亦无相續。問曰：我不說滅不滅故相續生，但說不住相似生故，言相續生。答曰：若爾者，則有定色而更生，如是應有千万種色，但是事不然。如是亦無相續，如是一切處求色無有定相。但以世俗言說故有，如芭蕉樹，求實不可得，但有皮葉。如是智者，求色相念念滅，更無實色可得。不住色形色相，相似次第生，難可分別。如燈炎分別定色不可得，從是定色更有色生不可得。是故色無性故空，但以世俗言說故有。受亦如是，智者種種觀察，次第相似故，生滅難可別知。如水流相續，但以覺故，說三受在身。是故當知受同色說，想因名相生。若離名相則不生，是故佛說分別知名字相，故名爲想。非決定先有，從衆緣生，無定性。無定性故，如影隨形，因形有影，无形則無影，影无決定性。若定有者，離形應有影，而實不爾。是故從衆緣生，無自性故，不可得。想亦如是，但因外名相，以世俗言說故有。識因色聲香味觸等、眼耳鼻舌身等生，以眼等諸根別異故，識有別異，是識爲在色？爲在眼？爲在中閒？無有決定，但生己，識塵，識此人，識彼人，知此人識爲卽是，知彼人識爲異，是二難可分別。如眼識、耳識亦難可分別，以難分別故，或言一，或言異，無有決定。分別但從衆緣生故，眼等分別故，空無自性。如伎人含一珠，出已復示，人則生疑：爲是本珠？爲更有異？識亦如是。生已更生，爲是本識？爲是異識？是故當知識不住故，無自性，虛誑如幻。諸行亦如是。諸行者，身、口、意。行有二種：淨、不淨。何等爲不淨？惱衆生貪著等名不淨，不惱衆生實語不貪著等名淨，或增或減。淨行者，在人中、欲天、色天、無色天受果報已，則減；還作故，名增。不淨行者亦如是，在地獄、畜生、餓鬼、阿修羅中受果報已，則減；還作故，名增。是故諸行有增有減故不住。如人有病，隨宜將適，病則除愈；不將適，病則還集。諸行亦如是，有增有減故，不決定，但以世俗言說故有。因世諦故，得見第一義諦。所謂无明緣諸行，從諸行有識著，識著故有名色，從名色有六入，從六入有觸，從觸有受，從受有愛，從愛有取，從取有有從有有生，從生有老死、憂悲苦惱、恩愛別苦、怨憎會苦等。如是諸苦，皆以行爲本。佛以世諦故說。若得第一義諦，生眞智慧者，則無明息；無明息故，諸行亦不集；諸行不集故，見諦所斷身、見、疑、戒取等斷；及思惟所斷貪、恚、色染、無色染、調戲、无明亦斷。以是斷故，一一分滅，所謂無明、諸行、識、名色、六入、觸、受、愛、取、有、生、老死、憂悲苦惱、恩愛別苦、怨憎會苦等皆滅。以是滅故，五陰身畢竟滅，更无有餘。唯但有空，是故佛欲示空義故，說諸行虛誑。復次，諸法無性故虛誑，虛誑故空。如偈說：",
                    "zhushu": "",
                    "type": 2
                },
                {
                    "paragraph": "諸法有異故，知皆是無性，無性法亦無，一切法空故。",
                    "zhushu": "",
                    "type": 2
                },
                {
                    "paragraph": "諸法無有性。何以故？諸法雖生，不住自性，是故無性。如嬰兒定住自性者，終不作匍匐乃至老年，而嬰兒次第相續有異相，現匍匐乃至老年，是故說見諸法異相故，知無性。問曰：若諸法異相無性，卽有無性法，有何咎？答曰：若無性，云何有法？云何有相？何以故？無有根本故，但爲破性，故說無性。是無性法若有者，不名一切法空。若一切法空，云何有無性法？問曰：",
                    "zhushu": "",
                    "type": 2
                },
                {
                    "paragraph": "諸法若無性，云何說嬰兒，乃至於老年，而有種種異？",
                    "zhushu": "",
                    "type": 2
                },
                {
                    "paragraph": "諸法若無性，則無有異相。而汝說有異相，是故有諸法性。若無諸法性，云何有異相？答曰：",
                    "zhushu": "",
                    "type": 2
                },
                {
                    "paragraph": "若諸法有性，云何而得異，若諸法無性，云何而有異？",
                    "zhushu": "",
                    "type": 2
                },
                {
                    "paragraph": "若諸法決定有性，云何可得異？性名決定有，不可變異。如眞金不可變，又如暗性不變爲明，明性不變爲暗。復次，",
                    "zhushu": "",
                    "type": 2
                },
                {
                    "paragraph": "是法則無異，異法亦無異，如壯不作老，老亦不作壯。",
                    "zhushu": "",
                    "type": 2
                },
                {
                    "paragraph": "若法有異者，則應有異相，爲卽是法異？爲異法異？是二不然。若卽是法異，則老應作老，而老實不作老。若異法異者，老與壯異，壯應作老，而壯實不作老，二俱有過。問曰：若法卽異，有何咎？如今眼見年少，經日月歲數則老。答曰：",
                    "zhushu": "",
                    "type": 2
                },
                {
                    "paragraph": "若是法卽異，乳應卽是酪，離乳有何法，而能作於酪？",
                    "zhushu": "",
                    "type": 2
                },
                {
                    "paragraph": "若是法卽異者，乳應卽是酪，更不須因緣，是事不然。何以故？乳與酪有種種異故，乳不卽是酪，是故法不卽異。若謂異法爲異者，是亦不然。離乳更有何物爲酪？如是思惟，是法不異，異法亦不異，是故不應偏有所執。問曰：破是破異，猶有空在，空卽是法。答曰：",
                    "zhushu": "",
                    "type": 2
                },
                {
                    "paragraph": "若有不空法，則應有空法，實无不空法，何得有空法？",
                    "zhushu": "",
                    "type": 2
                },
                {
                    "paragraph": "若有不空法，相因故，應有空法，而上來種種因緣破不空法。不空法無故，則無相待；無相待故，何有空法？問曰：汝說不空法無故，空法亦無。若爾者，卽是說空，但無相待故，不應有執。若有對，應有相待；若無對，則無相待。相待無故，則無相；無相故，則無執，如是卽爲說空。答曰：",
                    "zhushu": "",
                    "type": 2
                },
                {
                    "paragraph": "大聖說空法，爲離諸見故，若復見有空，諸佛所不化。",
                    "zhushu": "",
                    "type": 2
                },
                {
                    "paragraph": "大聖爲破六十二諸見及無明、愛等諸煩惱故說空。若人於空復生見者，是人不可化。譬如有病，須服藥可治。若藥復爲病，則不可治。如火從薪出，以水可滅。若從水生，爲用何滅？如空是水，能滅諸煩惱火。有人罪重，貪著心深，智慧鈍故，於空生見，或謂有空，或謂無空，因有无還起煩惱。若以空化此人者，則言我久知是空，若離是空，則無涅槃道。如經說離空、无相、無作門得解脫者，但有言說。",
                    "zhushu": ""
                }
            ]
        },
        {
            "name": "中論觀合品第十四",
            "paragraphs": [
                {
                    "paragraph": "中論觀合品第十四",
                    "zhushu": "",
                    "type": 1
                },
                {
                    "paragraph": "八偈",
                    "zhushu": "",
                    "type": 2
                },
                {
                    "paragraph": "說曰：上破根品中說見、所見、見者皆不成。此三事無異法故，則無合。無合義，今當說。問曰：何故眼等三事無合？答曰：",
                    "zhushu": "",
                    "type": 2
                },
                {
                    "paragraph": "見可見見者，是三各異方，如是三法異，終無有合時。",
                    "zhushu": "",
                    "type": 2
                },
                {
                    "paragraph": "見是眼根，可見是色塵，見者是我，是三事各在異處，終無合時。異處者，眼在身內，色在身外。我者，或言在身內，或言遍一切處，是故無合。復次，若謂有見法，爲合而見？不合而見？二俱不然。何以故？若合而見者，隨有塵處，應有根有我。但是事不然，是故不合。若不合而見者，根、我、塵各在異處，亦應有見而不見。何以故？如眼根在此，不見遠處甁，是故二俱不見。問曰：我、意、根、塵四事合故，有知生，能知甁、衣等万物，是故有見、可見、見者。答曰：是事根品中已破，今當更說。汝說四事合故知生，是知爲見甁、衣等物已生？爲未見而生？若見已生者，知則無用；若未見而生者，是則未合。云何有知生？若謂四事一時合而知生，是亦不然。若一時生，則無相待。何以故？先有甁，次見，後知生。一時則無先後。知無故，見、可見、見者亦无，如是諸法如幻如夢，無有定相，何得有合？無合故空。復次，",
                    "zhushu": "",
                    "type": 2
                },
                {
                    "paragraph": "染與於可染，染者亦復然，餘入餘煩惱，皆亦復如是。",
                    "zhushu": "",
                    "type": 2
                },
                {
                    "paragraph": "如見、可見、見者無合故，染、可染、染者亦應無合。如說見、可見、見者三法，則說聞、可聞、聞者餘入等；如說染、可染、染者，則說瞋、可瞋、瞋者餘煩惱等。復次，",
                    "zhushu": "",
                    "type": 2
                },
                {
                    "paragraph": "異法當有合，見等無有異，異相不成故，見等云何合？",
                    "zhushu": "",
                    "type": 2
                },
                {
                    "paragraph": "凡物皆以異故有合，而見等異相不可得，是故無合。復次，",
                    "zhushu": "",
                    "type": 2
                },
                {
                    "paragraph": "非但見等法，異相不可得，所有一切法，皆亦無異相。",
                    "zhushu": "",
                    "type": 2
                },
                {
                    "paragraph": "非但見、可見、見者等三事異相不可得，一切法皆無異相。問曰：何故無有異相？答曰：",
                    "zhushu": "",
                    "type": 2
                },
                {
                    "paragraph": "異因異有異，異離異無異，若法從因出，是法不異因。",
                    "zhushu": "",
                    "type": 2
                },
                {
                    "paragraph": "汝所謂異，是異因異法，故名爲異，離異法不名爲異。何以故？若法從衆緣生，是法不異因，因壞果亦壞故。如因樑椽等有舍，舍不異樑椽，樑椽等壞，舍亦壞故。問曰：若有定異法，有何咎？答曰：",
                    "zhushu": "",
                    "type": 2
                },
                {
                    "paragraph": "若離從異異，應餘異有異，離從異無異，是故無有異。",
                    "zhushu": "",
                    "type": 2
                },
                {
                    "paragraph": "若離從異有異法者，則應離餘異有異法，而實離從異無有異法，是故無餘異。如離五指異有拳異者，拳異應於甁等異物有異，今離五指異，拳異不可得，是故拳異於甁等无有異法。問曰：我經說異相不從衆緣生，分別摠相故有異相，因異相故有異法。答曰：",
                    "zhushu": "",
                    "type": 2
                },
                {
                    "paragraph": "異中無異相，不異中亦無，無有異相故，則無此彼異。",
                    "zhushu": "",
                    "type": 2
                },
                {
                    "paragraph": "汝言分別摠相故有異相，因異相故有異法。若爾者，異相從衆緣生，如是卽說衆緣法是異相，離異法不可得故，異相因異法而有，不能獨成，今異法中無異相。何以故？先有異法故，何用異相？不異法中亦無異相。何以故？若異相在不異法中，不名不異法。若二處俱無，卽无異相；異相無故，此彼法亦無。復次，異法無故，亦無合。",
                    "zhushu": "",
                    "type": 2
                },
                {
                    "paragraph": "是法不自合，異法亦不合，合者及合時，合法亦皆無。",
                    "zhushu": "",
                    "type": 2
                },
                {
                    "paragraph": "是法自體不合，以一故，如一指不自合；異法亦不合，以異故，異事已成，不須合故。如是思惟，合法不可得，是故說合者、合時、合法皆不可得。",
                    "zhushu": ""
                }
            ]
        },
        {
            "name": "中論觀有無品第十五",
            "paragraphs": [
                {
                    "paragraph": "中論觀有無品第十五",
                    "zhushu": "",
                    "type": 1
                },
                {
                    "paragraph": "十一偈",
                    "zhushu": "",
                    "type": 2
                },
                {
                    "paragraph": "問曰：諸法各有性，以有力用故。如甁有甁性，布有布性，是性衆緣合時則出。答曰：",
                    "zhushu": "",
                    "type": 2
                },
                {
                    "paragraph": "衆緣中有性，是事則不然，性從衆緣出，卽名爲作法。",
                    "zhushu": "",
                    "type": 2
                },
                {
                    "paragraph": "若諸法有性，不應從衆緣出。何以故？若從衆緣出，卽是作法，無有定性。問曰：若諸法性從衆緣作，有何咎？答曰：",
                    "zhushu": "",
                    "type": 2
                },
                {
                    "paragraph": "性若是作者，云何有此義？性名爲無作，不待異法成。",
                    "zhushu": "",
                    "type": 2
                },
                {
                    "paragraph": "如金雜銅，則非眞金。如是若有性，則不須衆緣。若從衆緣出，當知無眞性。又性若決定，不應待他出，非如長短彼此，無定性故，待他而有。問曰：諸法若無自性，應有他性。答曰：",
                    "zhushu": "",
                    "type": 2
                },
                {
                    "paragraph": "法若無自性，云何有他性？自性於他性，亦名爲他性。",
                    "zhushu": "",
                    "type": 2
                },
                {
                    "paragraph": "諸法性衆緣作故，亦因待成故無自性。若爾者，他性於他亦是自性，亦從衆緣生。相待故亦無，無故，云何言諸法從他性生？他性亦是自性故。問曰：若離自性、他性有諸法，有何咎？答曰：",
                    "zhushu": "",
                    "type": 2
                },
                {
                    "paragraph": "離自性他性，何得更有法？若有自他性，諸法則得成。",
                    "zhushu": "",
                    "type": 2
                },
                {
                    "paragraph": "汝說離自性、他性有法者，是事不然。若離自性、他性，則無有法。何以故？有自性、他性，法則成。如甁體是自性，依物是他性。問曰：若以自性、他性破有者，今應有無。答曰：",
                    "zhushu": "",
                    "type": 2
                },
                {
                    "paragraph": "有若不成者，無云何可成？因有有法故，有壞名爲无。",
                    "zhushu": "",
                    "type": 2
                },
                {
                    "paragraph": "若汝已受有不成者，亦應受無亦無。何以故？有法壞敗故名無，是無因有壞而有。復次，",
                    "zhushu": "",
                    "type": 2
                },
                {
                    "paragraph": "若人見有無，見自性他性，如是則不見，佛法眞實義。",
                    "zhushu": "",
                    "type": 2
                },
                {
                    "paragraph": "若人深著諸法，必求有見，若破自性，則見他性；若破他性，則見有；若破有，則見無；若破無，則迷惑。若利根著心薄者，知滅諸見安隱故，更不生四種戲論，是人則見佛法眞實義，是故說上偈。復次，",
                    "zhushu": "",
                    "type": 2
                },
                {
                    "paragraph": "佛能滅有無，如化迦旃延，經中之所說，離有亦離無。",
                    "zhushu": "",
                    "type": 2
                },
                {
                    "paragraph": "刪陁迦旃延經中，佛爲說正見義，離有離無。若諸法中少決定有者，佛不應破有無。若破有，則人謂爲無，佛通達諸法相故，說二俱無，是故汝應捨有無見。復次，",
                    "zhushu": "",
                    "type": 2
                },
                {
                    "paragraph": "若法實有性，後則不應異，性若有異相，是事終不然。",
                    "zhushu": "",
                    "type": 2
                },
                {
                    "paragraph": "若諸法決定有性，終不應變異。何以故？若定有自性，不應有異相。如上眞金喻。今現見諸法有異相故，當知無有定相。復次，",
                    "zhushu": "",
                    "type": 2
                },
                {
                    "paragraph": "若法實有性，云何而可異？若法實無性，云何而可異？",
                    "zhushu": "",
                    "type": 2
                },
                {
                    "paragraph": "若法定有性，云何可變異？若無性，則無自體，云何可變異？復次，",
                    "zhushu": "",
                    "type": 2
                },
                {
                    "paragraph": "定有則著常，定無則著斷，是故有智者，不應著有無。",
                    "zhushu": "",
                    "type": 2
                },
                {
                    "paragraph": "若法定有有相，則終無無相，是卽爲常。何以故？如說三世者，未來中有法相，是法來至現在，轉入過去，不捨本相，是則爲常。又說因中先有果，是亦爲常。若說定有無，是無必先有今無，是則爲斷滅。斷滅名無相續因。由是二見卽遠離佛法。問曰：何故因有生常見，因無生斷見？答曰：",
                    "zhushu": "",
                    "type": 2
                },
                {
                    "paragraph": "若法有定性，非無則是常，先有而今無，是則爲斷滅。",
                    "zhushu": "",
                    "type": 2
                },
                {
                    "paragraph": "若法性定有，則是有相，非無相，終不應無。若無，則非有，卽爲無法，先已說過。故如是則墮常見。若法先有敗壞而無者，是名斷滅。何以故？有不應無故。汝謂有無各有定相故，若有斷常見者，則無罪福等，破世閒事，是故應捨。",
                    "zhushu": ""
                }
            ]
        },
        {
            "name": "中論觀縛解品第十六",
            "paragraphs": [
                {
                    "paragraph": "中論觀縛解品第十六",
                    "zhushu": "",
                    "type": 1
                },
                {
                    "paragraph": "十偈",
                    "zhushu": "",
                    "type": 2
                },
                {
                    "paragraph": "問曰：生死非都無根本，於中應有衆生往來。若諸行往來，汝以何因緣故，說衆生及諸行盡空，無有往來？答曰：",
                    "zhushu": "",
                    "type": 2
                },
                {
                    "paragraph": "諸行往來者，常不應往來，无常亦不應，衆生亦復然。",
                    "zhushu": "",
                    "type": 2
                },
                {
                    "paragraph": "諸行往來六道生死中者，爲常相往來？爲無常相往來？二俱不然。若常相往來者，則無生死相續，以決定故，自性住故；若以無常往來者，亦無往來生死相續，以不決定故，無自性故。若衆生往來者，亦有如是過。復次，",
                    "zhushu": "",
                    "type": 2
                },
                {
                    "paragraph": "若衆生往來，陰界諸入中，五種求盡無，誰有往來者？",
                    "zhushu": "",
                    "type": 2
                },
                {
                    "paragraph": "生死、陰界入，卽是一義。若衆生於此陰界入中往來者，是衆生於燃可燃品中，五種求不可得，誰於陰界入中而有往來者？復次，",
                    "zhushu": "",
                    "type": 2
                },
                {
                    "paragraph": "若從身至身，往來卽無身，若其無有身，則無有往來。",
                    "zhushu": "",
                    "type": 2
                },
                {
                    "paragraph": "若衆生往來，爲有身往來？爲無身往來？二俱不然。何以故？若有身往來，從一身至一身，如是則往來者無身。又若先已有身，不應復從身至身；若先無身，則無有。若無有，云何有生死往來？問曰：經說有涅槃，滅一切苦。是滅應諸行滅，若衆生滅？答曰：二俱不滅，何以故？",
                    "zhushu": "",
                    "type": 2
                },
                {
                    "paragraph": "諸行若滅者，是事終不然，衆生若滅者，是事亦不然。",
                    "zhushu": "",
                    "type": 2
                },
                {
                    "paragraph": "汝說若諸行滅，若衆生滅，是事先已答。諸行無有性，衆生亦種種推求生死往來不可得，是故諸行不滅，衆生亦不滅。問曰：若爾者，則無縛无解，根本不可得故。答曰：",
                    "zhushu": "",
                    "type": 2
                },
                {
                    "paragraph": "諸行生滅相，不縛亦不解，衆生如先說，不縛亦不解。",
                    "zhushu": "",
                    "type": 2
                },
                {
                    "paragraph": "汝謂諸行及衆生有縛解者，是事不然。諸行念念生滅故，不應有縛解。衆生先說五種推求不可得，云何有縛解？復次，",
                    "zhushu": "",
                    "type": 2
                },
                {
                    "paragraph": "若身名爲縛，有身則不縛，無身亦不縛，於何而有縛？",
                    "zhushu": "",
                    "type": 2
                },
                {
                    "paragraph": "若謂五陰身名爲縛，若衆生先有五陰，則不應縛。何以故？一人有二身故。無身亦不應縛。何以故？若無身，則無五陰，無五陰則空，云何可縛？如是第三更無所縛。復次，",
                    "zhushu": "",
                    "type": 2
                },
                {
                    "paragraph": "若可縛先縛，則應縛可縛，而先實无縛，餘如去來答。",
                    "zhushu": "",
                    "type": 2
                },
                {
                    "paragraph": "若謂可縛先有縛，則應縛可縛，而實離可縛先無縛，是故不得言衆生有縛。或言衆生是可縛，五陰是縛；或言五陰中諸煩惱是縛，餘五陰是可縛，是事不然。何以故？若離五陰先有衆生者，則應以五陰縛衆生，而實離五陰，無別衆生；若離五陰別有煩惱者，則應以煩惱縛五陰，而實離五陰，无別煩惱。復次，如去來品中說，已去不去，未去不去，去時不去，如是未縛不縛，縛已不縛，縛時不縛。復次，亦无有解。何以故？",
                    "zhushu": "",
                    "type": 2
                },
                {
                    "paragraph": "縛者无有解，無縛亦無解，縛時有解者，縛解則一時。",
                    "zhushu": "",
                    "type": 2
                },
                {
                    "paragraph": "縛者無有解。何以故？已縛故。無縛亦無解。何以故？无縛故。若謂縛時有解，則縛解一時，是事不然。又縛解相違故。問曰：有人修道，現入涅槃得解脫，云何言無？答曰：",
                    "zhushu": "",
                    "type": 2
                },
                {
                    "paragraph": "若不受諸法，我當得涅槃，若人如是者，還爲受所縛。",
                    "zhushu": "",
                    "type": 2
                },
                {
                    "paragraph": "若人作是念：“我離受得涅槃。”是人卽爲受所縛。復次，",
                    "zhushu": "",
                    "type": 2
                },
                {
                    "paragraph": "不離於生死，而別有涅槃，實相義如是，云何有分別？",
                    "zhushu": "",
                    "type": 2
                },
                {
                    "paragraph": "諸法實相第一義中，不說離生死別有涅槃。如經說：“涅槃卽生死，生死卽涅槃。”如是諸法實相中，云何言是生死、是涅槃？",
                    "zhushu": ""
                }
            ]
        },
        {
            "name": "中論觀業品第十七",
            "paragraphs": [
                {
                    "paragraph": "中論觀業品第十七",
                    "zhushu": "",
                    "type": 1
                },
                {
                    "paragraph": "三十三偈",
                    "zhushu": "",
                    "type": 2
                },
                {
                    "paragraph": "問曰：汝雖種種破諸法，而業決定有，能令一切衆生受果報。如經說：“一切衆生皆隨業而生，惡者入地獄，修福者生天，行道者得涅槃。”是故一切法不應空。所謂業者，",
                    "zhushu": "",
                    "type": 2
                },
                {
                    "paragraph": "人能降伏心，利益於衆生，是名爲慈善，二世果報種。",
                    "zhushu": "",
                    "type": 2
                },
                {
                    "paragraph": "人有三毒，爲惱他故生，行善者先自滅惡，是故說降伏其心，利益他人。利益他者，行布施、持戒、忍辱等。不惱衆生，是名利益他，亦名慈善福德，亦名今世、後世樂果種子。復次，",
                    "zhushu": "",
                    "type": 2
                },
                {
                    "paragraph": "大聖說二業，思與從思生，是業別相中，種種分別說。",
                    "zhushu": "",
                    "type": 2
                },
                {
                    "paragraph": "大聖略說業有二種：一者思，二者從思生。是二業如阿毗曇中廣說。",
                    "zhushu": "",
                    "type": 2
                },
                {
                    "paragraph": "佛所說思者，所謂意業是，所從思生者，卽是身口業。",
                    "zhushu": "",
                    "type": 2
                },
                {
                    "paragraph": "思是心數法，諸心數法中，能發起，有所作，故名業。因是思故，起外身、口業。雖因餘心、心數法有所作，但思爲所作本故，說思爲業，是業今當說相。",
                    "zhushu": "",
                    "type": 2
                },
                {
                    "paragraph": "身業及口業，作與無作業，如是四事中，亦善亦不善。從用生福德，罪生亦如是，及思爲七法，能了諸業相。",
                    "zhushu": "",
                    "type": 2
                },
                {
                    "paragraph": "口業者，四種口業；身業者，三種身業。是七種業，有二種差別：有作、有無作。作時名作業，作已常隨逐，生名無作業，是二種有善、不善。不善名不止惡，善名止惡。復有從用生福德，如施主、施受者，若受者受用，施主得二種福：一從施生，二從用生。如人以箭射人，若箭煞人，有二種罪：一者從射生，二者從煞生。若射不煞，射者但得射罪，無煞罪。是故偈中說：“罪福從用生。”如是名爲六種業。第七名思，是七種卽是分別業相。是業有今世、後世果報。是故決定有業有果報故，諸法不應空。答曰：",
                    "zhushu": "",
                    "type": 2
                },
                {
                    "paragraph": "業住至受報，是業卽爲常，若滅卽無業，云何生果報？",
                    "zhushu": "",
                    "type": 2
                },
                {
                    "paragraph": "業若住至受果報，卽爲是常，是事不然。何以故？業是生滅相，一念尚不住，何況至果報。若謂業滅，滅則无，云何能生果報？問曰：",
                    "zhushu": "",
                    "type": 2
                },
                {
                    "paragraph": "如芽等相續，皆從種子生，從是而生果，離種無相續。從種有相續，從相續有果，先種後有果，不斷亦不常。如是從初心，心法相續生，從是而有果，離心無相續。從心有相續，從相續有果，先業後有果，不斷亦不常。",
                    "zhushu": "",
                    "type": 2
                },
                {
                    "paragraph": "如從穀有芽，從芽有莖、葉等相續，從是相續而有果生。離種無相續生，是故從穀子有相續。從相續有果先種後有果故，不斷亦不常。如穀種喻，業果亦如是，初心起罪福，猶如穀種。因是心、餘心、心數法相續生，乃至果報先業後果故，不斷亦不常；若離業有果報，則有斷常。是善業因緣果報者，所謂",
                    "zhushu": "",
                    "type": 2
                },
                {
                    "paragraph": "能成福德者，是十白業道，二世五欲樂，卽是白業報。",
                    "zhushu": "",
                    "type": 2
                },
                {
                    "paragraph": "白名善淨，成福德因緣者，從是十白業道生，不煞、不盜、不邪婬、不妄語、不兩舌、不惡口、不無益語、不嫉、不恚、不邪見，是名爲善。從身、口、意生是果報者，得今世名利，後世天人中貴處生。布施、恭敬等，雖有種種福德，略說則攝在十善道中。答曰：",
                    "zhushu": "",
                    "type": 2
                },
                {
                    "paragraph": "若如汝分別，其過則甚多，是故汝所說，於義則不然。",
                    "zhushu": "",
                    "type": 2
                },
                {
                    "paragraph": "若以業果報相續故，以穀子爲喻者，其過甚多。但此中不廣說，汝說穀子喻者，是喻不然。何以故？穀子有觸有形可見，有相續。我思惟是事，尚未受此言，況心及業無觸無形，不可見，生滅不住，欲以相續，是事不然。復次，從穀子有芽等相續者，爲滅已相續？爲不滅相續？若穀子滅已相續者，則爲無因；若穀子不滅而相續者，從是穀子，常生諸穀。若如是者，一穀子則生一切世閒穀，是事不然。是故業果報相續則不然。問曰：",
                    "zhushu": "",
                    "type": 2
                },
                {
                    "paragraph": "今當復更說，順業果報義，諸佛辟支佛，賢聖所稱歎。",
                    "zhushu": "",
                    "type": 2
                },
                {
                    "paragraph": "所謂：",
                    "zhushu": "",
                    "type": 2
                },
                {
                    "paragraph": "不失法如劵，業如負財物，此性則無記，分別有四種。見諦所不斷，但思惟所斷，以是不失法，諸業有果報。若見諦所斷，而業至相似，則得破業等，如是之過咎。一切諸行業，相似不相似，一界初受身，爾時報獨生。如是二種業，現世受果報，或言受報已，而業猶故在。若度果已滅，若死已而滅，於是中分別，有漏及無漏。",
                    "zhushu": "",
                    "type": 2
                },
                {
                    "paragraph": "不失法者，當知如劵。業者如取物。是不失法，欲界繫、色界繫、无色界繫亦不繫。若分別善、不善、無記中，但是無記。是無記義，阿毗曇中廣說。見諦所不斷，從一果至一果，於中思惟所斷，是以諸業以不失法故果生。若見諦所斷，而業至相似，則得破業過，是事阿毗曇中廣說。復次，不失法者，於一界諸業，相似不相似，初受身時，果報獨生。於現在身，從業更生業。是業有二種：隨重而受報；或有言是業受報已，業猶在，以不念念滅故。若度果已滅，若死已而滅者，須陁洹等度果已而滅，諸凡夫及阿羅漢死已而滅。於此中分別有漏及无漏者，從須陁洹等諸賢聖有漏、無漏等應分別。答曰：是義俱不離斷常過，是故亦不應受。問曰：若爾者，則無業果報。答曰：",
                    "zhushu": "",
                    "type": 2
                },
                {
                    "paragraph": "雖空亦不斷，雖有亦不常，業果報不失，是名佛所說。",
                    "zhushu": "",
                    "type": 2
                },
                {
                    "paragraph": "此論所說義，離於斷常。何以故？業畢竟空，寂滅相。自性離，有何法可斷？何法可失？顚倒因緣故，往來生死亦不常。何以故？若法從顚倒起，則是虛妄無實，无實故非常。復次，貪著顚倒，不知實相故，言業不失，此是佛所說。復次，",
                    "zhushu": "",
                    "type": 2
                },
                {
                    "paragraph": "諸業本不生，以無定性故，諸業亦不滅，以其不生故。若業有性者，是則名爲常，不作亦名業，常則不可作。若有不作業，不作而有罪，不斷於梵行，而有不淨過。是則破一切，世閒語言法，作罪及作福，亦無有差別。若言業決定，而自有性者，受於果報已，而應更復受。若諸世閒業，從於煩惱生，是煩惱非實，業當何有實？",
                    "zhushu": "",
                    "type": 2
                },
                {
                    "paragraph": "第一義中諸業不生。何以故？無性故。以不生因緣故，則不滅，非以常故不滅。若不爾者，業性應決定有。若業決定有性，則爲是常。若常，則是不作業。何以故？常法不可作故。復次，若有不作業者，則他人作罪，此人受報；又他人斷梵行，而此人有罪，則破世俗法。若先有者，冬不應思爲春事，春不應思爲夏事，有如是等過。復次，作福及作罪者，則無有別異。起布施、持戒等業，名爲作福，起煞、盜等業，名爲作罪。若不作而有業，則无有分別。復次，是業若決定有性，則一時受果報已，復應更受。是故汝說以不失法故，有業報，則有如是等過。復次，若業從煩惱起，是煩惱無有決定。但從憶想分別有，若諸煩惱无實，業云何有實？何以故？因無性故，業亦無性。問曰：若諸煩惱及業，無性不實，今果報身現有，應是實。答曰：",
                    "zhushu": "",
                    "type": 2
                },
                {
                    "paragraph": "諸煩惱及業，是說身因緣，煩惱諸業空，何況於諸身。",
                    "zhushu": "",
                    "type": 2
                },
                {
                    "paragraph": "諸賢聖說煩惱及業是身因緣，是中愛能潤生，業能生上中下、好醜、貴賤等果報。今諸煩惱及業，種種推求，无有決定，何況諸身有決定果隨因緣故。問曰：汝雖種種因緣破業及果報，而經說有起業者，起業者有故，有業有果報。如說：",
                    "zhushu": "",
                    "type": 2
                },
                {
                    "paragraph": "無明之所蔽，愛結之所縛，而於本作者，不卽亦不異。",
                    "zhushu": "",
                    "type": 2
                },
                {
                    "paragraph": "無始經中說，衆生爲無明所覆，愛結所縛，於無始生死中往來，受種種苦樂。今受者於先作者，不卽是，亦不異。若卽是，人作罪，受牛形，則人不作牛，牛不作人。若異，則失業果報，墮於無因，無因則斷滅。是故今受者於先作者，不卽是，亦不異。答曰：",
                    "zhushu": "",
                    "type": 2
                },
                {
                    "paragraph": "業不從緣生，不從非緣生，是故則無有，能起於業者。無業無作者，何有業生果？若其無有果，何有受果者？",
                    "zhushu": "",
                    "type": 2
                },
                {
                    "paragraph": "若無業，無作業者，何有從業生果報？若无果報，云何有受果報者？業有三種。五陰中假名人是作者，是業於善惡處生，名爲果報。若起業者尚無，何況有業有果報及受果報者？問曰：汝雖種種破業、果報及起業者，而今現見衆生作業受果報，是事云何？答曰：",
                    "zhushu": "",
                    "type": 2
                },
                {
                    "paragraph": "如世尊神通，所作變化人，如是變化人，復變作化人。如初變化人，是名爲作者，變化人所作，是則名爲業。諸煩惱及業，作者及果報，皆如幻與夢，如炎亦如嚮。",
                    "zhushu": "",
                    "type": 2
                },
                {
                    "paragraph": "如佛神通力所作化人，是化人復化作化人，如化人無有實事，但可眼見。又化人口業說法，身業布施等，是業雖無實，而可眼見。如是生死身、作者及業亦應如是知。諸煩惱者，名爲三毒，分別有九十八使、九結、十纏、六垢等無量諸煩惱。業，名爲身、口、意業，今世、後世分別，有善、不善、无記、苦報、樂報、不苦不樂報、現報業、生報業、後報業，如是等无量。作者，名爲能起諸煩惱業，能受果報者。果報，名從善惡業生無記五陰。如是等諸業，皆空無性，如幻如夢，如炎如嚮。",
                    "zhushu": ""
                }
            ]
        },
        {
            "name": "中論觀法品第十八",
            "paragraphs": [
                {
                    "paragraph": "中論觀法品第十八",
                    "zhushu": "",
                    "type": 1
                },
                {
                    "paragraph": "十二偈",
                    "zhushu": "",
                    "type": 2
                },
                {
                    "paragraph": "問曰：若諸法盡畢竟空，無生无滅，是名諸法實相者，云何入？答曰：滅我、我所著故，得一切法空無我慧，名爲入。問曰：云何知諸法無我？答曰：",
                    "zhushu": "",
                    "type": 2
                },
                {
                    "paragraph": "若我是五陰，我卽爲生滅，若我異五陰，則非五陰相。若無有我者，何得有我所？滅我我所故，名得無我智。得无我智者，是則名實觀，得無我智者，是人爲希有。內外我我所，盡滅无有故，諸受卽爲滅，受滅則身滅。業煩惱滅故，名之爲解脫，業煩惱非實，入空戲論滅。諸佛或說我，或說於无我，諸法實相中，無我無非我。諸法實相者，心行言語斷，無生亦無滅，寂滅如涅槃。一切實非實，亦實亦非實，非實非非實，是名諸佛法。自知不隨他，寂滅無戲論，无異無分別，是則名實相。若法從緣生，不卽不異因，是故名實相，不斷亦不常。不一亦不異，不常亦不斷，是名諸世尊，教化甘露味。若佛不出世，佛法已滅盡，諸辟支佛智，從於遠離生。",
                    "zhushu": "",
                    "type": 2
                },
                {
                    "paragraph": "有人說：神應有二種：若五陰卽是神，若離五陰有神。若五陰是神者，神則生滅相，如偈中說：“若神是五陰，卽是生滅相。”何以故？生已壞敗故，以生滅相故，五陰是无常；如五陰無常，生滅二法亦是無常。何以故？生滅亦生，已壞敗故无常。神若是五陰，五陰无常故，神亦應無常生滅相，但是事不然。若離五陰有神，神卽無五陰相，如偈中說：“若神異五陰，則非五陰相。”而離五陰，更無有法。若離五陰有法者，以何相何法而有？若謂神如虛空，離五陰而有者，是亦不然。何以故？破六種品中，已破虛空，無有法名爲虛空。若謂以有信故有神，是事不然。何以故？信有四種：一現事可信；二名比知可信，如見烟知有火；三名譬喻可信，如國無鍮石，喻之如金；四名賢聖所說故可信，如說有地獄、有天、有鬱單曰，無有見者，信聖人語故知。是神於一切信中不可得，現事中亦無，比知中亦無。何以故？比知，名先見故，後比類而知，如人先見火有烟，後但見烟，則知有火。神義不然，誰能先見神與五陰合，後見五陰知有神？若謂有三種比知：一者如本，二者如殘，三者共見。如本，名先見火有烟，今見烟，知如本有火。如殘，名如炊飯一粒熟，知餘者皆熟。共見，名如眼見人從此去到彼，亦見其去。日亦如是，從東方出至西方，雖不見去，以人有去相故，知日亦有去。如是苦樂、憎愛、覺知等，亦應有所依。如見人民，知必依王。是事皆不然。何以故？共相信先見人與去法合而至餘方，後見日到餘方故，知有去法。無有先見五陰與神合，後見五陰知有神，是故共相比知中亦无神。聖人所說中亦無神。何以故？聖人所說皆先眼見而後說，又諸聖人說餘事可信故，當知說地獄等亦可信。而神不爾，無有先見神而後說者。是故於四信等諸信中，求神不可得；求神不可得故無，是故離五陰無別神。復次，破根品中，見、見者、可見破故，神亦同破，又眼見麤法尚不可得，何況虛妄憶想等而有神，是故知無我。因有我故，有我所；若無我，則無我所。修習八聖道分，滅我、我所因緣故，得无我、無我所決定智慧。",
                    "zhushu": "",
                    "type": 2
                },
                {
                    "paragraph": "又無我、無我所者，於第一義中亦不可得，無我、無我所者，能眞見諸法。凡夫人以我、我所障慧眼故，不能見實。今聖人無我、我所故，諸煩惱亦滅；諸煩惱滅故，能見諸法實相。內外我、我所滅故，諸受亦滅；諸受滅故，无量後身皆亦滅，是名說無餘涅槃。問曰：有餘涅槃云何？答曰：諸煩惱及業滅故，名心得解脫，是諸煩惱業皆從憶想分別生，無有實。諸憶想分別皆從戲論生，得諸法實相畢竟空，諸戲論則滅，是名說有餘涅槃實相法如是。諸佛以一切智觀衆生故，種種爲說，亦說有我，亦說無我。若心未熟者，未有涅槃分，不知畏罪，爲是等故，說有我。又有得道者，知諸法空，但假名有我，爲是等故，說我無咎。又有布施、持戒等福德，厭離生死苦惱，畏涅槃永滅，是故佛爲是等說無我。諸法但因緣和合，生時空生，滅時空滅，是故說無我，但假名說有我。又得道者，知無我不墮斷滅故，說無我無咎，是故偈中說：“諸佛說有我，亦說於無我，若於眞實中，不說我非我。”問曰：若无我是實，但以世俗故，說有我，有何咎？答曰：因破我法，有無我。我決定不可得，何有無我？若決定有無我，則是斷滅，生於貪著。如般若中說：“菩薩有我亦非行，無我亦非行。”問曰：若不說我、非我、空、不空，佛法爲何所說？答曰：佛說諸法實相，實相中無語言道，滅諸心行。心以取相緣生，以先世業果報故有，不能實見諸法，是故說心行滅。問曰：若諸凡夫心不能見實，聖人心應能見實，何故說一切心行滅？答曰：諸法實相卽是涅槃，涅槃名滅，是滅爲向涅槃故，亦名爲滅。若心是實，何用空等解脫門？諸禪定中，何故以滅盡定爲第一？又亦終歸無餘涅槃。是故當知一切心行皆是虛妄，虛妄故應滅。諸法實相者，出諸心數法無生無滅，寂滅相如涅槃。問曰：經中說諸法先來寂滅相卽是涅槃，何以言如涅槃？答曰：著法者，分別法有二種：是世閒、是涅槃。說涅槃是寂滅，不說世閒是寂滅。此論中說一切法性空，寂滅相，爲著法者不解故，以涅槃爲喻。如汝說涅槃相空、無相、寂滅無戲論，一切世閒法亦如是。",
                    "zhushu": "",
                    "type": 2
                },
                {
                    "paragraph": "問曰：若佛不說我、非我，諸心行滅，言語道斷者，云何令人知諸法實相？答曰：諸佛無量方便力，諸法無決定相，爲度衆生，或說一切實，或說一切不實，或說一切實不實，或說一切非實非不實。一切實者，推求諸法實性，皆入第一義平等，一相所謂無相，如諸流異色異味，入於大海，則一色一味。一切不實者，諸法未入實相時，各各分別觀，皆無有實，但衆緣合故有。一切實不實者，衆生有三品，有上、中、下：上者，觀諸法相非實非不實；中者，觀諸法相一切實，一切不實；下者，智力淺故，觀諸法相少實少不實。觀涅槃無爲法不壞故實，觀生死有爲法虛僞故不實。非實非不實者，爲破實不實故，說非實非不實。問曰：佛於餘處說離非有非無，此中何以言非有非無是佛所說？答曰：餘處爲破四種貪著故說，而此中於四句無戲論，聞佛說，則得道，是故言非實非不實。問曰：知佛以是四句因緣說，又得諸法實相者，以何相可知？又實相云何？答曰：若能不隨他，不隨他者，若外道雖現神力，說是道是非道，自信其心，而不隨之，乃至變身雖不知非佛，善解實相故，心不可迴。此中無法可取可捨故，名寂滅相。寂滅相故，不爲戲論所戲論。戲論有二種：一者愛論，二者見論。是中無此二戲論，二戲論無故，無憶想分別，無別異相，是名實相。問曰：若諸法盡空，將不墮斷滅耶？又不生不滅或墮常耶？答曰：不然。先說實相無戲論，心相寂滅，言語道斷。汝今貪著取相，於實相法中見斷常過。得實相者，說諸法從衆緣生，不卽是因，亦不異因，是故不斷不常。若果異因，則是斷；若不異因，則是常。問曰：若如是解，有何等利？答曰：若行道者能通達如是義，則於一切法不一不異，不斷不常。若能如是，卽得滅諸煩惱戲論，得常樂涅槃，是故說諸佛以甘露味教化。如世閒言：“得天甘露漿，則无老病死，無諸衰惱。”此實相法是眞甘露味，佛說實相有三種，若得諸法實相，滅諸煩惱，名爲聲聞法；若生大悲，發無上心，名爲大乘。若佛不出世，無有佛法時，辟支佛因遠離生智。若佛度衆生已，入無餘涅槃，遺法滅盡，先世若有應得道者，少觀厭離因緣，獨入山林，遠離憒鬧，得道名辟支佛。",
                    "zhushu": ""
                }
            ]
        },
        {
            "name": "中論觀時品第十九",
            "paragraphs": [
                {
                    "paragraph": "中論觀時品第十九",
                    "zhushu": "",
                    "type": 1
                },
                {
                    "paragraph": "六偈",
                    "zhushu": "",
                    "type": 2
                },
                {
                    "paragraph": "問曰：應有時，以因待故成。因有過去時，則有未來、現在時；因現在時，有過去、未來時；因未來時，有過去、現在時。上、中、下、一、異等法，亦相因待故有。答曰：",
                    "zhushu": "",
                    "type": 2
                },
                {
                    "paragraph": "若因過去時，有未來現在，未來及現在，應在過去時。",
                    "zhushu": "",
                    "type": 2
                },
                {
                    "paragraph": "若因過去時，有未來、現在時者，則過去時中，應有未來、現在時。何以故？隨所因處有法成，是處應有是法。如因燈有明成，隨有燈處應有明。如是因過去時成未來、現在時者，則過去時中應有未來、現在時。若過去時中有未來、現在時者，則三時盡名過去時。何以故？未來、現在時，在過去時中故。若一切時盡過去者，則無未來、現在時，盡過去故。若無未來、現在時，亦應無過去時。何以故？過去時因未來、現在時故，名過去時，如因過去時成未來、現在時，如是亦應因未來、現在時成過去時。今無未來、現在時故，過去時亦應無。是故先說因過去時成未來、現在時，是事不然。若謂過去時中無未來、現在時，而因過去時成未來、現在時，是事不然。何以故？",
                    "zhushu": "",
                    "type": 2
                },
                {
                    "paragraph": "若過去時中，無未來現在，未來現在時，云何因過去。",
                    "zhushu": "",
                    "type": 2
                },
                {
                    "paragraph": "若未來、現在時不在過去時中者，云何因過去時成未來、現在時。何以故？若三時各異相，不應相因待成。如甁、衣等物，各自別成，不相因待。而今不因過去時，則未來、現在時不成；不因現在時，則過去、未來時不成；不因未來時，則過去、現在時不成。汝先說過去時中，雖无未來、現在時，而因過去時成未來、現在時者，是事不然。問曰：若不因過去時成未來、現在時，而有何咎？答曰：",
                    "zhushu": "",
                    "type": 2
                },
                {
                    "paragraph": "不因過去時，則無未來時，亦無現在時，是故無二時。",
                    "zhushu": "",
                    "type": 2
                },
                {
                    "paragraph": "不因過去時，則不成未來、現在時。何以故？若不因過去時有現在時者，於何處有現在時？未來亦如是，於何處有未來時？是故不因過去時，則無未來、現在時。如是相待有故，實无有時。",
                    "zhushu": "",
                    "type": 2
                },
                {
                    "paragraph": "以如是義故，則知餘二時，上中下一異，是等法皆無。",
                    "zhushu": "",
                    "type": 2
                },
                {
                    "paragraph": "以如是義故，當知餘未來、現在亦應無，及上、中、下、一、異等諸法亦應皆無。如因上有中、下，離上則無中、下。若離上有中、下，則不應相因待。因一故有異，因異故有一。若一實有，不應因異而有；若異實有，不應因一而有。如是等諸法，亦應如是破。問曰：如有歲、月、日、須臾等差別故，知有時。答曰：",
                    "zhushu": "",
                    "type": 2
                },
                {
                    "paragraph": "時住不可得，時去亦叵得，時若不可得，云何說時相？因物故有時，離物何有時？物尚無所有，何況當有時？",
                    "zhushu": "",
                    "type": 2
                },
                {
                    "paragraph": "時若不住，不應可得，時住亦無。若時不可得，云何說時相？若無時相，則無時。因物生故，則名時；若離物，則無時。上來種種因緣破諸物，物無故，何有時？",
                    "zhushu": ""
                }
            ]
        },
        {
            "name": "中論觀因果品第二十",
            "paragraphs": [
                {
                    "paragraph": "中論觀因果品第二十",
                    "zhushu": "",
                    "type": 1
                },
                {
                    "paragraph": "二十四偈",
                    "zhushu": "",
                    "type": 2
                },
                {
                    "paragraph": "問曰：衆因緣和合，現有果生故，當知是果從衆緣和合有。答曰：",
                    "zhushu": "",
                    "type": 2
                },
                {
                    "paragraph": "若衆緣和合，而有果生者，和合中已有，何須和合生。",
                    "zhushu": "",
                    "type": 2
                },
                {
                    "paragraph": "若謂衆因緣和合有果生，是果則和合中已有，而從和合生者，是事不然。何以故？果若先有定體，則不應從和合生。問曰：衆緣和合中雖無果，而果從衆緣生者，有何咎？答曰：",
                    "zhushu": "",
                    "type": 2
                },
                {
                    "paragraph": "若衆緣和合，是中無果者，云何從衆緣，和合而果生？",
                    "zhushu": "",
                    "type": 2
                },
                {
                    "paragraph": "若從衆緣和合則果生者，是和合中無果而從和合生，是事不然。何以故？若物無自性，是物終不生。復次，",
                    "zhushu": "",
                    "type": 2
                },
                {
                    "paragraph": "若衆緣和合，是中有果者，和合中應有，而實不可得。",
                    "zhushu": "",
                    "type": 2
                },
                {
                    "paragraph": "若從衆緣和合中有果者，若色，應可眼見；若非色，應可意知。而實和合中，果不可得。是故和合中有果，是事不然。復次，",
                    "zhushu": "",
                    "type": 2
                },
                {
                    "paragraph": "若衆緣和合，是中無果者，是則衆因緣，與非因緣同。",
                    "zhushu": "",
                    "type": 2
                },
                {
                    "paragraph": "若衆緣和合中無果者，則衆因緣卽同非因緣。如乳是酪因緣，若乳中無酪，水中亦無酪。若乳中無酪，則與水同，不應言但從乳出。是故衆緣和合中無果者，是事不然。問曰：因爲果作，因已滅，而有因果，無如是咎。答曰：",
                    "zhushu": "",
                    "type": 2
                },
                {
                    "paragraph": "若因與果因，作因已而滅，是因有二體，一與一則滅。",
                    "zhushu": "",
                    "type": 2
                },
                {
                    "paragraph": "若因與果作因已而滅者，是因則有二體：一謂與因，二謂滅因。是事不然。一法有二體故，是故因與果作因已而滅，是事不然。問曰：若謂因不與果作因已而滅，亦有果生，有何咎？答曰：",
                    "zhushu": "",
                    "type": 2
                },
                {
                    "paragraph": "若因不與果，作因已而滅，因滅而果生，是果則无因。",
                    "zhushu": "",
                    "type": 2
                },
                {
                    "paragraph": "若是因不與果作因已而滅者，則因滅已而果生，是果則無因，是事不然。何以故？現見一切果，無有無因生者。是故汝說因不與果作因已而滅，亦有果生者，是事不然。問曰：衆緣合時而有果生者，有何咎？答曰：",
                    "zhushu": "",
                    "type": 2
                },
                {
                    "paragraph": "若衆緣合時，而有果生者，生者及可生，則爲一時俱。",
                    "zhushu": "",
                    "type": 2
                },
                {
                    "paragraph": "若衆緣合時有果生者，則生者、可生卽一時俱，但是事不爾。何以故？如父子不得一時生。是故汝說衆緣合時有果生者，是事不然。問曰：若先有果生，而後衆緣合，有何咎？答曰：",
                    "zhushu": "",
                    "type": 2
                },
                {
                    "paragraph": "若先有果生，而後衆緣合，此卽離因緣，名爲無因果。",
                    "zhushu": "",
                    "type": 2
                },
                {
                    "paragraph": "若衆緣未合，而先有果生者，是事不然。果離因緣故，則名無因果，是故汝說衆緣未合時，先有果生者，是事則不然。問曰：因滅變爲果者，有何咎？答曰：",
                    "zhushu": "",
                    "type": 2
                },
                {
                    "paragraph": "若因變爲果，因卽至於果，是則前生因，生已而復生。",
                    "zhushu": "",
                    "type": 2
                },
                {
                    "paragraph": "因有二種：一者前生，二者共生。若因滅變爲果，是前生因，應還更生，但是事不然。何以故？已生物不應更生。若謂是因卽變爲果，是亦不然。何以故？若卽是不名爲變，若變不名卽是。問曰：因不盡滅，但名字滅，而因體變爲果。如泥團變爲甁，失泥團名，而甁名生。答曰：泥團先滅而有甁生，不名爲變。又泥團體不獨生甁，瓫、甕等皆從泥中出，若泥團但有名，不應變爲甁，變名如乳變爲酪。是故汝說因名雖滅而變爲果，是事不然。問曰：因雖滅失，而能生果，是故有果，無如是咎。答曰：",
                    "zhushu": "",
                    "type": 2
                },
                {
                    "paragraph": "云何因滅失，而能生於果？又若因在果，云何因生果？",
                    "zhushu": "",
                    "type": 2
                },
                {
                    "paragraph": "若因滅失已，云何能生果？若因不滅，而與果合，何能更生果？問曰：是因遍有果而果生。答曰：",
                    "zhushu": "",
                    "type": 2
                },
                {
                    "paragraph": "若因遍有果，更生何等果？因見不見果，是二俱不生。",
                    "zhushu": "",
                    "type": 2
                },
                {
                    "paragraph": "是因若不見果，尚不應生果，何況見。若因自不見果，則不應生果。何以故？若不見果，果則不隨因；又未有果，云何生果？若因先見果，不應復生果，已有故。復次，",
                    "zhushu": "",
                    "type": 2
                },
                {
                    "paragraph": "若言過去因，而於過去果，未來現在果，是則終不合。若言未來因，而於未來果，現在過去果，是則終不合。若言現在因，而於現在果，未來過去果，是則終不合。",
                    "zhushu": "",
                    "type": 2
                },
                {
                    "paragraph": "過去果不與過去、未來、現在因合，未來果不與未來、現在、過去因合，現在果不與現在、未來、過去因合。如是三種果，終不與過去、未來、現在因合。復次，",
                    "zhushu": "",
                    "type": 2
                },
                {
                    "paragraph": "若不和合者，因何能生果？若有和合者，因何能生果？",
                    "zhushu": "",
                    "type": 2
                },
                {
                    "paragraph": "若因果不和合，則無果。若無果，云何因能生果？若謂因果和合時，因能生果者，是亦不然。何以故？若果在因中，則因中已有果，云何而復生？復次，",
                    "zhushu": "",
                    "type": 2
                },
                {
                    "paragraph": "若因空無果，因何能生果？若因不空果，因何能生果？",
                    "zhushu": "",
                    "type": 2
                },
                {
                    "paragraph": "若因無果者，以無果故因空。云何因生果？如人不懷妊，云何能生子？若因先有果，已有果故，不應復生。復次，今當說果。",
                    "zhushu": "",
                    "type": 2
                },
                {
                    "paragraph": "果不空不生，果不空不滅，以果不空故，不生亦不滅。果空故不生，果空故不滅，以果是空故，不生亦不滅。",
                    "zhushu": "",
                    "type": 2
                },
                {
                    "paragraph": "果若不空，不應生，不應滅。何以故？果若因中先決定有，更不須復生，生無故無滅，是故果不空故，不生不滅。若謂果空故，有生滅，是亦不然。何以故？果若空，空名無所有，云何當有生滅？是故說果空故，不生不滅。復次，今以一異破因果。",
                    "zhushu": "",
                    "type": 2
                },
                {
                    "paragraph": "因果是一者，是事終不然，因果若異者，是事亦不然。若因果是一，生及所生一，若因果是異，因則同非因。若果定有性，因爲何所生？若果定無性，因爲何所生？因不生果者，則無有因相，若無有因相，誰能有是果？若從衆因緣，而有和合生，和合自不生，云何能生果？是故果不從，緣合不合生，若無有果者，何處有合法？",
                    "zhushu": "",
                    "type": 2
                },
                {
                    "paragraph": "是衆緣和合法，不能生自體；自體无故，云何能生果？是故果不從緣合生，亦不從不合生。若無有果者，何處有合法？",
                    "zhushu": ""
                }
            ]
        },
        {
            "name": "中論觀成壞品第二十一",
            "paragraphs": [
                {
                    "paragraph": "中論觀成壞品第二十一",
                    "zhushu": "",
                    "type": 1
                },
                {
                    "paragraph": "二十偈",
                    "zhushu": "",
                    "type": 2
                },
                {
                    "paragraph": "問曰：一切世閒事，現是壞敗相，是故有壞。答曰：",
                    "zhushu": "",
                    "type": 2
                },
                {
                    "paragraph": "離成及共成，是中無有壞，離壞及共壞，是中亦無成。",
                    "zhushu": "",
                    "type": 2
                },
                {
                    "paragraph": "若有成，若無成，俱無壞；若有壞，若無壞，俱無成。何以故？",
                    "zhushu": "",
                    "type": 2
                },
                {
                    "paragraph": "若離於成者，云何而有壞？如離生有死，是事則不然。成壞共有者，云何有成壞？如世閒生死，一時俱不然。若離於壞者，云何當有成？无常未曾有，不在諸法時。",
                    "zhushu": "",
                    "type": 2
                },
                {
                    "paragraph": "若離成，壞不可得。何以故？若離成有壞者，則不因成有壞，壞則無因，又無成法而可壞。成名衆緣合，壞名衆緣散。若離成有壞者，無成誰當壞？如無甁不得言甁壞，是故離成無壞。若謂共成有壞者，是亦不然。何以故？法先別成而後有合，合法不離異，若壞離異，壞則無因，是故共成亦無壞，若離壞、共壞，無有成者。若離壞有成，成則爲常，常是不壞相，而實不見有法常不壞相，是故離壞無成。若謂共壞有成者，是亦不然，成壞相違，云何一時有？如人有髮、無髮不得一時俱，成壞亦爾。是故共壞有成，是事不然。何以故？若謂分別法者，說成中常有壞，是事不然。何以故？若成中常有壞，則不應有住法，而實有住，是故若離壞、共壞，不應有成。復次，",
                    "zhushu": "",
                    "type": 2
                },
                {
                    "paragraph": "成壞共無成，離亦無有成，是二俱不可，云何當有成？",
                    "zhushu": "",
                    "type": 2
                },
                {
                    "paragraph": "若成壞共亦無成，離亦無成。若共成，則二法相違，云何一時？若離則無因二門俱不成，云何當有成？若有應說。問曰：現有盡滅相法，是盡滅相法，亦說盡，亦說不盡，如是則應有成壞。答曰：",
                    "zhushu": "",
                    "type": 2
                },
                {
                    "paragraph": "盡則無有成，不盡亦無成，盡則無有壞，不盡亦不壞。",
                    "zhushu": "",
                    "type": 2
                },
                {
                    "paragraph": "諸法日夜中念念常滅盡，過去如水流不住，是則名盡，是事不可取，不可說。如野馬無決定性可得，如是盡無決定性可得，云何可得分別說有成？是故言盡，亦不成，成無故亦不應有壞，是故說盡亦無有壞。又念念生滅常相續不斷，故名不盡，如是法決定常住不斷，云何可得分別，說言今是成時？是故說无盡，亦無成，成無故无壞，是故說不盡亦無壞。如是推求，實事不可得故，無成無壞。問曰：且置成壞。但令有法，有何咎？答曰：",
                    "zhushu": "",
                    "type": 2
                },
                {
                    "paragraph": "若離於成壞，是亦無有法，若當離於法，亦無有成壞。",
                    "zhushu": "",
                    "type": 2
                },
                {
                    "paragraph": "離成壞無法者，若法無成無壞，是法應或無或常，而世閒無有常法。汝說離成壞有法，是事不然。問曰：若離法但有成壞，有何咎？答曰：離法有成壞，是亦不然。何以故？若離法，誰成誰壞？是故離法有成壞，是事不然。復次，",
                    "zhushu": "",
                    "type": 2
                },
                {
                    "paragraph": "若法性空者，誰當有成壞？若性不空者，亦無有成壞。",
                    "zhushu": "",
                    "type": 2
                },
                {
                    "paragraph": "若諸法性空，空何有成壞？若諸法性不空，不空則決定有，亦不應有成壞。復次，",
                    "zhushu": "",
                    "type": 2
                },
                {
                    "paragraph": "成壞若一者，是事則不然，成壞若異者，是事亦不然。",
                    "zhushu": "",
                    "type": 2
                },
                {
                    "paragraph": "推求成壞一，則不可得。何以故？異相故，種種分別故。又成壞異，亦不可得。何以故？無有別故，亦無因故。復次，",
                    "zhushu": "",
                    "type": 2
                },
                {
                    "paragraph": "若謂以眼見，而有生滅者，則爲是癡妄，而見有生滅。",
                    "zhushu": "",
                    "type": 2
                },
                {
                    "paragraph": "若謂以眼見有生滅者，云何以言說破？是事不然。何以故？眼見生滅者，則是愚癡顚倒故，見諸法性空無決定，如幻如夢。但凡夫先世顚倒因緣得此眼，今世憶想分別因緣故，言眼見生滅，第一義中實無生滅，是事已於破相品中廣說。復次，",
                    "zhushu": "",
                    "type": 2
                },
                {
                    "paragraph": "從法不生法，亦不生非法，從非法不生，法及於非法。",
                    "zhushu": "",
                    "type": 2
                },
                {
                    "paragraph": "從法不生法者，若失若至，二俱不然。從法生法，若至若失，是則無因，無因則墮斷常。若已至從法生法，是法至已，而名爲生，則爲是常。又生已更生，又亦無因生，是事不然。若已失從法生法者，是則失因，生者無因，是故從失亦不生法。從法不生非法者，非法名無所有，法名有，云何從有相生無相？是故從法不生非法。從非法不生法者，非法名爲無，無云何生有？若從無生有者，是則無因。無因則有大過，是故不從非法生法。不從非法生非法者，非法名無所有，云何從無所有生無所有？如兔角不生龜毛，是故不從非法生非法。問曰：法、非法雖種種分別故無生，但法應生法。答曰：",
                    "zhushu": "",
                    "type": 2
                },
                {
                    "paragraph": "法不從自生，亦不從他生，不從自他生，云何而有生？",
                    "zhushu": "",
                    "type": 2
                },
                {
                    "paragraph": "法未生時無所有故，又卽自不生故，是故法不自生。若法未生，則亦無他。無他故，不得言從他生。又未生則無自，無自亦無他，共亦不生。若三種不生，云何從法有法生？復次，",
                    "zhushu": "",
                    "type": 2
                },
                {
                    "paragraph": "若有所受法，卽墮於斷常，當知所受法，爲常爲无常。",
                    "zhushu": "",
                    "type": 2
                },
                {
                    "paragraph": "受法者，分別是善、是不善、常、无常等，是人必墮若常見、若斷見。何以故？所受法應有二種：若常、若無常，二俱不然。何以故？若常，卽墮常邊；若無常，卽墮斷邊。問曰：",
                    "zhushu": "",
                    "type": 2
                },
                {
                    "paragraph": "所有受法者，不墮於斷常，因果相續故，不斷亦不常。",
                    "zhushu": "",
                    "type": 2
                },
                {
                    "paragraph": "有人雖信受分別說諸法，而不墮斷常。如經說五陰無常、苦、空、無我，而不斷滅；雖說罪福無无量劫數不失，而不是常。何以故？是法因果常生滅相續故，往來不絕。生滅故不常，相續故不斷。答曰：",
                    "zhushu": "",
                    "type": 2
                },
                {
                    "paragraph": "若因果生滅，相續而不斷，滅更不生故，因卽爲斷滅。",
                    "zhushu": "",
                    "type": 2
                },
                {
                    "paragraph": "若汝說諸法因果相續故，不斷不常，若滅法已滅，更不復生，是則因斷。若因斷，云何有相續？已滅不生故。復次，",
                    "zhushu": "",
                    "type": 2
                },
                {
                    "paragraph": "法住於自性，不應有有無，涅槃滅相續，則墮於斷滅。",
                    "zhushu": "",
                    "type": 2
                },
                {
                    "paragraph": "法決定在有相中，爾時无無相，如甁定在甁相，爾時無失壞相。隨有甁時無失壞相，無甁時亦無失壞相。何以故？若無甁，則无所破，以是義故，滅不可得。離滅故，亦無生。何以故？生滅相因待故。又有常等過故，是故不應於一法而有有無。又汝先說因果生滅相續故，雖受諸法，不墮斷常，是事不然。何以故？汝說因果相續故，有三有相續，滅相續，名涅槃。若爾者，涅槃時應墮斷滅，以滅三有相續故。復次，",
                    "zhushu": "",
                    "type": 2
                },
                {
                    "paragraph": "若初有滅者，則無有後有，初有若不滅，亦無有後有。",
                    "zhushu": "",
                    "type": 2
                },
                {
                    "paragraph": "初有名今世有，後有名來世有，若初有滅，次有後有，是卽無因，是事不然。是故不得言初有滅，有後有。若初有不滅，亦不應有後有。何以故？若初有未滅而有後有者，是則一時有二有，是事不然。是故初有不滅，無有後有。問曰：後有不以初有滅生，不以不滅生，但滅時生。答曰：",
                    "zhushu": "",
                    "type": 2
                },
                {
                    "paragraph": "若初有滅時，而後有生者，滅時是一有，生時是一有。",
                    "zhushu": "",
                    "type": 2
                },
                {
                    "paragraph": "若初有滅時，後有生者，卽二有一時俱，一有是滅時，一有是生時。問曰：滅時、生時二有俱者，則不然。但現見初有滅時，後有生。答曰：",
                    "zhushu": "",
                    "type": 2
                },
                {
                    "paragraph": "若言於生滅，而謂一時者，則於此陰死，卽於此陰生。",
                    "zhushu": "",
                    "type": 2
                },
                {
                    "paragraph": "若生時、滅時，一時無二有，而謂初有滅時，後有生者，今應隨在何陰中死，卽於此陰生，不應餘陰中生。何以故？死者卽是生者，如是死生相違法，不應一時一處。是故汝先說滅時、生時，一時無二有，但現見初有滅時，後有生者，是事不然。復次，",
                    "zhushu": "",
                    "type": 2
                },
                {
                    "paragraph": "三世中求有，相續不可得，若三世中無，何有有相續？",
                    "zhushu": "",
                    "type": 2
                },
                {
                    "paragraph": "三有，名欲有、色有、無色有。無始生死中不得實智故，常有三有相續。今於三世中諦求不可得。若三世中無有，當於何處有有相續？當知有有相續，皆從愚癡顚倒故有，實中則無。",
                    "zhushu": ""
                }
            ]
        },
        {
            "name": "觀如來品第二十二",
            "paragraphs": [
                {
                    "paragraph": "觀如來品第二十二",
                    "zhushu": "",
                    "type": 1
                },
                {
                    "paragraph": "十六偈",
                    "zhushu": "",
                    "type": 2
                },
                {
                    "paragraph": "問曰：一切世中尊，唯有如來正遍知，号爲法王、一切智人，是則應有。答曰：今諦思惟：若有，應取；若無，何所取？何以故？如來",
                    "zhushu": "",
                    "type": 2
                },
                {
                    "paragraph": "非陰不離陰，此彼不相在，如來不有陰，何處有如來？",
                    "zhushu": "",
                    "type": 2
                },
                {
                    "paragraph": "若如來實有者，爲五陰是如來？爲離五陰有如來？爲如來中有五陰？爲五陰中有如來？爲如來有五陰？是事皆不然。五陰非是如來。何以故？生滅相故，五陰生滅相。若如來是五陰，如來卽是生滅相。若生滅相者，如來卽有無常斷滅等過。又受者、受法則一，受者是如來，受法是五陰，是事不然。是故如來非是五陰，離五陰亦無如來。若離五陰有如來者，不應有生滅相。若爾者，如來有常等過。又眼等諸根不能見知，但是事不然。是故離五陰亦無如來。如來中亦無五陰。何以故？若如來中有五陰，如器中有果，水中有魚者，則爲有異。若異者，卽有如上常等過。是故如來中無五陰，又五陰中無如來。何以故？若五陰中有如來，如牀上有人，器中有乳者。如是則有別異，如上說過。是故五陰中無如來，如來亦不有五陰。何以故？若如來有五陰，如人有子，如是則有別異。若爾者，有如上過，是事不然。是故如來不有五陰，如是五種求不可得，何等是如來？問曰：如是義，求如來不可得，而五陰和合有如來。答曰：",
                    "zhushu": "",
                    "type": 2
                },
                {
                    "paragraph": "陰合有如來，則無有自性。若無有自性，云何因他有？",
                    "zhushu": "",
                    "type": 2
                },
                {
                    "paragraph": "若如來五陰和合故有，卽無自性。何以故？因五陰和合有故。問曰：如來不以自性有，但因他性有。答曰：若無自性，云何因他性有？何以故？他性亦無自性，又無相待因故，他性不可得。不可得故，不名爲他。復次，",
                    "zhushu": "",
                    "type": 2
                },
                {
                    "paragraph": "法若因他生，是卽爲非我。若法非我者，云何是如來？",
                    "zhushu": "",
                    "type": 2
                },
                {
                    "paragraph": "若法因衆緣生，卽無有我，如因五指有拳，是拳無有自體。如是因五陰名我，是我卽無自體。我有種種名，或名衆生、人、天、如來等。若如來因五陰有，卽無自性；無自性故，無我；若无我，云何說名如來？是故偈中說：法若因他生，是卽爲非我。若法非我者，云何是如來？復次，",
                    "zhushu": "",
                    "type": 2
                },
                {
                    "paragraph": "若無有自性，云何有他性？離自性他性，何名爲如來？",
                    "zhushu": "",
                    "type": 2
                },
                {
                    "paragraph": "若無自性，他性亦不應有。因自性故，名他性，此無故，彼亦無，是故自性、他性二俱無。若離自性、他性，誰爲如來？復次，",
                    "zhushu": "",
                    "type": 2
                },
                {
                    "paragraph": "若不因五陰，先有如來者，以今受陰故，則說爲如來。今實不受陰，更無如來法，若以不受無，今當云何受？若其未有受，所受不名受，無有無受法，而名爲如來。若於一異中，如來不可得，五種求亦無，云何受中有？又所受五陰，不從自性有，若無自性者，云何有他性？",
                    "zhushu": "",
                    "type": 2
                },
                {
                    "paragraph": "若未受五陰，先有如來者，是如來今應受五陰，已作如來。而實未受五陰時，先無如來，今云何當受？又不受五陰者，五陰不名爲受，無有無受而名爲如來。又如來一異中求不可得，五陰中五種求亦不可得。若爾者，云何於五陰中說有如來？又所受五陰，不從自性有，若謂從他性有，若不從自性有，云何從他性有？何以故？以無自性故，又他性亦無。復次，",
                    "zhushu": "",
                    "type": 2
                },
                {
                    "paragraph": "以如是義故，受空受者空，云何當以空，而說空如來？",
                    "zhushu": "",
                    "type": 2
                },
                {
                    "paragraph": "以是義思惟，受及受者皆空。若受空者，云何以空受而說空如來？問曰：汝謂受空、受者空，則定有空耶？答曰：不然。何以故？",
                    "zhushu": "",
                    "type": 2
                },
                {
                    "paragraph": "空則不可說，非空不可說，共不共叵說，但以假名說。",
                    "zhushu": "",
                    "type": 2
                },
                {
                    "paragraph": "諸法空則不應說，諸法不空亦不應說，諸法空不空亦不應說，非空非不空亦不應說。何以故？但破相違故，以假名說。如是正觀思惟，諸法實相中不應以諸難爲難。何以故？",
                    "zhushu": "",
                    "type": 2
                },
                {
                    "paragraph": "寂滅相中無，常無常等四，寂滅相中無，邊无邊等四。",
                    "zhushu": "",
                    "type": 2
                },
                {
                    "paragraph": "諸法實相如是微妙寂滅，但因過去世起四種邪見，世閒有常、世閒无常、世閒常無常、世閒非常非无常，寂滅中盡無。何以故？諸法實相畢竟淸淨不可取。空尚不受，何況有四種見。四種見皆因受生，諸法實相無所因受，四種見皆以自見爲貴，他見爲賤。諸法實相無有此彼，是故說寂滅中無四種見。如因過去世有四種見，因未來世有四種見亦如是：世閒有邊、世閒無邊、世閒有邊无邊、世閒非有邊非無邊。問曰：若如是破如來者，則無如來耶？答曰：",
                    "zhushu": "",
                    "type": 2
                },
                {
                    "paragraph": "邪見深厚者，則說無如來，如來寂滅相，分別有亦非。",
                    "zhushu": "",
                    "type": 2
                },
                {
                    "paragraph": "邪見有二種：一者破世閒樂，二者破涅槃道。破世閒樂者，是麤邪見，言無罪、無福、無如來等賢聖，起是邪見，捨善爲惡，則破世閒樂。破涅槃道者，貪著於我，分別有無，起善滅惡。起善故，得世閒樂；分別有無故，不得涅槃。是故若言無如來者，是深厚邪見，乃失世閒樂，何況涅槃。若言有如來，亦是邪見。何以故？如來寂滅相，而種種分別故。是故寂滅相中分別有如來，亦爲非。",
                    "zhushu": "",
                    "type": 2
                },
                {
                    "paragraph": "如是性空中，思惟亦不可，如來滅度後，分別於有無。",
                    "zhushu": "",
                    "type": 2
                },
                {
                    "paragraph": "諸法實相性空故，不應於如來滅後思惟若有、若無、若有無。如來從本已來畢竟空，何況滅後。",
                    "zhushu": "",
                    "type": 2
                },
                {
                    "paragraph": "如來過戲論，而人生戲論，戲論破慧眼，是皆不見佛。",
                    "zhushu": "",
                    "type": 2
                },
                {
                    "paragraph": "戲論名憶念取相，分別此彼，言佛滅不滅等，是人爲戲論，覆慧眼故，不能見如來法身，此如來品中，初、中、後思惟如來定性不可得。是故偈說：",
                    "zhushu": "",
                    "type": 2
                },
                {
                    "paragraph": "如來所有性，卽是世閒性，如來無有性，世閒亦無性。",
                    "zhushu": "",
                    "type": 2
                },
                {
                    "paragraph": "此品中思惟推求，如來性卽是一切世閒性。問曰：何等是如來性？答曰：如來無有性，同世閒無性。",
                    "zhushu": ""
                }
            ]
        },
        {
            "name": "中論觀顚倒品第二十三",
            "paragraphs": [
                {
                    "paragraph": "中論觀顚倒品第二十三",
                    "zhushu": "",
                    "type": 1
                },
                {
                    "paragraph": "二十四偈",
                    "zhushu": "",
                    "type": 2
                },
                {
                    "paragraph": "問曰：",
                    "zhushu": "",
                    "type": 2
                },
                {
                    "paragraph": "從憶想分別，生於貪恚癡，淨不淨顚倒，皆從衆緣生。",
                    "zhushu": "",
                    "type": 2
                },
                {
                    "paragraph": "經說因淨不淨顚倒憶想分別，生貪、恚、癡，是故當知有貪、恚、癡。答曰：",
                    "zhushu": "",
                    "type": 2
                },
                {
                    "paragraph": "若因淨不淨，顚倒生三毒，三毒卽無性，故煩惱無實。",
                    "zhushu": "",
                    "type": 2
                },
                {
                    "paragraph": "若諸煩惱因淨不淨顚倒憶想分別生，卽無自性，是故諸煩惱無實。復次，",
                    "zhushu": "",
                    "type": 2
                },
                {
                    "paragraph": "我法有以無，是事終不成，無我諸煩惱，有無亦不成。",
                    "zhushu": "",
                    "type": 2
                },
                {
                    "paragraph": "我無有因緣，若有若無而可成。今無我，諸煩惱云何以有無而可成？何以故？",
                    "zhushu": "",
                    "type": 2
                },
                {
                    "paragraph": "誰有此煩惱，是卽爲不成，若離是而有，煩惱則無屬。",
                    "zhushu": "",
                    "type": 2
                },
                {
                    "paragraph": "煩惱，名爲能惱他。惱他者，應是衆生。是衆生於一切處推求不可得。若謂離衆生但有煩惱，是煩惱則無所屬。若謂雖無我而煩惱屬心，是事亦不然。何以故？",
                    "zhushu": "",
                    "type": 2
                },
                {
                    "paragraph": "如身見五種，求之不可得，煩惱於垢心，五求亦不得。",
                    "zhushu": "",
                    "type": 2
                },
                {
                    "paragraph": "如身見，五陰中五種求不可得，諸煩惱亦於垢心中五種求亦不可得，又垢心於煩惱中五種求亦不可得。復次，",
                    "zhushu": "",
                    "type": 2
                },
                {
                    "paragraph": "淨不淨顚倒，是則無自性，云何因此二，而生諸煩惱？",
                    "zhushu": "",
                    "type": 2
                },
                {
                    "paragraph": "淨不淨顚倒者，顚倒名虛妄。若虛妄卽無性，無性則無顚倒。若無顚倒，云何因顚倒起諸煩惱？問曰：",
                    "zhushu": "",
                    "type": 2
                },
                {
                    "paragraph": "色聲香味觸，及法爲六種，如是之六種，是三毒根本。",
                    "zhushu": "",
                    "type": 2
                },
                {
                    "paragraph": "是六入，三毒根本。因此六入生淨不淨顚倒，因淨不淨顚倒生貪、恚、癡。答曰：",
                    "zhushu": "",
                    "type": 2
                },
                {
                    "paragraph": "色聲香味觸，及法體六種，皆空如炎夢，如乾闥婆城。如是六種中，何有淨不淨？猶如幻化人，亦如鏡中像。",
                    "zhushu": "",
                    "type": 2
                },
                {
                    "paragraph": "色聲香味觸法，自體未與心和合時，空無所有，如炎、如夢、如化、如鏡中像，但誑惑於心，無有定相。如是六入中，何有淨不淨？復次，",
                    "zhushu": "",
                    "type": 2
                },
                {
                    "paragraph": "不因於淨相，則無有不淨，因淨有不淨，是故無不淨。",
                    "zhushu": "",
                    "type": 2
                },
                {
                    "paragraph": "若不因於淨，先無有不淨，因何而說不淨？是故無不淨。復次，",
                    "zhushu": "",
                    "type": 2
                },
                {
                    "paragraph": "不因於不淨，則亦無有淨，因不淨有淨，是故無有淨。",
                    "zhushu": "",
                    "type": 2
                },
                {
                    "paragraph": "若不因不淨，先無有淨，因何而說淨？是故無有淨。復次，",
                    "zhushu": "",
                    "type": 2
                },
                {
                    "paragraph": "若無有淨者，何由而有貪？若無有不淨，何由而有恚？",
                    "zhushu": "",
                    "type": 2
                },
                {
                    "paragraph": "無淨不淨故，則不生貪、恚。問曰：經說常等四顚倒，若無常中見常，是名顚倒。若無常中見无常，此非顚倒。餘三顚倒亦如是。有顚倒故，顚倒者亦應有，何故言都無？答曰：",
                    "zhushu": "",
                    "type": 2
                },
                {
                    "paragraph": "於無常著常，是則名顚倒，空中無有常，何處有常倒？",
                    "zhushu": "",
                    "type": 2
                },
                {
                    "paragraph": "若於無常中著常，名爲顚倒。諸法性空中無有常，是中何處有常顚倒？餘三亦如是。復次，",
                    "zhushu": "",
                    "type": 2
                },
                {
                    "paragraph": "若於無常中，著無常非倒，空中無無常，何有非顚倒？",
                    "zhushu": "",
                    "type": 2
                },
                {
                    "paragraph": "若著無常，言是無常不名爲顚倒者，諸法性空中無无常。無常無故，誰爲非顚倒？餘三亦如是。復次，",
                    "zhushu": "",
                    "type": 2
                },
                {
                    "paragraph": "可著著者著，及所用著法，是皆寂滅相，云何而有著？",
                    "zhushu": "",
                    "type": 2
                },
                {
                    "paragraph": "可著名物，著者名作者，著名業，所用法名所用事，是皆性空寂滅相，如如來品中所說，是故無有著。復次，",
                    "zhushu": "",
                    "type": 2
                },
                {
                    "paragraph": "若無有著法，言邪是顚倒，言正不顚倒，誰有如是事？",
                    "zhushu": "",
                    "type": 2
                },
                {
                    "paragraph": "著名憶想分別此彼、有無等。若无此著者，誰爲邪顚倒？誰爲正不顚倒？復次，",
                    "zhushu": "",
                    "type": 2
                },
                {
                    "paragraph": "有倒不生倒，無倒不生倒，倒者不生倒，不倒亦不生。若於顚倒時，亦不生顚倒，汝可自觀察，誰生於顚倒？",
                    "zhushu": "",
                    "type": 2
                },
                {
                    "paragraph": "已顚倒者，則更不生顚倒，已顚倒故；不顚倒者，亦不顚倒，無有顚倒故。顚倒時亦不顚倒，有二過故。汝今除憍慢心，善自觀察，誰爲顚倒者？復次，",
                    "zhushu": "",
                    "type": 2
                },
                {
                    "paragraph": "諸顚倒不生，云何有此義？無有顚倒故，何有顚倒者？",
                    "zhushu": "",
                    "type": 2
                },
                {
                    "paragraph": "顚倒種種因緣破故，墮在不生。彼貪著不生，謂不生是顚倒實相，是故偈說：云何名不生爲顚倒？乃至無漏法尚不名爲不生相，何況顚倒是不生相。顚倒無故，何有顚倒者？因顚倒有顚倒者。復次，",
                    "zhushu": "",
                    "type": 2
                },
                {
                    "paragraph": "若常我樂淨，而是實有者，是常我樂淨，則非是顚倒。",
                    "zhushu": "",
                    "type": 2
                },
                {
                    "paragraph": "若常、我、樂、淨是四實有性者，是常、我、樂、淨則非顚倒。何以故？定有實事故。云何言顚倒？若謂常、我、樂、淨倒是四無者，無常、苦、無我、不淨是四應實有，不名顚倒。顚倒相違故，名不顚倒，是事不然。何以故？",
                    "zhushu": "",
                    "type": 2
                },
                {
                    "paragraph": "若常我樂淨，而實無有者，無常苦不淨，是則亦應無。",
                    "zhushu": "",
                    "type": 2
                },
                {
                    "paragraph": "若常、我、樂、淨是四實無，無故无常等四事亦不應有。何以故？無相因待故。復次，",
                    "zhushu": "",
                    "type": 2
                },
                {
                    "paragraph": "如是顚倒滅，無明則亦滅，以無明滅故，諸行等亦滅。",
                    "zhushu": "",
                    "type": 2
                },
                {
                    "paragraph": "如是者，如其義滅諸顚倒故，十二因緣根本無明亦滅，无明滅故，三種行業乃至老死等皆滅。復次，",
                    "zhushu": "",
                    "type": 2
                },
                {
                    "paragraph": "若煩惱性實，而有所屬者，云何當可斷，誰能斷其性？",
                    "zhushu": "",
                    "type": 2
                },
                {
                    "paragraph": "若諸煩惱卽是顚倒而實有性者，云何可斷？誰能斷其性？若謂諸煩惱皆虛妄無性而可斷者，是亦不然。何以故？",
                    "zhushu": "",
                    "type": 2
                },
                {
                    "paragraph": "若煩惱虛妄，無性無屬者，云何當可斷，誰能斷無性？",
                    "zhushu": "",
                    "type": 2
                },
                {
                    "paragraph": "若諸煩惱虛妄無性，則無所屬，云何可斷？誰能斷無性法？",
                    "zhushu": ""
                }
            ]
        },
        {
            "name": "中論觀四諦品第二十四",
            "paragraphs": [
                {
                    "paragraph": "中論觀四諦品第二十四",
                    "zhushu": "",
                    "type": 1
                },
                {
                    "paragraph": "四十偈",
                    "zhushu": "",
                    "type": 2
                },
                {
                    "paragraph": "問曰：破四顚倒，通達四諦，得四沙門果。",
                    "zhushu": "",
                    "type": 2
                },
                {
                    "paragraph": "若一切皆空，無生亦无滅，如是則無有，四聖諦之法。以無四諦故，見苦與斷集，證滅及修道，如是事皆无。以是事無故，則无四道果，無有四果故，得向者亦無。若無八賢聖，則无有僧寶，以無四諦故，亦无有法寶。以無法僧寶，亦無有佛寶，如是說空者，是則破三寶。",
                    "zhushu": "",
                    "type": 2
                },
                {
                    "paragraph": "若一切世閒皆空無所有者，卽應无生无滅。以無生無滅故，則无四聖諦。何以故？從集諦生苦諦，集諦是因，苦諦是果。滅苦集諦，名爲滅諦；能至滅諦，名爲道諦。道諦是因，滅諦是果。如是四諦，有因有果，若無生无滅，則無四諦；四諦無故，則无見苦、斷集、證滅、修道；見苦、斷集、證滅、修道无故，則無四沙門果；四沙門果無故，則無四向四得者。若無此八賢聖，則无僧寶。又四聖諦無故，法寶亦無。若無法寶、僧寶者，云何有佛？得法名爲佛，无法何有佛？汝說諸法皆空，則壞三寶。復次，",
                    "zhushu": "",
                    "type": 2
                },
                {
                    "paragraph": "空法壞因果，亦壞於罪福，亦復悉毀壞，一切世俗法。",
                    "zhushu": "",
                    "type": 2
                },
                {
                    "paragraph": "若受空法者，則破罪福及罪福果報，亦破世俗法，有如是等諸過故，諸法不應空。答曰：",
                    "zhushu": "",
                    "type": 2
                },
                {
                    "paragraph": "汝今實不能，知空空因緣，及知於空義，是故自生惱。",
                    "zhushu": "",
                    "type": 2
                },
                {
                    "paragraph": "汝不解云何是空相，以何因緣說空，亦不解空義，不能如實知故，生如是疑難。復次，",
                    "zhushu": "",
                    "type": 2
                },
                {
                    "paragraph": "諸佛依二諦，爲衆生說法，一以世俗諦，二第一義諦。若人不能知，分別於二諦，則於深佛法，不知眞實義。",
                    "zhushu": "",
                    "type": 2
                },
                {
                    "paragraph": "世俗諦者，一切法性空，而世閒顚倒故，生虛妄法，於世閒是實。諸賢聖眞知顚倒性故，知一切法皆空無生，於聖人是第一義諦名爲實。諸佛依是二諦，而爲衆生說法，若人不能如實分別二諦，則於甚深佛法不知實義。若謂一切法不生是第一義諦，不須第二俗諦者，是亦不然。何以故？",
                    "zhushu": "",
                    "type": 2
                },
                {
                    "paragraph": "若不依俗諦，不得第一義，不得第一義，則不得涅槃。",
                    "zhushu": "",
                    "type": 2
                },
                {
                    "paragraph": "第一義皆因言說，言說是世俗，是故若不依世俗，第一義則不可說。若不得第一義，云何得至涅槃？是故諸法雖無生，而有二諦。復次，",
                    "zhushu": "",
                    "type": 2
                },
                {
                    "paragraph": "不能正觀空，鈍根則自害，如不善呪術，不善捉毒蛇。",
                    "zhushu": "",
                    "type": 2
                },
                {
                    "paragraph": "若人鈍根，不善解空法，於空有失，而生邪見。如爲利捉毒蛇，不能善捉，反爲所害；又如呪術欲有所作，不能善成，則還自害。鈍根觀空法亦如是。復次，",
                    "zhushu": "",
                    "type": 2
                },
                {
                    "paragraph": "世尊知是法，甚深微妙相，非鈍根所及，是故不欲說。",
                    "zhushu": "",
                    "type": 2
                },
                {
                    "paragraph": "世尊以法甚深微妙，非鈍根所解，是故不欲說。復次，",
                    "zhushu": "",
                    "type": 2
                },
                {
                    "paragraph": "汝謂我著空，而爲我生過，汝今所說過，於空則無有。",
                    "zhushu": "",
                    "type": 2
                },
                {
                    "paragraph": "汝謂我著空故，爲我生過。我所說性空，空亦復空，無如是過。復次，",
                    "zhushu": "",
                    "type": 2
                },
                {
                    "paragraph": "以有空義故，一切法得成，若無空義者，一切則不成。",
                    "zhushu": "",
                    "type": 2
                },
                {
                    "paragraph": "以有空義故，一切世閒、出世閒法皆悉成就。若無空義，則皆不成就。復次，",
                    "zhushu": "",
                    "type": 2
                },
                {
                    "paragraph": "汝今自有過，而以迴向我，如人乘馬者，自忘於所乘。",
                    "zhushu": "",
                    "type": 2
                },
                {
                    "paragraph": "汝於有法中有過，不能自覺，而於空中見過，如人乘馬，而忘其所乘。何以故？",
                    "zhushu": "",
                    "type": 2
                },
                {
                    "paragraph": "若汝見諸法，決定有性者，卽爲見諸法，無因亦無緣。",
                    "zhushu": "",
                    "type": 2
                },
                {
                    "paragraph": "汝說諸法有定性，若爾者，則見諸法無因無緣。何以故？若法決定有性，則應不生不滅，如是法何用因緣？若諸法從因緣生，則無有性。是故諸法決定有性，則無因緣。若謂諸法決定住自性，是則不然。何以故？",
                    "zhushu": "",
                    "type": 2
                },
                {
                    "paragraph": "卽爲破因果，作作者作法，亦復壞一切，万物之生滅。",
                    "zhushu": "",
                    "type": 2
                },
                {
                    "paragraph": "諸法有定性，則無因果等，諸事如偈說：",
                    "zhushu": "",
                    "type": 2
                },
                {
                    "paragraph": "衆因緣生法，我說卽是無，亦爲是假名，亦是中道義。未曾有一法，不從因緣生，是故一切法，無不是空者。",
                    "zhushu": "",
                    "type": 2
                },
                {
                    "paragraph": "衆因緣生法，我說卽是空。何以故？衆緣具足和合而物生，是物屬衆因緣故，無自性；無自性故空，空亦復空。但爲引導衆生故，以假名說，離有無二邊，故名爲中道。是法無性故，不得言有，亦無空故，不得言無。若法有性相，則不待衆緣而有；若不待衆緣，則無法，是故無有不空法。汝上所說空法有過者，此過今還在汝。何以故？",
                    "zhushu": "",
                    "type": 2
                },
                {
                    "paragraph": "若一切不空，則無有生滅，如是則無有，四聖諦之法。",
                    "zhushu": "",
                    "type": 2
                },
                {
                    "paragraph": "若一切法各各有性不空者，則無有生滅；無生滅故，則無四聖諦法。何以故？",
                    "zhushu": "",
                    "type": 2
                },
                {
                    "paragraph": "苦不從緣生，云何當有苦？无常是苦義，定性無无常。",
                    "zhushu": "",
                    "type": 2
                },
                {
                    "paragraph": "苦不從緣生故，則無苦。何以故？經說无常是苦義，若苦有定性，云何有無常？以不捨自性故。復次，",
                    "zhushu": "",
                    "type": 2
                },
                {
                    "paragraph": "若苦有定性，何故從集生？是故无有集，以破空義故。",
                    "zhushu": "",
                    "type": 2
                },
                {
                    "paragraph": "若苦有定性者，則不應更生，先已有故。若爾者，則无集諦，以壞空義故。復次，",
                    "zhushu": "",
                    "type": 2
                },
                {
                    "paragraph": "苦若有定性，則不應有滅，汝著定性故，卽破於滅諦。",
                    "zhushu": "",
                    "type": 2
                },
                {
                    "paragraph": "苦若有定性者，則不應滅。何以故？性則無滅故。復次，",
                    "zhushu": "",
                    "type": 2
                },
                {
                    "paragraph": "苦若有定性，則無有修道，若道可修習，卽無有定性。",
                    "zhushu": "",
                    "type": 2
                },
                {
                    "paragraph": "法若定有，則無有修道。何以故？若法實者，則是常，常則不可增益。若道可修，道則無有定性。復次，",
                    "zhushu": "",
                    "type": 2
                },
                {
                    "paragraph": "若無有苦諦，及無集滅諦，所可滅苦道，竟爲何所至？",
                    "zhushu": "",
                    "type": 2
                },
                {
                    "paragraph": "諸法若先定有性，則無苦集滅諦。今滅苦道，竟爲至何滅苦處？復次，",
                    "zhushu": "",
                    "type": 2
                },
                {
                    "paragraph": "若苦定有性，先來所不見，於今云何見，其性不異故。",
                    "zhushu": "",
                    "type": 2
                },
                {
                    "paragraph": "若先凡夫時不能見苦性，今亦不應見。何以故？不見性定故。復次，",
                    "zhushu": "",
                    "type": 2
                },
                {
                    "paragraph": "如見苦不然，斷集及證滅，修道及四果，是亦皆不然。",
                    "zhushu": "",
                    "type": 2
                },
                {
                    "paragraph": "如苦諦性先不見者，後亦不應見，如是亦不應有斷集、證滅、修道。何以故？是集性先來不斷，今亦不應斷，性不可斷故；滅先來不證，今亦不應證，先來不證故；道先來不修，今亦不應修，先來不修故。是故四聖諦，見、斷、證、修四種行，皆不應有。四種行無故，四道果亦無。何以故？",
                    "zhushu": "",
                    "type": 2
                },
                {
                    "paragraph": "是四道果性，先來不可得，諸法性若定，今云何可得？",
                    "zhushu": "",
                    "type": 2
                },
                {
                    "paragraph": "諸法若有定性，四沙門果先來未得，今云何可得？若可得者，性則無定。復次，",
                    "zhushu": "",
                    "type": 2
                },
                {
                    "paragraph": "若無有四果，則無得向者，以無八聖故，則無有僧寶。",
                    "zhushu": "",
                    "type": 2
                },
                {
                    "paragraph": "無四沙門果故，則無得果。向果者，無八賢聖故，則無有僧寶。而經說八賢聖名爲僧寶。復次，",
                    "zhushu": "",
                    "type": 2
                },
                {
                    "paragraph": "無四聖諦故，亦無有法寶，無法寶僧寶，云何有佛寶？",
                    "zhushu": "",
                    "type": 2
                },
                {
                    "paragraph": "行四聖諦，得涅槃法。若無四諦，則無法寶。若無二寶，云何當有佛寶？汝以如是因緣說諸法定性，則壞三寶。問曰：汝雖破諸法究竟道，阿耨多羅三藐三菩提應有，因是道故，名爲佛。答曰：",
                    "zhushu": "",
                    "type": 2
                },
                {
                    "paragraph": "汝說則不因，菩提而有佛，亦復不因佛，而有於菩提。",
                    "zhushu": "",
                    "type": 2
                },
                {
                    "paragraph": "汝說諸法有定性者，則不應因菩提有佛，因佛有菩提，是二性常定故。復次，",
                    "zhushu": "",
                    "type": 2
                },
                {
                    "paragraph": "雖復勤精進，修行菩提道，若先非佛性，不應得成佛。",
                    "zhushu": "",
                    "type": 2
                },
                {
                    "paragraph": "以先無性故，如鐵無金性，雖復種種鍛煉，終不成金。復次，",
                    "zhushu": "",
                    "type": 2
                },
                {
                    "paragraph": "若諸法不空，無作罪福者，不空何所作，以其性定故。",
                    "zhushu": "",
                    "type": 2
                },
                {
                    "paragraph": "若諸法不空，終無有人作罪福者。何以故？罪福性先已定故，又無作、作者故。復次，",
                    "zhushu": "",
                    "type": 2
                },
                {
                    "paragraph": "汝於罪福中，不生果報者，是則離罪福，而有諸果報。",
                    "zhushu": "",
                    "type": 2
                },
                {
                    "paragraph": "汝於罪福因緣中，皆无果報者，則應離罪福因緣而有果報。何以故？果報不待因出故。問曰：離罪福可無善惡果報，但從罪福有善惡果報。答曰：",
                    "zhushu": "",
                    "type": 2
                },
                {
                    "paragraph": "若謂從罪福，而生果報者，果從罪福生，云何言不空？",
                    "zhushu": "",
                    "type": 2
                },
                {
                    "paragraph": "若離罪福無善惡果，云何言果不空？若爾，離作者，則無罪福。汝先說諸法不空，是事不然。復次，",
                    "zhushu": "",
                    "type": 2
                },
                {
                    "paragraph": "汝破一切法，諸因緣空義，則破於世俗，諸餘所有法。",
                    "zhushu": "",
                    "type": 2
                },
                {
                    "paragraph": "汝若破衆因緣法第一空義者，則破一切世俗法。何以故？",
                    "zhushu": "",
                    "type": 2
                },
                {
                    "paragraph": "若破於空義，卽應無所作，無作而有作，不作名作者。",
                    "zhushu": "",
                    "type": 2
                },
                {
                    "paragraph": "若破空義，則一切果皆无作無因。又不作而作，又一切作者不應有所作，又離作者應有業，有果報，有受者，但是事皆不然，是故不應破空。復次，",
                    "zhushu": "",
                    "type": 2
                },
                {
                    "paragraph": "若有決定性，世閒種種相，則不生不滅，常住而不壞。",
                    "zhushu": "",
                    "type": 2
                },
                {
                    "paragraph": "若諸法有定性，則世閒種種相：天、人、畜生、万物，皆應不生不滅，常住不壞。何以故？有實性不可變異故，而現見万物各有變異相，生滅變易，是故不應有定性。復次，",
                    "zhushu": "",
                    "type": 2
                },
                {
                    "paragraph": "若無有空者，未得不應得，亦无斷煩惱，亦無苦盡事。",
                    "zhushu": "",
                    "type": 2
                },
                {
                    "paragraph": "若無有空法者，則世閒、出世閒所有功德未得者，皆不應得，亦不應有斷煩惱者，亦無苦盡。何以故？以性定故。",
                    "zhushu": "",
                    "type": 2
                },
                {
                    "paragraph": "是故經中說，若見因緣法，則爲能見佛，見苦集滅道。",
                    "zhushu": "",
                    "type": 2
                },
                {
                    "paragraph": "若人見一切法從衆緣生，是人卽能見佛法身，增益智慧，能見四聖諦：苦、集、滅、道，見四聖諦，得四果，滅諸苦惱，是故不應破空義。若破空義，則破因緣法；破因緣法，則破三寶；若破三寶，則爲自破。",
                    "zhushu": ""
                }
            ]
        },
        {
            "name": "中論觀涅槃品第二十五",
            "paragraphs": [
                {
                    "paragraph": "中論觀涅槃品第二十五",
                    "zhushu": "",
                    "type": 1
                },
                {
                    "paragraph": "二十四偈",
                    "zhushu": "",
                    "type": 2
                },
                {
                    "paragraph": "問曰：",
                    "zhushu": "",
                    "type": 2
                },
                {
                    "paragraph": "若一切法空，無生無滅者，何斷何所滅，而稱爲涅槃？",
                    "zhushu": "",
                    "type": 2
                },
                {
                    "paragraph": "若一切法空，則無生无滅。無生无滅者，何所斷、何所滅而名爲涅槃？是故一切法不應空。以諸法不空故，斷諸煩惱，滅五陰，名爲涅槃。答曰：",
                    "zhushu": "",
                    "type": 2
                },
                {
                    "paragraph": "若諸法不空，則無生无滅，何斷何所滅，而稱爲涅槃？",
                    "zhushu": "",
                    "type": 2
                },
                {
                    "paragraph": "若一切世閒不空，則無生無滅，何所斷、何所滅而名爲涅槃？是故有無二門，則非至涅槃。所名涅槃者：",
                    "zhushu": "",
                    "type": 2
                },
                {
                    "paragraph": "無得亦无至，不斷亦不常，不生亦不滅，是說名涅槃。",
                    "zhushu": "",
                    "type": 2
                },
                {
                    "paragraph": "無得者，於行於果無所得。无至者，無處可至。不斷者，五陰先來畢竟空故。得道入無餘涅槃時，亦無所斷。不常者，若有法可得分別者，則名爲常涅槃寂滅。無法可分別故，不名爲常，生滅亦爾，如是相者，名爲涅槃。復次，經說涅槃非有、非無、非有無、非非有非非無，一切法不受，內寂滅，名涅槃。何以故？",
                    "zhushu": "",
                    "type": 2
                },
                {
                    "paragraph": "涅槃不名有，有則老死相，終無有有法，離於老死相。",
                    "zhushu": "",
                    "type": 2
                },
                {
                    "paragraph": "眼見一切万物皆生滅故，是老死相。涅槃若是有，則應有老死相。但是事不然，是故涅槃不名有。又不見離生滅老死，別有定法而名涅槃。若涅槃是有，卽應有生滅老死相，以離老死相故，名爲涅槃。復次，",
                    "zhushu": "",
                    "type": 2
                },
                {
                    "paragraph": "若涅槃是有，涅槃卽有爲，終無有一法，而是無爲者。",
                    "zhushu": "",
                    "type": 2
                },
                {
                    "paragraph": "涅槃非是有。何以故？一切万物從衆緣生，皆是有爲，無有一法名爲無爲者。雖常法假名無爲，以理推之，无常法尚無有，何況常法不可見，不可得者。復次，",
                    "zhushu": "",
                    "type": 2
                },
                {
                    "paragraph": "若涅槃是有，云何名無受？無有不從受，而名爲有法。",
                    "zhushu": "",
                    "type": 2
                },
                {
                    "paragraph": "若謂涅槃是有法者，經則不應說無受是涅槃。何以故？無有有法不受而有，是故涅槃非有。問曰：若有非涅槃者，無應是涅槃耶？答曰：",
                    "zhushu": "",
                    "type": 2
                },
                {
                    "paragraph": "有尚非涅槃，何況於無耶？涅槃無有有，何處當有無？",
                    "zhushu": "",
                    "type": 2
                },
                {
                    "paragraph": "若有非涅槃，無云何是涅槃？何以故？因有，故有無；若无有，何有無？如經說：先有今無則名無，涅槃則不爾。何以故？非有法變爲無故，是故无亦不作涅槃。復次，",
                    "zhushu": "",
                    "type": 2
                },
                {
                    "paragraph": "若無是涅槃，云何名不受？未曾有不受，而名爲無法。",
                    "zhushu": "",
                    "type": 2
                },
                {
                    "paragraph": "若謂無是涅槃，經則不應說不受名涅槃。何以故？無有不受而名无法，是故知涅槃非无。問曰：若涅槃非有非無者，何等是涅槃？答曰：",
                    "zhushu": "",
                    "type": 2
                },
                {
                    "paragraph": "受諸因緣故，輪轉生死中，不受諸因緣，是名爲涅槃。",
                    "zhushu": "",
                    "type": 2
                },
                {
                    "paragraph": "不如實知顚倒故，因五受陰往來生死；如實知顚倒故，則不復因五受陰往來生死。無性五陰不復相續故，說名涅槃。復次，",
                    "zhushu": "",
                    "type": 2
                },
                {
                    "paragraph": "如佛經中說，斷有斷非有，是故知涅槃，非有亦非無。",
                    "zhushu": "",
                    "type": 2
                },
                {
                    "paragraph": "有，名三有。非有，名三有斷滅。佛說斷此二事故，當知涅槃非有亦非無。問曰：若有若無非涅槃者，今有無共合是涅槃耶？答曰：",
                    "zhushu": "",
                    "type": 2
                },
                {
                    "paragraph": "若謂於有無，合爲涅槃者，有無卽解脫，是事則不然。",
                    "zhushu": "",
                    "type": 2
                },
                {
                    "paragraph": "若謂於有無合爲涅槃者，卽有无二事合爲解脫，是事不然。何以故？有無二事相違故，云何一處有？復次，",
                    "zhushu": "",
                    "type": 2
                },
                {
                    "paragraph": "若謂於有無，合爲涅槃者，涅槃非无受，是二從受生。",
                    "zhushu": "",
                    "type": 2
                },
                {
                    "paragraph": "若謂有無合爲涅槃者，經不應說涅槃名無受。何以故？有無二事從受生，相因而有，是故有無二事不得合爲涅槃。復次，",
                    "zhushu": "",
                    "type": 2
                },
                {
                    "paragraph": "有無共合成，云何名涅槃？涅槃名無爲，有無是有爲。",
                    "zhushu": "",
                    "type": 2
                },
                {
                    "paragraph": "有無二事共合，不得名涅槃，涅槃名無爲，有无是有爲，是故有無非是涅槃。復次，",
                    "zhushu": "",
                    "type": 2
                },
                {
                    "paragraph": "有無二事共，云何是涅槃？是二不同處，如明暗不俱。",
                    "zhushu": "",
                    "type": 2
                },
                {
                    "paragraph": "有無二事不得名涅槃。何以故？有无相違，一處不可得。如明暗不俱，是故有時無無，無時無有，云何有無共合而名爲涅槃？問曰：若有無共合非涅槃者，今非有非無應是涅槃。答曰：",
                    "zhushu": "",
                    "type": 2
                },
                {
                    "paragraph": "若非有非無，名之爲涅槃，此非有非無，以何而分別？",
                    "zhushu": "",
                    "type": 2
                },
                {
                    "paragraph": "若涅槃非有非無者，此非有非無因何而分別？是故非有非無是涅槃者，是事不然。復次，",
                    "zhushu": "",
                    "type": 2
                },
                {
                    "paragraph": "分別非有無，如是名涅槃，若有無成者，非有非無成。",
                    "zhushu": "",
                    "type": 2
                },
                {
                    "paragraph": "汝分別非有非無是涅槃者，是事不然。何以故？若有無成者，然後非有非無成，有相違名無，無相違名有，是有无第三句中已破有無，無故，云何有非有非無？是故涅槃非非有非非無。復次，",
                    "zhushu": "",
                    "type": 2
                },
                {
                    "paragraph": "如來滅度後，不言有與無，亦不言有无，非有及非无。如來現在時，不言有與無，亦不言有無，非有及非無。",
                    "zhushu": "",
                    "type": 2
                },
                {
                    "paragraph": "若如來滅後，若現在有如來亦不受，無如來亦不受，亦有如來亦無如來亦不受，非有如來非無如來亦不受。以不受故，不應分別涅槃有无等。離如來，誰當得涅槃？何時何處以何法說涅槃？是故一切時、一切種求涅槃相不可得。復次，",
                    "zhushu": "",
                    "type": 2
                },
                {
                    "paragraph": "涅槃與世閒，無有少分別，世閒與涅槃，亦無少分別。",
                    "zhushu": "",
                    "type": 2
                },
                {
                    "paragraph": "五陰相續往來因緣故，說名世閒，五陰性畢竟空，無受寂滅，此義先已說。以一切法不生不滅故，世閒與涅槃无有分別，涅槃與世閒亦无分別。復次，",
                    "zhushu": "",
                    "type": 2
                },
                {
                    "paragraph": "涅槃之實際，及與世閒際，如是二際者，無毫釐差別。",
                    "zhushu": "",
                    "type": 2
                },
                {
                    "paragraph": "究竟推求世閒、涅槃實際，無生際，以平等不可得故，無毫氂差別。復次，",
                    "zhushu": "",
                    "type": 2
                },
                {
                    "paragraph": "滅後有無等，有邊等常等，諸見依涅槃，未來過去世。",
                    "zhushu": "",
                    "type": 2
                },
                {
                    "paragraph": "如來滅後，有如來、無如來、亦有如來亦無如來、非有如來非無如來、世閒有邊、世閒无邊、世閒亦有邊亦無邊、世閒非有邊非无邊、世閒常、世閒無常、世閒亦常亦無常、世閒非有常非無常。此三種十二見，如來滅後有無等四見，依涅槃起世閒有邊无邊等四見，依未來世起世閒常无常等四見，依過去世起如來滅後有無等不可得。涅槃亦如是，如世閒前際後際、有邊無邊、有常无常等不可得。涅槃亦如是，是故說世閒、涅槃等無有異。復次，",
                    "zhushu": "",
                    "type": 2
                },
                {
                    "paragraph": "一切法空故，何有邊无邊？亦邊亦無邊，非有非無邊。何者爲一異，何有常无常？亦常亦无常，非常非無常。諸法不可得，滅一切戲論，無人亦無處，佛亦無所說。",
                    "zhushu": "",
                    "type": 2
                },
                {
                    "paragraph": "一切法、一切時、一切種，從衆緣生故，畢竟空故，無自性；如是法中，何者是有邊？誰爲有邊？何者是无邊、亦有邊亦無邊、非有邊非无邊？誰爲非有邊非无邊？何者是常？誰爲是常？何者是無常、常無常、非常非無常？誰爲非常、非無常？何者身卽是神？何者身異於神？如是等六十二邪見，於畢竟空中皆不可得。諸有所得皆息，戲論皆滅；戲論滅故，通達諸法實相，得安隱道。從因緣品來分別推求諸法有亦無、無亦無、有無亦无、非有非無亦无，是名諸法實相，亦名如法性、實際、涅槃。是故如來無時无處爲人說涅槃定相，是故說諸有所得皆息，戲論皆滅。",
                    "zhushu": ""
                }
            ]
        },
        {
            "name": "中論觀十二因緣品第二十六",
            "paragraphs": [
                {
                    "paragraph": "中論觀十二因緣品第二十六",
                    "zhushu": "",
                    "type": 1
                },
                {
                    "paragraph": "九偈",
                    "zhushu": "",
                    "type": 2
                },
                {
                    "paragraph": "問曰：汝以摩訶衍說第一義道，我今欲聞說聲聞法入第一義道。答曰：",
                    "zhushu": "",
                    "type": 2
                },
                {
                    "paragraph": "衆生癡所覆，爲後起三行，以起是行故，隨行墮六趣。以諸行因緣，識受六道身，以有識著故，增長於名色。名色增長故，因而生六入，情塵識和合，而生於六觸。因於六觸故，卽生於三受，以因三受故，而生於渴愛。因愛有四取，因取故有有，若取者不取，則解脫無有。從有而有生，從生有老死，從老死故有，憂悲諸苦惱。如是等諸事，皆從生而有，但以是因緣，而集大苦陰。是謂爲生死，諸行之根本，無明者所造，智者所不爲。以是事滅故，是事則不生，但是苦陰聚，如是而正滅。",
                    "zhushu": "",
                    "type": 2
                },
                {
                    "paragraph": "凡夫爲無明所盲故，以身、口、意業爲後身，起六趣諸行；隨所起行，有上、中、下識，入六趣，隨行受身，以識著因緣故名色集，名色集故有六入，六入因緣故有六觸，六觸因緣故有三受，三受因緣故生渴愛，渴愛因緣故有四取，四取取時，以身、口、意業起罪福，令後三有相續。從有而有生，從生而有老死，從老死有憂悲苦惱種種衆患，但有大苦陰集。是故知凡夫無智，起此生死諸行根本，智者所不起。以如實見故則無明滅，無明滅故諸行亦滅，以因滅故果亦滅，如是修習觀十二因緣生滅智故是事滅，是事滅故，乃至生、老死、憂悲大苦陰，皆如實正滅。正滅者，畢竟滅，是十二因緣生滅義，如阿毗曇修多羅中廣說。",
                    "zhushu": ""
                }
            ]
        },
        {
            "name": "中論觀邪見品第二十七",
            "paragraphs": [
                {
                    "paragraph": "中論觀邪見品第二十七",
                    "zhushu": "",
                    "type": 1
                },
                {
                    "paragraph": "三十一偈",
                    "zhushu": "",
                    "type": 2
                },
                {
                    "paragraph": "問曰：已聞大乘法破邪見，今欲聞聲聞法破邪見。答曰：",
                    "zhushu": "",
                    "type": 2
                },
                {
                    "paragraph": "我於過去世，爲有爲是无？世閒常等見，皆依過去世。我於未來世，爲作爲不作？有邊等諸見，皆依未來世。",
                    "zhushu": "",
                    "type": 2
                },
                {
                    "paragraph": "我於過去世，爲有爲無？爲有無？爲非有非無？是名常等諸見，依過去世。我於未來世，爲作爲不作？爲作不作？爲非作非不作？是名邊无邊等諸見，依未來世。如是等諸邪見，何因緣故，名爲邪見？是事今當說。",
                    "zhushu": "",
                    "type": 2
                },
                {
                    "paragraph": "過去世有我，是事不可得，過去世中我，不作今世我。若謂我卽是，而身有異相，若當離於身，何處別有我？離身無有我，是事爲已成，若謂身卽我，若都無有我。但身不爲我，身相生滅故，云何當以受，而作於受者？若離身有我，是事則不然，無受而有我，而實不可得。今我不離受，亦不卽是受，非無受非无，此卽決定義。",
                    "zhushu": "",
                    "type": 2
                },
                {
                    "paragraph": "我於過去世有者，是事不然。何以故？先世中我，不卽作今我，有常過故。若常，則有無量過。何以故？如人修福因緣故，作天而後作人。若先世我卽是今我者，天卽是人。又人以罪業因緣故，作旃陁羅，後作婆羅門。若先世我卽是今我者，旃陁羅卽是婆羅門。譬如舍衛國婆羅門，名提婆達，到王舍城亦名提婆達，不以至王舍城故爲異。若先作天，後作人，則天卽是人，旃陁羅卽是婆羅門，但是事不然。何以故？天不卽是人，旃陁羅不卽是婆羅門，有此等常過故。若謂先世我不作今我，如人浣衣時名爲浣者，刈時名爲刈者。而浣者與刈者雖不異，而浣者不卽是刈者。如是我受天身名爲天，我受人身名爲人。我不異而身有異者，是事不然。何以故？若卽是者，不應言天作人。今浣者於刈者爲異？爲不異？若不異，浣者應卽是刈者。如是先世天卽是人，旃陁羅卽是婆羅門，我亦有常過。若異者，浣者卽不作刈者。如是天不作人，我亦无常。無常則無我相，是故不得言卽是。問曰：我卽是，但因受故，分別是天、是人，受名五陰身。以業因緣故，分別是天、是人、是旃陁羅、是婆羅門。而我實非天、非人、非旃陁羅、非婆羅門，是故無如是過。答曰：是事不然。何以故？若身作天、作人、作旃陁羅、作婆羅門，非是我者，則離身別有我，今罪福、生死往來皆是身，非是我，罪因緣故墮三惡道，福因緣故生三善道。若苦樂、瞋喜、憂怖等皆是身，非我者，何用我爲？如治俗人罪，不豫出家人，五陰因緣相續，罪福不失，故有解脫。若皆是身，非我者，何用我爲？問曰：罪福等依止於我，我有所知，身無所知，故知者應是我起業因緣，罪福是作法。當知應有作者，作者是我，身是我所用，亦是我所住處。譬如舍主以草木泥墍等治舍，自爲身故，隨所用治舍有好惡。我亦如是，隨作善惡等，得好醜身。六道生死皆我所作，是故罪福之身皆屬於我。譬如舍但屬舍主，不屬他人。答曰：是喻不然。何以故？舍主有形、有觸、有力故，能治舍。汝所說我，無形、無觸故，無作力，自無作力，亦不能使他作。若世閒有一法，無形、無觸，能有所作者，則可信受，知有作者，但是事不然。若我是作者，則不應自作苦事；若是念者，可貪樂事不應忘失。若我不作苦，而苦强生者，餘一切皆亦自生，非我所作。若見者是我，眼能見色，眼應是我。若眼見而非我，則違先言見者是我。若見者是我，我則不應得聞聲等諸塵。何以故？眼是見者，不能得聞聲等塵故。是故我是見者，是事不然。若謂如刈者用鐮刈草，我亦如是，以手等能有所作者，是事不然。何以故？今離鐮別有刈者，而離身心諸根無別作者。若謂作者雖非眼耳等所得，亦有作者，則石女兒能有所作，如是一切諸根皆應無我。若謂右眼見物而左眼識，當知別有見者，是事不然。今右手習作，左手不能，是故無別有作者。若別有作者，右手所習，左手亦應能，而實不能，是故更無作者。復次，有我者言，見他食果，口中涎出，是爲我相，是事不然。何以故？是念力故，非是我力。又亦卽是破我因緣，人在衆中，愧於涎出，而涎强出，不得自在，當知無我。復次，又有顚倒過罪，先世是父，今世爲子，是父子我一，但身有異，如從一舍至一舍，父故是父，不以入異舍故便有異。若有我，是二應一，如是則有大過。若謂无我，五陰相續中亦有是過，是事不然。何以故？五陰雖相續，或時有用，或時無用。如蒲桃漿，持戒者應飮，蒲桃酒不應飮，若變爲苦酒，還復應飮。五陰相續亦如是，有用有不用。若始終一我，有如是過，五陰相續無如是過。但五陰和合故，假名爲我，無有決定。如樑椽和合有舍，離樑椽無別舍。如是五陰和合故，有我；若離五陰，實無別我。是故我但有假名，無有定實。汝先說離受別有受者，以受分別受者是天、是人，是皆不然。當知但有受，無別受者，若謂離受別有我，是事不然。若離受有我，云何可得說是我相？若无相可說，則離受無我。若謂離身無我，但身是我，是亦不然。何以故？身有生滅相，我則不爾。復次，云何以受卽名受者？若謂離受有受者，是亦不然。若不受五陰而有受者，應離五陰別有受者。眼等根可得，而實不可得，是故我不離受，不卽是受，亦非無受，亦復非無，此是定義。是故當知過去世有我者，是事不然。何以故？",
                    "zhushu": "",
                    "type": 2
                },
                {
                    "paragraph": "過去我不作，是事則不然，過去世中我，異今亦不然。若謂有異者，離彼應有今，我住過去世，而今我自生。如是則斷滅，失於業果報，彼作而此受，有如是等過。先無而今有，此中亦有過，我則是作法，亦爲是无因。",
                    "zhushu": "",
                    "type": 2
                },
                {
                    "paragraph": "過去世中我，不作今我，是事不然。何以故？過去世中我與今我不異，若今我與過去世我異者，應離彼我而有今我。又過去世我亦應住彼，此身自更生。若爾者，卽墮斷邊，失諸業果報。又彼人作罪，此人受報，有如是等无量過。又是我應先無而今有，是亦有過。我則是作法，亦是無因生。是故過去我不作今我，是事不然。復次，",
                    "zhushu": "",
                    "type": 2
                },
                {
                    "paragraph": "如過去世中，有我無我見，若共若不共，是事皆不然。",
                    "zhushu": "",
                    "type": 2
                },
                {
                    "paragraph": "如是推求過去世中邪見：有、無、亦有亦無、非有非無，是諸邪見，先說因緣過故，是皆不然。",
                    "zhushu": "",
                    "type": 2
                },
                {
                    "paragraph": "我於未來世，爲作爲不作，如是之見者，皆同過去世。",
                    "zhushu": "",
                    "type": 2
                },
                {
                    "paragraph": "我於未來世中，爲作爲不作，如是四句，如過去世中過咎，應在此中說。復次，",
                    "zhushu": "",
                    "type": 2
                },
                {
                    "paragraph": "若天卽是人，則墮於常邊，天則爲無生，常法不生故。",
                    "zhushu": "",
                    "type": 2
                },
                {
                    "paragraph": "若天卽是人，是則爲常。若天不生人中，云何名爲人？常法不生故，常亦不然。復次，",
                    "zhushu": "",
                    "type": 2
                },
                {
                    "paragraph": "若天異於人，是卽爲无常，若天異人者，是則無相續。",
                    "zhushu": "",
                    "type": 2
                },
                {
                    "paragraph": "若天與人異，則爲無常。無常則爲斷滅等過，如先說過。若天與人異，則無相續。若有相續，不得言異。復次，",
                    "zhushu": "",
                    "type": 2
                },
                {
                    "paragraph": "若半天半人，則墮於二邊，常及於无常，是事則不然。",
                    "zhushu": "",
                    "type": 2
                },
                {
                    "paragraph": "若衆生半身是天，半身是人，若爾，則有常無常，半天是常，半人是無常，但是事不然。何以故？一身有二相過故。復次，",
                    "zhushu": "",
                    "type": 2
                },
                {
                    "paragraph": "若常及無常，是二俱成者，如是則應成，非常非无常。",
                    "zhushu": "",
                    "type": 2
                },
                {
                    "paragraph": "若常、無常二俱成者，然後成非常、非无常，與常、無常相違故。今實常、无常不成，是故非常、非無常亦不成。復次，今生死無始，是亦不然。何以故？",
                    "zhushu": "",
                    "type": 2
                },
                {
                    "paragraph": "法若定有來，及定有去者，生死則無始，而實無此事。",
                    "zhushu": "",
                    "type": 2
                },
                {
                    "paragraph": "法若決定有所從來，有所從去者，生死則應無始。是法以智慧推求，不得有所從來，有所從去。是故生死無始，是事不然。復次，",
                    "zhushu": "",
                    "type": 2
                },
                {
                    "paragraph": "今若無有常，云何有無常？亦常亦无常，非常非無常。",
                    "zhushu": "",
                    "type": 2
                },
                {
                    "paragraph": "若爾者，以智慧推求，無法可得常者，誰當有無常？因常有无常故。若二俱無者，云何有亦有常亦無常？若無有常、無常，云何有非有常、非無常？因亦有常亦无常故，有非有常、非无常。是故依止過去世，常等四句不可得。有邊无邊等四句，依止未來世，是事不可得。今當說。何以故？",
                    "zhushu": "",
                    "type": 2
                },
                {
                    "paragraph": "若世閒有邊，云何有後世？若世閒无邊，云何有後世？",
                    "zhushu": "",
                    "type": 2
                },
                {
                    "paragraph": "若世閒有邊，不應有後世，而今實有後世，是故世閒有邊不然。若世閒無邊，亦不應有後世，而實有後世，是故世閒無邊亦不然。復次，是二邊不可得。何以故？",
                    "zhushu": "",
                    "type": 2
                },
                {
                    "paragraph": "五陰常相續，猶如燈火炎，以是故世閒，不應邊无邊。",
                    "zhushu": "",
                    "type": 2
                },
                {
                    "paragraph": "從五陰復生五陰，是五陰次第相續。如衆緣和合有燈炎，若衆緣不盡，燈則不滅；若盡則滅。是故不得說世閒有邊無邊。復次，",
                    "zhushu": "",
                    "type": 2
                },
                {
                    "paragraph": "若先五陰壞，不因是五陰，更生後五陰，世閒則有邊。若先陰不壞，亦不因是陰，而生後五陰，世閒則无邊。",
                    "zhushu": "",
                    "type": 2
                },
                {
                    "paragraph": "若先五陰壞，不因是五陰更生後五陰，如是則世閒有邊。若先五陰滅已，更不生餘五陰，是名爲邊，邊名末後身。若先五陰不壞，不因是五陰而生後五陰，世閒則无邊，是則爲常，而實不爾。是故世閒无邊，是事不然。世閒有二種，國土世閒、衆生世閒，此是衆生世閒。復次，如四百觀中說：",
                    "zhushu": "",
                    "type": 2
                },
                {
                    "paragraph": "眞法及說者，聽者難得故，如是則生死，非有邊无邊。",
                    "zhushu": "",
                    "type": 2
                },
                {
                    "paragraph": "不得眞法因緣故，生死往來无有邊。或時得聞眞法得道故，不得言無邊。今當更破亦有邊亦無邊。",
                    "zhushu": "",
                    "type": 2
                },
                {
                    "paragraph": "若世半有邊，世閒半無邊，是則亦有邊，亦无邊不然。",
                    "zhushu": "",
                    "type": 2
                },
                {
                    "paragraph": "若世閒半有邊半無邊，則應是亦有邊亦無邊。若爾者，則一法二相，是事不然。何以故？",
                    "zhushu": "",
                    "type": 2
                },
                {
                    "paragraph": "彼受五陰者，云何一分破，一分而不破，是事則不然。受亦復如是，云何一分破，一分而不破，是事亦不然。",
                    "zhushu": "",
                    "type": 2
                },
                {
                    "paragraph": "受五陰者，云何一分破，一分不破？一事不得亦常亦无常，受亦如是。云何一分破，一分不破？常、無常二相過故。是故世閒亦有邊亦無邊則不然。今當破非有邊非无邊見。",
                    "zhushu": "",
                    "type": 2
                },
                {
                    "paragraph": "若亦有无邊，是二得成者，非有非無邊，是則亦應成。",
                    "zhushu": "",
                    "type": 2
                },
                {
                    "paragraph": "與有邊相違故，有無邊，如長相違有短。與有無相違，則有亦有亦無。與亦有亦無相違故，則有非有非无。若亦有邊亦無邊定成者，應有非有邊非无邊。何以故？因相待故。上已破亦有邊亦無邊，第三句今云何當有非有邊非无邊？以無相待故。如是推求，依止未來世有邊等四見皆不可得。復次，",
                    "zhushu": "",
                    "type": 2
                },
                {
                    "paragraph": "一切法空故，世閒常等見，何處於何時，誰起是諸見？",
                    "zhushu": "",
                    "type": 2
                },
                {
                    "paragraph": "上以聲聞法破諸見，今此大乘法中，說諸法從本以來畢竟空性。如是空性法中，無人無法，不應生邪見正見。處，名土地；時，名日月歲數；誰，名爲人；是，名諸見體。若有常無常等決定見者，應當有人出生此見。破我故無人，生是見應有處所，色法現見尚可破，何況時方。若有諸見者，應有定實。若定，則不應破。上來以種種因緣破，是故當知見無定體，云何得生？如偈說：",
                    "zhushu": "",
                    "type": 2
                },
                {
                    "paragraph": "何處於何時，誰起是諸見？瞿曇大聖主，憐愍說是法，悉斷一切見，我今稽首礼。",
                    "zhushu": "",
                    "type": 2
                },
                {
                    "paragraph": "一切見者，略說則五見，廣說則六十二見，爲斷是諸見故說法。大聖主瞿曇，是无量無邊不可思議智慧者，是故我稽首礼。",
                    "zhushu": ""
                }
            ]
        }
    ]
}