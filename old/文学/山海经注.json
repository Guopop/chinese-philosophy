{
    "name": "山海经注",
    "author": "晋·郭璞 注",
    "chapters": [
        {
            "name": "山海经序",
            "zhushu": "",
            "paragraphs": [
                {
                    "paragraph": "世之览山海经者，皆以其闳诞迂夸，多奇恠俶傥之言，莫不疑焉。尝试论之曰：荘生有云：“人之所知，莫若其所不知。”吾于山海经见之矣。夫以宇宙之寥廓，群生之纷纭，阴阳之煦蒸，万殊之区分，精气浑淆，自相溃薄，逰魂灵怪，触像而构，流形于山川，丽状于木石者，恶可胜言乎？然则总其所以乖，皷之于一响；成其所以变，混之于一象。世之所谓异，未知其所以异；世之所谓不异，未知其所以不异。何者？物不自异，待我而后异。异果在我，非物异也。故胡人见布而疑黂，越人见𦋺而骇毳。夫玩所习见而奇所希闻，此人情之常蔽也。今略举可以明之者：阳火出于氷水，阴鼠生于炎山，而俗之论者，莫之或怪，及谈山海经所载，而咸怪之。是不怪所可怪而怪所不可怪也。不怪所可怪，则㡬于无怪矣；怪所不可怪，则未始有可怪也。夫能然所不可，不可所不可然，则理无不然矣。按汲郡竹书及穆天子传：穆王西征，见西王母，执璧帛之好，献锦组之属。穆王享王母于瑶池之上，赋诗往来，辞义可观。遂袭昆仑之丘，逰轩辕之宫，眺钟山之岭，玩帝者之寳，勒石王母之山，纪迹玄圃之上。乃取其嘉木艳草，奇鸟怪兽，玉石珎瑰之器，金膏烛银之寳，归而殖养之于中国。穆王驾八骏之乘，右服盗骊，左骖騄耳，造父为御，犇戎为右，万里长骛，以周历四荒，名山大川，靡不登济。东升大人之堂，西燕王母之庐，南轹鼋鼍之梁，北蹑积羽之衢，穷欢极娱，然后旋归。按史记说穆王得盗骊、騄耳、骅骝之骥，使造父御之，以西廵狩，见西王母，乐而忘归，亦与竹书同。左传曰：“穆王欲肆其心，使天下皆有车辙马迹焉。”竹书所载，则是其事也。而谯周之徒，足为通识瑰儒，而雅不平此，验之史考，以著其妄。司马迁叙大宛传亦云：“自张骞使大夏之后，穷河源，恶睹所谓昆仑者乎？至禹本纪、山海经所有怪物，余不敢言也。”不亦悲乎！若竹书不潜出于千载，以作征于今日者，则山海之言，其㡬乎废矣。若乃东方生暁毕方之名，刘子政辨盗械之尸，王颀访两面之客，海民获长臂之衣：精验潜效，绝代悬符。于戏！群惑者其可以少窹乎？是故圣皇原化以极变，象物以应怪，鉴无滞𦣱，曲画幽情，神焉廋哉！神焉廋哉！盖此书跨世七代，历载三千，虽暂显于汉而寻亦寝废。其山川名号，所在多有舛谬，与今不同，师训莫传，遂将湮泯。道之所存，俗之所丧，悲夫！余有惧焉。故为之创传，疏其壅阂，辟其茀芜，领其玄致，标其洞涉。庶㡬令逸文不坠于世，奇言不绝于今，夏后之迹，靡刋于将来；八荒之事，有闻于后裔，不亦可乎？夫蘙荟之翔，叵以论垂天之凌；蹄涔之逰，无以知绛虬之腾；钓天之庭，岂伶人之所蹑；无航之津，岂苍兕之所涉？非天下之至通，难与言山海之义矣。呜呼！达观博物之客，其鉴之哉。",
                    "zhushu": ""
                },
                {
                    "paragraph": "监学今刻郭𤩶注山海经，置诸公库，摹印流传，永为士大夫博学之助。成化戊子夏五月，朝刋大夫国子祭酒襄𨹧邢瀼等仅俧。",
                    "zhushu": ""
                }
            ]
        },
        {
            "name": "南山经第一",
            "zhushu": "",
            "paragraphs": [
                {
                    "paragraph": "南山经之首曰䧿山。其首曰招摇之山，临于西海之上，",
                    "zhushu": "在蜀伏山山南之西头，滨西海也。"
                },
                {
                    "paragraph": "多桂，",
                    "zhushu": "桂，叶似枇杷，长二尺余，广数寸，味辛，白花，丛生山峰，冬夏常青，间无杂木。吕氏春秋曰：“招摇之桂。”"
                },
                {
                    "paragraph": "多金玉。有草焉，其状如韭",
                    "zhushu": "璨曰：韭音九。尔雅云：“霍山亦多之。”"
                },
                {
                    "paragraph": "而青花，其名曰祝余，",
                    "zhushu": "或作桂荼。"
                },
                {
                    "paragraph": "食之不饥。有木焉，其状如榖而黑理，",
                    "zhushu": "榖，楮也，皮作纸。璨曰：“榖，亦名构。”名榖者，以其实如榖也。"
                },
                {
                    "paragraph": "其花四照，",
                    "zhushu": "言有光燄也。若木华赤，其光照地，亦此类也。见离骚经。"
                },
                {
                    "paragraph": "其名曰迷谷，佩之不迷。有兽焉，其状如禺而白耳，",
                    "zhushu": "禺似猕猴而大，赤目长尾，今江南山中多有。说者不了此物，名禺，作牛字，圗亦作牛形，或作猴，皆失之也。禺字音遇。"
                },
                {
                    "paragraph": "伏行人走，其名曰狌狌，食之善走。",
                    "zhushu": "生生禺兽，状如猿，伏行交足，亦此类也。见京房易。"
                },
                {
                    "paragraph": "丽麂之水出焉，",
                    "zhushu": "麂，音作几。"
                },
                {
                    "paragraph": "而西流注于海，其中多育沛，",
                    "zhushu": "未详。"
                },
                {
                    "paragraph": "佩之无瘕疾。",
                    "zhushu": "瘕，虫病也。"
                },
                {
                    "paragraph": "又东三百里，曰堂",
                    "zhushu": "一作常。"
                },
                {
                    "paragraph": "庭之山。多棪木，",
                    "zhushu": "棪，别名连，其子似柰而赤，可食。音剡。"
                },
                {
                    "paragraph": "多白猿，",
                    "zhushu": "今猿似猕猴而大，臂脚长，便捷，色有黑有黄；鸣，其声哀。"
                },
                {
                    "paragraph": "多水玉，",
                    "zhushu": "水玉，今水精也。相如上林赋曰：“水玉磊砢。”赤松子所服，见列仙传。"
                },
                {
                    "paragraph": "多黄金。",
                    "zhushu": ""
                },
                {
                    "paragraph": "又东三百八十里，曰猿翼之山。其中多怪兽，水多怪鱼，",
                    "zhushu": "凡言怪者，皆谓貌状倔奇不常也。尸子曰：“徐偃王好怪，没深水而得怪鱼，入深山而得怪兽者，多列扵庭。”"
                },
                {
                    "paragraph": "多白玉，多蝮虫，",
                    "zhushu": "蝮虫，色如绶文，鼻上有针，大者百余斤。一名反鼻。虫，古虺字。"
                },
                {
                    "paragraph": "多怪蛇，多怪木，不可以上。",
                    "zhushu": ""
                },
                {
                    "paragraph": "又东三百七十里，曰杻阳之山，",
                    "zhushu": "音纽。"
                },
                {
                    "paragraph": "其阳多赤金，",
                    "zhushu": "铜也。"
                },
                {
                    "paragraph": "其阴多白金。",
                    "zhushu": "银也。见尔雅。山南为阳，山北为阴。"
                },
                {
                    "paragraph": "有兽焉，其状如马而白首，其文如虎而赤尾，其音如谣，",
                    "zhushu": "如人歌声。"
                },
                {
                    "paragraph": "其名曰鹿蜀，佩之宜子孙。",
                    "zhushu": "佩，谓带其皮尾。"
                },
                {
                    "paragraph": "怪水出焉，而东流注于宪翼之水。其中多𤣥龟，其状如龟而鸟首虺尾，",
                    "zhushu": "虺，尾锐。"
                },
                {
                    "paragraph": "其名曰旋龟，其音如判木，",
                    "zhushu": "如破木声。"
                },
                {
                    "paragraph": "佩之不聋，可以为底。",
                    "zhushu": "底，躏也。为，犹治也。外传曰：“疾不可为。”一作底，犹病愈也。"
                },
                {
                    "paragraph": "东三百里祗山",
                    "zhushu": "，音蔕。"
                },
                {
                    "paragraph": "多水，无草木。有鱼焉，其状如牛，陵居，蛇尾有翼，其羽在魼下，",
                    "zhushu": "亦作胁。"
                },
                {
                    "paragraph": "其音如㽜牛，",
                    "zhushu": "荘子曰：“执犁之狗。”谓此牛也。穆天子传曰：“天子之狗执虎豹。”"
                },
                {
                    "paragraph": "其名曰鯥，",
                    "zhushu": "音六。"
                },
                {
                    "paragraph": "冬死而夏生，",
                    "zhushu": "此亦蛰类也。谓之死者，言其蛰无所知，如死耳。"
                },
                {
                    "paragraph": "食之无肿疾。",
                    "zhushu": ""
                },
                {
                    "paragraph": "又东四百里，曰亶爰之山。",
                    "zhushu": "亶。音蝉。"
                },
                {
                    "paragraph": "多水，无草木，不可以上。",
                    "zhushu": "言崇峭也。"
                },
                {
                    "paragraph": "有兽焉，其状如狸而有髦，其名曰𩔗，",
                    "zhushu": "类，或作沛，髦，或作发。"
                },
                {
                    "paragraph": "自为牝牡，食者不妬。",
                    "zhushu": "荘子亦曰：“类自为雌雄而化。”今狚猪亦自为雌雄。"
                },
                {
                    "paragraph": "又东三百里，曰基山，其阳多玉，其阴多怪木。有兽焉，其状如羊，九尾四耳，其目在背，其名曰猼訑，",
                    "zhushu": "博。施二音。訑，一作陁。"
                },
                {
                    "paragraph": "佩之不畏。",
                    "zhushu": "不知恐畏。"
                },
                {
                    "paragraph": "有鸟焉，其状如鸡，而三首六目，六足三翼，其名曰𪁺𩿧，",
                    "zhushu": "𪁺𩿧，急性。敞、孚二音。"
                },
                {
                    "paragraph": "食之无卧。",
                    "zhushu": "使人少眠。"
                },
                {
                    "paragraph": "又东三百里，曰青丘之山。",
                    "zhushu": "亦有青丘国，在海外。水经云：“即上林赋云：‘秋田于青丘’”。"
                },
                {
                    "paragraph": "其阳多玉，其阴多青䨼。",
                    "zhushu": "䨼，黝属。音瓠。"
                },
                {
                    "paragraph": "有兽焉，其状如狐而九尾，",
                    "zhushu": "即九尾狐。"
                },
                {
                    "paragraph": "其音如婴儿，能食人，食者不蛊。",
                    "zhushu": "噉其肉，令人不逢妖邪之气。或曰：“蛊，蛊毒。”"
                },
                {
                    "paragraph": "有鸟焉，其状如鸠，其音若呵，",
                    "zhushu": "如人相呵呼声。"
                },
                {
                    "paragraph": "名曰灌灌，",
                    "zhushu": "或作濩濩。"
                },
                {
                    "paragraph": "佩之不惑。英水出焉，南流注于即翼之泽。其中多赤鱬，",
                    "zhushu": "音懦。"
                },
                {
                    "paragraph": "其状如鱼而人面，其音如鸳鸯，食之不疥。",
                    "zhushu": "一作疾。"
                },
                {
                    "paragraph": "又东三百五十里，曰箕尾之山。其尾踆于东海，多沙石。",
                    "zhushu": "踆，古蹲字。言临海上。音存。"
                },
                {
                    "paragraph": "汸水出焉，",
                    "zhushu": "音芳。"
                },
                {
                    "paragraph": "而南流注于淯，",
                    "zhushu": "音育。"
                },
                {
                    "paragraph": "其中多白玉。",
                    "zhushu": ""
                },
                {
                    "paragraph": "凡䧿山之首，自招摇之山以至箕尾之山，凡十山，二千九百五十里。其神状皆鸟身而龙首。其祠之礼，毛",
                    "zhushu": "言择牲，取其毛色也。周官曰：“阳杞用骍牲之毛。”"
                },
                {
                    "paragraph": "用一璋玉瘗，",
                    "zhushu": "半圭为璋。瘗，埋也。"
                },
                {
                    "paragraph": "糈用稌米，",
                    "zhushu": "糈，祀神之米名，先吕反，今江东音所，一音壻。稌，稌稻也，他睹反。糈或作疏，非也。"
                },
                {
                    "paragraph": "一壁，稻米、白菅为席。",
                    "zhushu": "菅，茅属也。音间。"
                },
                {
                    "paragraph": "南次二经之首曰柜山，",
                    "zhushu": "音矩。"
                },
                {
                    "paragraph": "西临流黄，北望诸毗，东望长右。",
                    "zhushu": "皆山名。"
                },
                {
                    "paragraph": "英水出焉，西南流注于赤水。其中多白玉，",
                    "zhushu": "尸子曰：“水方折者有玉，员折者有珠。”"
                },
                {
                    "paragraph": "多丹粟。",
                    "zhushu": "细丹砂如粟也。"
                },
                {
                    "paragraph": "有兽焉，其状如豚，有距，其音如狗吠，其名曰狸力，见则其县多土功。有鸟焉，其状如䲭而人手，",
                    "zhushu": "其脚如人手。䲭，音处脂反。"
                },
                {
                    "paragraph": "其音如痺，",
                    "zhushu": "未详。"
                },
                {
                    "paragraph": "其名曰鴸，",
                    "zhushu": "音株。"
                },
                {
                    "paragraph": "其鸣自号也，见则其县多放士。",
                    "zhushu": "放，放还。或作效也。"
                },
                {
                    "paragraph": "东南四百五十里，曰长右之山。无草木，多水。有兽焉，其状如禺而四耳，其名长右，",
                    "zhushu": "以山出此兽，因以名之。"
                },
                {
                    "paragraph": "其音如吟，",
                    "zhushu": "如人呻吟声。"
                },
                {
                    "paragraph": "见则郡县大水。",
                    "zhushu": ""
                },
                {
                    "paragraph": "又东三百四十里，曰尧光之山。其阳多玉，其阴多金。有兽焉，其状如人而彘鬛，穴居而冬蛰，其名曰猾里，",
                    "zhushu": "滑，怀两音。"
                },
                {
                    "paragraph": "其音如斲木，",
                    "zhushu": "如人斫木声。"
                },
                {
                    "paragraph": "见则县有大繇。",
                    "zhushu": "谓作役也。或曰“其县乱”。"
                },
                {
                    "paragraph": "又东三百五十里，曰羽山。",
                    "zhushu": "今东海柷其县西南有羽山，即鲧所殛处。计此道里不相应，似非也。"
                },
                {
                    "paragraph": "其下多水，其上多雨，无草木，多蝮虫。",
                    "zhushu": "蚖也。"
                },
                {
                    "paragraph": "又东三百七十里，曰瞿父之山。",
                    "zhushu": "音劬。"
                },
                {
                    "paragraph": "无草木，多金玉。",
                    "zhushu": ""
                },
                {
                    "paragraph": "又东四百里，曰句余之山。无草木，多金玉。",
                    "zhushu": "今在会稽余姚县南，句章县北，故此二县因此为名云。见张氏地里志。"
                },
                {
                    "paragraph": "又东五百里，曰浮玉之山。北望具区，",
                    "zhushu": "具区，今吴县西南太湖也，尚书谓之震泽。"
                },
                {
                    "paragraph": "东望诸毗。",
                    "zhushu": "水名。"
                },
                {
                    "paragraph": "有兽焉，其状如虎而牛尾，其音如吠犬，其名曰彘，是食人。苕水出于其阴，北流注于具区，其中多鮆鱼。",
                    "zhushu": "鮆鱼狭薄而长头，大者尺余，太湖中今饶之。一名刀鱼。音祚启反。"
                },
                {
                    "paragraph": "又东五百里，曰成山，四方而三坛。",
                    "zhushu": "形如人筑坛相累也。成，亦重耳。"
                },
                {
                    "paragraph": "其上多金玉，其下多青䨼。䦠水出焉，",
                    "zhushu": "音𣵠。"
                },
                {
                    "paragraph": "而南流注于",
                    "zhushu": "一作“流注于西”。"
                },
                {
                    "paragraph": "虖勺，",
                    "zhushu": "虖，音呼。勺，或作“多”，下同。"
                },
                {
                    "paragraph": "其中多黄金。",
                    "zhushu": "今永昌郡水出金如糠，在沙中。尸子曰：“清水出黄金、玉英。”"
                },
                {
                    "paragraph": "又东五百里，曰会稽之山，四方。",
                    "zhushu": "今在会稽郡山阴县南，上有禹蒙及井。"
                },
                {
                    "paragraph": "其上多金玉，其下多砆石。",
                    "zhushu": "砆，武，大石，似玉。今长沙临湘出之，赤地白文，色茏葱不分明。"
                },
                {
                    "paragraph": "勺水出焉，而南流注于湨。",
                    "zhushu": "音鵙。"
                },
                {
                    "paragraph": "又东五百里，曰夷山。无草木，多沙石。湨",
                    "zhushu": "一作浿。"
                },
                {
                    "paragraph": "水出焉，而南流注于列涂。",
                    "zhushu": ""
                },
                {
                    "paragraph": "又东五百里，曰仆勾",
                    "zhushu": "一作夕。"
                },
                {
                    "paragraph": "之山。其上多金玉，其下多草木，无鸟兽，无水。",
                    "zhushu": ""
                },
                {
                    "paragraph": "又东五百里，曰咸阴之山。无草木，无水。",
                    "zhushu": ""
                },
                {
                    "paragraph": "又东四百里，曰洵",
                    "zhushu": "一作旬。"
                },
                {
                    "paragraph": "山。其阳多金，其阴多玉。有兽焉，其状如羊而无口，不可杀也，",
                    "zhushu": "禀气自然。"
                },
                {
                    "paragraph": "其名曰䍺。",
                    "zhushu": "音还，或音患。"
                },
                {
                    "paragraph": "洵水出焉，",
                    "zhushu": "音询。"
                },
                {
                    "paragraph": "而南流注于阏之泽，",
                    "zhushu": "音遏。"
                },
                {
                    "paragraph": "其中多芘蠃。",
                    "zhushu": "紫色螺也。"
                },
                {
                    "paragraph": "又东四百里，曰虖勺之山。其上多梓楠，",
                    "zhushu": "梓，山楸也。枏，大木，叶似桑，今作楠，音南。尔雅以为楠。"
                },
                {
                    "paragraph": "其下多荆杞。",
                    "zhushu": "杞，苟杞也。子赤。"
                },
                {
                    "paragraph": "滂水出焉，",
                    "zhushu": "音滂，沈之滂。"
                },
                {
                    "paragraph": "而东流注于海。",
                    "zhushu": ""
                },
                {
                    "paragraph": "又东五百里，曰区呉之山。无草木，多砂石。鹿水出焉，而南流注于滂水。又东五百里，曰鹿吴之山。上无草木，多金石。泽更之水出焉，而南流注于滂水。水有兽焉，名曰蛊雕，",
                    "zhushu": "蛊，或作纂。"
                },
                {
                    "paragraph": "其状如雕而有角，其音如婴儿之音，是食人。",
                    "zhushu": ""
                },
                {
                    "paragraph": "东五百里，曰漆吴之山。无草木，多博石，无玉。",
                    "zhushu": "可以为博碁石。"
                },
                {
                    "paragraph": "处于海，东望丘山，其光载出载入，",
                    "zhushu": "神光之所潜燿。"
                },
                {
                    "paragraph": "是惟日次。",
                    "zhushu": "是日景之所次舍。"
                },
                {
                    "paragraph": "凡南次二经之首，自柜山至于漆吴之山，凡十七山，七千二百里。其神状皆龙身而鸟首。其祠：毛用一璧瘗，糈用稌。",
                    "zhushu": "稲穬也。"
                },
                {
                    "paragraph": "南次三经之首曰天虞之山，其下多水，不可以上。",
                    "zhushu": ""
                },
                {
                    "paragraph": "东五百里，曰祷过之山。其上多金玉，其下多犀兕，",
                    "zhushu": "犀，似水牛，猪头痺脚，脚似象，有三蹄；大腹，黑色，三角：一在顶上，一在额上，一在鼻上。在鼻上者，小而不堕，食角也；好噉棘，口中常洒血沫。兕亦似水牛，青色，一角，重三千斤。"
                },
                {
                    "paragraph": "多𧰼。",
                    "zhushu": "象，兽之最大者，长鼻，大者牙长一丈，性妬，不畜淫子。"
                },
                {
                    "paragraph": "有鸟焉，其状如䴔",
                    "zhushu": "䴔似凫而小，脚近尾。音骹，箭之骹。"
                },
                {
                    "paragraph": "而白首，三足，",
                    "zhushu": "或作手。"
                },
                {
                    "paragraph": "人面，其名曰瞿如，",
                    "zhushu": "音劬。"
                },
                {
                    "paragraph": "其鸣自号也。泿水出焉，",
                    "zhushu": "音银。"
                },
                {
                    "paragraph": "而南流注于海。其中有虎蛟，",
                    "zhushu": "蛟似蛇，四足，龙属。"
                },
                {
                    "paragraph": "其状鱼身而蛇尾，其音如鸳鸯，食者不肿，可以已痔。",
                    "zhushu": ""
                },
                {
                    "paragraph": "又东五百里，曰丹穴之山。其上多金玉。丹水出焉，而南流注于㴾海。",
                    "zhushu": "㴾海，海岸曲﨑头也。"
                },
                {
                    "paragraph": "有鸟焉，其状如鸡，五采而文，名曰凤皇。首文曰徳，翼文曰义，背文曰礼，膺文曰仁，腹文曰信。是鸟也，饮食自然，自歌自舞，见则天下安宁。",
                    "zhushu": "汉时凤鸟数出，髙五六尺，五采。庄周说凤，文字与此有异。广雅云：“凤，鸡头、燕颔、蛇颈、龟背、鱼尾。雌曰凰，雄曰凤。”"
                },
                {
                    "paragraph": "又东五百里，曰发爽",
                    "zhushu": "或作丧。"
                },
                {
                    "paragraph": "之山。无草木，多水，多白猿。泛水出焉，而南流注于㴾海。",
                    "zhushu": ""
                },
                {
                    "paragraph": "又东四百里，至于旄山之尾。其南有谷，曰育遗。",
                    "zhushu": "或作隧。"
                },
                {
                    "paragraph": "多恠鸟，",
                    "zhushu": "广雅曰：鵽离、鹪朋、爰居、鸱雀，皆怪鸟之属也。"
                },
                {
                    "paragraph": "凯风自是出。",
                    "zhushu": "凯风，南风。"
                },
                {
                    "paragraph": "又东四百里，至于非山之首。其上多金玉，无水，其下多蝮虫。",
                    "zhushu": ""
                },
                {
                    "paragraph": "又东五百里，曰阳夹之山。无草木，多水。",
                    "zhushu": ""
                },
                {
                    "paragraph": "又东五百里，曰灌湘之山。上多木，无草，多怪鸟，无兽。",
                    "zhushu": "一作灌湖射之山。"
                },
                {
                    "paragraph": "又东五百里，曰鸡山。其上多金，其下多丹雘。",
                    "zhushu": "雘，赤色者，或曰：“雘，羙丹也。”见尚书。音尺蠖之蠖。"
                },
                {
                    "paragraph": "黑水出焉，而南流注于海。其中有鱄鱼，",
                    "zhushu": "音团扇之团。"
                },
                {
                    "paragraph": "其状如鲋而彘毛，其音如豚，见则天下大旱。",
                    "zhushu": ""
                },
                {
                    "paragraph": "又东四百里，曰令丘之山。无草木，多火。其南有谷焉，曰中谷，条风自是出。",
                    "zhushu": "东北风为条风。记曰：“条风至，出轻系，督逋留。”"
                },
                {
                    "paragraph": "有鸟焉，其状如枭，人面，四目而有耳，其名曰𪃍，",
                    "zhushu": "音娱。"
                },
                {
                    "paragraph": "其鸣自号也，见则天下大旱。",
                    "zhushu": ""
                },
                {
                    "paragraph": "又东三百七十里，曰仑者之山。",
                    "zhushu": "音论说之论，一音伦。"
                },
                {
                    "paragraph": "其上多金玉，其下多青䨼。有木焉，其状如谷而赤理，其汗如漆，其味如饴，食者不饥，可以释劳，其名曰白䓘，",
                    "zhushu": "或作睾苏。睾苏，一名白䓘。见广雅。音羔。"
                },
                {
                    "paragraph": "可以血玉。",
                    "zhushu": "血，谓可用染玉作光彩。"
                },
                {
                    "paragraph": "又东五百八十里，曰禺槀之山。多怪兽，多大蛇。",
                    "zhushu": ""
                },
                {
                    "paragraph": "东五百八十里，曰南禺之山。其上多金玉，其下多水。有穴焉，水春辄入，夏乃出，冬则闭。佐水出焉，而东南流注于海。有凤皇、鹓鶵。",
                    "zhushu": "亦凤属。"
                },
                {
                    "paragraph": "凡南次三经之首，自天虞之山以至南禺之山，凡一十四山，六千五百三十里。其神皆龙身而人面。其祠：皆一白狗祈，",
                    "zhushu": "祈、请祷也。"
                },
                {
                    "paragraph": "糈用稌。",
                    "zhushu": ""
                },
                {
                    "paragraph": "  右南经之山志，大小凡四十山，万六千三百八十里。",
                    "zhushu": ""
                }
            ]
        },
        {
            "name": "西山经第二",
            "zhushu": "",
            "paragraphs": [
                {
                    "paragraph": "西山经华山之首，曰钱来之山。其上多松，其下多洗石。",
                    "zhushu": "藻洗可以磢体去垢圿。磢，初两反。"
                },
                {
                    "paragraph": "有兽焉，其状如羊而马尾，名曰羬羊，",
                    "zhushu": "今大月氐国有大羊，如馿而马尾。尔雅云：“羊六尺为羬。”谓此羊也。羬，音针。"
                },
                {
                    "paragraph": "其脂可以已腊。",
                    "zhushu": "治軆皴。腊，音昔。"
                },
                {
                    "paragraph": "西四十五里，曰松果之山。濩水出焉，北流注于渭。其中多铜。有鸟焉，其名曰䳋渠，",
                    "zhushu": "䳋，音彤弓之彤。"
                },
                {
                    "paragraph": "其状如山鸡，黑身赤足，可以已𦢊。",
                    "zhushu": "谓皮皱起也。音叵駮反。"
                },
                {
                    "paragraph": "又西六十里，曰太华之山，",
                    "zhushu": "即西岳华阴山也，今在𢎞农华阴县西南。"
                },
                {
                    "paragraph": "削成而四方，",
                    "zhushu": "今山形上大下小，峭峻也。"
                },
                {
                    "paragraph": "其髙五千仞，其广十里，",
                    "zhushu": "仞，八尺也。上有明星、玉女持玉浆，得上，服之即成仙道，险僻不通，时含神雾云。"
                },
                {
                    "paragraph": "鸟兽莫居。有蛇焉，名曰肥𧔥。六足四翼，见则天下大旱。",
                    "zhushu": "汤时此蛇见于阳山下。复有肥遗蛇，疑是同名。"
                },
                {
                    "paragraph": "又西八十里，曰小华之山。",
                    "zhushu": "即小华山。"
                },
                {
                    "paragraph": "其木多荆𣏌，其兽多㸲牛，",
                    "zhushu": "今华阴山中多山牛、山羊，肉皆千斤。牛即此牛也。音昨。"
                },
                {
                    "paragraph": "其阴多磬石，",
                    "zhushu": "可以为乐石。"
                },
                {
                    "paragraph": "其阳多㻬琈之玉，",
                    "zhushu": "㻬琈，玉名，所未详也。㻬浮两音。"
                },
                {
                    "paragraph": "鸟多赤鷩，",
                    "zhushu": "赤鷩，山鸡之属，胸腹洞赤，冠金，皆黄头绿尾，中有赤，毛彩鲜明。音作蔽，或作鼈。"
                },
                {
                    "paragraph": "可以御火。其草有萆荔，",
                    "zhushu": "萆荔，香草也。蔽、戾两音。"
                },
                {
                    "paragraph": "状如乌韭，而生于石上，亦缘木而生，",
                    "zhushu": "乌韭，在屋者曰昔邪，在墙者曰垣衣。"
                },
                {
                    "paragraph": "食之已心痛。",
                    "zhushu": ""
                },
                {
                    "paragraph": "又西八十里，曰符禺之山。其阳多铜，其阴多铁。其上有木焉，名曰文茎，其实如枣，可以已聋。其草多条，其状如葵而赤花黄实，如婴儿舌，食之使人不惑。符禺之水出焉，而北流注于渭。其兽多葱聋，其状如羊而赤鬛。其鸟多鴖，",
                    "zhushu": "音旻。"
                },
                {
                    "paragraph": "其状如翠而赤喙，",
                    "zhushu": "翠，似燕而绀色也。"
                },
                {
                    "paragraph": "可以御火。",
                    "zhushu": "畜之辟火灾也。"
                },
                {
                    "paragraph": "又西六十里，曰石脆之山。其木多椶楠。",
                    "zhushu": "椶，树髙三丈许，无枝条，叶大而员，枝生梢头，实皮相裹，上行一皮者为一节，可以为绳。一名栟榈。音马骏之骏。"
                },
                {
                    "paragraph": "其草多条，其状如韭而白华黑实，食之已疥。其阳多㻬琈之玉，其阴多铜。灌水出焉，而北流注于禺水。其中有流赭，",
                    "zhushu": "赭，赤土。"
                },
                {
                    "paragraph": "以涂牛马，无病。",
                    "zhushu": "今人亦以朱涂牛角，云以辟恶。马，或作角。"
                },
                {
                    "paragraph": "又西七十里，曰英山。其上多杻、橿，",
                    "zhushu": "杻，似棣而细叶，一名土橿。音纽。橿，木中车材，音姜。"
                },
                {
                    "paragraph": "其阴多铁，其阳多赤金。禺水出焉，北流注于招水。",
                    "zhushu": "音韶。"
                },
                {
                    "paragraph": "其中多䰷鱼，",
                    "zhushu": "音同蚌蛤之蚌。"
                },
                {
                    "paragraph": "其状如鼈，其音如羊。其阳多箭䉋，",
                    "zhushu": "今汉中郡出䉋竹，厚里而长节，根深，笋冬生地中，人掘取食之。䉋，音媚。"
                },
                {
                    "paragraph": "其兽多㸲牛、羬羊。有鸟焉，其状如鹑，黄身而赤喙，其名曰肥遗，食之已疠，",
                    "zhushu": "疠，疫病也。或曰恶创。韩子曰：“疠人怜主。”"
                },
                {
                    "paragraph": "可以杀虫。",
                    "zhushu": ""
                },
                {
                    "paragraph": "又西五十二里，曰竹山。其上多乔木，",
                    "zhushu": "枝上竦者，音桥。"
                },
                {
                    "paragraph": "其阴多铁。有草焉，其名曰黄雚，其状如樗，其叶如麻，白花而赤实，其状如赭，",
                    "zhushu": "紫赤色。"
                },
                {
                    "paragraph": "浴之已疥，又可以已胕。",
                    "zhushu": "治胕肿也。音符。"
                },
                {
                    "paragraph": "竹水出焉，北流注于渭。其阳多竹箭，",
                    "zhushu": "箭，筿也。"
                },
                {
                    "paragraph": "多苍玉。丹水出焉，",
                    "zhushu": "今所在有丹水。"
                },
                {
                    "paragraph": "东南流注于洛水。其中多水玉，多人鱼。",
                    "zhushu": "如䱱鱼，四脚。"
                },
                {
                    "paragraph": "有兽焉，其状如豚而白毛，大如笄而黑端，",
                    "zhushu": "笄，簮属。"
                },
                {
                    "paragraph": "名曰毫彘。",
                    "zhushu": "狟猪也，夹髀有粗豪，长数尺，能以脊上毫射物，亦自为牝牡。狟或作假，吴、楚呼为“鸾猪”，亦此类也。"
                },
                {
                    "paragraph": "又西百二十里，曰浮山。多盼木，",
                    "zhushu": "音羙。目盻兮之眄。"
                },
                {
                    "paragraph": "枳叶而无伤，",
                    "zhushu": "枳，剌针也。能伤人，故名云。"
                },
                {
                    "paragraph": "木虫居之。",
                    "zhushu": "在树之中。"
                },
                {
                    "paragraph": "有草焉，名曰薰",
                    "zhushu": "音训。"
                },
                {
                    "paragraph": "草，麻叶而方茎，赤华而黑实，臭如蘼芜，",
                    "zhushu": "蘼芜，香草。易曰：“其臭如兰。”眉、无两音。"
                },
                {
                    "paragraph": "佩之可以已疠。",
                    "zhushu": ""
                },
                {
                    "paragraph": "又西七十里，曰羭次之山。",
                    "zhushu": "音臾。"
                },
                {
                    "paragraph": "漆水出焉，",
                    "zhushu": "今漆水出岐山。"
                },
                {
                    "paragraph": "北流注于渭。其上多棫、橿，",
                    "zhushu": "棫，白桵也，音域。"
                },
                {
                    "paragraph": "其下多竹箭，其阴多赤铜，其阳多婴垣之玉。",
                    "zhushu": "垣，或作短，或作根，或作埋，传写谬错，未可得详。"
                },
                {
                    "paragraph": "有兽焉，其状如禺而长臂，善投，其名曰嚣。",
                    "zhushu": "亦在畏兽𦘕中，似猕猴投掷也。"
                },
                {
                    "paragraph": "有鸟焉，其状如枭，人面而一足，曰槖𩇯，",
                    "zhushu": "音肥。"
                },
                {
                    "paragraph": "冬见夏蛰，服之不畏雷。",
                    "zhushu": "著其毛羽，令人不畏天雷也。或作灾。"
                },
                {
                    "paragraph": "又西百五十里，曰时山。无草木。逐",
                    "zhushu": "或作遂。"
                },
                {
                    "paragraph": "水出焉，北流注于渭。其中多水玉。",
                    "zhushu": ""
                },
                {
                    "paragraph": "又西百七十里，曰南山。上多丹粟。丹水出焉，北流注于渭。兽多猛豹，",
                    "zhushu": "猛豹，似熊而小，毛浅有光泽，能食蛇，食铜铁，出蜀中。豹，或作虎。"
                },
                {
                    "paragraph": "鸟多尸鸠。",
                    "zhushu": "尸鸠，布谷类也。或曰：鹕鹯也。鸠，或作丘。"
                },
                {
                    "paragraph": "又西百八十里，曰大时之山。上多榖、柞，",
                    "zhushu": "柞，栎。"
                },
                {
                    "paragraph": "下多杻、橿，阴多银，阳多白玉。涔水岀焉，",
                    "zhushu": "音潜。"
                },
                {
                    "paragraph": "北流注于渭。清水出焉，南流注于汉水。",
                    "zhushu": "今河内武县县北黑山亦出清水。"
                },
                {
                    "paragraph": "又西三百二十里，曰嶓蒙之山。",
                    "zhushu": "今在武都氐道县南。嶓，音波。"
                },
                {
                    "paragraph": "汉水出焉，而东南流注于沔。",
                    "zhushu": "至江夏安陆县，江即沔水。"
                },
                {
                    "paragraph": "嚣水出焉，北流注于汤水。",
                    "zhushu": "或作阳。"
                },
                {
                    "paragraph": "其上多桃枝、钩端，",
                    "zhushu": "钩端，桃枝属。"
                },
                {
                    "paragraph": "兽多犀、兕、熊、罴，",
                    "zhushu": "罴，似熊而黄白色，猛憨能拔树。"
                },
                {
                    "paragraph": "鸟多白翰、赤鷩。",
                    "zhushu": "白翰，白鵫也，亦名𪂂雉，又曰白雉。"
                },
                {
                    "paragraph": "有草焉，其叶如蕙，",
                    "zhushu": "蕙，香草，兰属也。或以蕙为薰叶，失之。音惠。"
                },
                {
                    "paragraph": "其本如桔梗，",
                    "zhushu": "本，根也。"
                },
                {
                    "paragraph": "黑华而不实，名曰蓇蓉，",
                    "zhushu": "尔雅释草曰：“荣而不实，谓之蓇。”音骨。"
                },
                {
                    "paragraph": "食之使人无子。",
                    "zhushu": ""
                },
                {
                    "paragraph": "又西三百五十里，曰天帝之山。上多㯶楠，下多菅蕙。",
                    "zhushu": "菅，茅𩔗也。"
                },
                {
                    "paragraph": "有兽焉，其状如狗，名曰谿",
                    "zhushu": "或作谷。"
                },
                {
                    "paragraph": "边，",
                    "zhushu": "或作遗。"
                },
                {
                    "paragraph": "席其皮者不蛊。有鸟焉，其状如鹑，黑文而赤翁，",
                    "zhushu": "翁，头下毛，音汲瓮之瓮。"
                },
                {
                    "paragraph": "名曰栎，",
                    "zhushu": "音沙砾之砾。"
                },
                {
                    "paragraph": "食之已痔。有草焉，其状如葵，其臭如蘼芜，名曰杜衡，",
                    "zhushu": "香草也。"
                },
                {
                    "paragraph": "可以走马，",
                    "zhushu": "带之令人便马。或曰：“马得之而健走。”"
                },
                {
                    "paragraph": "食之已瘿。",
                    "zhushu": ""
                },
                {
                    "paragraph": "西南三百八十里，曰皐涂之山。蔷",
                    "zhushu": "音色。或作蒉，又作富。"
                },
                {
                    "paragraph": "水出焉，西流注于诸资之水。涂水出焉，南流注于集获之水。其阳多丹粟，其阴多银、黄金，其上多桂木。有白石焉，其名曰礜，可以毒鼠。",
                    "zhushu": "今礜石杀鼠，音豫，蚕食之而肥。"
                },
                {
                    "paragraph": "有草焉，其状如槀苃，",
                    "zhushu": "槀茇，香草。"
                },
                {
                    "paragraph": "其叶如葵而赤背，名曰无条，可以毒鼠。有兽焉，其状如鹿而白尾，马足人手",
                    "zhushu": "前两脚似人手。"
                },
                {
                    "paragraph": "而四角，名曰𤣎如。",
                    "zhushu": "音猳𤣎之婴。"
                },
                {
                    "paragraph": "有鸟焉，其状如鸱而人足，名曰数斯，食之已瘿。",
                    "zhushu": "或作癎。"
                },
                {
                    "paragraph": "又西百八十里，曰黄山。",
                    "zhushu": "今始平槐里县有黄山，上故有宫，汉惠帝所起，疑非此。"
                },
                {
                    "paragraph": "无草木，多竹箭。盼水出焉，",
                    "zhushu": "音羙目眄兮之眄。"
                },
                {
                    "paragraph": "西流注于赤水，其中多玉。有兽焉，其状如牛而苍黑，大目，其名曰𤛎。",
                    "zhushu": "音敏。"
                },
                {
                    "paragraph": "有鸟焉，其状如鸮，青羽赤喙，人舌能言，名曰鹦䳇。",
                    "zhushu": "鹦䳇，舌似小儿舌，脚指前后各两，扶南徼外出五色者，其亦有纯赤白者，大如鴈也。"
                },
                {
                    "paragraph": "又西二百里，曰翠山。其上多㯶枏，其下多竹箭，其阳多黄金、玉，其阴多旄牛、麢、麝。",
                    "zhushu": "麢，似羊而大角，细食，好在山崖间。麝，似獐而小，有香。"
                },
                {
                    "paragraph": "其鸟多鸓，",
                    "zhushu": "音垒。"
                },
                {
                    "paragraph": "其状如鹊，赤黑而西首，四足，可以御火。",
                    "zhushu": ""
                },
                {
                    "paragraph": "又西二百五十里，曰騩山，",
                    "zhushu": "音巍，一音隗嚣之隗。"
                },
                {
                    "paragraph": "是錞于西海。",
                    "zhushu": "錞，犹堤埻也，音章闰反。"
                },
                {
                    "paragraph": "无草木，多玉。凄水出焉，",
                    "zhushu": "或作浽。"
                },
                {
                    "paragraph": "西流注于海。其中多采石、黄金，",
                    "zhushu": "采石，石有采色者，今雌黄、空青、绿碧之属。"
                },
                {
                    "paragraph": "多丹粟。",
                    "zhushu": ""
                },
                {
                    "paragraph": "凡西经之首，自钱来之山至于騩山，凡十九山，二千九百五十七里。华山，冢也。",
                    "zhushu": "冢者，神鬼之所舍也。"
                },
                {
                    "paragraph": "其祠之礼：太牢。",
                    "zhushu": "牛羊豕为太牢。"
                },
                {
                    "paragraph": "羭山，神也，祠之用烛，",
                    "zhushu": "或作炀。"
                },
                {
                    "paragraph": "斋百日以百牺，",
                    "zhushu": "牲，纯色者为牺。"
                },
                {
                    "paragraph": "瘗用百瑜，",
                    "zhushu": "瑜，亦羙王名。音臾。"
                },
                {
                    "paragraph": "汤",
                    "zhushu": "或作温。"
                },
                {
                    "paragraph": "其酒百樽，",
                    "zhushu": "温酒令热。"
                },
                {
                    "paragraph": "婴以百珪百璧。",
                    "zhushu": "婴，谓陈之以环祭也。或曰：“婴即古𦉍字，谓盂也，徐州云。”穆天子传曰：“黄金之婴之属也。”"
                },
                {
                    "paragraph": "其余十七山之属，皆毛牷，用一羊祠之。",
                    "zhushu": "牷，谓牲体全具也。左传曰：“牷，牲肥腯者也。”"
                },
                {
                    "paragraph": "烛者，百草之未灰，白蒂采等纯之。",
                    "zhushu": "纯，缘也。五色纯之，等差其文彩也。周礼：“莞席纷纯。”"
                },
                {
                    "paragraph": "西次二经之首，曰钤山。",
                    "zhushu": "音髠钳之钳。或作冷，又作涂。"
                },
                {
                    "paragraph": "其上多铜，其下多玉，其木多杻、橿。",
                    "zhushu": ""
                },
                {
                    "paragraph": "西二百里，曰泰",
                    "zhushu": "或作秦。"
                },
                {
                    "paragraph": "冒之山。其阳多金，其阴多铁。浴水出焉，东流注于河。其中多藻玉，",
                    "zhushu": "藻玉，玉有符彩者。或作柬，音练。"
                },
                {
                    "paragraph": "多白蛇。",
                    "zhushu": "水蛇。"
                },
                {
                    "paragraph": "又西一百七十里，曰数历之山。其上多黄金，其下多银，其木多杻、橿，其鸟多鹦䳇。楚水出焉，而南流注于渭。其中多珠。",
                    "zhushu": "今蜀郡平泽出青珠。尸子曰：“水员折者有珠。”"
                },
                {
                    "paragraph": "又西百五十里，曰髙山。其上多银，其下多青碧、",
                    "zhushu": "碧，亦玉𩔗也。今越嶲会稽县东山出碧。"
                },
                {
                    "paragraph": "雄黄。",
                    "zhushu": "晋大兴三年，髙平郡界有山崩，其中出数千斤雄黄。"
                },
                {
                    "paragraph": "其木多㯶，其草多竹。泾水出焉，",
                    "zhushu": "音经。"
                },
                {
                    "paragraph": "而东流注于渭。",
                    "zhushu": "今泾水出安定朝那县西井头山，至京兆髙陵县入渭也。"
                },
                {
                    "paragraph": "其中多磬石、",
                    "zhushu": "书曰：“泗濵浮磬”是也。"
                },
                {
                    "paragraph": "青碧。",
                    "zhushu": ""
                },
                {
                    "paragraph": "西南三百里，曰女床之山。其阳多赤铜，其阴多石𣵀，",
                    "zhushu": "即楚石也。楚人名为𣵀石，秦名为羽𣵀也。本草经亦名曰石𣵀也。"
                },
                {
                    "paragraph": "其兽多虎、豹、犀、兕。有鸟焉，其状如翟而五彩文，",
                    "zhushu": "翟，似雉而大，长尾。或作𪇱。𪇱，雕属也。"
                },
                {
                    "paragraph": "名曰鸾鸟，见则天下安宁。",
                    "zhushu": "旧说鵉似鸡，瑞鸟也。周成王时西戎献之。"
                },
                {
                    "paragraph": "又西二百里，曰龙首之山。其阳多黄金，其阴多铁。苕水出焉，东南流注于泾水，其中多羙玉。",
                    "zhushu": ""
                },
                {
                    "paragraph": "又西二百里，曰鹿台之山。",
                    "zhushu": "今在上郡。"
                },
                {
                    "paragraph": "其上多白玉，其下多银，其兽多㸲牛、羬羊、白豪。",
                    "zhushu": "豪，貆猪也。"
                },
                {
                    "paragraph": "有鸟焉，其状如雄鸡而人面，名曰凫徯，其名自叫也，见则有兵。",
                    "zhushu": ""
                },
                {
                    "paragraph": "西南二百里，曰鸟危之山。其阳多磬石，其阴多檀、楮，",
                    "zhushu": "楮，即榖木。"
                },
                {
                    "paragraph": "其中多女床。",
                    "zhushu": "未详。"
                },
                {
                    "paragraph": "鸟危之水出焉，西流注于赤水，其中多丹粟。",
                    "zhushu": ""
                },
                {
                    "paragraph": "又西四百里，曰小次之山。其上多白玉，其下多赤铜。有兽焉，其状如猿，而白首赤足，名曰朱厌，见则大兵。",
                    "zhushu": "一作“见则有兵起焉”，一作“见则为兵”。"
                },
                {
                    "paragraph": "又西三百里，曰大次之山。其阳多垩，",
                    "zhushu": "垩，似土，色甚白，音恶。"
                },
                {
                    "paragraph": "其阴多碧，其兽多㸲牛、麢羊。",
                    "zhushu": ""
                },
                {
                    "paragraph": "又西四百里，曰薰吴之山。无草木，多金玉。",
                    "zhushu": ""
                },
                {
                    "paragraph": "又西四百里，曰𢇨阳之山。",
                    "zhushu": "音㒲。"
                },
                {
                    "paragraph": "其木多稷、楠、豫章，",
                    "zhushu": "稷，似松，有剌，细理，音即。豫章，大木，似楸，叶冬夏青，生七年而后复可知也。"
                },
                {
                    "paragraph": "其兽多犀、兕、虎、豹、㸲牛。",
                    "zhushu": "犳，音之乐反。"
                },
                {
                    "paragraph": "又西二百五十里，曰众兽之山。其上多㻬琈之玉，其下多檀、楮，多黄金，其兽多犀、兕。",
                    "zhushu": ""
                },
                {
                    "paragraph": "又西五百里，曰皇人之山。其上多金玉，其下多青雄黄。",
                    "zhushu": "即雌黄也。或曰：“空青、曽青之属。”"
                },
                {
                    "paragraph": "皇水出焉，西流注于赤水，其中多丹粟。",
                    "zhushu": ""
                },
                {
                    "paragraph": "又西三百里，曰中皇之山。其上多黄金，其下多蕙棠。",
                    "zhushu": "彤棠之属也。蕙，或作羔。"
                },
                {
                    "paragraph": "又西三百五十里，曰西皇之山。其阳多金，其阴多铁，其兽多麋鹿、㸲牛。",
                    "zhushu": "麋，大如小牛，鹿属也。"
                },
                {
                    "paragraph": "又西三百五十里，曰莱山。其木多檀、楮，其鸟多罗罗，是食人。",
                    "zhushu": "罗罗之鸟，所未详也。"
                },
                {
                    "paragraph": "凡西次二经之首，自钤山至于莱山，凡十七山，四千一百四十里。其十神者，皆人面而马身；其七神，皆人面牛身，四足而一臂，操杖以行，是为飞兽之神。其祠之：毛用少牢，",
                    "zhushu": "羊、猪为少牢也。"
                },
                {
                    "paragraph": "白菅为席。其十軰",
                    "zhushu": "音背。"
                },
                {
                    "paragraph": "神者，其祠之：毛一雄鸡，钤而不糈，",
                    "zhushu": "钤，所用祭器名，所未详也。或作思，训祈不糈，祠不以米。"
                },
                {
                    "paragraph": "毛采。",
                    "zhushu": "言用雄色鸡也。"
                },
                {
                    "paragraph": "西次三经之首，曰崇吾之山。在河之南。北望蒙遂，",
                    "zhushu": "山名。"
                },
                {
                    "paragraph": "南望䍃之泽，",
                    "zhushu": "音遥。"
                },
                {
                    "paragraph": "西望帝之搏兽之丘，",
                    "zhushu": "搏或作薄。"
                },
                {
                    "paragraph": "东望䗡",
                    "zhushu": "音于然反。"
                },
                {
                    "paragraph": "渊，有木焉，员叶而白柎，",
                    "zhushu": "今江东人呼草木子房为柎，音府。一曰柎，花下鄂，音丈夫。字或作柎，音符。"
                },
                {
                    "paragraph": "赤华而黑理，其实如枳，食之宜子孙。有兽焉，其状如禺而文臂，豹虎而善投，名曰举父。",
                    "zhushu": "或作夸父。"
                },
                {
                    "paragraph": "有鸟焉，其状如凫而一翼一目，相得乃飞，名曰蛮蛮，",
                    "zhushu": "比翼鸟也。色青赤，不比不能飞。尔雅作鹣鹣鸟也。"
                },
                {
                    "paragraph": "见则天下大水。",
                    "zhushu": ""
                },
                {
                    "paragraph": "西北三百里，曰长沙之山。泚水出焉，",
                    "zhushu": "音紫。"
                },
                {
                    "paragraph": "北流注于泑水。",
                    "zhushu": "乌交反，又音黝，水色黑也。"
                },
                {
                    "paragraph": "无草木，多青雄黄。",
                    "zhushu": ""
                },
                {
                    "paragraph": "又西北三百七十里，曰不周之山。",
                    "zhushu": "此山形有缺，不周匝处，因名云。西北不周风自此山出。"
                },
                {
                    "paragraph": "北望诸毗之山，临彼岳崇之山，东望泑泽。河水所潜也，其源浑浑泡泡。",
                    "zhushu": "河南出昆仑，潜行地下，至葱岭，出于阗国，复分流歧出，合而东流，注泑泽。已复潜行，南出于积石山，而为中国河也。名泑减，即蒲泽，一名蒲昌海。广三四百里，其水停，冬夏不增减。去玉门关三百余里，即河之重源，所谓潜行也。浑浑泡泡，水濆涌之声也。衮、咆二音。"
                },
                {
                    "paragraph": "爰有嘉果，其实如桃，其叶如枣，黄华而赤柎，食之不劳。",
                    "zhushu": ""
                },
                {
                    "paragraph": "又西北四百二十里，曰峚",
                    "zhushu": "音宻。"
                },
                {
                    "paragraph": "山。其上多丹木，员叶而赤茎，黄华而赤实，其味如饴，食之不饥。丹水出焉，西流注于稷泽。",
                    "zhushu": "后稷神所冯，因名云。"
                },
                {
                    "paragraph": "其中多白玉，是有玉膏。其源沸沸汤汤，",
                    "zhushu": "玉，膏，涌出之貌也。河图王版曰：“少室山，其上有白玉膏，一服即仙矣。”亦此类也。沸音拂。"
                },
                {
                    "paragraph": "黄帝是食是飨。",
                    "zhushu": "所以得登龙于鼎湖而龙蜕也。"
                },
                {
                    "paragraph": "是生𤣥玉，",
                    "zhushu": "言玉膏中又出黑玉也。"
                },
                {
                    "paragraph": "玉膏所出，以灌丹木。丹木五岁，五色乃清，",
                    "zhushu": "言光鲜也。"
                },
                {
                    "paragraph": "五味乃馨。",
                    "zhushu": "言滋香也。"
                },
                {
                    "paragraph": "黄帝乃取峚山之玉荣，",
                    "zhushu": "谓玉华也。离骚曰：“懐琬琰之华英。”又曰：“登昆仑兮食玉英。”汲蒙书所谓“苕华之玉”。"
                },
                {
                    "paragraph": "而投之钟山之阳。",
                    "zhushu": "以为玉种。"
                },
                {
                    "paragraph": "瑾瑜之玉为良，",
                    "zhushu": "言最善也。或作食，觐、臾两音。"
                },
                {
                    "paragraph": "坚粟精密，",
                    "zhushu": "说玉理也。礼记曰：“瑱密似粟。”粟或作栗。玉有粟文，所谓榖璧也。"
                },
                {
                    "paragraph": "浊泽有而光，",
                    "zhushu": "浊，谓润厚。"
                },
                {
                    "paragraph": "五色发作，",
                    "zhushu": "言符彩互映色，王子灵符应曰：“赤如鸡冠，黄如蒸栗，白如割肪，黑如醇漆，玉之符彩也。”"
                },
                {
                    "paragraph": "以和柔刚。",
                    "zhushu": "言玉恊九徳也。"
                },
                {
                    "paragraph": "天地鬼神，是食是飨。",
                    "zhushu": "玉所以祈祭者，言能动天地，感鬼神。"
                },
                {
                    "paragraph": "君子服之，以御不祥。",
                    "zhushu": "今徼外出金刚石，石属而似金，有光彩，可以刻玉。外国人带之，云辟恶气，亦此𩔗也。"
                },
                {
                    "paragraph": "自峚山至于钟山，四百六十里，其间尽泽也。是多奇鸟、怪兽、奇鱼，皆异物焉。",
                    "zhushu": ""
                },
                {
                    "paragraph": "又西北四百二十里，曰钟山。其子曰皷，",
                    "zhushu": "此亦神名，名之为钟山之子耳。其𩔗皆见㱕蔵启筮。"
                },
                {
                    "paragraph": "其状如人面而龙身。",
                    "zhushu": "启筮曰：“丽山之子，青羽、人面、马身，亦似此状也。”"
                },
                {
                    "paragraph": "是与钦䲹",
                    "zhushu": "音邳。"
                },
                {
                    "paragraph": "杀葆江于昆仑之阳，",
                    "zhushu": "葆或作祖。"
                },
                {
                    "paragraph": "帝乃戮之钟山之东，曰𡺯",
                    "zhushu": "音遥。"
                },
                {
                    "paragraph": "崖。钦䲹化为大鹗，",
                    "zhushu": "鹗，雕属也。音鄂。"
                },
                {
                    "paragraph": "其状如雕而黑文，白首赤喙而虎瓜，其音如晨鹄，",
                    "zhushu": "晨鹄，鹗属，犹云晨凫耳。说苑曰：“緤，吠犬，比奉晨凫也。”"
                },
                {
                    "paragraph": "见则有大兵。皷亦化为鵕鸟，",
                    "zhushu": "音俊。"
                },
                {
                    "paragraph": "其状如鸱，赤足而直喙，黄文而白首，其音如鹄，见即其邑大旱。",
                    "zhushu": "穆天子传云：“钟山，作春字，音同耳。穆王北升此山，以望四野，曰：‘钟山是惟天下之髙山也，百兽之所聚，飞鸟之栖也。爰有赤豹、白虎、白鸟、青雕，执犬羊，食豕鹿。’穆王五日观于钟山，乃为铭迹于县圃之上，以诏后世。”"
                },
                {
                    "paragraph": "又西百八十里，曰泰器之山。观水出焉，西流注于流沙。是多文鳐鱼，",
                    "zhushu": "音遥。"
                },
                {
                    "paragraph": "状如鲤鱼，鱼身而鸟翼，苍文而白首赤喙，常行西海，游于东海，以夜飞，其音如鸾鸡，",
                    "zhushu": "鸾鸡，鸟名，未详也。或作栾。"
                },
                {
                    "paragraph": "其味酸甘，食之已狂，见则天下大穰。",
                    "zhushu": "丰穰收熟也。韩子曰：“穰岁之秋。”"
                },
                {
                    "paragraph": "又西三百二十里，曰槐江之山。丘时之水出焉，而北流注于泑水，其中多蠃母。",
                    "zhushu": "即䗱螺也。"
                },
                {
                    "paragraph": "其上多青雄黄，多蔵琅玕、黄金、玉。",
                    "zhushu": "琅玕，石似珠者。蔵，犹𨼆也。郎、干二音。"
                },
                {
                    "paragraph": "其阳多丹粟，其阴多采黄金、银。实惟帝之平圃，",
                    "zhushu": "即𤣥圃也。穆天子传曰：“乃为铭迹于𤣥圃之上。”谓刋石纪功徳，如秦皇、汉武之为者也。"
                },
                {
                    "paragraph": "神英招司之，",
                    "zhushu": "司，主也。"
                },
                {
                    "paragraph": "其状马身而人面，虎文而鸟翼，徇于四海，",
                    "zhushu": "徇，谓周行也。"
                },
                {
                    "paragraph": "其音如榴。",
                    "zhushu": "音留。或作籕，此所未详也。"
                },
                {
                    "paragraph": "南望昆仑，其光熊熊，其气魂魂。",
                    "zhushu": "皆光气炎盛相焜燿之貌。"
                },
                {
                    "paragraph": "西望大泽，后稷所潜也，",
                    "zhushu": "后稷生而灵知，及其终，化形遯此泽而为之神，亦犹传说骑箕尾也。"
                },
                {
                    "paragraph": "其中多玉。其阴多榣木之有若。",
                    "zhushu": "榣木，大木也。言其上复生若木，大木之奇灵者为若，见尸子。国语曰：“榣木不生花”也。"
                },
                {
                    "paragraph": "北望诸毗，",
                    "zhushu": "山名。"
                },
                {
                    "paragraph": "槐鬼离仑居之，",
                    "zhushu": "离仑，其神名。"
                },
                {
                    "paragraph": "鹰鹯之所宅也。",
                    "zhushu": "鹯，亦鸱属也。庄周曰：“鸱鸦甘鼠。”穆天子传云：“钟山上有白鸟、青雕。”皆此族𩔗也。"
                },
                {
                    "paragraph": "东望怛山四成，",
                    "zhushu": "成，亦重也，尔雅云：“𠕂成曰英”也。"
                },
                {
                    "paragraph": "有穷鬼居之，各在一搏。",
                    "zhushu": "搏，犹胁也，言群鬼各以𩔗聚处山四胁。有穷，其惣号耳。搏，一作搏。"
                },
                {
                    "paragraph": "爰有淫水，其清洛洛。",
                    "zhushu": "水留下之貌也。淫，音遥也。"
                },
                {
                    "paragraph": "有天神焉，其状如牛而八足，二首马尾，其音如勃皇，",
                    "zhushu": "勃皇。未详。"
                },
                {
                    "paragraph": "见则其邑有兵。",
                    "zhushu": ""
                },
                {
                    "paragraph": "西南四百里，曰昆仑之丘。是实惟帝之下都，",
                    "zhushu": "天帝都邑之在下者也。穆天子传曰：“吉日辛酉，天子升于昆仑之丘，以观黄帝之宫而封丰隆之葬，以诏后世。”言増封于昆仑山之上。"
                },
                {
                    "paragraph": "神陆吾司之。",
                    "zhushu": "即有吾也。庄周曰：“肩吾得之以处大山”也。"
                },
                {
                    "paragraph": "其神状虎身而九尾，人面而虎瓜。是神也，司天之九部及帝之囿时。",
                    "zhushu": "主九城之部界，天帝苑圃之时节也。"
                },
                {
                    "paragraph": "有兽焉，其状如羊而四角，名曰土蝼，是食人。有鸟焉，其状如蜂，大如鸳鸯，名曰钦原，",
                    "zhushu": "钦，或作爰，或作至也。"
                },
                {
                    "paragraph": "蠚鸟兽则死，蠚木则枯。有鸟焉，其名曰鹑鸟，是司帝之百服。",
                    "zhushu": "服，器服也。一曰：“服，事也。”或作蔵。"
                },
                {
                    "paragraph": "有木焉，其状如棠，",
                    "zhushu": "棠，梨也。"
                },
                {
                    "paragraph": "华黄赤实，其味如李而无核，名曰沙棠，可以御水，食之使人不溺。",
                    "zhushu": "言体浮轻也。沙棠为木，不可得沉。吕氏春秋曰：“果之羙者，沙棠之实。”铭曰：“安得沙棠，刻以为舟。泛彼沧海，以遨以游。”"
                },
                {
                    "paragraph": "有草焉，名曰薲草，",
                    "zhushu": "音频。"
                },
                {
                    "paragraph": "其状如葵，其味如葱，食之已劳。",
                    "zhushu": "吕氏春秋曰：“菜之羙者，昆仑之苹。”"
                },
                {
                    "paragraph": "河水出焉，",
                    "zhushu": "出山东北隅也。"
                },
                {
                    "paragraph": "而南流东注于无达。",
                    "zhushu": "山名。"
                },
                {
                    "paragraph": "赤水出焉，",
                    "zhushu": "出山东南隅也。"
                },
                {
                    "paragraph": "而东南流注于汜天之水。",
                    "zhushu": "汜天，亦山名，赤水所穷也。穆天子传曰：“遂宿于昆仑之侧、赤水之阳。”阳，水北也。汜，浮剑反。"
                },
                {
                    "paragraph": "洋水出焉，",
                    "zhushu": "出山西北隅。或作清。"
                },
                {
                    "paragraph": "而西南流注于丑涂之水。",
                    "zhushu": "丑涂，亦山名也，皆在南极。穆天子传曰：“戊辰，济洋水。”又曰：“觞天子洋水也。”"
                },
                {
                    "paragraph": "黑水出焉，",
                    "zhushu": "亦出西北隅也。"
                },
                {
                    "paragraph": "而西流于大杅。",
                    "zhushu": "山名也。穆天子传曰：“乃封长肱于黑水之西河，是惟昆仑鸿鹭之上，以为周室主。”杅，音于。"
                },
                {
                    "paragraph": "是多怪鸟兽。",
                    "zhushu": "谓有一兽九首，有一鸟六首之属也。"
                },
                {
                    "paragraph": "又西三百七十里，曰乐游之山。桃水出焉，西流注于稷泽，是多白玉。其中多滑鱼，其状如蛇而四足，是食鱼。",
                    "zhushu": ""
                },
                {
                    "paragraph": "西水行四百里，曰流沙。二百里，至于蠃母之山，神长乘司之，是天之九徳也。",
                    "zhushu": "九徳，九气所生。"
                },
                {
                    "paragraph": "其神状如人而犳",
                    "zhushu": "之药反。"
                },
                {
                    "paragraph": "尾。其上多玉，其下多青石而无水。",
                    "zhushu": ""
                },
                {
                    "paragraph": "又西三百五十里，曰玉山，是西王母所居也。",
                    "zhushu": "此山多玉石，因以名云。穆天子传谓之群玉之山。“见其山河无险，四彻中绳，先王之所谓策府，寡草木，无鸟兽；穆王于是攻其玉石，取玉石版三乘，玉器服物，载玉万只以㱕”。双玉为㲄，半㲄为只。"
                },
                {
                    "paragraph": "西王母其状如人，豹尾虎齿而善啸，蓬发戴胜，",
                    "zhushu": "蓬头，乱发。胜，玉胜也。音庞。"
                },
                {
                    "paragraph": "是司天之厉及五残。",
                    "zhushu": "主知灾厉，五刑残杀之气也。穆天子传曰：“吉日甲子，宾于西王母，执玄圭白璧以见西王母，献锦组百缕，金玉百斤。西王母𠕂拜受之。乙丑，天子觞西王母于瑶池之上。西王母为天子谣曰：‘白云在天，山陵自岀。道里悠远，山川间之。将子无死，尚复能来。’天子畣之曰：‘予缘东土，和理诸夏，万民均平，吾顾见汝。比及三年，将复而野。’西王母又为天子吟曰：‘徂彼西土，爰居其所。处豹为群，鸟鹊与处。嘉命不迁，我惟帝女。彼何世民，又将去予。吹笙皷簧，中心翺翔。世民之子，惟天之望。’天子遂驱外于奄山，乃纪迹于奄山之石，而树之槐，眉曰：西王母之山。”奄山即崦嵫山也。案竹书：穆王五十七年，西王母来见，宾于昭宫。舜时，西王母遣使献玉环，见礼三朝。"
                },
                {
                    "paragraph": "有兽焉，其状如犬而豹文，其角如牛，",
                    "zhushu": "或作羊。"
                },
                {
                    "paragraph": "其名曰狡，其音如吠犬，见则其国大穰。",
                    "zhushu": "晋太康七年，邵𨹧扶夷县槛得一兽，状如豹文，有二角，无前两脚，时人谓之狡。疑非此。"
                },
                {
                    "paragraph": "有鸟焉，其状如翟而赤，名曰胜遇，",
                    "zhushu": "音姓。"
                },
                {
                    "paragraph": "是食鱼，其音如录，",
                    "zhushu": "音录，义未详。"
                },
                {
                    "paragraph": "见则其国大水。",
                    "zhushu": ""
                },
                {
                    "paragraph": "又西四百八十里，曰轩辕之丘，无草木。",
                    "zhushu": "黄帝居此丘，娶西𨹧氏女，因号轩辕丘。"
                },
                {
                    "paragraph": "洵水出焉，",
                    "zhushu": "音询。"
                },
                {
                    "paragraph": "南流注于黑水。其中多丹粟，多青雄黄。",
                    "zhushu": ""
                },
                {
                    "paragraph": "又西三百里，曰积石之山。其下有石门，河水冒以西流。",
                    "zhushu": "冒，犹覆也。积石山，今在金城河门関西南羌中，河水行塞外，东入塞内。"
                },
                {
                    "paragraph": "是山也，万物无不有焉。",
                    "zhushu": "水经引山海经云：“积石山在邓林山东，河所入也。”"
                },
                {
                    "paragraph": "又西二百里，曰长留之山。其神白帝少昊居之。",
                    "zhushu": "少昊，金天氏帝挚之号也。"
                },
                {
                    "paragraph": "其兽皆文尾，",
                    "zhushu": "或作长。"
                },
                {
                    "paragraph": "其鸟皆文首，",
                    "zhushu": "文或作长。"
                },
                {
                    "paragraph": "是多文玉石。实惟员神磈氏之宫。",
                    "zhushu": "音隗。"
                },
                {
                    "paragraph": "是神也，主司反景。",
                    "zhushu": "日西入则景反东照，主司察之。"
                },
                {
                    "paragraph": "又西二百八十里，曰章莪之山。无草木，多瑶碧，",
                    "zhushu": "碧亦玉属。"
                },
                {
                    "paragraph": "所为甚怪。",
                    "zhushu": "多有非常之物。"
                },
                {
                    "paragraph": "有兽焉，其状如赤豹，五尾一角，其音如击石，其名如狰。",
                    "zhushu": "京氏易义曰：“音如石相击。”音静也。"
                },
                {
                    "paragraph": "有鸟焉，其状如鹤，一足，赤文青质而白喙，名曰毕方，其鸣自叫也，见则其邑有譌火。",
                    "zhushu": "譌，亦妖讹字。"
                },
                {
                    "paragraph": "又西三百里，曰阴山。浊浴之水出焉，而南流注于蕃泽，其中多文贝。",
                    "zhushu": "余泉，蚳之𩔗也，见尔雅。"
                },
                {
                    "paragraph": "有兽焉，其状如狸",
                    "zhushu": "或作豹。"
                },
                {
                    "paragraph": "而白首，名曰天狗，其音如榴榴，",
                    "zhushu": "或作猫猫。"
                },
                {
                    "paragraph": "可以御凶。",
                    "zhushu": ""
                },
                {
                    "paragraph": "又西二百里，曰符愓之山。",
                    "zhushu": "音阳。"
                },
                {
                    "paragraph": "其上多㯶楠，下多金玉，神江疑居之。是山也，多怪雨，风云之所出也。",
                    "zhushu": ""
                },
                {
                    "paragraph": "又西二百二十里，曰三危之山，",
                    "zhushu": "今在炖煌郡。尚书云：“窜三苗于三危”是也。"
                },
                {
                    "paragraph": "三青鸟居之。是山也，广员百里。",
                    "zhushu": "三青鸟，主为西王母取食者，别自栖息于此山也。竹书曰：“穆王西征，至于青鸟所觧也。”"
                },
                {
                    "paragraph": "其上有兽焉，其状如牛，白身四角，其毫如披蓑，",
                    "zhushu": "蓑，辟雨之衣也。音梭。"
                },
                {
                    "paragraph": "其名曰傲𢓨，",
                    "zhushu": "傲、噎二音。"
                },
                {
                    "paragraph": "是食人。有鸟焉，一首而三身，其状如𪇱，其名曰鸱。",
                    "zhushu": "𪇱，似雕，黑文赤颈，音洛。下句或云：“扶狩则短，扶木则枯。”应在上钦原下，脱错在此耳。"
                },
                {
                    "paragraph": "又西一百九十里，曰騩山。其上多玉而无石，神耆童居之，",
                    "zhushu": "耆童，老童，颛顼之子。"
                },
                {
                    "paragraph": "其音常如钟磬。其下多积蛇。",
                    "zhushu": ""
                },
                {
                    "paragraph": "又西三百五十里，曰天山。多金玉，有青雄黄。英水出焉，而西南流注于汤谷。有神焉，其状如黄囊，赤如丹火，",
                    "zhushu": "体色黄而精光赤也。"
                },
                {
                    "paragraph": "六足四翼，浑敦无面目，是识歌舞，实惟帝江也。",
                    "zhushu": "夫形无全者则神，自然灵照；精无见者，则暗与理会。其帝江之谓乎？庄生所云“中央之帝混沌，为儵忽所凿七窍而死”者，盖假此以寓言也。"
                },
                {
                    "paragraph": "又西二百九十里，曰泑山。",
                    "zhushu": "泑，音黝黑之黝。"
                },
                {
                    "paragraph": "神蓐收居之。",
                    "zhushu": "亦金神也，人面虎瓜，白尾，执𨱆，见外传云。"
                },
                {
                    "paragraph": "其上多婴短之玉，",
                    "zhushu": "未详。"
                },
                {
                    "paragraph": "其阳多瑾瑜之玉，其阴多青雄黄。是山也，西望日之所入，其气员，",
                    "zhushu": "日形员，故其气象亦然也。"
                },
                {
                    "paragraph": "神红光之所司也。",
                    "zhushu": "未闻其状。"
                },
                {
                    "paragraph": "西水行百里，至于翼望之山。",
                    "zhushu": "或作土翠山。"
                },
                {
                    "paragraph": "无草木，多金玉。有兽焉，其状如狸，一目而三尾，名曰讙，",
                    "zhushu": "讙，音欢，或作原。"
                },
                {
                    "paragraph": "其音如夺百声，",
                    "zhushu": "言其能作百种物声也。或曰：“夺百物名。”亦所未详。"
                },
                {
                    "paragraph": "是可以御凶，服之已瘅。",
                    "zhushu": "黄瘅病也。音旦。"
                },
                {
                    "paragraph": "有鸟焉，其状如乌，三首六尾而善笑，名曰鵸䳜，",
                    "zhushu": "猗、余两音。"
                },
                {
                    "paragraph": "服之使人不厌，",
                    "zhushu": "不厌夣也。周书曰：“服者不昩。音莫礼反”。或曰脒，脒目也。"
                },
                {
                    "paragraph": "又可以御凶。",
                    "zhushu": ""
                },
                {
                    "paragraph": "凡西次三经之首，崇吾之山至于翼望之山，凡二十三山，六千七百四十四里。其神状皆羊身人面。其祠之礼：用一吉玉瘗，",
                    "zhushu": "玉加采色者也。尸子曰：“吉玉大龟。”"
                },
                {
                    "paragraph": "糈用稷米。",
                    "zhushu": ""
                },
                {
                    "paragraph": "西次四经之首，曰阴山。上多榖，无石，其草多茆、蕃。",
                    "zhushu": "茆，𦳓葵也。番，青蕃，似莎而大。茆、烦二音。"
                },
                {
                    "paragraph": "阴水出焉，西流注于洛。",
                    "zhushu": ""
                },
                {
                    "paragraph": "北五十里，曰劳山，多茈草。",
                    "zhushu": "一名茈䓞，中染紫也。"
                },
                {
                    "paragraph": "弱水出焉，而西流注于洛。",
                    "zhushu": ""
                },
                {
                    "paragraph": "西五十里，曰罢父之山。洱水出焉，",
                    "zhushu": "音耳。"
                },
                {
                    "paragraph": "而西流注于洛，其中多茈、碧。",
                    "zhushu": ""
                },
                {
                    "paragraph": "北百七十里，曰申山。其上多榖、柞，其下多杻、橿。其阳多金、玉。区水出焉，而东流注于河。",
                    "zhushu": ""
                },
                {
                    "paragraph": "北二百里，曰鸟山。其上多桑，其下多楮，其阴多铁，其阳多玊。辱水出焉，而东流注于河。",
                    "zhushu": ""
                },
                {
                    "paragraph": "又北百二十里，曰上申之山。上无草木而多硌石，",
                    "zhushu": "硌，磊硌，大石貌也，音洛。"
                },
                {
                    "paragraph": "下多榛、楛。",
                    "zhushu": "榛，子似栗而小，味羙。楛，木可以为箭。诗云：“榛楛济济。”臻、怙两音。"
                },
                {
                    "paragraph": "兽多白鹿，其鸟多当扈，",
                    "zhushu": "或作户。"
                },
                {
                    "paragraph": "其状如雉，以其髯飞，",
                    "zhushu": "髯，咽下须毛也。"
                },
                {
                    "paragraph": "食之不眴目。",
                    "zhushu": "音眩。"
                },
                {
                    "paragraph": "汤水出焉，东流注于河。",
                    "zhushu": ""
                },
                {
                    "paragraph": "又北百八十里，曰诸次之山。诸次之水出焉，而东流注于河。是山也，多木无草，鸟兽莫居，是多众蛇。",
                    "zhushu": ""
                },
                {
                    "paragraph": "又北百八十里，曰号山。其木多漆、㯶，",
                    "zhushu": "漆，树似樗也。"
                },
                {
                    "paragraph": "其草多药、䖀、芎䓖，",
                    "zhushu": "药，白芷别名。䖀，香草也。芎䓖，一名江蓠。药，音鸟较反。"
                },
                {
                    "paragraph": "多汵石。",
                    "zhushu": "汵，或音今，未详。"
                },
                {
                    "paragraph": "端水出焉，而东流注于河。",
                    "zhushu": ""
                },
                {
                    "paragraph": "又北二百二十里，曰盂山。",
                    "zhushu": "音于。"
                },
                {
                    "paragraph": "其阴多铁，其阳多铜，其兽多白狼、白虎，",
                    "zhushu": "外传曰：“周穆王伐犬戎，得四白狼、白虎，虎名甝。”"
                },
                {
                    "paragraph": "其鸟多白雉、白翟。",
                    "zhushu": "或作白翠。"
                },
                {
                    "paragraph": "生水出焉，而东流注于河。",
                    "zhushu": ""
                },
                {
                    "paragraph": "西二百五十里，曰白于之山。上多松、柏，下多栎、檀，",
                    "zhushu": "栎，即柞。"
                },
                {
                    "paragraph": "其兽多㸲牛、羬羊，其鸟多鸮。",
                    "zhushu": "鸮，似鸠而青色。"
                },
                {
                    "paragraph": "洛水出于其阳，而东流注于渭。夹水出于其阴，东流注于生水。",
                    "zhushu": ""
                },
                {
                    "paragraph": "西北三百里，曰申首之山。无草木，冬夏有雪。申水出于其上，潜于其下，是多白玉。",
                    "zhushu": ""
                },
                {
                    "paragraph": "又西五十五里，曰泾谷之山。",
                    "zhushu": "或无“之山”二字。"
                },
                {
                    "paragraph": "泾水出焉，",
                    "zhushu": "或以此为今泾水，未详。"
                },
                {
                    "paragraph": "东南流注于渭，是多白金、白玉。",
                    "zhushu": ""
                },
                {
                    "paragraph": "又西百二十里，曰刚山。多柒木，多㻬琈之玉。刚水出焉，北流注于渭。是多神𩳁，",
                    "zhushu": "𩳁，亦魑魅之𩔗也。音耻回反，或作𩳁。"
                },
                {
                    "paragraph": "其状人面兽身，一足一手，其音如钦。",
                    "zhushu": "钦，亦吟字假音。"
                },
                {
                    "paragraph": "又西二百里，至刚山之尾。洛水出焉，而北流注于河。其中多蛮蛮，其状鼠身而鼈首，其音如吠犬。",
                    "zhushu": ""
                },
                {
                    "paragraph": "又西三百五十里，曰英鞮之山。上多漆木，下多金玉，鸟兽尽白。涴水出焉，",
                    "zhushu": "涴，或作  ，音𡨚枉之𡨚。"
                },
                {
                    "paragraph": "而北注于𨹧羊之泽。是多冉遗之鱼，鱼身蛇首，六足，其目如马耳，食之使人不眯，可以御凶。",
                    "zhushu": ""
                },
                {
                    "paragraph": "又西三百里，曰中曲之山。其阳多玉，其阴多雄黄、白玉及金。有兽焉，其状如马，而白身黑尾，一角，虎牙爪，音如皷音，其名曰駮，是食虎豹，",
                    "zhushu": "尔雅说“駮”，不道有角及虎瓜，駮亦在畏狩𦘕中。"
                },
                {
                    "paragraph": "可以御兵。",
                    "zhushu": "养之辟兵刃也。"
                },
                {
                    "paragraph": "有木焉，其状如棠而员叶赤实，实大如木瓜，",
                    "zhushu": "木瓜，如小瓜。"
                },
                {
                    "paragraph": "名曰櫰木，",
                    "zhushu": "音怀。"
                },
                {
                    "paragraph": "食之多力。",
                    "zhushu": "尸子曰：“木食之人多为仁者，名为若木。”此之𩔗。"
                },
                {
                    "paragraph": "又西二百六十里，曰邽山。",
                    "zhushu": "音圭。"
                },
                {
                    "paragraph": "其上有兽焉，其状如牛，猬毛，名曰穷奇，音如獋狗，是食人。",
                    "zhushu": "或云：“似虎，猬毛，有翼。”铭曰：“穷奇之兽，厥形甚丑，驰逐妖邪，莫不奔走。是以一名，号曰神狗。”"
                },
                {
                    "paragraph": "蒙水出焉，",
                    "zhushu": "音蒙。"
                },
                {
                    "paragraph": "南流注于洋水。其中多黄贝、",
                    "zhushu": "贝，甲虫，肉如科斗，但有头尾耳。"
                },
                {
                    "paragraph": "蠃鱼，",
                    "zhushu": "音螺。"
                },
                {
                    "paragraph": "鱼身而鸟翼，音如鸳鸯，见则其邑大水。",
                    "zhushu": ""
                },
                {
                    "paragraph": "又西二百二十里，曰鸟鼠同穴之山。",
                    "zhushu": "今在陇西首阳县西南，山有鸟鼠同穴，鸟名曰䳜，鼠名曰鼠鼵，如人家鼠而短尾，䳜似燕而黄色，穿地入数尺，鼠在内，鸟在外而共处。孔氏尚书传曰：“共为雌雄。”张氏地理记云：“不为牡牝”也。"
                },
                {
                    "paragraph": "其上多白虎、白玉。渭水出焉，而东流注于河。",
                    "zhushu": "出山东，至𢎞农华阴县入河。"
                },
                {
                    "paragraph": "其中多鳋鱼，",
                    "zhushu": "音骚。"
                },
                {
                    "paragraph": "其状如鳣鱼，",
                    "zhushu": "鳣鱼，大鱼也，口在颔下。躰有连甲也。或作鲇鲤。"
                },
                {
                    "paragraph": "动则其邑有大兵。",
                    "zhushu": "或脱无从动，则以下语者。"
                },
                {
                    "paragraph": "滥水出于其西，",
                    "zhushu": "音槛。"
                },
                {
                    "paragraph": "西流注于汉水。多𩶯魮之鱼，",
                    "zhushu": "如、玭两音。"
                },
                {
                    "paragraph": "其状如覆铫，鸟首而鱼翼鱼尾，音如磬石之声，是生珠玉。",
                    "zhushu": "亦珠母蚌𩔗而能生出之。"
                },
                {
                    "paragraph": "西南三百六十里，曰崦嵫之山。",
                    "zhushu": "日没所入山也，见离骚。奄、兹两音。"
                },
                {
                    "paragraph": "其上多丹木，其叶如榖，其实大如瓜，赤符而黑理，食之已瘅，可以御火。其阳多龟，其阴多玉。苕",
                    "zhushu": "或作若。"
                },
                {
                    "paragraph": "水出焉，而西流注于海，",
                    "zhushu": "禹大传曰：“㳙盘之水出崦嵫山。”"
                },
                {
                    "paragraph": "其中多砥砺。",
                    "zhushu": "磨石也，精为砥，粗为砺也。"
                },
                {
                    "paragraph": "有兽焉，其状马身而鸟翼，人面蛇尾，是好举人，",
                    "zhushu": "喜抱举人。"
                },
                {
                    "paragraph": "名曰孰湖。有鸟焉，其状如鸮而人面，蜼身犬尾，",
                    "zhushu": "蜼，猕猴属也，音赠遗之遗。一音诔，见中山经。尾，又作眦。"
                },
                {
                    "paragraph": "其名自号也，",
                    "zhushu": "或作设。设亦呼耳。疑此脱误。"
                },
                {
                    "paragraph": "见则其邑大旱。",
                    "zhushu": ""
                },
                {
                    "paragraph": "凡西次四经自阴山以下至于崦嵫之山，凡十九山，三千六百八十里。其祠祀礼：皆用一白鸡祈，糈以稲米，白管为席。",
                    "zhushu": ""
                },
                {
                    "paragraph": "  右西经之山，凡七十七山，一万七千五百一十七里。",
                    "zhushu": ""
                }
            ]
        },
        {
            "name": "北山经第三",
            "zhushu": "",
            "paragraphs": [
                {
                    "paragraph": "北山经之首，曰单狐之山，多机木，",
                    "zhushu": "机木似榆，可烧以粪稲田，出蜀中。音饥。"
                },
                {
                    "paragraph": "其上多华草。漨水出焉，",
                    "zhushu": "音逢。"
                },
                {
                    "paragraph": "而西流注于泑水，其中多芘石、文石。",
                    "zhushu": ""
                },
                {
                    "paragraph": "又北二百五十里，曰求如之山，其上多铜，其下多玉，无草木。滑水出焉，而西流注于诸毗之水，",
                    "zhushu": "水出诸毗山也。"
                },
                {
                    "paragraph": "其中多滑鱼，其状如鱓，赤背，",
                    "zhushu": "鱓，鱼，似蛇，音善。"
                },
                {
                    "paragraph": "其音如梧，",
                    "zhushu": "如人相枝梧声。音吾子之吾。"
                },
                {
                    "paragraph": "食之已疣。",
                    "zhushu": "疣，赘也。"
                },
                {
                    "paragraph": "其中多水马，其状如马，文臂牛尾，",
                    "zhushu": "臂，前脚也。周礼曰：“马黑脊而班臂，膢。”汉武元狩四年，炖煌渥洼水出焉，以为灵瑞者，即此𩔗也。"
                },
                {
                    "paragraph": "其音如呼。",
                    "zhushu": "如人叫呼。"
                },
                {
                    "paragraph": "又北三百里，曰带山。其上多玉，其下多青碧。有兽焉，其状如马，一角有错，",
                    "zhushu": "言角有甲错也。或作暦。"
                },
                {
                    "paragraph": "其名曰䑏疏，",
                    "zhushu": "音欢。"
                },
                {
                    "paragraph": "可以辟火。有鸟焉，其状如乌，五彩而赤文，名曰鵸䳜，",
                    "zhushu": "上已有此鸟，疑同名。"
                },
                {
                    "paragraph": "是自为牝牡，食之不疽。",
                    "zhushu": "无廱疽病也。"
                },
                {
                    "paragraph": "彭水出焉，而西流注于芘湖之水。其中多儵鱼，",
                    "zhushu": "音由。"
                },
                {
                    "paragraph": "其状如鸡而赤毛，三尾六足，四首，其音如鹊，食之可以已忧。",
                    "zhushu": ""
                },
                {
                    "paragraph": "又北四百里，曰谯明之山。谯水出焉，西流注于河。其中多何罗之鱼，一首而十身，其音如吠犬，食之已痈。有兽焉，其状如貆而赤豪，",
                    "zhushu": "貆，豪猪也。音丸。"
                },
                {
                    "paragraph": "其音如榴榴，名曰孟槐，可以御凶。",
                    "zhushu": "辟凶邪气也，亦在畏狩画中也。"
                },
                {
                    "paragraph": "是山也，无草木，多青雄黄。",
                    "zhushu": "一作多青碧。"
                },
                {
                    "paragraph": "又北三百五十里，曰涿光之山，嚣水出焉，而西流注于河。其中多鳛鳛之鱼，",
                    "zhushu": "音袴褶之褶。"
                },
                {
                    "paragraph": "其状如鹊而十翼，鳞皆在羽端，其音如鹊，可以御火，食之不瘅。其上多松栢，其下多㯶橿，其兽多麢羊，其鸟多蕃。",
                    "zhushu": "未详。或云即鸮。音烦。"
                },
                {
                    "paragraph": "又北三百八十里，曰虢山，其上多漆，其下多桐、椐，",
                    "zhushu": "桐，梧桐也。椐，樻木，肿节中椐。桾音祛。"
                },
                {
                    "paragraph": "其阳多玉，其阴多铁。伊水出焉，西流注于河，其兽多橐驼。",
                    "zhushu": "有肉鞍，善行流沙中，日行三百里，其负千斤，知水泉所在也。"
                },
                {
                    "paragraph": "其鸟多寓，状如鼠而鸟翼，其音如羊，可以御兵。",
                    "zhushu": ""
                },
                {
                    "paragraph": "又北四百里，至于虢山之尾，其上多玉而无石。鱼水出焉，而西流注于河，其中多文贝。",
                    "zhushu": ""
                },
                {
                    "paragraph": "又北二百里，曰丹熏之山，其上多樗、柏，其草多韭、薤，",
                    "zhushu": "皆山果，尔雅有其名。"
                },
                {
                    "paragraph": "多丹雘。熏水出焉，而西流注于棠水。有兽焉，其状如鼠，而莬首麋身，其音如獋犬，以其尾飞，",
                    "zhushu": "或作髯飞。獋，音豪。"
                },
                {
                    "paragraph": "名曰耳鼠，食之不䐆，",
                    "zhushu": "䐆，大腹也。见禆仓，音采也。"
                },
                {
                    "paragraph": "又可以御百毒。",
                    "zhushu": ""
                },
                {
                    "paragraph": "又北二百八十里，曰石者之山，其上无草木，多瑶碧。泚水出焉，而西流注于河。有兽焉，其状如豹，而文题白身，",
                    "zhushu": "题，额也。"
                },
                {
                    "paragraph": "名曰孟极，是善伏，其鸣自呼。",
                    "zhushu": ""
                },
                {
                    "paragraph": "又北百一十里，曰边春之山，",
                    "zhushu": "或作春山。"
                },
                {
                    "paragraph": "多葱、葵、韭、",
                    "zhushu": "山葱，名茖，大叶。"
                },
                {
                    "paragraph": "桃、李。",
                    "zhushu": "山桃，榹桃，子小，不解核也。"
                },
                {
                    "paragraph": "杠水出焉，而西流注于泑泽。有兽焉，其状如禺而文身，善笑，见人则卧，",
                    "zhushu": "言佯眠也。"
                },
                {
                    "paragraph": "名曰幽鴳，",
                    "zhushu": "或作嬻嬒。鴳音遏。"
                },
                {
                    "paragraph": "其鸣自呼。",
                    "zhushu": ""
                },
                {
                    "paragraph": "又北二百里，曰蔓聮之山，",
                    "zhushu": "万、连二音。"
                },
                {
                    "paragraph": "其上无草木。有兽焉，其状如禺而有鬛，牛尾、文臂、马蹄，见人则呼，名曰足訾，其鸣自呼。有鸟焉，群居而朋飞，",
                    "zhushu": "朋，犹軰。"
                },
                {
                    "paragraph": "其毛如雌雉，名曰䴔，",
                    "zhushu": "交音。或作渴也。"
                },
                {
                    "paragraph": "其名自呼，食之已风。",
                    "zhushu": ""
                },
                {
                    "paragraph": "又北百八十里，曰单张之山，其上无草木。有兽焉，其状如豹而长尾，人首而牛耳，一目，名曰诸犍，",
                    "zhushu": "音如犍牛之犍。"
                },
                {
                    "paragraph": "善咤，行则㗸其尾，居则蟠其尾。有鸟焉，其状如雉而文首、白翼、黄足，名曰白鵺，",
                    "zhushu": "音夜。"
                },
                {
                    "paragraph": "食之已嗌痛，",
                    "zhushu": "嗌，咽也。谷梁传曰：“嗌不容粒。”今呉人呼咽为嗌，音隘。"
                },
                {
                    "paragraph": "可以已痸。",
                    "zhushu": "痸，痴病也。"
                },
                {
                    "paragraph": "栎水出焉，而南流注于杠水。",
                    "zhushu": ""
                },
                {
                    "paragraph": "又北三百二十里，曰灌题之山，其上多樗柘，其下多流沙，多砥。有兽焉，其状如牛而白尾，其音如訆，",
                    "zhushu": "如人呼唤。訆音叫。"
                },
                {
                    "paragraph": "名曰那父。有鸟焉，其状如雌雉而人面，见人则跃，",
                    "zhushu": "跃，跳。"
                },
                {
                    "paragraph": "名曰竦斯，其鸣自呼也。匠韩之水出焉，而西流注于泑泽，其中多磁石。",
                    "zhushu": "可以取铁。管子曰：“山上有磁石者，下必有铜。”音慈。"
                },
                {
                    "paragraph": "又北二百里，曰潘侯之山，其上多松栢，其下多榛楛，其阳多玉，其阴多铁。有兽焉，其状如牛而四节生毛，名曰旄牛。",
                    "zhushu": "今旄牛背膝及胡尾皆有长毛。"
                },
                {
                    "paragraph": "边水出焉，而南流注于栎泽。",
                    "zhushu": ""
                },
                {
                    "paragraph": "又北二百三十里，曰小咸之山，无草木，冬夏有雪。",
                    "zhushu": ""
                },
                {
                    "paragraph": "北二百八十里，曰大咸之山，无草木，其下多玉。是山也，四方不可以上。有蛇名曰长蛇，其毛如彘豪，",
                    "zhushu": "说者云：长百寻。今蝮蛇色似艾，绶文，文间有毛如猪鬐，此其𩔗也。常山亦有长蛇，与此形不同。"
                },
                {
                    "paragraph": "其音如皷柝。",
                    "zhushu": "如人行夜敲木柝声。音托。"
                },
                {
                    "paragraph": "又北三百二十里，曰敦薨之山，其上多㯶楠，其下多茈草。敦薨之水出焉，而西流注于泑泽。出于昆仑之东北隅，实惟河源。",
                    "zhushu": "即河水出昆仑之虚。"
                },
                {
                    "paragraph": "其中多赤鲑，",
                    "zhushu": "今名鯸鲐为鲑鱼。音圭。"
                },
                {
                    "paragraph": "其兽多兕旄牛，",
                    "zhushu": "或作扑牛。扑牛见离骚、天问，所未详。"
                },
                {
                    "paragraph": "其鸟多鸤鸠。",
                    "zhushu": ""
                },
                {
                    "paragraph": "又北二百里，曰少咸之山，无草木，多青碧。有兽焉，其状如牛而赤身，人面马足，名曰窫窳，",
                    "zhushu": "尔雅云：“窫窳，似𤠾，虎爪。”与此错。轧、愈二音。"
                },
                {
                    "paragraph": "其音如婴儿，是食人。敦水出焉，东流注于鴈门之水。",
                    "zhushu": "水出鴈门山间。"
                },
                {
                    "paragraph": "其中多䰽䰽之鱼，",
                    "zhushu": "音沛，未详。或作鯆。"
                },
                {
                    "paragraph": "食之杀人。",
                    "zhushu": ""
                },
                {
                    "paragraph": "又北二百里，曰狱法之山，瀤泽之水出焉，",
                    "zhushu": "音懐。"
                },
                {
                    "paragraph": "而东北流注于泰泽。其中多䲃鱼，",
                    "zhushu": "音藻。"
                },
                {
                    "paragraph": "其状如鲤而鸡足，食之已疣。有兽焉，其状如犬而人面，善投，见人则笑，其名山𤟤，",
                    "zhushu": "音晖。"
                },
                {
                    "paragraph": "其行如风，",
                    "zhushu": "言疾"
                },
                {
                    "paragraph": "。见则天下大风。",
                    "zhushu": ""
                },
                {
                    "paragraph": "又北一百里，曰北岳之山，多枳棘刚木。",
                    "zhushu": "檀、柘之属。"
                },
                {
                    "paragraph": "有兽焉，其状如牛而四角，人目𥏰耳，其名曰诸懐，其音如鸣鴈，是食人。诸懐之水出焉，而西流注于嚣水。其中多鮨鱼，",
                    "zhushu": "音𠓦。"
                },
                {
                    "paragraph": "鱼身而犬首，其音如婴儿，",
                    "zhushu": "今海中有虎鹿鱼及海狶，体皆如鱼，而头似虎、鹿、猪，此其𩔗也。"
                },
                {
                    "paragraph": "食之已狂。",
                    "zhushu": ""
                },
                {
                    "paragraph": "又北百八十里，曰浑夕之山，无草木，多铜玉。嚣水出焉，而西北流注于海。有蛇，一首两身，名曰肥遗，见则其国大旱。",
                    "zhushu": "管子曰：“涸水之精名曰蟡，一头而两身，其状如蛇，长八尺。以其名呼之，可使取鱼龟。”亦此𩔗。"
                },
                {
                    "paragraph": "又北五十里，曰北单之山，无草木，多葱韭。",
                    "zhushu": ""
                },
                {
                    "paragraph": "又北百里，曰罴差之山，无草木，多马。",
                    "zhushu": "野马也，似马而小。"
                },
                {
                    "paragraph": "又北百八十里，曰北鲜之山，是多马。鲜水出焉，而西北流注于涂吾之水。",
                    "zhushu": "汉元狩二年，马出涂吾水中也。"
                },
                {
                    "paragraph": "又北百七十里，曰隄山，",
                    "zhushu": "或作䧑，古字耳。"
                },
                {
                    "paragraph": "多马。有兽焉，其状如豹而文首，名曰狕。",
                    "zhushu": "音么。"
                },
                {
                    "paragraph": "隄水出焉，而东流注于泰泽，其中多龙龟。",
                    "zhushu": ""
                },
                {
                    "paragraph": "凡北山经之首，自单狐之山至于隄山，凡二十五山，五千四百九十里。其神皆人面蛇身，其祠之：毛用一雄鸡、彘瘗，吉玉用一珪，瘗而不糈。",
                    "zhushu": "言祭不用米，皆埋其所用牲玉。"
                },
                {
                    "paragraph": "其山北人皆生食不火之物。",
                    "zhushu": "或作皆生食而不火。"
                },
                {
                    "paragraph": "北次二经之首在河之东，其首枕汾，",
                    "zhushu": "临汾水上也。音坟。"
                },
                {
                    "paragraph": "其名曰管涔之山。",
                    "zhushu": "今在太原郡故汾阳县北秀容山。涔，音岑也。"
                },
                {
                    "paragraph": "其上无木而多草，其下多玉。汾水出焉，而西流注于河。",
                    "zhushu": "至汾阳县北，西入河。"
                },
                {
                    "paragraph": "又西二百五十里，曰少阳之山，其上多玉，其下多赤银。",
                    "zhushu": "银之精也。"
                },
                {
                    "paragraph": "酸水出焉，而东流注于汾水。其中多羙赭。",
                    "zhushu": "管子曰：“山上有赭者，其下有铁。”"
                },
                {
                    "paragraph": "又北五十里，曰县雍之山，",
                    "zhushu": "今在晋阳县西，名汲瓮。雍，音瓮。"
                },
                {
                    "paragraph": "其上多玉，其下多铜，其兽多闾麋，",
                    "zhushu": "闾，即羭也，似馿而岐蹄，角如麢羊，一名山馿。周书曰：“北唐以闾。”亦见乡射礼。"
                },
                {
                    "paragraph": "其鸟多白翟、白䳑。",
                    "zhushu": "即白𪂂也。音于六反。"
                },
                {
                    "paragraph": "晋水出焉，而东南流注于汾水。",
                    "zhushu": "东过晋阳南，又东入汾。"
                },
                {
                    "paragraph": "其中多鮆鱼，其状如儵而赤麟，",
                    "zhushu": "小鱼曰儵。"
                },
                {
                    "paragraph": "其音如叱，食之不骄。",
                    "zhushu": "或作骚。骚，臭也。"
                },
                {
                    "paragraph": "又北二百里，曰狐岐之山，无草木，多青碧。胜水出焉，而东北流注于汾水，其中多苍玉。",
                    "zhushu": ""
                },
                {
                    "paragraph": "又北三百五十里，曰白沙山，广员三百里，尽沙也，无草木鸟兽。鲔水出于其上，潜于其下，",
                    "zhushu": "出山之顶，停其底也。"
                },
                {
                    "paragraph": "是多白玉。",
                    "zhushu": ""
                },
                {
                    "paragraph": "又北四百里，曰尔是之山，无草木，无水。",
                    "zhushu": ""
                },
                {
                    "paragraph": "又北三百八十里，曰狂山，无草木。是山也，冬夏有雪。狂水出焉，而西流注于浮水。其中多羙玉。",
                    "zhushu": ""
                },
                {
                    "paragraph": "又北三百八十里，曰诸余之山，其上多铜玉，其下多松栢。诸余之水出焉，而东流注于旄水。",
                    "zhushu": ""
                },
                {
                    "paragraph": "又北三百五十里，曰敦头之山，其上多金玉，无草木。旄水出焉，而东流注于印泽。其中多𩣡马，",
                    "zhushu": "音勃。"
                },
                {
                    "paragraph": "牛尾而白身、一角，其音如呼。",
                    "zhushu": ""
                },
                {
                    "paragraph": "又北三百五十里，曰钩吾之山，其上多玉，其下多铜。有兽焉，其状如羊身人面，其目在腋下，虎齿人瓜，其音如婴儿，名曰狍鸮，是食人。",
                    "zhushu": "为物贪淋，食人未尽，还书其身，像在夏鼎，左传所谓“饕餮”是也。狍音咆。"
                },
                {
                    "paragraph": "又北三百里，曰北嚣之山，无石，其阳多碧，其阴多玉。有兽焉，其状如虎而白身、犬首、马尾，彘鬛，名曰独𤞞。",
                    "zhushu": "音谷。"
                },
                {
                    "paragraph": "有鸟焉，其状如乌，人面，名曰𪄀𪃑，",
                    "zhushu": "般、冒两音，或作夏也。"
                },
                {
                    "paragraph": "宵飞而昼㐲，",
                    "zhushu": "鸺鹠之属。"
                },
                {
                    "paragraph": "食之已暍。",
                    "zhushu": "中热也。音谒。"
                },
                {
                    "paragraph": "涔水出焉，而东流注于卭泽。",
                    "zhushu": ""
                },
                {
                    "paragraph": "又北三百五十里，曰梁渠之山，无草木，多金玉。修水出焉，而东流注于鴈门。",
                    "zhushu": "水名。"
                },
                {
                    "paragraph": "其兽多居暨，其状如彚而赤毛，",
                    "zhushu": "彚，似鼠，赤毛如剌也。猬彚，音渭。"
                },
                {
                    "paragraph": "其音如豚。有鸟焉，其状如夸父，",
                    "zhushu": "或作举父。"
                },
                {
                    "paragraph": "四翼一目，犬尾，名曰嚣，其音如鹊，食之已腹痛，可以止同。",
                    "zhushu": "治洞下也。音洞。"
                },
                {
                    "paragraph": "又北四百里，曰姑灌之山，无草木。是山也，冬夏有雪。",
                    "zhushu": ""
                },
                {
                    "paragraph": "又北三百八十里，曰湖灌之山，其阳多玉，其阴多碧，多马。湖灌之水出焉，而东流注于海，其中多䱇。",
                    "zhushu": "亦鱓鱼字。"
                },
                {
                    "paragraph": "有木焉，其叶如柳而赤理。",
                    "zhushu": ""
                },
                {
                    "paragraph": "又北水行五百里，流沙三百里，至于洹山。其上多金玉、三桑生之，其树皆无枝，其髙百仞，百果树生之，其下多怪蛇。",
                    "zhushu": ""
                },
                {
                    "paragraph": "又北三百里，曰敦题之山，无草木，多金玉。是錞于北海。",
                    "zhushu": ""
                },
                {
                    "paragraph": "凡北次二经之首，自管涔之山至于敦题之山，凡十七山，五千六百九十里。其神皆蛇身人面。其祠：毛用一雄鸡𥏰，瘗",
                    "zhushu": "埋之。"
                },
                {
                    "paragraph": "用一璧一珪，投而不糈。",
                    "zhushu": "擿玉于山中以礼神，不埋之也。"
                },
                {
                    "paragraph": "北次三经之首，曰太行之山，",
                    "zhushu": "今在河内野王县西北。行音户刚反。"
                },
                {
                    "paragraph": "其首曰归山，其上有金玉，其下有碧。有兽焉，其状如麢羊而四角，马尾而有距，其名曰䮝，善还，",
                    "zhushu": "还，旋。旋，舞也。䮝音晖。"
                },
                {
                    "paragraph": "其鸣自䚯。有鸟焉，其状如鹊，白身赤尾，六足，其名曰䴅，",
                    "zhushu": "音犇。"
                },
                {
                    "paragraph": "是善惊，其鸣自詨。",
                    "zhushu": "今呉人谓呼为詨，音呼交反。"
                },
                {
                    "paragraph": "又东北二百里，曰龙侯之山，无草木，多金玉。决决之水出焉，",
                    "zhushu": "音诀。"
                },
                {
                    "paragraph": "而东流注于河。其中多人鱼，其状如䱱鱼，四足，其音如婴儿，",
                    "zhushu": "䱱，见山中经。或曰人鱼，即鲵也，似鲇而四足，声如小儿啼。今亦呼鲇为䱱，音蹄。"
                },
                {
                    "paragraph": "食之无痴疾。",
                    "zhushu": ""
                },
                {
                    "paragraph": "又东北二百里，曰马成之山，其上多文石，其阴多金玉。有兽焉，其状如白犬而黑头，见人则飞，",
                    "zhushu": "言肉翅飞行自在。"
                },
                {
                    "paragraph": "其名曰天马，其鸣自䚯。有鸟焉，其状如乌，首白而身青足黄。是名曰鶌鶋，",
                    "zhushu": "屈、居二音。或作鸣。"
                },
                {
                    "paragraph": "其鸣自詨，食之不饥，可以已寓。",
                    "zhushu": "不详。或曰：“寓，犹误也。”"
                },
                {
                    "paragraph": "又东北七十里，曰咸山，其上多玉，其下多铜，是多松栢，草多茈草。条菅之水出焉，",
                    "zhushu": "菅，音间。"
                },
                {
                    "paragraph": "而西南流注于长泽。其中多器酸，三岁一成，",
                    "zhushu": "所未详也。"
                },
                {
                    "paragraph": "食之已疠。",
                    "zhushu": ""
                },
                {
                    "paragraph": "又东北二百里，曰天池之山，其上无草木，多文石。有兽焉，其状如兔而鼠首，以其背飞，",
                    "zhushu": "用其背上毛飞，飞则仰也。"
                },
                {
                    "paragraph": "其名曰飞鼠。渑水出焉，潜于其下，",
                    "zhushu": "停山底也。"
                },
                {
                    "paragraph": "其中多黄垩。",
                    "zhushu": "垩，土也。"
                },
                {
                    "paragraph": "又东三百里，曰阳山，其上多玉，其下多金铜。有兽焉，其状如牛而赤尾，其颈肾，其状如勾瞿，",
                    "zhushu": "言颈上有肉肾。勾瞿，牛也。音劬。"
                },
                {
                    "paragraph": "其名曰领胡，其鸣自詨，食之已狂。有鸟焉，其状如雌雉，而五彩以文，是自为牝牡，名曰𧰼蛇，其鸣自詨。留水出焉，而南流注于河。其中有𩹴父之鱼，",
                    "zhushu": "音陷。"
                },
                {
                    "paragraph": "其状如鲋鱼，鱼首而彘身，食之已呕。",
                    "zhushu": ""
                },
                {
                    "paragraph": "又东三百五十里，曰贲闻之山，其上多苍玉，其下多黄垩，多𣵀石。",
                    "zhushu": ""
                },
                {
                    "paragraph": "又北百里，曰王屋之山，",
                    "zhushu": "今在河东东垣县北。书曰：“至于王屋”也。"
                },
                {
                    "paragraph": "是多石。㶌水出焉，",
                    "zhushu": "㶌，音辇。"
                },
                {
                    "paragraph": "而西北流注于泰泽。",
                    "zhushu": "地理志：“王屋山，沇水所出。”声相近，殆一水耳。沇则济㶌水也。"
                },
                {
                    "paragraph": "又东北三百里，曰教山，其上多玉而无石。教水出焉，西流注于河。是水冬乾而夏流，实惟乾河。",
                    "zhushu": "今河东闻喜县东北有乾河口，因名乾河里，但有故沟䖏，无复水，即是也。"
                },
                {
                    "paragraph": "其中有两山，是山也，广员三百步，其名曰发丸之山，其上有金玉。",
                    "zhushu": ""
                },
                {
                    "paragraph": "又南三百里，曰景山，",
                    "zhushu": "外传曰：“景霍以为城。”"
                },
                {
                    "paragraph": "南望𥂠贩之泽，",
                    "zhushu": "即塩池也，今在河东猗氏县。或无贩字。"
                },
                {
                    "paragraph": "北望少泽，其上多草藷藇，",
                    "zhushu": "根似羊蹄，可食。曙、豫二音。今江南单呼为藷，音储，语有轻重耳。"
                },
                {
                    "paragraph": "其草多秦椒，",
                    "zhushu": "子似椒而细叶，草也。"
                },
                {
                    "paragraph": "其阴多赭，其阳多玉。有鸟焉，其状如蛇，而四翼、六目、三足，名曰酸与，其鸣自詨，见则其邑有恐。",
                    "zhushu": "或曰：“食之不醉。”"
                },
                {
                    "paragraph": "又东南三百二十里，曰孟门之山，",
                    "zhushu": "尸子曰：“龙门未辟，吕梁未凿，河出于孟门之上，大溢逆流，无有丘𨹧髙阜灭之，名曰洪水。”穆天子传曰：“北升孟门，九河之澄。”"
                },
                {
                    "paragraph": "其上多苍玉，多金，其下多黄垩，多𣵀石。",
                    "zhushu": ""
                },
                {
                    "paragraph": "又东南三百二十里，曰平山，平水出于其上，潜于其下，是多羙玉。",
                    "zhushu": ""
                },
                {
                    "paragraph": "又东三百里，曰京山，有羙玉，多漆木，多竹。其阳有赤铜，其阴有𤣥䃤。",
                    "zhushu": "黑，砥名也。尸子曰：“加𤣥黄砥，明色非一也。”䃤音竹筿之筿。"
                },
                {
                    "paragraph": "髙水出焉，南流注于河。",
                    "zhushu": ""
                },
                {
                    "paragraph": "又东二百里，曰虫尾之山，其上多金玉，其下多竹，多青碧。丹水出焉，南流注于河。薄水出焉，",
                    "zhushu": "淮南子曰：“薄水出鲜于山。”"
                },
                {
                    "paragraph": "而东南流注于黄泽。",
                    "zhushu": ""
                },
                {
                    "paragraph": "又东三百里，曰彭毗之山，其上无草木，多金玉，其下多水。蚤林之水出焉，",
                    "zhushu": "音早。"
                },
                {
                    "paragraph": "东南流注于河。肥水出焉，而南流注于床水，其中多肥遗之蛇。",
                    "zhushu": ""
                },
                {
                    "paragraph": "又东百八十里，曰小侯之山。明漳之水出焉，南流注于黄泽。有鸟，其状如乌而白文，名曰鸪𪄶，",
                    "zhushu": "姑、习二音。"
                },
                {
                    "paragraph": "食之不灂。",
                    "zhushu": "不瞧白也。或作㬭。音醮。"
                },
                {
                    "paragraph": "又东三百七十里，曰泰头之山。共水出焉，",
                    "zhushu": "音恭。"
                },
                {
                    "paragraph": "南注于虖池。",
                    "zhushu": "呼。佗二音。下同。"
                },
                {
                    "paragraph": "其上多金玉，其下多竹箭。",
                    "zhushu": ""
                },
                {
                    "paragraph": "又东北二百里，曰轩辕之山，其上多铜，其下多竹。有鸟焉，其状如枭而白首，其名曰黄鸟，其鸣自詨，食之不妬。",
                    "zhushu": ""
                },
                {
                    "paragraph": "又北二百里，曰谒戾之山，",
                    "zhushu": "今在上党郡𣵀县。"
                },
                {
                    "paragraph": "其上多松栢，有金玉。沁水出焉，南流注于河。",
                    "zhushu": "至荥阳县东北入河。或出榖述县羊头山也。"
                },
                {
                    "paragraph": "其东有林焉，名曰丹林，丹林之水出焉，南流注于河。婴侯之水出焉，北流注于汜水。",
                    "zhushu": ""
                },
                {
                    "paragraph": "东三百里，曰沮洳之山，",
                    "zhushu": "诗云：“彼汾沮洳。”"
                },
                {
                    "paragraph": "无草木，有金玉。濝水出焉，",
                    "zhushu": "音其。"
                },
                {
                    "paragraph": "南流注于河。",
                    "zhushu": "今淇水出汲郡隆虑县大号山，东过河内县南，为白沟。"
                },
                {
                    "paragraph": "又北三百里，曰神囷之山，",
                    "zhushu": "音如仓囷之囷。"
                },
                {
                    "paragraph": "其上有文石，其下有白蛇，有飞虫。黄水出焉，而东流注于洹。",
                    "zhushu": "洹水出汲郡林虑县。东北至魏郡长乐入清水。洹音丸。"
                },
                {
                    "paragraph": "滏水出焉，而东流注于欧水。",
                    "zhushu": "滏水，今出临水县西釜口山，经邺西北，至列人县，入于漳，其水热。"
                },
                {
                    "paragraph": "又北二百里，曰发鸠之山，",
                    "zhushu": "今在上党郡长子县西。"
                },
                {
                    "paragraph": "其上多柘木。有鸟焉，其状如乌，文首、白喙、赤足，名曰精卫。其鸣自詨。是炎帝之少女，名曰女娃。",
                    "zhushu": "炎帝，神农也。娃，恶佳反，语误，或作阶。"
                },
                {
                    "paragraph": "女娃游于东海，溺而不返。故为精卫。常衔西山之木石。以堙于东海。",
                    "zhushu": "堙，塞也。音因。"
                },
                {
                    "paragraph": "漳水出焉。",
                    "zhushu": "浊漳，音章。"
                },
                {
                    "paragraph": "东流注于河。",
                    "zhushu": "或曰：“出长子县鹿谷山，而东至邺入清漳。”"
                },
                {
                    "paragraph": "又东北百二十里，曰少山。",
                    "zhushu": "今在乐平郡沾县。沾县故属上党。"
                },
                {
                    "paragraph": "其上有金玉。其下有铜。清漳之水出焉。东流于浊漳之水。",
                    "zhushu": "清漳出少山大绳谷，至武安县南暴宫邑入浊漳。或曰：“东北至邑城，入于大河也。”"
                },
                {
                    "paragraph": "又东北二百里，曰锡山，其上多玉，其下有砥。牛首之水出焉，而东流注于滏水。",
                    "zhushu": ""
                },
                {
                    "paragraph": "又北二百里，曰景山，有羙玉。景水出焉，东南流注于海泽。",
                    "zhushu": ""
                },
                {
                    "paragraph": "又北百里，曰题首之山，有玉焉，多石，无水。",
                    "zhushu": ""
                },
                {
                    "paragraph": "又北百里，曰绣山，其上有玉，青碧，其木多栒，",
                    "zhushu": "木中枚也。音荀。"
                },
                {
                    "paragraph": "其草多芍药、芎穷。",
                    "zhushu": "芍药，一名辛夷，亦香草属。"
                },
                {
                    "paragraph": "洧水出焉，而东流注于河，其中有鳠、",
                    "zhushu": "鳠，似鲇而大，白色也。"
                },
                {
                    "paragraph": "黾。",
                    "zhushu": "䵸黾，似虾蟆，小而青。或曰：“蠖、黾，一物名耳。”"
                },
                {
                    "paragraph": "又北百二十里，曰松山。阳水出焉，东北流注于河。",
                    "zhushu": ""
                },
                {
                    "paragraph": "又北百二十里，曰敦与之山，其上无草木，有金玉。溹水出于其阳，",
                    "zhushu": "音悉各反。"
                },
                {
                    "paragraph": "而东流注于泰陆之水。",
                    "zhushu": "大陆水，今巨鹿北广平泽即其水。"
                },
                {
                    "paragraph": "泜水出于其阴，",
                    "zhushu": "音抵肆反。"
                },
                {
                    "paragraph": "而东流注于彭水。",
                    "zhushu": "今泜水出中丘县西穷泉谷，东注于堂阳县，入于漳水。"
                },
                {
                    "paragraph": "槐水出焉，而东流注于泜泽。",
                    "zhushu": ""
                },
                {
                    "paragraph": "又北百七十里，曰柘山，其阳有金玉，其阴有铁。历聚之水出焉，而北流注于洧水。",
                    "zhushu": ""
                },
                {
                    "paragraph": "又北三百里，曰维龙之山，其上有碧玉，其阳有金，其阴有铁。肥水出焉，而东流注于皐泽，其中多礧石。",
                    "zhushu": "未详也。音雷。或作“垒磈”。垒，大石貌。或曰石名。"
                },
                {
                    "paragraph": "敞铁之水出焉，而北流注于大泽。",
                    "zhushu": ""
                },
                {
                    "paragraph": "又北百八十里，曰白马之山，其阳多石玉，其阴多铁，多赤铜。木马之水出焉，而东北流注于虖沱。",
                    "zhushu": "呼。佗二音。"
                },
                {
                    "paragraph": "又北二百里，曰空桑之山，无草木，",
                    "zhushu": "上已有此山，疑同名也。"
                },
                {
                    "paragraph": "冬夏有雪。空桑之水出焉，东流注于虖沱。",
                    "zhushu": ""
                },
                {
                    "paragraph": "又北三百里，曰泰戏之山，无草木，多金玉。有兽焉，其状如羊，一角一目，目在耳后，其名曰䍶䍶，",
                    "zhushu": "音屋栋之栋。"
                },
                {
                    "paragraph": "其鸣自䚯。虖沱之水出焉，",
                    "zhushu": "今虖沱水出鴈门卤成县南武夫山。"
                },
                {
                    "paragraph": "而东流注于溇水。",
                    "zhushu": "音楼。"
                },
                {
                    "paragraph": "液女之水出于其阳，南流注于沁水。",
                    "zhushu": "液音悦怿之怿。"
                },
                {
                    "paragraph": "又北三百里，曰石山，多蔵金玉。濩濩之水出焉，",
                    "zhushu": "濩，音尺蠖之蠖。"
                },
                {
                    "paragraph": "而东流注于虖沱。鲜于之水出焉，而南流注于虖沱。又北二百里，曰童戎之山，皐涂之水出焉，而东流注于溇、液水。",
                    "zhushu": ""
                },
                {
                    "paragraph": "又北三百里，曰髙是之山，",
                    "zhushu": "今在北地灵丘县。"
                },
                {
                    "paragraph": "滋水出焉，",
                    "zhushu": "音慈。"
                },
                {
                    "paragraph": "而南流注于虖沱。其木多㯶，其草多条，𣸦水出焉，",
                    "zhushu": "音冦。"
                },
                {
                    "paragraph": "东流注于河。",
                    "zhushu": "过博陵县南，又东北入于易水。"
                },
                {
                    "paragraph": "又北三百里，曰陆山，多羙玉，𨜰水出焉，",
                    "zhushu": "或作郯水。"
                },
                {
                    "paragraph": "而东流注于河。",
                    "zhushu": ""
                },
                {
                    "paragraph": "又北二百里，曰沂山，",
                    "zhushu": "音祈。"
                },
                {
                    "paragraph": "般水出焉，",
                    "zhushu": "音盘。"
                },
                {
                    "paragraph": "而东流注于河。",
                    "zhushu": ""
                },
                {
                    "paragraph": "北百二十里，曰燕山，多婴石，",
                    "zhushu": "言石似玉，有符彩婴带，所谓燕石者。"
                },
                {
                    "paragraph": "燕水出焉，东流注于河。",
                    "zhushu": ""
                },
                {
                    "paragraph": "又北山行五百里，水行五百里，至于饶山，是无草木，多瑶碧，其兽多槖驼，其鸟多鹠。",
                    "zhushu": "未详。或曰：“鹠，鸺鹠也。”"
                },
                {
                    "paragraph": "历虢之水出焉，而东流注于河。其中有师鱼，食之杀人。",
                    "zhushu": "未详。或作鲵。"
                },
                {
                    "paragraph": "又北四百里，曰乾山，无草木，其阳有金玉，其阴有铁而无水。有兽焉，其状如牛而三足，其名曰獂，",
                    "zhushu": "音元。"
                },
                {
                    "paragraph": "其鸣自詨。",
                    "zhushu": ""
                },
                {
                    "paragraph": "又北五百里，曰伦山，伦水出焉，而东流注于河。有兽焉，其状如麋，其川在尾上，",
                    "zhushu": "川，窍也。"
                },
                {
                    "paragraph": "其名曰罴。",
                    "zhushu": ""
                },
                {
                    "paragraph": "又北五百里，曰碣石之山，",
                    "zhushu": "水经曰：“碣石山，今在辽西临渝县南水中。”或曰：“在右北平骊城县海边山。”"
                },
                {
                    "paragraph": "绳水出焉，而东流注于河。其中多蒲夷之鱼，",
                    "zhushu": "未详。"
                },
                {
                    "paragraph": "其上有玉，其下多青碧。",
                    "zhushu": ""
                },
                {
                    "paragraph": "又北水行五百里，至于鴈门之山，无草木。",
                    "zhushu": "鴈门山，即北𨹧西隃，鴈之所出，因以名云。在髙柳北。"
                },
                {
                    "paragraph": "又北水行四百里，至于泰泽，其中有山焉，曰帝都之山，广员百里，无草木，有玉金。",
                    "zhushu": ""
                },
                {
                    "paragraph": "又北五百里，曰錞于母逢之山，北望鸡号之山，其风如䬅，",
                    "zhushu": "䬅，急风貌也，音戻。或云：“飘风也。”"
                },
                {
                    "paragraph": "西望幽都之山，浴水出焉。",
                    "zhushu": "浴，即黑水也。"
                },
                {
                    "paragraph": "是有大蛇，赤首白身，其音如牛，见则其邑大旱。",
                    "zhushu": ""
                },
                {
                    "paragraph": "凡北次三经之首，自太行之山以至于无逢之山，凡四十六山，万二千三百五十里。其神状皆马身而人面者廿神，其祠之，皆用一藻茝瘗之。",
                    "zhushu": "藻，聚藻。茝，香草，兰之𩔗，音昌代反。"
                },
                {
                    "paragraph": "其十四神状皆彘身而载玉，其祠之：皆玉，不瘗。",
                    "zhushu": "不埋所用玉也。"
                },
                {
                    "paragraph": "其十神状皆彘身而八足蛇尾，其祠之：皆用一璧，瘗之。大凡四十四神，皆用稌糈米祠之，此皆不火食。",
                    "zhushu": ""
                },
                {
                    "paragraph": "  右北经之山志，凡八十七山，二万三千二百三十里。",
                    "zhushu": ""
                }
            ]
        },
        {
            "name": "东山G经第四",
            "zhushu": "",
            "paragraphs": [
                {
                    "paragraph": "东山经之首曰樕𧑤之山，",
                    "zhushu": "速、株二音。"
                },
                {
                    "paragraph": "北临乾昧。",
                    "zhushu": "亦山名也，音妹。"
                },
                {
                    "paragraph": "食水出焉，而东北流注于海。其中多鳙鳙之鱼。",
                    "zhushu": "音容。"
                },
                {
                    "paragraph": "其状如犁牛，",
                    "zhushu": "牛似虎文者。"
                },
                {
                    "paragraph": "其音如彘鸣。",
                    "zhushu": ""
                },
                {
                    "paragraph": "又南三百里，曰藟山。",
                    "zhushu": "音诔。"
                },
                {
                    "paragraph": "其上有玉，其下有金。湖水出焉，东流注于食水。其中多活师。",
                    "zhushu": "科斗也。尔雅谓之“活东”。"
                },
                {
                    "paragraph": "又南三百里曰栒状之山。其上多金玉，其下多青碧石。有兽焉，其状如犬，六足，其名曰从从，其鸣自詨。有鸟焉，其状如鸡而鼠毛，其名曰䖪鼠，",
                    "zhushu": "音咨。"
                },
                {
                    "paragraph": "见则其邑大旱。𣲵水出焉，",
                    "zhushu": "音枳。"
                },
                {
                    "paragraph": "而北流注于湖水。其中多箴鱼，其状如儵，其喙如箴，",
                    "zhushu": "出东海，今江东水中亦有之。"
                },
                {
                    "paragraph": "食之无疫疾。",
                    "zhushu": ""
                },
                {
                    "paragraph": "又南三百里，曰勃亝之山，无草木，无水。",
                    "zhushu": ""
                },
                {
                    "paragraph": "又南三百里，曰番条之山，无草木，多沙。减水出焉，",
                    "zhushu": "音同减损之减。"
                },
                {
                    "paragraph": "北流注于海。其中多鳡鱼。",
                    "zhushu": "一名黄颊。音感。"
                },
                {
                    "paragraph": "又南四百里，曰姑儿之山。其上多漆，其下多桑柘。姑儿之水出焉，北流注于海。其中多鳡鱼。",
                    "zhushu": ""
                },
                {
                    "paragraph": "又南四百里，曰髙氏之山。其上多玉，其下多箴石。",
                    "zhushu": "可以为砥针，治痈肿者。"
                },
                {
                    "paragraph": "诸绳之水出焉，东流注于泽。其中多金玉。",
                    "zhushu": ""
                },
                {
                    "paragraph": "又南三百里，曰岳山。其上多桑，其下多樗。泺水出焉，",
                    "zhushu": "音乐"
                },
                {
                    "paragraph": "。东流注于泽。其中多金玉。",
                    "zhushu": ""
                },
                {
                    "paragraph": "又南三百里，曰犲山。其上无草木，其下多水，其中多堪㐨之鱼。",
                    "zhushu": "未详，音序。"
                },
                {
                    "paragraph": "有兽焉，其状如夸父而彘毛，其音如呼，见则天下大水。",
                    "zhushu": ""
                },
                {
                    "paragraph": "又南三百里，曰独山。其上多金玉，其下多羙石。末涂之水出焉，而东南流注于沔。其中多䖺䗤，",
                    "zhushu": "条、容二音。"
                },
                {
                    "paragraph": "其状如黄蛇，鱼翼，出入有光，见则其邑大旱。",
                    "zhushu": ""
                },
                {
                    "paragraph": "又南三百里，曰泰山。",
                    "zhushu": "即东岳岱宗也。今在泰山奉髙县西北，从山下至顶四十八里三百步也。"
                },
                {
                    "paragraph": "其上多玉，其下多金。有兽焉，其状如豚而有珠，名曰狪狪，",
                    "zhushu": "音如吟桐之桐。"
                },
                {
                    "paragraph": "其名自䚯。环水出焉，东流注于江，",
                    "zhushu": "一作海。"
                },
                {
                    "paragraph": "其中多水玉。",
                    "zhushu": ""
                },
                {
                    "paragraph": "又南三百里，曰竹山，錞于江。",
                    "zhushu": "一作涯。"
                },
                {
                    "paragraph": "无草木，多瑶碧。激水出焉，而东南流注于娶檀之水。其中多茈羸。",
                    "zhushu": ""
                },
                {
                    "paragraph": "凡东山经之首，自樕𧑤之山以至于竹山，凡十二山，三千六百里。其神状皆人身龙首。祠：毛用一犬，祈䎶用鱼。",
                    "zhushu": "以血涂祭为䎶也。公羊传云：“盖叩其鼻以䎶社。”音钩饵之饵。"
                },
                {
                    "paragraph": "东次二经之首曰空桑之山，",
                    "zhushu": "此山出琴瑟材，见周礼也。"
                },
                {
                    "paragraph": "北临食水，东望沮呉，南望沙𨹧，西望湣泽。",
                    "zhushu": "音旻。"
                },
                {
                    "paragraph": "有兽焉，其状如牛而虎文，其音如钦，",
                    "zhushu": "或作吟。"
                },
                {
                    "paragraph": "其名曰軨軨，",
                    "zhushu": "音灵。"
                },
                {
                    "paragraph": "其鸣自叫，见则天下大水。",
                    "zhushu": ""
                },
                {
                    "paragraph": "又南六百里，曰曹夕之山。其下多榖而无水，多鸟兽。",
                    "zhushu": ""
                },
                {
                    "paragraph": "又西南四百里，曰峄皐之山。",
                    "zhushu": "音亦。"
                },
                {
                    "paragraph": "其上多金玉，其下多白垩。峄皐之水出焉，东流注于激女之水。其中多蜃、珧。",
                    "zhushu": "蜃，蚌也。珧，玉珧，亦蚌属。肾、遥两音。"
                },
                {
                    "paragraph": "又南水行五百里，流沙三百里，至于葛山之尾。无草木，多砥、砺。",
                    "zhushu": ""
                },
                {
                    "paragraph": "又南三百八十里，曰葛山之首。无草木。澧水出焉，",
                    "zhushu": "音礼。"
                },
                {
                    "paragraph": "东流注于余泽。其中多珠蟞鱼，",
                    "zhushu": "音鼈。"
                },
                {
                    "paragraph": "其状如肺而有目，六足有珠，其味酸甘，食之无疠。",
                    "zhushu": "无时气病也。吕氏春秋曰：“澧水之鱼，名曰朱蟞，六足有珠”，鱼之羙也。"
                },
                {
                    "paragraph": "又南三百八十里，曰余峩之山。其上多梓楠，其下多荆𦬊。杂余之水出焉，东流注于黄水。有兽焉，其状如莬而鸟喙，䲭目蛇尾，见人则眠，",
                    "zhushu": "言佯死也。"
                },
                {
                    "paragraph": "名曰犰狳，",
                    "zhushu": "仇、余二音。"
                },
                {
                    "paragraph": "其鸣自䚯，见则螽蝗为败。",
                    "zhushu": "螽，蝗𩔗也，言伤败田苗，音终。"
                },
                {
                    "paragraph": "又南三百里，曰杜父之山。无草木，多水。",
                    "zhushu": ""
                },
                {
                    "paragraph": "又南三百里，曰耿山。无草木，多水碧，",
                    "zhushu": "亦水王类。"
                },
                {
                    "paragraph": "多大蛇。有兽焉，其状如狐而鱼翼，其名曰朱獳，",
                    "zhushu": "音儒。"
                },
                {
                    "paragraph": "其鸣自叫，见则其国有恐。",
                    "zhushu": ""
                },
                {
                    "paragraph": "又南三百里，曰卢其之山。无草木，多沙石。沙水出焉，南流注于涔水。其中多𪁐鹕，",
                    "zhushu": "音𥠖。"
                },
                {
                    "paragraph": "其状如鸳鸯而人足，其鸣自䚯，见则其国多土功。",
                    "zhushu": "今鹈胡足颇有似人脚形状也。"
                },
                {
                    "paragraph": "又南三百八十里，曰姑射之山。无草木，多水。",
                    "zhushu": ""
                },
                {
                    "paragraph": "又南水行三百里，流沙百里，曰北姑射之山。无草木，多石。",
                    "zhushu": ""
                },
                {
                    "paragraph": "又南三百里，曰南姑射之山。无草木，多水。",
                    "zhushu": ""
                },
                {
                    "paragraph": "又南三百里，曰碧山。无草木，多大蛇，多碧水玉。",
                    "zhushu": ""
                },
                {
                    "paragraph": "又南五百里，曰维氏之山，无草木，多金玉。原水出焉，东流注于沙泽。",
                    "zhushu": "一曰侠氏之山，"
                },
                {
                    "paragraph": "又南三百里，曰姑逢之山。无草木，多金玉。有兽焉，其状如狐而有翼，其音如鸿鴈，其名曰獙獙，",
                    "zhushu": "音毙。"
                },
                {
                    "paragraph": "见则天下大旱。",
                    "zhushu": ""
                },
                {
                    "paragraph": "又南五百里，曰凫丽之山。其上多金玉，其下多箴石。有兽焉，其状如狐，而九尾、九首、虎爪，名曰蠪姪，",
                    "zhushu": "龙、蛭二音。"
                },
                {
                    "paragraph": "其音如婴儿，是食人。",
                    "zhushu": ""
                },
                {
                    "paragraph": "又南五百里，曰䃌山，",
                    "zhushu": "音一真反。"
                },
                {
                    "paragraph": "南临䃌水，东望湖泽。有兽焉，其状如马而羊目、四角、牛尾，其音如獋狗，其名曰峳峳，",
                    "zhushu": "音攸。"
                },
                {
                    "paragraph": "见则其国多狡客。",
                    "zhushu": "狡，狡猾也。"
                },
                {
                    "paragraph": "有鸟焉，其状如凫而鼠尾，善登木，其名曰絜钩，见则其国多疫。",
                    "zhushu": ""
                },
                {
                    "paragraph": "凡东次二经之首，自空桑之山至于䃌山，凡十七山，六千六百四十里。其神状皆兽身人面，载觡。",
                    "zhushu": "麋鹿属，角为觡。音格。"
                },
                {
                    "paragraph": "其祠：毛用一鸡祈，婴用一璧瘗。",
                    "zhushu": ""
                },
                {
                    "paragraph": "又东次三经之首曰尸胡之山，北望𦍙山。",
                    "zhushu": "音详。"
                },
                {
                    "paragraph": "其上多金玉，其下多棘。有兽焉，其状如麋而鱼目，名曰妴胡，",
                    "zhushu": "音婉。"
                },
                {
                    "paragraph": "其鸣自䚯。",
                    "zhushu": ""
                },
                {
                    "paragraph": "又南水行八百里，曰岐山。其木多桃李，其兽多虎。",
                    "zhushu": ""
                },
                {
                    "paragraph": "又南水行五百里，曰诸钩之山。无草木，多沙石。是山也，广员百里，多𥧌鱼。",
                    "zhushu": "即鮇鱼。音味。"
                },
                {
                    "paragraph": "又南水行七百里，曰中父之山。无草木，多沙。",
                    "zhushu": ""
                },
                {
                    "paragraph": "又东水行千里，曰胡射之山。无草木，多沙石。",
                    "zhushu": ""
                },
                {
                    "paragraph": "又南水行七百里，曰孟子之山。其木多梓桐，多桃李，其草多菌蒲，",
                    "zhushu": "未详。音䐃𦚸之䐃。"
                },
                {
                    "paragraph": "其兽多麋鹿。是山也，广员百里。其上有水出焉，名曰碧阳。其中多鳣鲔。",
                    "zhushu": "鲔即鱏也，似鳣而长鼻，体无鳞甲，别名䱎鰽，一名鱑也。"
                },
                {
                    "paragraph": "又南水行五百里，曰流沙。行五百里，有山焉，曰跂踵之山，",
                    "zhushu": "跂，音企。"
                },
                {
                    "paragraph": "广员二百里。无草木，有大蛇，其上多玉。有水焉，广员四十里皆涌，",
                    "zhushu": "今河东汾阴县有瀵水，源在地底，濆沸涌出，其深无限，即此𩔗也。"
                },
                {
                    "paragraph": "其名曰深泽，其中多蠵龟。",
                    "zhushu": "蠵，觜蠵，大龟也。甲有文彩，似瑇瑁而薄。音遗知反。"
                },
                {
                    "paragraph": "有鱼焉，其状如鲤而六足，鸟尾，名曰鮯鮯之鱼，",
                    "zhushu": "音蛤。"
                },
                {
                    "paragraph": "其鸣自叫。",
                    "zhushu": ""
                },
                {
                    "paragraph": "又南水行九百里，曰踇隅之山。",
                    "zhushu": "音敏字。"
                },
                {
                    "paragraph": "其上有草木，多金玉，多赭。有兽焉，其状如牛而马尾，名曰精精，其鸣自叫。",
                    "zhushu": ""
                },
                {
                    "paragraph": "又南水行五百里，流沙三百里，至于无皐之山。南望幼海，",
                    "zhushu": "即少海也。淮南子曰：“东方有渚曰少海。”"
                },
                {
                    "paragraph": "东望榑木。",
                    "zhushu": "扶、枽二音。"
                },
                {
                    "paragraph": "无草木，多风。是山也，广员百里。",
                    "zhushu": ""
                },
                {
                    "paragraph": "凡东次三经之首，自尸胡之山至于无睾之山，凡十九山，六千九百里。其神状皆人身而羊角。其祠：用一牡羊，米用黍。是神也，见则风雨水为败。",
                    "zhushu": ""
                },
                {
                    "paragraph": "又东次四经之首，曰北号之山，临于北海。有木焉，其状如杨，赤华，其实如枣而无核，其味酸甘，食之不疟。食水出焉，而东北流注于海。有兽焉，其状如狼，赤首鼠目，其音如豚，名曰猲狙，",
                    "zhushu": "葛、苴二音。"
                },
                {
                    "paragraph": "是食人。有鸟焉，其状如鸡而白首，鼠足而虎爪，其名曰鬿",
                    "zhushu": "音祈。"
                },
                {
                    "paragraph": "雀，亦食人。",
                    "zhushu": ""
                },
                {
                    "paragraph": "又南三百里，曰旄山。无草木。苍体之水出焉，而西流注于展水。其中多鱃鱼，",
                    "zhushu": "今虾䲡字亦或作鱃，秋音。"
                },
                {
                    "paragraph": "其状如鲤而大首，食者不疣。",
                    "zhushu": ""
                },
                {
                    "paragraph": "又南三百二十里，曰东始之山。上多苍玉，有木焉，其状如杨而赤理，其汁如血，不实，其名曰𦬊，",
                    "zhushu": "音起。"
                },
                {
                    "paragraph": "可以服马。",
                    "zhushu": "以汁涂之，则马调良。"
                },
                {
                    "paragraph": "泚水出焉，而东北流注于海，其中多羙贝。多茈鱼，其状如鲋，一首而十身，其臭如蘪芜，食之不䊧。",
                    "zhushu": "孚谓反。止失气也。"
                },
                {
                    "paragraph": "又东南三百里，曰女烝之山。其上无草木。石膏水出焉，而西注于鬲水。其中多薄鱼，其状如鳣鱼而一目，其音如欧，",
                    "zhushu": "如人呕吐声也。"
                },
                {
                    "paragraph": "见则天下大旱。",
                    "zhushu": ""
                },
                {
                    "paragraph": "又东南二百里，曰钦山。多金玉而无石。师水出焉，而北流注于皐泽。其中多鱃鱼，多文贝。有兽焉，其状如豚而有牙，其名曰当康，其鸣自叫，见则天下大穰。",
                    "zhushu": ""
                },
                {
                    "paragraph": "又东南二百里，曰子桐之山。子桐之水出焉，而西流注于余如之泽。其中多䱻鱼，",
                    "zhushu": "音滑。"
                },
                {
                    "paragraph": "其状如鱼而鸟翼，出入有光，其音如鸳鸯，见则天下大旱。",
                    "zhushu": ""
                },
                {
                    "paragraph": "又东北二百里，曰剡山。多金玉。有兽焉，其状如彘而人面，黄身而赤尾，其名曰合窳，",
                    "zhushu": "音庾。"
                },
                {
                    "paragraph": "其音如婴儿。是兽也，食人亦食虫蛇，见则天下大水。",
                    "zhushu": ""
                },
                {
                    "paragraph": "又东二百里，曰太山。上多金玉、桢木。",
                    "zhushu": "女桢也。叶冬不凋。"
                },
                {
                    "paragraph": "有兽焉，其状如牛而白首，一目而蛇尾，其名曰蜚，",
                    "zhushu": "音如翡翠之翡。"
                },
                {
                    "paragraph": "行水则竭，行草则死，见则天下大疫。",
                    "zhushu": "言其体含灾气也。其铭曰：“蜚之为名，体似无害。所经枯竭，甚于鸩厉。万物斯惧，思尔遐逝。”"
                },
                {
                    "paragraph": "钩水出焉，而北流注于劳水。其中多鱃鱼。",
                    "zhushu": ""
                },
                {
                    "paragraph": "凡东次四经之首，自北号之山至于大山，凡八山，一千七百二十里。",
                    "zhushu": ""
                },
                {
                    "paragraph": "  右东经之山志，凡四十六山，万八千八百六十里。",
                    "zhushu": ""
                }
            ]
        },
        {
            "name": "中山经第五",
            "zhushu": "",
            "paragraphs": [
                {
                    "paragraph": "中山经薄山之首，曰甘枣之山。共水出焉，",
                    "zhushu": "音恭。"
                },
                {
                    "paragraph": "而西流注于河。其上多杻木，其下有草焉，葵本而杏叶，",
                    "zhushu": "或作楛叶。"
                },
                {
                    "paragraph": "黄华而荚实，名曰萚，",
                    "zhushu": "他落反。"
                },
                {
                    "paragraph": "可以已瞢。",
                    "zhushu": "音盲。"
                },
                {
                    "paragraph": "有兽焉，其状如𤠢鼠而文题",
                    "zhushu": "，𤠢鼠，所未详。音虺，字亦或作虺。"
                },
                {
                    "paragraph": "其名曰㔮，",
                    "zhushu": "音那。或作熊也。"
                },
                {
                    "paragraph": "食之已瘿。",
                    "zhushu": ""
                },
                {
                    "paragraph": "又东二十里，曰历儿之山。其上多橿，多櫔木。",
                    "zhushu": "音厉。"
                },
                {
                    "paragraph": "是木也，方茎而员叶，黄华而毛，其实如拣，",
                    "zhushu": "拣，木名。子如指头，白而粘，可以浣衣也。音练。或作简。"
                },
                {
                    "paragraph": "服之不忘。",
                    "zhushu": ""
                },
                {
                    "paragraph": "又东十五里，曰渠猪之山。其上多竹。渠猪之水出焉，而南流注于河。其中是多豪鱼，状如鲔，",
                    "zhushu": "鲔，似鳣也。"
                },
                {
                    "paragraph": "赤喙，尾赤羽，可以已白癣。",
                    "zhushu": ""
                },
                {
                    "paragraph": "又东三十五里，曰葱聋之山，其中多大谷，是多白垩、黑、青、黄垩。",
                    "zhushu": "言有杂色垩也。"
                },
                {
                    "paragraph": "又东十五里，曰涹山。",
                    "zhushu": "音倭。"
                },
                {
                    "paragraph": "其上多赤铜，其阴多铁。",
                    "zhushu": ""
                },
                {
                    "paragraph": "又东七十里，曰脱扈之山。有草焉，其状如葵叶，而赤华荚实，实如㯶荚，",
                    "zhushu": "今㯶木荚，似皂荚也。"
                },
                {
                    "paragraph": "名曰植楮，可以已癙，",
                    "zhushu": "癙，病也。淮南子曰：“狸头已癙”也。"
                },
                {
                    "paragraph": "食之不眯。",
                    "zhushu": ""
                },
                {
                    "paragraph": "又东二十里，曰金星之山。多天婴，其状如龙骨，可以已痤。",
                    "zhushu": "痈，痤也。"
                },
                {
                    "paragraph": "又东七十里，曰泰威之山。其中有谷，曰枭谷，其中多铁。",
                    "zhushu": "或无谷字。"
                },
                {
                    "paragraph": "又东十五里，曰橿谷之山。其中多赤铜。",
                    "zhushu": "或作檀谷之山。"
                },
                {
                    "paragraph": "又东百二十里，曰吴林之山。其中多葌草。",
                    "zhushu": "亦菅字。"
                },
                {
                    "paragraph": "又北三十里，曰牛首之山。",
                    "zhushu": "今长安西南有牛首山，上有馆，下有水，未知此是非。"
                },
                {
                    "paragraph": "有草焉，名曰鬼草，其叶如葵而赤茎，其秀如禾，服之不忧。劳水出焉，而西流注于潏水。",
                    "zhushu": "音如谲诈之谲。"
                },
                {
                    "paragraph": "是多飞鱼，其状如鲋鱼，食之已痔同。",
                    "zhushu": ""
                },
                {
                    "paragraph": "又北四十里，曰霍山。",
                    "zhushu": "今平阳永安县、庐江𤅬县、晋安罗江县、河南巩县皆有霍山，明山以霍为名者非一矣。按尔雅：“大山绕小山为霍。”"
                },
                {
                    "paragraph": "其木多榖。有兽焉，其状如狸而白尾，有鬛，名曰朏朏，养之可以已忧。",
                    "zhushu": "谓蓄养之也。普昧反。"
                },
                {
                    "paragraph": "又北五十二里，曰合谷之山。是多薝棘。",
                    "zhushu": "未详。音瞻。"
                },
                {
                    "paragraph": "又北三十五里，曰阴山。",
                    "zhushu": "亦曰险山。"
                },
                {
                    "paragraph": "多砺石、文石，",
                    "zhushu": "砺石，石中磨者。"
                },
                {
                    "paragraph": "少水出焉，其中多雕棠，其叶如榆叶而方，其实如赤菽，",
                    "zhushu": "菽，豆。"
                },
                {
                    "paragraph": "食之已聋。",
                    "zhushu": ""
                },
                {
                    "paragraph": "又东北四百里，曰皷镫之山。多赤铜。有草焉，名曰荣草，其叶如柳，其本如鸡卵，食之已风。",
                    "zhushu": ""
                },
                {
                    "paragraph": "凡薄山之首，自甘枣之山至于皷镫之山，凡十五山，六千六百七十里。历儿，蒙也。其祠礼：毛，太牢之具，县以吉玉。",
                    "zhushu": "县，祭山之名也。见尔雅。"
                },
                {
                    "paragraph": "其余十三山者：毛用一羊，县婴用桑封，瘗而不糈。桑封者，桑主也，方其下而锐其上，而中穿之加金。",
                    "zhushu": "言作神主而祭，以金银饰之也。公羊传曰：“虞主用桑。”主，或作玉。"
                },
                {
                    "paragraph": "中次二经济山之首，曰煇诸之山。其上多桑，其兽多闾麋，其鸟多鹖。",
                    "zhushu": "似雉而大，青色，有毛，勇健，斗死乃止。音曷。出上党也。"
                },
                {
                    "paragraph": "又西南二百里，曰发视之山。其上多金玉，其下多砥砺。即鱼之水出焉，而西流注于伊水。",
                    "zhushu": ""
                },
                {
                    "paragraph": "又西三百里，曰豪山。其上多金玉而无草木。",
                    "zhushu": ""
                },
                {
                    "paragraph": "又西三百里，曰鲜山。多金玉，无草木。鲜水出焉，而北流注于伊水。其中多鸣蛇，其状如蛇而四翼，其音如磬，见则其邑大旱。",
                    "zhushu": ""
                },
                {
                    "paragraph": "又西三百里，曰阳山。多石，无草木。阳水出焉，而北流注于伊水。其中多化蛇，其状如人面而豺身，鸟翼而蛇行，其音如叱呼，见则其邑大水。",
                    "zhushu": ""
                },
                {
                    "paragraph": "又西二百里，曰昆吾之山。其上多赤铜。",
                    "zhushu": "此山出名铜，色赤如火，以之作刀，切玉如割泥也。周穆王时，西戎献之。尸子所谓“昆吾之剑”也。越绝书曰：“赤堇之山破而出锡，若耶之谷涸而出铜，欧冶子因以为纯钧之剑。”汲郡蒙中得铜剑一枝，长三尺五寸，乃今所名为“干将剑”。汲郡亦皆非铁也。明古者通以锡杂铜为兵器也。"
                },
                {
                    "paragraph": "有兽焉，其状如彘而有角，其音如号，",
                    "zhushu": "如人号哭。"
                },
                {
                    "paragraph": "名曰蠪蚳，",
                    "zhushu": "上已有此兽，疑同名。"
                },
                {
                    "paragraph": "食之不眯。",
                    "zhushu": ""
                },
                {
                    "paragraph": "又西百二十里，曰葌",
                    "zhushu": "音间。"
                },
                {
                    "paragraph": "山。葌水出焉，而北流注于伊水，其上多金玉，其下多青雄黄。有木焉，其状如棠而赤叶，名曰芒草，",
                    "zhushu": "音忘。"
                },
                {
                    "paragraph": "可以毒鱼。",
                    "zhushu": ""
                },
                {
                    "paragraph": "又西一百五十里，曰独苏之山。无草木而多水。",
                    "zhushu": ""
                },
                {
                    "paragraph": "又西二百里，曰蔓渠之山。其上多金玉，其下多竹箭。伊水出焉，而东流注于洛。",
                    "zhushu": "今伊水出上洛卢氏县熊耳山，东北至河南洛阳县入洛。"
                },
                {
                    "paragraph": "有兽焉，其名曰马腹，其状如人面虎身，其音如婴儿，是食人。",
                    "zhushu": ""
                },
                {
                    "paragraph": "凡济山经之首，自煇诸之山至于蔓渠之山，凡九山，一千六百七十里。其神皆人面而鸟身。祠用毛，",
                    "zhushu": "择用毛色。"
                },
                {
                    "paragraph": "用一吉玉，投而不糈。",
                    "zhushu": ""
                },
                {
                    "paragraph": "中次三经萯山之首，曰敖岸之山。",
                    "zhushu": "或作献。萯音倍。"
                },
                {
                    "paragraph": "其阳多㻬琈之玉，其阴多赭、黄金。神熏池居之，是常出羙玉。",
                    "zhushu": "或作石。"
                },
                {
                    "paragraph": "北望河林，其状如蒨如举。",
                    "zhushu": "说者云：“蒨、举皆木名也。”未详。蒨，音倩。"
                },
                {
                    "paragraph": "有兽焉，其状如白鹿而四角，名曰夫诸，见则其邑大水。",
                    "zhushu": ""
                },
                {
                    "paragraph": "又东十里，曰青要之山，实维帝之密都。",
                    "zhushu": "天帝曲密之邑。"
                },
                {
                    "paragraph": "北望河曲，",
                    "zhushu": "河千里一曲一直也。"
                },
                {
                    "paragraph": "是多驾鸟。",
                    "zhushu": "未详也。或曰：“驾宜为鴐。鴐，鵞也。音加。”"
                },
                {
                    "paragraph": "南望墠渚，",
                    "zhushu": "水中小洲名渚。墠，音填也。"
                },
                {
                    "paragraph": "禹父之所化，",
                    "zhushu": "鲧化于羽渊为黄熊，今复云在此，然则一已有变怪之性者，亦无往而不化也。"
                },
                {
                    "paragraph": "是多仆累、蒲卢、",
                    "zhushu": "仆累，蜗牛也。尔雅曰：“蒲卢者，螟蛉也。”"
                },
                {
                    "paragraph": "䰠武罗司之，",
                    "zhushu": "武罗，神名。䰠，即神字。"
                },
                {
                    "paragraph": "其状人面而豹文，小腰而白齿，",
                    "zhushu": "或作首。"
                },
                {
                    "paragraph": "而穿耳以鐻，",
                    "zhushu": "鐻，金银器之名。未详也。音渠。"
                },
                {
                    "paragraph": "其鸣如鸣玉。",
                    "zhushu": "如人鸣玉佩声。"
                },
                {
                    "paragraph": "是山也，宜女子，畛水出焉，",
                    "zhushu": "音轸。"
                },
                {
                    "paragraph": "而北流注于河。其中有鸟焉，名曰鴢，",
                    "zhushu": "音如窈窕之窈。"
                },
                {
                    "paragraph": "其状如凫，青身而朱目赤尾，食之宜子。",
                    "zhushu": "朱，浅赤也。"
                },
                {
                    "paragraph": "有草焉，其状如葌",
                    "zhushu": "，菅，似茅也。"
                },
                {
                    "paragraph": "而方茎、黄华、赤实，其本如藁本，",
                    "zhushu": "根似藁本，亦香草。"
                },
                {
                    "paragraph": "名曰荀草，",
                    "zhushu": "或作苞草。"
                },
                {
                    "paragraph": "服之羙人色。",
                    "zhushu": "令人更羙艳。"
                },
                {
                    "paragraph": "又东十里，曰騩山。",
                    "zhushu": "音巍。"
                },
                {
                    "paragraph": "其上有羙枣，其阴有㻬琈之玉。正回之水出焉，而北流注于河。其中多飞鱼，其状如豚而赤文，服之不畏雷，可以御兵。",
                    "zhushu": ""
                },
                {
                    "paragraph": "又东四十里，曰宜苏之山。其上多金玉，其下多蔓居之木。",
                    "zhushu": "未详。"
                },
                {
                    "paragraph": "滽滽之水出焉，",
                    "zhushu": "音容。"
                },
                {
                    "paragraph": "而北流注于河，是多黄贝。",
                    "zhushu": ""
                },
                {
                    "paragraph": "又东二十里，曰和山。其上无草木，而多瑶碧，实惟河之九都。",
                    "zhushu": "九水所潜，故曰九都。"
                },
                {
                    "paragraph": "是山也五曲，",
                    "zhushu": "曲回五重。"
                },
                {
                    "paragraph": "九水出焉，合而北流注于河。其中多苍玉，吉神泰逢司之，",
                    "zhushu": "吉，犹善也。"
                },
                {
                    "paragraph": "其状如人而虎尾，",
                    "zhushu": "或作雀尾。"
                },
                {
                    "paragraph": "是好居于萯山之阳，出入有光，太逢神动天地气也。",
                    "zhushu": "言其有灵爽，能兴云雨也。夏后孔甲田于萯山之下，天大风晦冥，孔甲迷惑，入于民室。见吕氏春秋也。"
                },
                {
                    "paragraph": "凡萯山之首，自敖岸之山至于和山。凡五山，四百四十里。其祠：太逢、熏池、武罗，皆一牡羊。副",
                    "zhushu": "副，谓破羊骨磔之以祭也。见周礼。音悃愊之愊。"
                },
                {
                    "paragraph": "婴用吉玉。其二神用一雄鸡。瘗之，糈用稌。",
                    "zhushu": ""
                },
                {
                    "paragraph": "中次四经厘山之首，",
                    "zhushu": "音狸。"
                },
                {
                    "paragraph": "曰鹿蹄之山。其上多玉，其下多金。甘水出焉，而北流注于洛。其中多泠石。",
                    "zhushu": "未闻也。泠或作涂。"
                },
                {
                    "paragraph": "西五十里，曰扶猪之山。其上多礝石。",
                    "zhushu": "音耎。今鴈门山中出礝石，白者如水，水中有赤色者。"
                },
                {
                    "paragraph": "有兽焉，其状如貉而人目，",
                    "zhushu": "貉或作𧴘，古字。"
                },
                {
                    "paragraph": "其名曰䴦。",
                    "zhushu": "音银。或作麋。"
                },
                {
                    "paragraph": "虢水出焉，而北流注于洛，其中多瓀石。",
                    "zhushu": "言亦出水中。"
                },
                {
                    "paragraph": "又西一百二十里，曰厘山。其阳多玉，其阴多搜。",
                    "zhushu": "音搜。茅搜。今之蒨草也。"
                },
                {
                    "paragraph": "有兽焉，其状如牛，苍身，其音如婴儿，是食人，其名曰犀渠。滽滽之水出焉，而南流注于伊水。有兽焉，名曰𤢺，",
                    "zhushu": "音苍颉之颉。"
                },
                {
                    "paragraph": "其状如獳犬而有鳞，其毛如彘鬛。",
                    "zhushu": "生鳞间也。"
                },
                {
                    "paragraph": "又西二百里，曰箕尾之山。多榖，多涂石，其上多㻬琈之玉。",
                    "zhushu": ""
                },
                {
                    "paragraph": "又西二百五十里，曰柄山。其上多玉，其下多铜。滔雕之水出焉，而北流注于洛，其中多羬羊。有木焉，其状如樗，其叶如桐而荚实，其名曰苃，可以毒鱼。",
                    "zhushu": "苃，一作艾。"
                },
                {
                    "paragraph": "又西二百里，曰白边之山。其上多金玉，其下多青雄黄。",
                    "zhushu": ""
                },
                {
                    "paragraph": "又西二百里，曰熊耳之山。",
                    "zhushu": "今在上洛县南。"
                },
                {
                    "paragraph": "其上多漆，其下多㯶。浮濠之水出焉，而西流注于洛，其中多水玉，多人鱼。有草焉，其状如苏而赤华，名曰葶䔭，",
                    "zhushu": "亭宁、耵聍二音。"
                },
                {
                    "paragraph": "可以毒鱼。",
                    "zhushu": ""
                },
                {
                    "paragraph": "又西三百里，曰牡山。其上多文石，其下多竹箭、竹䉋，其兽多㸲牛、羬羊，鸟多赤鷩。",
                    "zhushu": "音闭。即鷩雉也。"
                },
                {
                    "paragraph": "又西三百五十里，曰讙举之山。雒水出焉，而东北流注于玄扈之水，其中多马肠之物。此二山者，洛间也。",
                    "zhushu": "洛水，今出上洛县蒙岭山。河圗曰：“玄扈、洛汭”，谓此间也。"
                },
                {
                    "paragraph": "凡厘山之首，自鹿蹄之山至于玄扈之山，凡九山，千六百七十里。其神状皆人面兽身。其祠之毛，用一白鸡，祈而不糈，",
                    "zhushu": "言直祈祷。"
                },
                {
                    "paragraph": "以彩衣之。",
                    "zhushu": "以彩饰鸡。"
                },
                {
                    "paragraph": "中次五经薄山之首，曰苟床之山。",
                    "zhushu": "或作苟林山。"
                },
                {
                    "paragraph": "无草木，多怪石。",
                    "zhushu": "怪石，似玉也。书曰：“铅松，怪石也。”"
                },
                {
                    "paragraph": "东三百里，曰首山。其阴多谷柞，草多𦬸芫。",
                    "zhushu": "𦬸，山蓟也。芫，华中药。"
                },
                {
                    "paragraph": "其阳多㻬琈之玉，木多槐。其阴有谷，曰机谷，多𩿁鸟，",
                    "zhushu": "音如钳釱之釱。"
                },
                {
                    "paragraph": "其状如枭而三目，有耳，其音如录，食之已垫。",
                    "zhushu": "未闻。"
                },
                {
                    "paragraph": "又东三百里，曰县斸之山。",
                    "zhushu": "音如斤斸之斸。"
                },
                {
                    "paragraph": "无草木，多文石。",
                    "zhushu": ""
                },
                {
                    "paragraph": "又东三百里，曰葱聋之山。无草木，多𢈦石。",
                    "zhushu": "未详。"
                },
                {
                    "paragraph": "东北五百里，曰条谷之山。其木多槐桐，其草多芍药、𧄸冬。",
                    "zhushu": "本草经曰：“𧄸冬。一名满冬。”今作门。俗作耳。"
                },
                {
                    "paragraph": "又北十里，曰超山。其阴多苍玉，其阳有井，冬有水而夏竭。",
                    "zhushu": ""
                },
                {
                    "paragraph": "又东五百里，曰成侯之山。其上多櫄木，",
                    "zhushu": "似樗树，材中车辕。吴人呼櫄音輴车，或曰輶车。"
                },
                {
                    "paragraph": "其草多芃。",
                    "zhushu": ""
                },
                {
                    "paragraph": "又东五百里，曰朝歌之山，谷多羙垩。",
                    "zhushu": ""
                },
                {
                    "paragraph": "又东五百里，曰槐山，谷多金锡。",
                    "zhushu": ""
                },
                {
                    "paragraph": "又东十里，曰历山，其木多槐，其阳多玉。",
                    "zhushu": ""
                },
                {
                    "paragraph": "又东十里，曰尸山，多苍玉，其兽多麖。",
                    "zhushu": "似鹿而小，黑色。"
                },
                {
                    "paragraph": "尸水出焉，南流注于洛水，其中多羙玉。",
                    "zhushu": ""
                },
                {
                    "paragraph": "又东十里，曰良余之山，其上多榖柞，无石。余水出于其阴，而北流注于河。乳水出于其阳，而东南流注于洛。",
                    "zhushu": ""
                },
                {
                    "paragraph": "又东南十里，曰蛊尾之山，多砺石、赤铜。龙余之水出焉，而东南流注于洛。",
                    "zhushu": ""
                },
                {
                    "paragraph": "又东北二十里，曰升山，其木多榖、柞、棘，其草多藷、藇、蕙，",
                    "zhushu": "蕙，香草也。"
                },
                {
                    "paragraph": "多冦脱。",
                    "zhushu": "冦脱草，生南方，髙丈许，似荷叶而堇，中有瓤，正白，零桂人植而日灌之，以为树也。"
                },
                {
                    "paragraph": "黄酸之水出焉，而北流注于河，其中多璇玉。",
                    "zhushu": "石次玉者也。荀卿曰：“旋玉、瑶珠不知佩。”音旋。"
                },
                {
                    "paragraph": "又东十二里，曰阳虚之山，多金。临于玄扈之水。",
                    "zhushu": "河圗曰：“苍颉为帝，南巡狩，登阳虚之山，临于玄扈洛汭，灵龟负书，丹甲青文以授之，出此水中也。”"
                },
                {
                    "paragraph": "凡薄山之首，自苟林之山至于阳虚之山，凡十六山，二千九百八十二里。升山，蒙也，其祠礼：太牢，婴用吉玉。首山，䰠也，其祠用稌，黑牺，大牢之具，蘖酿，",
                    "zhushu": "以蘖作醴酒也。"
                },
                {
                    "paragraph": "干舞",
                    "zhushu": "干舞，万舞。干，楯也。"
                },
                {
                    "paragraph": "置皷，",
                    "zhushu": "击之以舞，"
                },
                {
                    "paragraph": "婴用一璧。尸水，合天也，",
                    "zhushu": "天神之所冯也。"
                },
                {
                    "paragraph": "𦘺牲祠之，用一黑犬于上，用一雌鸡于下，刉一牝羊，献血；",
                    "zhushu": "以血祭也。刉，犹刲也。周礼曰：“刉咡奉犬牲。”"
                },
                {
                    "paragraph": "婴用吉玉，彩之。",
                    "zhushu": "又加以缯彩之饰也。"
                },
                {
                    "paragraph": "飨之。",
                    "zhushu": "劝强之也。特牲馈食礼曰“执奠祝飨”是也。"
                },
                {
                    "paragraph": "中次六经缟羝山之首，曰平逢之山，南望伊、洛，东望榖城之山，",
                    "zhushu": "在济北榖城县西。黄石公石在此山下，张良取以合葬尔。"
                },
                {
                    "paragraph": "无草无木，水多沙石。有神焉，其状如人而二首，名曰骄虫，是为螫虫，",
                    "zhushu": "为螫虫之长。"
                },
                {
                    "paragraph": "实惟蜂蜜之庐。",
                    "zhushu": "言群蜂之所舍集。蜜，赤蜂名。"
                },
                {
                    "paragraph": "其祠之：用一雄鸡，禳而勿杀。",
                    "zhushu": "禳亦祭名，谓禳却恶气也。"
                },
                {
                    "paragraph": "西十里，曰缟羝之山，无草木，多金玉。",
                    "zhushu": ""
                },
                {
                    "paragraph": "又西十里，曰廆山，",
                    "zhushu": "音如瑰伟之瑰。"
                },
                {
                    "paragraph": "其阴多㻬琈之玉。其西有谷焉，名曰雚谷，其木多柳楮。其中有鸟焉，状如山鸡而长尾，赤如丹火而青喙，名曰鸰䳩。",
                    "zhushu": "铃、要二音。"
                },
                {
                    "paragraph": "其鸣自呼，服之不眯。交觞之水出于其阳，而南流注于洛；俞随之水出于其阴，而北流注于榖水。",
                    "zhushu": ""
                },
                {
                    "paragraph": "又西三十里，曰瞻诸之山。其阳多金，其阴多文石。㴬水出焉，",
                    "zhushu": "音谢。"
                },
                {
                    "paragraph": "而东南流注于洛；少水出其阴，而东流注于榖水。",
                    "zhushu": "世谓之慈涧。"
                },
                {
                    "paragraph": "又西三十里，曰娄𣵠之山，无草木，多金玉。瞻水出于其阳，而东流注于洛；陂水出于其阴，",
                    "zhushu": "世谓之百答水。"
                },
                {
                    "paragraph": "而北流注于榖水，其中多茈石、文石。",
                    "zhushu": ""
                },
                {
                    "paragraph": "又西四十里，曰白石之山。惠水出于其阳，而南流注于洛，其中多水玉。涧水出于其阴，",
                    "zhushu": "书曰：“伊洛𤄊润。”"
                },
                {
                    "paragraph": "西北流注于榖水，其中多麋石、栌丹。",
                    "zhushu": "皆未闻。"
                },
                {
                    "paragraph": "又西五十里，曰榖山，其上多榖，其下多桑。爽水出焉，",
                    "zhushu": "世谓之纻麻涧。"
                },
                {
                    "paragraph": "而西北流注于榖水，其中多碧绿。",
                    "zhushu": ""
                },
                {
                    "paragraph": "又西七十二里，曰密山，",
                    "zhushu": "今荥阳密县亦有密山，疑非也。"
                },
                {
                    "paragraph": "其阳多玉，其阴多铁。豪水出焉，而南流注于洛，其中多旋龟，其状鸟首而鼈尾，其音如判木，无草木。",
                    "zhushu": ""
                },
                {
                    "paragraph": "又西百里，曰长石之山，无草木，多金玉。其西有谷焉，名曰共谷，多竹。共水出焉，西南流注于洛，其中多鸣石。",
                    "zhushu": "晋永康元年，襄阳郡上鸣石，似玉，色青，撞之声闻七八里。今零𨹧泉𨹧县永正乡有鸣石二所，其一状如皷，俗因名为石皷，即此类也。"
                },
                {
                    "paragraph": "又西一百四十里，曰传山，无草木，多瑶碧。厌染之水出于其阳，而南流注于洛，其中多人鱼。其西有林焉，名曰墦蒙，",
                    "zhushu": "音番。"
                },
                {
                    "paragraph": "谷水出焉，而东流注于洛，",
                    "zhushu": "今榖水出谷阳谷，东北至榖城县入洛河。"
                },
                {
                    "paragraph": "其中多珚玉。",
                    "zhushu": "未闻也。珚，音堙。"
                },
                {
                    "paragraph": "又西五十里，曰橐山，其木多樗，多𣖾木。",
                    "zhushu": "今蜀中有𣖾木，七八月中吐穗，穗成，如有塩粉著状，可以酢𦎟。音备。"
                },
                {
                    "paragraph": "其阳多金玉，其阴多铁，多萧。",
                    "zhushu": "萧，蒿。见尔雅。"
                },
                {
                    "paragraph": "橐水出焉，而北流注于河。其中多修辟之鱼，状如黾",
                    "zhushu": "黾，蛙属也。"
                },
                {
                    "paragraph": "而白喙，其音如䲭，食之已白癣。",
                    "zhushu": ""
                },
                {
                    "paragraph": "又西九十里，曰常烝之山，无草木，多垩。潐水出焉，",
                    "zhushu": "音谯。"
                },
                {
                    "paragraph": "而东北流注于河，其中多苍玉。菑水出焉，而北流注于河。",
                    "zhushu": ""
                },
                {
                    "paragraph": "又西九十里，曰夸父之山，其木多㯶楠，多竹箭，其兽多㸲牛、羬羊，其鸟多鷩，其阳多玉，其阴多铁。其北有林焉，名曰桃林，是广员三百里，其中多马。",
                    "zhushu": "桃林，今弘农湖县阙郷南谷中是也。饶野马、山羊、山牛也。"
                },
                {
                    "paragraph": "湖水出焉，而北流注于河，其中多珚玉。",
                    "zhushu": ""
                },
                {
                    "paragraph": "又西九十里，曰阳华之山，其阳多金玉，其阴多青雄黄，其草多藷藇，多苦辛，其状如橚，",
                    "zhushu": "即楸字也。"
                },
                {
                    "paragraph": "其实如瓜，其味酸甘，食之已。杨水出焉，而西南流注于洛，其中多人鱼。门水出焉，而东北流注于河，其中多玄䃤。",
                    "zhushu": "黑砥石生水中。"
                },
                {
                    "paragraph": "𦁎姑之水出于其阴，",
                    "zhushu": "𦁎，音藉。"
                },
                {
                    "paragraph": "而东流注于门水，其上多铜。门水出于河，七百九十里入雒水。",
                    "zhushu": ""
                },
                {
                    "paragraph": "凡缟羝山之首，自平逢之山至于阳华之山，凡十四山，七百九十里，岳在其中，以六月祭之，",
                    "zhushu": "六月，亦岁之中。"
                },
                {
                    "paragraph": "如诸岳之祠法，则天下安宁。",
                    "zhushu": ""
                },
                {
                    "paragraph": "中次七经苦山之首，曰休与之山，",
                    "zhushu": "与或作与，下同。"
                },
                {
                    "paragraph": "其上有石焉，名曰帝台之棋，",
                    "zhushu": "帝台，神人名。棋，谓博棋也。"
                },
                {
                    "paragraph": "五色而文，其状如鹑卵。帝台之石，所以祷百神者也，",
                    "zhushu": "祷祀百神，则用此石。"
                },
                {
                    "paragraph": "服之不蛊。有草焉，其状如蓍，赤叶而本丛生，名曰风条，可以为簳。",
                    "zhushu": "中箭笴也。"
                },
                {
                    "paragraph": "东三百里，曰皷钟之山，帝台之所以觞百神也。",
                    "zhushu": "举觞燕会，则于此山，因名为皷钟也。"
                },
                {
                    "paragraph": "有草焉，方茎而黄华，员叶而三成，",
                    "zhushu": "叶三重也。"
                },
                {
                    "paragraph": "其名曰焉酸，可以为毒。",
                    "zhushu": "为，治。"
                },
                {
                    "paragraph": "其上多砺，其下多砥。",
                    "zhushu": ""
                },
                {
                    "paragraph": "又东二百里，曰姑媱之山，",
                    "zhushu": "音遥。或无之山字。"
                },
                {
                    "paragraph": "帝女死焉，其名曰女尸，化为䔄草，其叶胥成，",
                    "zhushu": "言叶相重也。亦音遥。"
                },
                {
                    "paragraph": "其华黄，其实如菟丘，",
                    "zhushu": "菟丘，菟丝也，见尔雅。"
                },
                {
                    "paragraph": "服之媚于人。",
                    "zhushu": "为人所爱也。传曰：“人服，媚之如是。一名荒夫草。”"
                },
                {
                    "paragraph": "又东二十里，曰苦山。有兽焉，名曰山膏，其状如逐，",
                    "zhushu": "即豚字。"
                },
                {
                    "paragraph": "赤若丹火，善詈。",
                    "zhushu": "好骂人。"
                },
                {
                    "paragraph": "其上有木焉，名曰黄棘，黄华而员叶，其实如兰，服之不字。",
                    "zhushu": "字，生也。易曰：“女子贞不字。”"
                },
                {
                    "paragraph": "有草焉，员叶而无茎，赤华而不实，名曰无条，服之不瘿。",
                    "zhushu": ""
                },
                {
                    "paragraph": "又东二十七里，曰堵山，神天愚居之，是多怪风雨。其上有木焉，名曰天楄，",
                    "zhushu": "音鞭。"
                },
                {
                    "paragraph": "方茎而葵状，服者不㖶。",
                    "zhushu": "食不噎也。"
                },
                {
                    "paragraph": "又东五十二里，曰放皐之山。",
                    "zhushu": "放或作効，又作牧。"
                },
                {
                    "paragraph": "明水出焉，南流注于伊水，其中多苍玉。有木焉，其叶如槐，黄华而不实，其名曰蒙木，服之不惑。有兽焉，其状如蜂，枝尾而反舌，善呼，",
                    "zhushu": "好呼唤也。"
                },
                {
                    "paragraph": "其名曰文文。",
                    "zhushu": ""
                },
                {
                    "paragraph": "又东五十七里，曰大𩇵之山，多㻬琈之玉，多麋玉。",
                    "zhushu": "未详。"
                },
                {
                    "paragraph": "有草焉，其状叶如榆，方茎而苍伤，其名曰牛伤，",
                    "zhushu": "犹言牛棘。"
                },
                {
                    "paragraph": "其根苍文，服者不厥，",
                    "zhushu": "厥，逆气病。"
                },
                {
                    "paragraph": "可以御兵。其阳狂水出焉，西南流注于伊水。其中多三足龟，",
                    "zhushu": "今吴典阳羡县有君山，山上有池，水中有三足六眼龟龞。龟三足者名贲，出尔雅。"
                },
                {
                    "paragraph": "食者无大疾，可以已肿。",
                    "zhushu": ""
                },
                {
                    "paragraph": "又东七十里，曰半石之山，其上有草焉，生而秀，其髙丈余，赤叶赤华，华而不实，",
                    "zhushu": "初生先作穗，却着叶，花生穗间。"
                },
                {
                    "paragraph": "其名曰嘉荣，服之者不霆。",
                    "zhushu": "不畏雷霆。辟礰也。音廷搏之廷。"
                },
                {
                    "paragraph": "来需之水出于其阳，而西流注于伊水。其中多鯩鱼，",
                    "zhushu": "音伦。"
                },
                {
                    "paragraph": "黑文，其状如鲋，食者不睡。合水出于其阴，而北流注于洛，多䲢鱼，",
                    "zhushu": "音腾。"
                },
                {
                    "paragraph": "状如鳜，居逵，",
                    "zhushu": "鳜鱼，大口、大目、细鳞，有班彩。逵，水中之冗道交通者。鳜，音刿。"
                },
                {
                    "paragraph": "苍文赤尾，食者不痈，可以为瘘。",
                    "zhushu": "瘘，痈属也。中多有虫。淮南子曰：“鸡头已瘘。”音漏。"
                },
                {
                    "paragraph": "又东五十里，曰少室之山，",
                    "zhushu": "今在河南阳城西，俗名泰室。"
                },
                {
                    "paragraph": "百草木成囷。",
                    "zhushu": "未详。"
                },
                {
                    "paragraph": "其上有木焉，其名曰帝休，叶状如杨，其枝五衢。",
                    "zhushu": "言树枝交错相重五出，有𧰼衢路也。离骚曰：“靡萍九衢。”"
                },
                {
                    "paragraph": "黄华黑实，服者不怒。其上多玉。",
                    "zhushu": "此山巅亦有白玉膏，得服之即得仙道，世人不能上也。时含神雾云。"
                },
                {
                    "paragraph": "其下多铁。休水出焉，而北流注于洛。其中多䱱鱼，状如𥂕蜼",
                    "zhushu": "未详。𥂕，音侜。"
                },
                {
                    "paragraph": "而长距，足白而对，",
                    "zhushu": "未详。"
                },
                {
                    "paragraph": "食者无蛊疾，可以御兵。",
                    "zhushu": ""
                },
                {
                    "paragraph": "又东三十里，曰泰室之山。",
                    "zhushu": "即中岳嵩髙山也，今在阳城县西。"
                },
                {
                    "paragraph": "其上有木焉，叶状如蔾而赤理，其名曰栯木。",
                    "zhushu": "音郁。"
                },
                {
                    "paragraph": "服者不妬。有草焉，其状如𦬸，",
                    "zhushu": "木，似葪也。"
                },
                {
                    "paragraph": "白华黑实，泽如蘡薁，",
                    "zhushu": "言子滑泽。"
                },
                {
                    "paragraph": "其名曰䔄草，服之不昧。上多羙石。",
                    "zhushu": "次玉者也。启母化为石而生启，在此山。见淮南子。"
                },
                {
                    "paragraph": "又北三十里，曰讲山，其上多玉，多柘，多栢。有木焉，名曰帝屋，叶状如椒，反伤赤实，",
                    "zhushu": "反伤，刺下勾也。"
                },
                {
                    "paragraph": "可以御凶。",
                    "zhushu": ""
                },
                {
                    "paragraph": "又北三十里，曰婴梁之山，上多苍玉，錞于玄石。",
                    "zhushu": "言苍玉依黑石而生也。或曰：“錞于，乐器名，形似推头。”"
                },
                {
                    "paragraph": "又东三十里，曰浮戏之山，有木焉，叶状如樗而赤实，名曰亢木，食之不蛊。汜水出焉，而北流注于河。其东有谷，因名曰蛇谷，",
                    "zhushu": "言此中出蛇，故以名之。"
                },
                {
                    "paragraph": "上多少辛。",
                    "zhushu": "细辛也。"
                },
                {
                    "paragraph": "又东四十里，曰少陉之山，有草焉，名曰𦱌草，",
                    "zhushu": "音刚。"
                },
                {
                    "paragraph": "叶状如葵，而赤茎白华，实如蘡薁，食之不愚。",
                    "zhushu": "言益人智。"
                },
                {
                    "paragraph": "器难之水出焉，",
                    "zhushu": "或作嚣。"
                },
                {
                    "paragraph": "而北流注于役水。",
                    "zhushu": "一作侵。"
                },
                {
                    "paragraph": "又东南十里，曰太山，",
                    "zhushu": "别有东小太山，今在朱虚县，汶水所出，疑此非也。"
                },
                {
                    "paragraph": "有草焉，名曰梨，其叶状如荻",
                    "zhushu": "荻，亦蒿也。音狄。"
                },
                {
                    "paragraph": "而赤华，可以已疽。太水出于其阳，而东南流注于没水。承水出于其阴，而东北流注于没。",
                    "zhushu": "世谓之靖涧水。"
                },
                {
                    "paragraph": "又东二十里，曰末山，上多赤金。末水出焉，北流注于没。",
                    "zhushu": "水经作沬。"
                },
                {
                    "paragraph": "又东二十五里，曰役山，上多白金，多铁。役水出焉，北注于河。",
                    "zhushu": ""
                },
                {
                    "paragraph": "又东三十五里，曰敏山，上有木焉，其状如荆，白华而赤实，名曰葪",
                    "zhushu": "音计。"
                },
                {
                    "paragraph": "栢，服者不寒，",
                    "zhushu": "令人耐寒。"
                },
                {
                    "paragraph": "其阳多㻬琈之玉。",
                    "zhushu": ""
                },
                {
                    "paragraph": "又东三十里，曰大騩之山，",
                    "zhushu": "今荥阳密县有大騩山，騩因沟水所出，音㱕。"
                },
                {
                    "paragraph": "其阴多铁、羙玉、青垩。有草焉，其状如蓍而毛，青华而白实，其名曰𦵧，",
                    "zhushu": "音狼戾。"
                },
                {
                    "paragraph": "服之不夭，",
                    "zhushu": "言尽夀也。或作芺。"
                },
                {
                    "paragraph": "可以为腹病。",
                    "zhushu": "为，治也。一作已。"
                },
                {
                    "paragraph": "凡苦山之首，自休与之山至于大騩之山，凡十有九山，千一百八十四里。其十六神者，皆豕身而人面。其祠：毛牷用一羊羞，",
                    "zhushu": "言以羊为荐羞。"
                },
                {
                    "paragraph": "婴用一藻玉瘗。",
                    "zhushu": "藻玉，玉有五彩者也。或曰：“所以盛玉，藻藉也。”"
                },
                {
                    "paragraph": "苦山、少室、太室，皆蒙也。其祠之：太牢之具，婴以吉玉。其神状皆人面而三首，其余属皆豕身人面也。",
                    "zhushu": ""
                },
                {
                    "paragraph": "中次八经荆山之首曰景山。",
                    "zhushu": "今在南郡界中。"
                },
                {
                    "paragraph": "其上多金玉，其木多杼檀。",
                    "zhushu": "杼，音椽柱之柱。"
                },
                {
                    "paragraph": "雎水出焉，",
                    "zhushu": "雎，音痈疽之疽。"
                },
                {
                    "paragraph": "东南流注于江。",
                    "zhushu": "今睢水出新城魏昌县东南发阿山，东南至南郡枝江县入江也。"
                },
                {
                    "paragraph": "其中多丹粟，多文鱼。",
                    "zhushu": "有斑。"
                },
                {
                    "paragraph": "东北百里，曰荆山，",
                    "zhushu": "今在新城沐乡县南。"
                },
                {
                    "paragraph": "其阴多铁，其阳多赤金，其中多牦牛，",
                    "zhushu": "旄牛属也。黑色，出西南徼外也。音狸，一音来。"
                },
                {
                    "paragraph": "多豹虎，其木多松栢，其草多竹，多橘櫾。",
                    "zhushu": "櫾，似橘而大也，皮厚味酸。"
                },
                {
                    "paragraph": "漳水出焉，而东南流注于雎，",
                    "zhushu": "出荆山，至南郡当阳县入沮水。"
                },
                {
                    "paragraph": "其中多黄金，多鲛鱼，",
                    "zhushu": "鲛，鲋鱼类也。皮有珠文而坚，尾长三四尺，末有毒，螫人。皮可饰刀剑，口错治材角。今临海郡亦有之；音交。"
                },
                {
                    "paragraph": "其兽多闾麋。",
                    "zhushu": "似鹿而大也。"
                },
                {
                    "paragraph": "又东北百五十里，曰骄山，其上多玉，其下多青䨼，其木多松栢，多桃枝、钩端。神𧕦围处之，",
                    "zhushu": "𧕦音鼍鱼之鼍。"
                },
                {
                    "paragraph": "其状如人面，羊角虎爪，恒游于睢、漳之渊，",
                    "zhushu": "渊，水之府奥也。"
                },
                {
                    "paragraph": "出入有光。",
                    "zhushu": ""
                },
                {
                    "paragraph": "又东北百二十里，曰女几之山，其上多玉，其下多黄金，其兽多豹虎，多闾麋、麖麂，",
                    "zhushu": "麂似獐而大，偎毛豹脚。音几。"
                },
                {
                    "paragraph": "其鸟多白鷮，",
                    "zhushu": "鷮，似雉而长尾，走且鸣。音骄。"
                },
                {
                    "paragraph": "多翟，多鴧。",
                    "zhushu": "鴧大如雕，紫绿色，长头赤喙，食蝠蛇头。雄名运目，雌名阴谐也。"
                },
                {
                    "paragraph": "又东北二百里，曰宜诸之山，其上多金玉，其下多青䨼。洈水出焉，",
                    "zhushu": "音诡。"
                },
                {
                    "paragraph": "而南流注于漳，",
                    "zhushu": "今洈水出南郡东洈山，至华容县入江也。"
                },
                {
                    "paragraph": "其中多白玉。",
                    "zhushu": ""
                },
                {
                    "paragraph": "又东北三百五十里，曰纶山，",
                    "zhushu": "音伦。"
                },
                {
                    "paragraph": "其木多梓楠，多桃枝，多柤栗、橘、櫾，",
                    "zhushu": "柤，似棃而酢濇。"
                },
                {
                    "paragraph": "其兽多闾麈、麢㚟。",
                    "zhushu": "㚟，似菟而鹿脚，青色，音敕略反。"
                },
                {
                    "paragraph": "又东北二百里，曰陆䣀之山，",
                    "zhushu": "音如跪告之跪。"
                },
                {
                    "paragraph": "其上多㻬琈之玉，其下多垩，其木多杻橿。",
                    "zhushu": ""
                },
                {
                    "paragraph": "又东百三十里，曰光山，其上多碧，其下多木。神计蒙处之，其状人身而龙首，恒游于漳渊，出入必有飘风暴雨。",
                    "zhushu": ""
                },
                {
                    "paragraph": "又东百五十里，曰岐山，其阳多赤金，其阴多白珉，",
                    "zhushu": "石似玉者。音旻。"
                },
                {
                    "paragraph": "其上多金玉，其下多青䨼，其木多樗。神涉𧕦处之，",
                    "zhushu": "徒河切。一作𧔳。笑逰切。"
                },
                {
                    "paragraph": "其状人身而方面三足。",
                    "zhushu": ""
                },
                {
                    "paragraph": "又东百三十里，曰铜山，其上多金、银、铁，其木多榖、柞、柤、栗、橘、櫾，其兽多豹。",
                    "zhushu": ""
                },
                {
                    "paragraph": "又东北一百里，曰羙山，其兽多兕牛，多闾麈，多豕鹿，其上多金，其下多青䨼。",
                    "zhushu": ""
                },
                {
                    "paragraph": "又东北百里，曰大尧之山，其木多松栢，多梓桑，多机，其草多竹，其兽多豹虎麢㚟。",
                    "zhushu": ""
                },
                {
                    "paragraph": "又东北三百里，曰灵山，其上多金玉，其下多青䨼，其木多桃李梅杏。",
                    "zhushu": "梅似杏而酢也。"
                },
                {
                    "paragraph": "又东北七十里，曰龙山，上多寓木，",
                    "zhushu": "寄生也。一名宛童。见尔雅。"
                },
                {
                    "paragraph": "其上多碧，其下多赤锡，其草多桃枝、钩端。",
                    "zhushu": ""
                },
                {
                    "paragraph": "又东南五十里，曰衡山，上多寓木榖柞，多黄垩、白垩。",
                    "zhushu": ""
                },
                {
                    "paragraph": "又东南七十里，曰石山，其上多金，其下多青䨼，多寓木。",
                    "zhushu": ""
                },
                {
                    "paragraph": "又南百二十里，曰若山，其上多㻬琈之玉，多赭，",
                    "zhushu": "赤土。"
                },
                {
                    "paragraph": "多邽石，",
                    "zhushu": "未详。"
                },
                {
                    "paragraph": "多寓木，多柘。",
                    "zhushu": "若或作前。"
                },
                {
                    "paragraph": "又东南一百二十里，曰彘山，多羙石，多柘。",
                    "zhushu": ""
                },
                {
                    "paragraph": "又东南一百五十里，曰玉山，其上多金玉，其下多碧铁，其木多栢。",
                    "zhushu": "一作楢。"
                },
                {
                    "paragraph": "又东南七十里，曰讙山，其木多檀，多邽石，多白锡。",
                    "zhushu": "今白镴也。"
                },
                {
                    "paragraph": "郁水出于其上，潜于其下，其中多砥砺。",
                    "zhushu": ""
                },
                {
                    "paragraph": "又东北百五十里，曰仁举之山，其木多谷柞，其阳多赤金，其阴多赭。",
                    "zhushu": ""
                },
                {
                    "paragraph": "又东五十里，曰师每之山，其阳多砥砺，其阴多青䨼，其木多栢，多檀，多柘，其草多竹。",
                    "zhushu": ""
                },
                {
                    "paragraph": "又东南二百里，曰琴皷之山，其木多榖柞椒柘，",
                    "zhushu": "椒为树小而丛生，下有草木则蠚死。"
                },
                {
                    "paragraph": "其上多白珉，其下多洗石，其兽多豕鹿，多白犀，其鸟多鸩。",
                    "zhushu": ""
                },
                {
                    "paragraph": "凡荆山之首，自景山至琴皷之山，凡二十三山，二千八百九十里。其神状皆鸟身而人面。其祠：用一雄鸡祈瘗，",
                    "zhushu": "祷请已，埋之也。"
                },
                {
                    "paragraph": "用一藻圭，糈用稌。骄山，蒙也。其祠：用羞酒少牢祈瘗，婴毛一璧。",
                    "zhushu": ""
                },
                {
                    "paragraph": "中次九经岷山之首曰女凡之山，其上多石𣵀，其木多杻橿，其草多菊𦬸。洛水出焉，东注于江，其中多雄黄，",
                    "zhushu": "雄黄亦出水中。"
                },
                {
                    "paragraph": "其兽多虎豹。",
                    "zhushu": ""
                },
                {
                    "paragraph": "又东北三百里，曰岷山，江水出焉，",
                    "zhushu": "岷山今在汶山郡广阳县西，大江所出。"
                },
                {
                    "paragraph": "东北流注于海。",
                    "zhushu": "至广阳县入海。"
                },
                {
                    "paragraph": "其中多良龟，",
                    "zhushu": "良，善。"
                },
                {
                    "paragraph": "多鼍，",
                    "zhushu": "似蜥蜴，大者长二丈，有鳞彩，皮可以冒皷。"
                },
                {
                    "paragraph": "其上多金玉，其下多白珉，其木多梅棠，其兽多犀象，多夔牛，",
                    "zhushu": "今蜀山中有大牛，重数千斤，名为䕫牛。晋太兴元年，此牛出上庸郡，人弩射杀，得三十八檐肉，即尔雅所谓魏。"
                },
                {
                    "paragraph": "其鸟多翰鷩。",
                    "zhushu": "白翰、赤鷩。"
                },
                {
                    "paragraph": "又东北一百四十里，曰崃山，江水出焉，",
                    "zhushu": "卭来山，今在汉嘉严道县南，江水所自出也。山有九折坂，出㹮。㹮，似熊而黑白駮，亦食铜铁也。"
                },
                {
                    "paragraph": "东流注大江。其阳多黄金，其阴多麋麈，其木多檀柘，其草多薤韭，多药，",
                    "zhushu": "即䖀。"
                },
                {
                    "paragraph": "空夺。",
                    "zhushu": "即蛇被脱也。"
                },
                {
                    "paragraph": "又东一百五十里，曰崌山，",
                    "zhushu": "音居。"
                },
                {
                    "paragraph": "江水出焉，",
                    "zhushu": "北江。"
                },
                {
                    "paragraph": "东流注于大江。其中多怪蛇，",
                    "zhushu": "今永昌郡有钩蛇，长数丈，尾岐，在水中钩取岸上人、牛、马啖之。又呼马绊虻，谓此类也。"
                },
                {
                    "paragraph": "多䲀鱼，",
                    "zhushu": "音䞇。未闻。"
                },
                {
                    "paragraph": "其木多楢杻，",
                    "zhushu": "楢，刚木也。中车材。音秋。"
                },
                {
                    "paragraph": "多梅梓，其兽多䕫牛、麢、㚟、犀、兕。有鸟焉，状如鸮而赤身白首，其名曰窃脂，",
                    "zhushu": "今呼小青萑曲觜肉食者为窃脂，疑此非也。"
                },
                {
                    "paragraph": "可以御火。",
                    "zhushu": ""
                },
                {
                    "paragraph": "又东三百里，曰髙梁之山，其上多垩，其下多砥砺，其木多桃枝、钩端。有草焉，状如葵而赤华，荚实白柎，可以走马。",
                    "zhushu": ""
                },
                {
                    "paragraph": "又东四百里，曰蛇山，其上多黄金，其下多垩，其木多栒，多豫樟，其草多嘉荣、少辛。有兽焉，其状如狐而白尾长耳，名𤜣狼，",
                    "zhushu": "音巴。"
                },
                {
                    "paragraph": "见则国内有兵。",
                    "zhushu": "一作国有乱。"
                },
                {
                    "paragraph": "又东五百里，曰鬲山，其阳多金，其阴多白珉。蒲𪈘",
                    "zhushu": "音薨。"
                },
                {
                    "paragraph": "之水出焉，而东流注于江，其中多白玉，其兽多犀、象、熊、罴，多猿、蜼。",
                    "zhushu": "蜼，似猕猴，鼻露上向，尾四五尺，头有岐，苍黄色。雨则自县树，以尾塞鼻孔，或以两指塞之。"
                },
                {
                    "paragraph": "又东北三百里，曰隅阳之山，其上多金玉，其下多青䨼，其木多梓桑，其草多茈。徐之水出焉，东流注于江，其中多丹粟。",
                    "zhushu": ""
                },
                {
                    "paragraph": "又东二百五十里，曰岐山，",
                    "zhushu": "今在扶风羡阳县西。"
                },
                {
                    "paragraph": "其上多白金，其下多铁，其木多梅梓，",
                    "zhushu": "梅或作　音。"
                },
                {
                    "paragraph": "多杻楢。减水出焉，东南流注于江。",
                    "zhushu": ""
                },
                {
                    "paragraph": "又东三百里，曰勾檷之山，",
                    "zhushu": "音络椐之椐。"
                },
                {
                    "paragraph": "其上多玉，其下多黄金，其木多栎柘，其草多芍药。",
                    "zhushu": ""
                },
                {
                    "paragraph": "又东一百五十里，曰风雨之山，其上多白金，其下多石𣵀，其木多棷椫，",
                    "zhushu": "棷木，未详也。椫木，白理中擳，驺、善二音。"
                },
                {
                    "paragraph": "多杨。宣余之水出焉，东流注于江。其中多蛇，其兽多闾麋，多麈豹虎，其鸟多白鷮。",
                    "zhushu": ""
                },
                {
                    "paragraph": "又东北二百里，曰玉山，其阳多铜，其阴多赤金。其木多豫樟楢杻，其兽多豕、鹿、麢、㚟，其鸟多鸩。",
                    "zhushu": ""
                },
                {
                    "paragraph": "又东一百五十里，曰熊山。有穴焉，熊之穴，恒出神人，夏启而冬闭。是穴也，冬启乃必有兵。",
                    "zhushu": "今邺西北有皷山，下有石皷象，悬著山旁，鸣则有军事，与此穴殊象而同应。"
                },
                {
                    "paragraph": "其上多白玉，其下多白金，其木多樗柳，其草多寇脱。",
                    "zhushu": ""
                },
                {
                    "paragraph": "又东一百四十里，曰騩山，其阳多羙玉、赤金，其阴多铁，其木多桃枝、荆𦬊。",
                    "zhushu": ""
                },
                {
                    "paragraph": "又东二百里，曰葛山，其上多赤金，其下多瑊石，",
                    "zhushu": "瑊石，劲石似玉也。音缄。"
                },
                {
                    "paragraph": "其木多柤、栗、橘、櫾、楢、杻，其兽多麢㚟，其草多嘉荣。",
                    "zhushu": ""
                },
                {
                    "paragraph": "又东一百七十里，曰贾超之山，其阳多黄垩，其阴多羙赭，其木多柤、栗、橘、櫾，其中多龙修。",
                    "zhushu": "龙须也，似莞而细，生山石穴中，茎倒垂，可以为席。"
                },
                {
                    "paragraph": "凡岷山之首，自女几山至于贾超之山，凡十六山，三千五百里。其神状皆马身而龙首。其祠：毛用一雄鸡瘗，糈用稌。文山、勾、檷、风雨丑之山，是皆蒙也，其祠之：羞酒，",
                    "zhushu": "先进酒以酹神。"
                },
                {
                    "paragraph": "少牢具，婴毛一吉玉。熊山，席也，",
                    "zhushu": "席者，神之所凭止也。"
                },
                {
                    "paragraph": "其祠：羞酒，大牢具，婴毛一璧，干舞，用兵以禳",
                    "zhushu": "禳，祓除之祭名。舞者持盾武舞也。"
                },
                {
                    "paragraph": "祈，璆冕舞。",
                    "zhushu": "所求福祥也。祭用玉舞者，冕服也。羙玉曰璆，已求反。"
                },
                {
                    "paragraph": "中次十经之首，曰首阳之山，其上多金玉，无草木。",
                    "zhushu": ""
                },
                {
                    "paragraph": "又西五十里，曰虎尾之山，其木多椒、椐，多封石，其阳多赤金，其阴多铁。",
                    "zhushu": ""
                },
                {
                    "paragraph": "又西南五十里，曰繁缋之山，",
                    "zhushu": "音溃。"
                },
                {
                    "paragraph": "其木多楢杻，其草多枝勾。",
                    "zhushu": "今山中有此草。"
                },
                {
                    "paragraph": "又西南二十里，曰勇石之山，无草木，多白金，多水。",
                    "zhushu": ""
                },
                {
                    "paragraph": "又西二十里，曰复州之山，其木多檀，其阳多黄金。有鸟焉，其状如鸮，而一足彘尾，其名曰跂踵，",
                    "zhushu": "音企。"
                },
                {
                    "paragraph": "见则其国大疫。",
                    "zhushu": "铭曰：“跂踵为鸟，一足似䕫，不为乐兴，反以来悲。”"
                },
                {
                    "paragraph": "又西三十里，曰楮山，多寓木，多椒椐，多柘，多垩。",
                    "zhushu": "一作渚州之山。"
                },
                {
                    "paragraph": "又西二十里，曰又原之山，其阳多青䨼，其阴多铁，其鸟多鸜鹆。",
                    "zhushu": "鸲鹆也。传曰：“鸲鹆来巢。”音臞。"
                },
                {
                    "paragraph": "又西五十里，曰涿山，其木多榖柞杻，其阳多㻬琈之玉。",
                    "zhushu": ""
                },
                {
                    "paragraph": "又西七十里，曰丙山，其木多梓檀，多弞杻。",
                    "zhushu": "弞，义所未详。"
                },
                {
                    "paragraph": "凡首阳山之首，自首山至于丙山，凡九山，二百六十七里。其神状皆龙身而人面。其祠之：毛用一雄鸡瘗，糈用五种之糈。堵山，蒙也，其祠之：少牢具，羞酒祠，婴毛一璧瘗。騩山，帝也，其祠：羞酒，太牢。其合、巫祝二人舞，婴一璧。",
                    "zhushu": ""
                },
                {
                    "paragraph": "中次一十一山经：荆山之首曰翼望之山。湍水出焉，",
                    "zhushu": "鹿抟反。"
                },
                {
                    "paragraph": "东流注于济。",
                    "zhushu": "今湍水迳南阳穰县而入清水。"
                },
                {
                    "paragraph": "贶水出焉，",
                    "zhushu": "音况。"
                },
                {
                    "paragraph": "东南流注于汉。其中多蛟，",
                    "zhushu": "似蛇而四脚，小头细颈，颈有白瘿，大者十数围，卵如一二石瓮，能吞人。"
                },
                {
                    "paragraph": "其上多松栢，其下多漆梓，其阳多赤金，其阴多珉。",
                    "zhushu": ""
                },
                {
                    "paragraph": "又东北一百五十里，曰朝歌之山，潕水出焉，",
                    "zhushu": "潕水今在南阳舞阳县。音武。"
                },
                {
                    "paragraph": "东南流注于荣。其中多人鱼，其上多梓楠，其兽多麢麋。有草焉，名曰莽草，可以毒鱼。",
                    "zhushu": "今用之杀鱼。"
                },
                {
                    "paragraph": "又东南二百里，曰帝囷之山，",
                    "zhushu": "去伦反。"
                },
                {
                    "paragraph": "其阳多㻬琈之玉，其阴多铁。帝囷之水出于其上，潜于其下，多鸣蛇。",
                    "zhushu": ""
                },
                {
                    "paragraph": "又东南五十里，曰视山，其上多韭。有井焉，名曰天井，夏有水，冬竭。其上多桑，多羙垩、金玉。",
                    "zhushu": ""
                },
                {
                    "paragraph": "又东南二百里，曰前山，其木多槠，",
                    "zhushu": "音诸。似柞。子可食。冬夏生，作屋柱，难腐。或作储。"
                },
                {
                    "paragraph": "多栢，其阳多金，其阴多赭。",
                    "zhushu": ""
                },
                {
                    "paragraph": "又东南三百里，曰丰山，有兽焉，其状如蝯，赤目、赤喙、黄身，名曰雍和，见则国有大恐。神耕父处之，常逰清泠之渊，出入有光，",
                    "zhushu": "清冷水在西号郊县山上，神来时，水赤有光耀，今有屋祠之。"
                },
                {
                    "paragraph": "见则其国为败。有九钟焉，是知霜鸣。",
                    "zhushu": "霜降则钟鸣，故言知也。物有自然感应，而不可为也。"
                },
                {
                    "paragraph": "其上多金，其下多榖柞杻橿。",
                    "zhushu": ""
                },
                {
                    "paragraph": "又东北八百里，曰兔床之山，其阳多铁，其木多藷藇，其草多鸡榖，其本如鸡卵，其味酸甘，食者利于人。",
                    "zhushu": ""
                },
                {
                    "paragraph": "又东六十里，曰皮山，多垩多赭，其木多松栢。",
                    "zhushu": ""
                },
                {
                    "paragraph": "又东六十里，曰瑶碧之山，其木多梓楠，其阴多青䨼，其阳多白金。有鸟焉，其状如雉，恒食蜚，名曰鸩。",
                    "zhushu": "蜚，负盘也，音翡。此更一种鸟，非食蛇之鸩也。"
                },
                {
                    "paragraph": "又东四十里，曰支离之山，济水出焉，南流注于汉。",
                    "zhushu": "今济水出郦县西北山中，南入汉。郦、离音字亦同。"
                },
                {
                    "paragraph": "有鸟焉，其名曰婴勺，其状如鹊，赤目、赤喙、白身，其尾若勺，",
                    "zhushu": "似酒勺形。"
                },
                {
                    "paragraph": "其鸣自呼。多㸲牛，多羬羊。",
                    "zhushu": ""
                },
                {
                    "paragraph": "又东北五十里，曰祑𥮐之山，",
                    "zhushu": "音雕。"
                },
                {
                    "paragraph": "其上多松栢机栢。",
                    "zhushu": "栢叶似柳，皮黄不措，子似栋，着酒中饮之，辟恶气，浣衣去垢。核坚正黑，可以间香缨。一名括楼也。"
                },
                {
                    "paragraph": "又西北一百里，曰堇理之山，其上多松栢，多羙梓，其阴多丹䨼，多金，其兽多豹虎。有鸟焉，其状如鹊，青身白喙，白目白尾，名曰青耕，可以御疫，其鸣自叫。",
                    "zhushu": ""
                },
                {
                    "paragraph": "又东南三十里，曰依轱之山，",
                    "zhushu": "音枯。"
                },
                {
                    "paragraph": "其上多杻橿，多苴。",
                    "zhushu": "未详。音𦵔。"
                },
                {
                    "paragraph": "有兽焉，其状如犬，虎爪有甲，其名曰獜，",
                    "zhushu": "言体有鳞甲。音吝。"
                },
                {
                    "paragraph": "善駚𤘝，",
                    "zhushu": "跳跃自扑也。鞅奋两音。"
                },
                {
                    "paragraph": "食者不风。",
                    "zhushu": "不畏天风。"
                },
                {
                    "paragraph": "又东南三十五里，曰即谷之山，多羙玉，多玄豹，",
                    "zhushu": "黑豹也。则今荆州山中出黑虎也。"
                },
                {
                    "paragraph": "多闾麈，多麢㚟。其阳多珉，其阴多青䨼。",
                    "zhushu": ""
                },
                {
                    "paragraph": "又东南四十里，曰鸡山，其上多羙梓，多桑，其草多韭。",
                    "zhushu": ""
                },
                {
                    "paragraph": "又东南五十里，曰髙前之山，其上有水焉，甚寒而清，",
                    "zhushu": "或作潜。"
                },
                {
                    "paragraph": "帝台之浆也，",
                    "zhushu": "今河东觧县南檀首山上有水潜出，停不流，俗名为盎浆，即此类也。"
                },
                {
                    "paragraph": "饮之者不心痛。其上有金，其下有赭。",
                    "zhushu": ""
                },
                {
                    "paragraph": "又东南三十里，曰游戏之山，多杻橿榖，多玉，多封石。",
                    "zhushu": ""
                },
                {
                    "paragraph": "又东南三十五里，曰从山，其上多松栢，其下多竹。从水出于其上，潜于其下，其中多三足鼈，枝尾，",
                    "zhushu": "三足龞，名能。见尔雅。"
                },
                {
                    "paragraph": "食之无蛊疫。",
                    "zhushu": ""
                },
                {
                    "paragraph": "又东南三十里，曰婴䃌之山，",
                    "zhushu": "音真。"
                },
                {
                    "paragraph": "其上多松栢，其下多梓櫄。",
                    "zhushu": ""
                },
                {
                    "paragraph": "又东南三十里，曰毕山。帝苑之水出焉，东北流注于视。其中多水玉，多蛟。其上多㻬琈之玉。",
                    "zhushu": ""
                },
                {
                    "paragraph": "又东南二十里，曰乐马之山，有兽焉，其状如彚，赤如丹火，其名曰𤟑，",
                    "zhushu": "音戾。"
                },
                {
                    "paragraph": "见则其国大疫。",
                    "zhushu": ""
                },
                {
                    "paragraph": "又东南二十五里，曰葴山，视水出焉，",
                    "zhushu": "或曰：视宜为瀙。瀙水今在南阳也。"
                },
                {
                    "paragraph": "东南流注于汝水。其中多人鱼，多蛟，多颉。",
                    "zhushu": "如青狗。"
                },
                {
                    "paragraph": "又东四十里，曰婴山，其下多青䨼，其上多金玉。",
                    "zhushu": ""
                },
                {
                    "paragraph": "又东三十里，曰虎首之山，多苴椆椐。",
                    "zhushu": "椆，未详也。音雕。"
                },
                {
                    "paragraph": "又东二十里，曰婴侯之山，其上多封石，其下多赤锡。",
                    "zhushu": ""
                },
                {
                    "paragraph": "又东五十里，曰大孰之山，杀水出焉，东北流注于视水，其中多白垩。",
                    "zhushu": ""
                },
                {
                    "paragraph": "又东四十里，曰卑山，其上多桃李、苴梓，多累。",
                    "zhushu": "今虎豆、狸豆之属。累，一名縢。音诔。"
                },
                {
                    "paragraph": "又东三十里，曰倚帝之山。其上多玉，其下多金。有兽焉，其状如鼣鼠，",
                    "zhushu": "尔雅说鼠有十三种，中有此鼠，形所未详也。音狗吠之吠。"
                },
                {
                    "paragraph": "白耳白喙，名曰狙如，",
                    "zhushu": "音即蛆。"
                },
                {
                    "paragraph": "见则其国有大兵。",
                    "zhushu": ""
                },
                {
                    "paragraph": "又东三十里，曰鲵山，",
                    "zhushu": "音倪。"
                },
                {
                    "paragraph": "鲵水出于其上，潜于其下，其中多羙垩，其上多金，其下多青䨼。",
                    "zhushu": ""
                },
                {
                    "paragraph": "又东三十里，曰雅山，沣水出焉，",
                    "zhushu": "音礼。今澧水出南阳。"
                },
                {
                    "paragraph": "东流注于视水。其中多大鱼，其上多羙桑，其下多苴，多赤金。",
                    "zhushu": ""
                },
                {
                    "paragraph": "又东五十里，曰宣山，沦水出焉，东南流注于视水。其中多蛟。其上有桑焉，大五十尺，",
                    "zhushu": "围五丈也。"
                },
                {
                    "paragraph": "其枝四衢，",
                    "zhushu": "言枝交互四出。"
                },
                {
                    "paragraph": "其叶大尺余，赤理、黄华、青柎，名曰帝女之桑。",
                    "zhushu": "妇女主蚕，故以名桑。"
                },
                {
                    "paragraph": "又东四十五里，曰衡山，",
                    "zhushu": "今衡山在衡阳湘南县，南岳也，俗谓之岣嵝山。"
                },
                {
                    "paragraph": "其上多青䨼，多桑，其鸟多鸜鹆。",
                    "zhushu": ""
                },
                {
                    "paragraph": "又东四十里，曰丰山，其上多封石，其木多桑，多羊桃，状如桃而方茎，",
                    "zhushu": "一名鬼桃。"
                },
                {
                    "paragraph": "可以为皮张。",
                    "zhushu": "治皮肿起。"
                },
                {
                    "paragraph": "又东七十里，曰妪山，其上多羙玉，其下多金，其草多鸡榖。",
                    "zhushu": ""
                },
                {
                    "paragraph": "又东三十里，曰鲜山，其木多楢杻苴，其草多𧄸冬，其阳多金，其阴多铁。有兽焉，其状如膜大，赤喙、赤目、白尾，见则其邑有火，名曰𤝻即。",
                    "zhushu": "音移。"
                },
                {
                    "paragraph": "又东三十里，曰章山，",
                    "zhushu": "或作童山。"
                },
                {
                    "paragraph": "其阳多金，其阴多羙石。皋水出焉。东流注于澧水，其中多脆石。",
                    "zhushu": "未闻。鱼脆反。"
                },
                {
                    "paragraph": "又东二十五里，曰大支之山，其阳多金，其木多榖柞，无草木。",
                    "zhushu": ""
                },
                {
                    "paragraph": "又东五十里，曰区吴之山，其木多苴。",
                    "zhushu": ""
                },
                {
                    "paragraph": "又东五十里，曰声匈之山，其木多榖，多玉，上多封石。",
                    "zhushu": ""
                },
                {
                    "paragraph": "又东五十里，曰大騩之山，",
                    "zhushu": "上已有此山，疑同名。"
                },
                {
                    "paragraph": "其阳多赤金，其阴多砥石。",
                    "zhushu": ""
                },
                {
                    "paragraph": "又东十里，曰踵臼之山，无草木。",
                    "zhushu": ""
                },
                {
                    "paragraph": "又东北七十里，曰历",
                    "zhushu": "或作磨。"
                },
                {
                    "paragraph": "石之山，其木多荆芑，其阳多黄金，其阴多砥石。有兽焉，其状如狸，而白首虎爪，名曰梁渠，见则其国有大兵。",
                    "zhushu": ""
                },
                {
                    "paragraph": "又东南一百里，曰求山，求水出于其上，潜于其下，中有羙赭，其木多苴，多䉋，",
                    "zhushu": "筿属。"
                },
                {
                    "paragraph": "其阳多金，其阴多铁。",
                    "zhushu": ""
                },
                {
                    "paragraph": "又东二百里，曰丑阳之山，其上多椆椐。有鸟焉，其状如乌而赤足，名曰𩢢余，",
                    "zhushu": "音如枳柑之枳。"
                },
                {
                    "paragraph": "可以御火。",
                    "zhushu": ""
                },
                {
                    "paragraph": "又东三百里，曰奥山，其上多栢杻橿，其阳多㻬琈之玉。奥水出焉，东流注于视水。",
                    "zhushu": ""
                },
                {
                    "paragraph": "又东三十五里，曰服山，其木多苴，其上多封石，其下多赤锡。",
                    "zhushu": ""
                },
                {
                    "paragraph": "又东三百里，曰杳山，其上多嘉荣草，多金玉。",
                    "zhushu": ""
                },
                {
                    "paragraph": "又东三百五十里，曰几山，其木多楢、檀、杻，其草多香。有兽焉，其状如彘，黄身、白头、白尾，名曰闻𧲂，",
                    "zhushu": "音隣。"
                },
                {
                    "paragraph": "见则天下大风。",
                    "zhushu": "𧲂，一作　，音瓶。"
                },
                {
                    "paragraph": "凡荆山之首，自翼望之山至于几山，凡四十八山，三千七百三十二里。其神状皆彘身人首。其祠：毛用一雄鸡祈，瘗用一珪，糈用五种之精。禾山，帝也，其祠：太牢之具，羞瘗倒毛，",
                    "zhushu": "荐羞，反倒牲埋之也。"
                },
                {
                    "paragraph": "用一璧，牛无常。堵山、玉山，蒙也，皆倒祠，羞毛少牢，婴毛吉玉。",
                    "zhushu": ""
                },
                {
                    "paragraph": "中次十二经洞庭山之首，曰篇遇之山，",
                    "zhushu": "或作肩。"
                },
                {
                    "paragraph": "无草木，多黄金。",
                    "zhushu": ""
                },
                {
                    "paragraph": "又东南五十里，曰云山，无草木，有桂竹，甚毒，伤人必死。",
                    "zhushu": "今始兴郡桂阳县出筀竹，大者围二尺，长四丈。又交趾有篥竹，实中劲强，有毒，锐以刺虎，中之则死，亦此𩔗也。"
                },
                {
                    "paragraph": "其上多黄金。其下多㻬琈之玉。",
                    "zhushu": ""
                },
                {
                    "paragraph": "又东南一百三十里，曰龟山，其木多榖、柞、椆、椐，其上多黄金，其下多青雄黄，多扶竹。",
                    "zhushu": "卭竹也，髙节实中，中杖也，名之扶老竹。"
                },
                {
                    "paragraph": "又东七十里，曰丙山，多筀竹，多黄金、铜、铁，无木。",
                    "zhushu": ""
                },
                {
                    "paragraph": "又东南五十里，曰风伯之山，其上多金玉，其下多酸石、文石，",
                    "zhushu": "未详酸石之义。"
                },
                {
                    "paragraph": "多铁，其木多柳、杻、檀、楮。其东有林焉，名曰莽浮之林，多羙木鸟兽。",
                    "zhushu": ""
                },
                {
                    "paragraph": "又东一百五十里，曰夫夫之山，其上多黄金，其下多青雄黄，其木多桑楮，其草多竹鸡皷。神于儿居之，其状人身而身操两蛇，常逰于江渊，出入有光。",
                    "zhushu": ""
                },
                {
                    "paragraph": "又东南一百二十里，曰洞庭之山，",
                    "zhushu": "今长沙巴陵县西又有洞庭陂，潜伏通江。离骚曰：“邅吾道兮洞庭”，“洞庭波兮木叶下”，皆谓此也。字或作铜，宜从水。"
                },
                {
                    "paragraph": "其上多黄金，其下多银铁，其木多柤棃橘櫾，其草多葌、蘪芜、芍药、芎䓖。",
                    "zhushu": "蘪芜，似蛇床而香也。"
                },
                {
                    "paragraph": "帝之二女居之，",
                    "zhushu": "天帝之二女而处江为神，即列仙传江妃二女也。离骚九歌所谓湘夫人称帝子者是也。而河圗玉版曰：“湘夫人者，帝尧女也。秦始皇浮江至湘山，逢大风，而问博士：‘湘君何神？’博士曰：‘闻之尧二女，舜妃也，死而葬此。’”列女传曰：“二女死扵江湘之间，俗谓为湘君。”郑司农亦以舜妃为湘君。说者皆以舜陟方而死，二妃从之，俱溺死于湘江，遂号为湘夫人。按九歌湘君、湘夫人自是二神。江、湘之有夫人，犹河洛之有虙妃也。此之为灵与天地并矣，安得谓之尧女？且既谓之尧女，安得复总云湘君哉？何以考之？礼记曰：“舜葬苍梧，二妃不从。”明二妃生不从征，死不从葬，义可知矣。即令从之，二女灵达，鉴通无方，尚能以乌工龙裳救井廪之难，岂当不能自免于风波，而有双沦之患乎？假复如此，传曰：“生为上公，死为贵神。礼五岳，比三公。”四渎比诸侯。今湘川不及四渎，无秩于命祀，而二女帝者之后，配灵神祇，无缘当复下降小水，而为夫人也。参互其义，义既混错；错纻其理，理无可据，斯不然矣。原其致谬之由，由乎俱以帝女为名，名实相乱，莫矫其失，习非胜是，终古不悟，可悲矣！"
                },
                {
                    "paragraph": "是常逰于江渊。澧沅之风，交潇湘之渊，",
                    "zhushu": "此言二女逰戏江之渊府，则能皷三江，令风波之气共相交通，言其灵响之意也。江、湘、沅水皆共会巴陵头，故号为三江之口。澧又去之七、八十里而入江焉。淮南子曰：“弋钓潇湘。”今所在未详也。潇，音肖。"
                },
                {
                    "paragraph": "是在九江之间，",
                    "zhushu": "地里志：“九江今在浔阳南。江自浔阳而分为九，皆东会于大江。”书曰：“九江孔殷”是也。"
                },
                {
                    "paragraph": "出入必以飘风㬥雨。是多怪神，状如人而载蛇，左右手操蛇，多怪鸟。",
                    "zhushu": ""
                },
                {
                    "paragraph": "又东南一百八十里，曰暴山，其木多㯶楠、荆𦬊、竹箭、䉋箘，",
                    "zhushu": "菌，亦筿𩔗，中箭，见禹贡。"
                },
                {
                    "paragraph": "其上多黄金玉，其下多文石、铁，其兽多麋鹿𣋴就。",
                    "zhushu": "就，雕也。见广雅。"
                },
                {
                    "paragraph": "又东南二百里，曰即公之山，其上多黄金，其下多㻬琈之玉，其木多柳杻檀桑。有兽焉，其状如龟而白身赤首，名曰蛫，",
                    "zhushu": "音诡。"
                },
                {
                    "paragraph": "是可以御火。",
                    "zhushu": ""
                },
                {
                    "paragraph": "又东南一百五十九里，曰尧山，其阴多黄垩，其阳多黄金，其木多荆芑柳檀，其草多藷、藇、㭉。",
                    "zhushu": ""
                },
                {
                    "paragraph": "又东南一百里，曰江浮之山，其上多银、砥砺，无草木，其兽多豕鹿。",
                    "zhushu": ""
                },
                {
                    "paragraph": "又东二百里，曰真𨹧之山，其上多黄金，其下多玉，其木多榖、柞、柳、杻，其草多荣草。",
                    "zhushu": ""
                },
                {
                    "paragraph": "又东南一百二十里，曰阳帝之山，多羙铜，其木多檀、杻、檿、楮，",
                    "zhushu": "檿，山桑也。"
                },
                {
                    "paragraph": "其兽多麢、麝。",
                    "zhushu": ""
                },
                {
                    "paragraph": "又南九十里，曰柴桑之山，",
                    "zhushu": "今在浔阳柴桑县南，共庐山相连也。"
                },
                {
                    "paragraph": "其上多银，其下多碧，多冷石、赭，其木多柳、芑、楮、桑，其兽多麋、鹿，多白蛇、飞蛇。",
                    "zhushu": "即螣蛇，乘雾而飞者。"
                },
                {
                    "paragraph": "又东二百三十里，曰荣余之山，其上多铜，其下多银，其木多柳、芑，其虫多怪蛇、怪虫。",
                    "zhushu": ""
                },
                {
                    "paragraph": "凡洞庭山之首，自篇遇之山至于荣余之山，凡十五山，二千八百里，其神状皆鸟身而龙首。其祠：毛用一雄鸡、一牝豚刉，",
                    "zhushu": "刉亦割刺之名。"
                },
                {
                    "paragraph": "糈用稌。凡夫夫之山、即公之山、尧山、阳帝之山，皆冢也，其祠：皆肆瘗，",
                    "zhushu": "肆，陈之也。陈牲玉而后埋藏之。"
                },
                {
                    "paragraph": "祈用酒，毛用少牢，婴毛一吉玉。洞庭、荣余山，神也，其祠：皆肆瘗，",
                    "zhushu": "肆竟，然后依前埋之也。"
                },
                {
                    "paragraph": "祈酒太牢祠，婴用圭璧十五，五彩惠之。",
                    "zhushu": "惠，犹饰也，方言也。"
                },
                {
                    "paragraph": "右中经之山志，大凡百九十七山，二万一千三百七十一里。大凡天下名山五千三百七十，居地大凡六万四千五十六里。",
                    "zhushu": ""
                },
                {
                    "paragraph": "禹曰：天下名山，经五千三百七十山，六万四千五十六里，居地也。言其五臧，盖其余小山甚众，不足记云。天地之东西二万八千里，南北二万六千里，出水之山者八千里，受水者八千里，出铜之山四百六十七，出铁之山三千六百九十。此天地之所分壤树榖也，戈矛之所发也，刀铩之所起也。能者有余，拙者不足。封于太山，禅于梁父，七十二家，得失之数，皆在此内，是谓国用。",
                    "zhushu": "管子地数云：“封禅之王七十二家”也。"
                },
                {
                    "paragraph": "  右五臧山经五篇，大凡一万五千五百三字。",
                    "zhushu": ""
                }
            ]
        },
        {
            "name": "海外南经第六",
            "zhushu": "",
            "paragraphs": [
                {
                    "paragraph": "地之所载，六合之间，",
                    "zhushu": "四方上下为六合也。"
                },
                {
                    "paragraph": "四海之内，照之以日月，经之以星辰，纪之以四时，要之以太岁，神灵所生，其物异形，或夭或寿，唯圣人能通其道。",
                    "zhushu": "言自非穷理尽性者，则不能原极其情变。"
                },
                {
                    "paragraph": "海外自西南陬至东南陬者，",
                    "zhushu": "陬，犹隅也。音驺。"
                },
                {
                    "paragraph": "结匈国在其西南，其为人结匈。",
                    "zhushu": "臆前胅出，如人结喉也。"
                },
                {
                    "paragraph": "南山在其东南。自此山来，虫为蛇，蛇号为鱼。",
                    "zhushu": "以虫为蛇，以蛇为鱼。"
                },
                {
                    "paragraph": "一曰：南山在结匈东南。比翼鸟在其东，其为鸟青赤，",
                    "zhushu": "似凫。"
                },
                {
                    "paragraph": "两鸟比翼。一曰：在南山东。",
                    "zhushu": ""
                },
                {
                    "paragraph": "羽民国在其东南，其为人长头，身生羽。",
                    "zhushu": "能飞不能远，卵生，画似仙人也。"
                },
                {
                    "paragraph": "一曰：在比翼鸟东南，其为人长颊，",
                    "zhushu": "启筮曰：“羽民之状，鸟喙，赤目而白首。”"
                },
                {
                    "paragraph": "有神人二八，连臂，为帝司夜于此野，",
                    "zhushu": "昼𨼆夜见。"
                },
                {
                    "paragraph": "在羽民东。其为人小颊赤肩，",
                    "zhushu": "当脾上正赤也。"
                },
                {
                    "paragraph": "尽十六人。",
                    "zhushu": "疑此后人所增益语耳。"
                },
                {
                    "paragraph": "毕方鸟在其东，青水西，其为鸟人面一脚。一曰在二八神东，",
                    "zhushu": ""
                },
                {
                    "paragraph": "讙头国在其南，其为人人面，有翼，鸟喙，方捕鱼。",
                    "zhushu": "讙兜，尧臣，有罪，自投南海而死。帝怜之，使其子居南海而祠之，画亦似仙人也。"
                },
                {
                    "paragraph": "一曰：在毕方东。或曰：讙朱国。",
                    "zhushu": ""
                },
                {
                    "paragraph": "厌火国在其国南，兽身黑色，生火出其口中。",
                    "zhushu": "言能吐火，画似猕猴而黑色也。"
                },
                {
                    "paragraph": "一曰：在讙朱东。",
                    "zhushu": ""
                },
                {
                    "paragraph": "三株树在厌火北，生赤水上，其为树如栢，叶皆为珠。一曰：其为树若彗。",
                    "zhushu": "如彗星状。"
                },
                {
                    "paragraph": "三苖国在赤水东，其为人相随。",
                    "zhushu": "昔尧以天下让舜，三苖之君非之，帝杀之。有苖之民叛，入南海，为三苖国。"
                },
                {
                    "paragraph": "一曰：三毛国。",
                    "zhushu": ""
                },
                {
                    "paragraph": "臷国在其东，",
                    "zhushu": "音秩，亦音替。"
                },
                {
                    "paragraph": "其为人黄，能操弓射蛇。",
                    "zhushu": "大荒经云此国自然有五谷衣服。"
                },
                {
                    "paragraph": "一曰：臷国在三毛东。",
                    "zhushu": ""
                },
                {
                    "paragraph": "贯匈国在其东，其为人匈有窍。",
                    "zhushu": "尸子曰：“四夷之民，有贯匈者，有深目者，有长肱者，黄帝之徳尝致之。”异物志曰：“穿匈之国，去其衣则无自然者。”盖似效此贯匈人也。"
                },
                {
                    "paragraph": "一曰：在臷国东。",
                    "zhushu": ""
                },
                {
                    "paragraph": "交胫国在其东，其为人交胫。",
                    "zhushu": "言脚胫曲戾相交，所谓雕题、交趾者也。或作颈，其为人交颈而行也。"
                },
                {
                    "paragraph": "一曰：在穿匈东。",
                    "zhushu": ""
                },
                {
                    "paragraph": "不死民在其东，其为人黑色，寿不死。",
                    "zhushu": "有员丘山，上有不死树，食之乃寿。亦有赤泉，饮之不老。"
                },
                {
                    "paragraph": "一曰：在穿匈国东。",
                    "zhushu": ""
                },
                {
                    "paragraph": "岐舌国在其东，",
                    "zhushu": "其人舌皆岐，或云：“支舌也。”"
                },
                {
                    "paragraph": "一曰：在不死民东。",
                    "zhushu": ""
                },
                {
                    "paragraph": "昆仑墟在其东，墟四方。",
                    "zhushu": "墟，山下基也。"
                },
                {
                    "paragraph": "一曰：在岐舌东，为墟四方。",
                    "zhushu": ""
                },
                {
                    "paragraph": "羿与凿齿战于寿华之野，羿射杀之，在昆仑墟东。羿持弓矢，凿齿持盾。",
                    "zhushu": "凿齿，亦人也，齿如凿，长五六尺，因以名云。"
                },
                {
                    "paragraph": "一曰：戈",
                    "zhushu": "。未详。"
                },
                {
                    "paragraph": "三首国在其东，其为人一身三首。一曰：在凿齿东。",
                    "zhushu": ""
                },
                {
                    "paragraph": "周饶国在其东，其为人短小，冠带。",
                    "zhushu": "其人长三尺，穴居，能为机巧，有五榖也。"
                },
                {
                    "paragraph": "一曰：焦侥国在三首东。",
                    "zhushu": "外传云：“焦饶民长三尺，短之至也。”诗含神雾曰：“从中州以东西四十万里，得焦侥国，人长　尺五寸也。”"
                },
                {
                    "paragraph": "长臂国在其东，捕鱼水中，两手各操一鱼。",
                    "zhushu": "旧说云：“其人手下垂至地。”魏黄初中，玄菟太守王颀讨髙句丽王宫，穷追之，过沃沮国，其东界临大海，近日之所出。问其耆老：“海东复有人否？”云：“尝在海中得一布褶，身如中人衣，两袖长三尺。”即此长臂人衣也。"
                },
                {
                    "paragraph": "一曰：在焦侥东，捕鱼海中。",
                    "zhushu": ""
                },
                {
                    "paragraph": "狄山，帝尧𦵏于阳，",
                    "zhushu": "吕氏春秋曰：“尧𦵏榖林。”今阳城县西、东阿县城次鄊中、赭阳县湘亭南皆有尧蒙。"
                },
                {
                    "paragraph": "帝喾𦵏于阴。",
                    "zhushu": "喾，尧父，号髙辛。今蒙在顿丘县城南䑓阴野中也，音酷。"
                },
                {
                    "paragraph": "爰有熊、罴、文虎、",
                    "zhushu": "雕，虎也。尸子曰：“中黄伯：‘余左执大行之优，而右搏雕虎也。’”"
                },
                {
                    "paragraph": "蜼、豹、",
                    "zhushu": "蜼，猕猴类。"
                },
                {
                    "paragraph": "离朱、",
                    "zhushu": "木名也，见庄子。今图作赤乌。"
                },
                {
                    "paragraph": "视肉、",
                    "zhushu": "聚肉，形如牛肝，有两目也，食之无尽，寻复更生如故。"
                },
                {
                    "paragraph": "吁咽，",
                    "zhushu": "所未详也。"
                },
                {
                    "paragraph": "文王皆𦵏其所。",
                    "zhushu": "今文王墓在长安鄗聚社中。案帝王蒙墓皆有定䖏，而山海经往往复见之者，盖以圣人久扵其位，仁化广及，恩洽鸟兽，至扵殂亡，四海若丧考蚍，无思不哀，故绝域殊俗之人闻天子崩，各自立坐而祭醊哭泣，起土为蒙，是以所在有焉。亦犹汉氏诸远郡国皆有天子庙，此其遗𧰼也。"
                },
                {
                    "paragraph": "一曰：汤山。一曰：爰有熊、罴、文虎、蜼、豹、离朱、　久、",
                    "zhushu": "久，鸲鹠之属。"
                },
                {
                    "paragraph": "视肉、虖交。",
                    "zhushu": "所未详也。"
                },
                {
                    "paragraph": "其范林方三百里。",
                    "zhushu": "言林木汜滥布衍也。"
                },
                {
                    "paragraph": "南方祝融，兽身人面，乘两龙。",
                    "zhushu": "火神也。"
                }
            ]
        },
        {
            "name": "海外西经第七",
            "zhushu": "",
            "paragraphs": [
                {
                    "paragraph": "海外自西南陬至西北陬者：",
                    "zhushu": ""
                },
                {
                    "paragraph": "灭蒙鸟在结匈国北，为鸟青，赤尾。",
                    "zhushu": ""
                },
                {
                    "paragraph": "大运山高三百仞，在灭蒙鸟北。",
                    "zhushu": ""
                },
                {
                    "paragraph": "大乐之野，夏后启于此舞九代，",
                    "zhushu": "九代，马名。舞，谓盘作之令舞也。"
                },
                {
                    "paragraph": "乘两龙，云盖三层，",
                    "zhushu": "曾，犹重也。"
                },
                {
                    "paragraph": "左手操翳，",
                    "zhushu": "羽葆　也。"
                },
                {
                    "paragraph": "右手操环，",
                    "zhushu": "玉空边䓁为环。"
                },
                {
                    "paragraph": "佩玉璜，",
                    "zhushu": "半璧曰璜。"
                },
                {
                    "paragraph": "在大运山北，",
                    "zhushu": "归蔵郑母经曰：“夏后启筮：御飞龙登于天，吉明。”启亦仙也。"
                },
                {
                    "paragraph": "一曰大遗之野。",
                    "zhushu": "大荒经云“大穆之野”。"
                },
                {
                    "paragraph": "三身国在夏后启北，一首而三身。",
                    "zhushu": ""
                },
                {
                    "paragraph": "一臂国在其北，一臂一目一鼻孔，有黄马，虎文，一目而一手。",
                    "zhushu": ""
                },
                {
                    "paragraph": "奇肱之国",
                    "zhushu": "或作弘。奇，音羁。"
                },
                {
                    "paragraph": "在其北，其人一臂三目，有阴有阳，乘文马。",
                    "zhushu": "阴在上，阳在下，文马即吉良也。"
                },
                {
                    "paragraph": "有鸟焉，两头，赤黄色，在其旁。",
                    "zhushu": "其人善为机巧以取百禽，能作飞车，从风远行。汤时得之扵豫州界中，即壊之不以示人。后十年，西风至，复作遣之。"
                },
                {
                    "paragraph": "形天与帝至此争神，帝断其首，𦵏之常羊之山。乃以乳为目，以脐为口，操干戚以舞。",
                    "zhushu": "干。盾。戚，斧也。是为无首之民。"
                },
                {
                    "paragraph": "女祭、女戚在其北，居两水间，戚操鱼䱉，",
                    "zhushu": "鱓鱼属。"
                },
                {
                    "paragraph": "祭操俎",
                    "zhushu": "。肉几。"
                },
                {
                    "paragraph": "䳐鸟、𪆻鸟，",
                    "zhushu": "次、瞻两音。"
                },
                {
                    "paragraph": "其色青黄，所经国亡，",
                    "zhushu": "此应祸之鸟，即今枭、鸺鹠之𩔗。"
                },
                {
                    "paragraph": "在女祭北。䳐鸟人面，居山上。一曰维鸟，青鸟黄鸟所集。",
                    "zhushu": ""
                },
                {
                    "paragraph": "丈夫国在维鸟北，其为人衣冠带剑。",
                    "zhushu": "殷帝太戊使王孟采药，从西王母至此，绝粮不能进，食木实，衣木皮，终身无妻而生二子，从形中出，其父即死，是为丈夫民。"
                },
                {
                    "paragraph": "女丑之尸生，而十日炙杀之，在丈夫北，以右手鄣其面，",
                    "zhushu": "蔽面。"
                },
                {
                    "paragraph": "十日居上，女丑居山之上。",
                    "zhushu": ""
                },
                {
                    "paragraph": "巫咸国在女丑北，右手操青蛇，左手操赤蛇，在登葆山，群巫所从上下也。",
                    "zhushu": "采药往来。"
                },
                {
                    "paragraph": "并封在巫咸东，其状如彘，前后皆有首，黑。",
                    "zhushu": "今弩弦蛇，亦此类也。"
                },
                {
                    "paragraph": "女子国在巫咸北，两女子居，水周之。",
                    "zhushu": "有黄池，妇人入浴，出即懐姙矣。若生男子，三岁辄死。周，犹绕也。离骚曰“水周于堂下”也。"
                },
                {
                    "paragraph": "一曰居一门中。",
                    "zhushu": ""
                },
                {
                    "paragraph": "轩辕之国在此穷山之际，其不寿者八百岁，",
                    "zhushu": "其国在山南边也。大荒经曰：“岷山之南。”"
                },
                {
                    "paragraph": "在女子国北。人面蛇身，尾交首上。",
                    "zhushu": ""
                },
                {
                    "paragraph": "穷山在其北，不敢西射，畏轩辕之丘。",
                    "zhushu": "言敬畏黄帝威灵，故不敢向西而射也。"
                },
                {
                    "paragraph": "在轩辕国北，其丘方，四蛇相绕。",
                    "zhushu": "缭绕樛缠。"
                },
                {
                    "paragraph": "此诸夭之野，",
                    "zhushu": "夭，音妖。"
                },
                {
                    "paragraph": "鸾鸟自歌，凤鸟自舞；凤皇夘，民食之；甘露，民饮之，所欲自从也。",
                    "zhushu": "言滋味无所不有，所愿得自在，此谓天野也。"
                },
                {
                    "paragraph": "百兽相与群居，在四蛇北。其人两手操卵食之，两鸟居前导之。",
                    "zhushu": ""
                },
                {
                    "paragraph": "龙鱼𨹧居，在其北，状如狸。",
                    "zhushu": "或曰：“龙鱼似狸，一角。”"
                },
                {
                    "paragraph": "一曰鰕，",
                    "zhushu": "音遐。"
                },
                {
                    "paragraph": "即有神圣乘此以行九野。",
                    "zhushu": "九域之野。"
                },
                {
                    "paragraph": "一曰鼈鱼，在夭野北，其为鱼也如鲤。",
                    "zhushu": "鼈音恶，横也。"
                },
                {
                    "paragraph": "白民之国在龙鱼北，白身被发。",
                    "zhushu": "言其人体洞白。"
                },
                {
                    "paragraph": "有乘黄，其状如狐，其背上有角，乘之寿二千岁。",
                    "zhushu": "周书曰：“白民乘黄，似狐，背上有两角。”即飞黄也。淮南子曰：“天下有道，飞黄伏皂。”"
                },
                {
                    "paragraph": "肃慎之国在白民北，有树名曰雄",
                    "zhushu": "或作雒。"
                },
                {
                    "paragraph": "常，先入代，帝于此取之。",
                    "zhushu": "其俗无衣服，中国有圣帝代立者，则此木生皮可衣也。"
                },
                {
                    "paragraph": "长股之国，在雄常北，被发。",
                    "zhushu": "国在赤水东也。长臂人身如中人，而臂长二丈，以类推之，则此人脚过三丈矣。黄帝时至。或曰：长脚人常负长臂人，入海中捕鱼也。"
                },
                {
                    "paragraph": "一曰长脚。",
                    "zhushu": "或曰有乔国，今伎家乔人，盖𧰼此身。"
                },
                {
                    "paragraph": "西方蓐收，左耳有蛇，乘两龙。",
                    "zhushu": "金神也。人面、虎瓜、白毛执𨱆。见外传。"
                }
            ]
        },
        {
            "name": "海外北经第八",
            "zhushu": "",
            "paragraphs": [
                {
                    "paragraph": "海外自东北陬至西北陬者：",
                    "zhushu": ""
                },
                {
                    "paragraph": "无䏿之国",
                    "zhushu": "音启，或作綮。"
                },
                {
                    "paragraph": "在长股东，为人无䏿。",
                    "zhushu": "䏿，肥肠也。其人穴居，食土，无男女，死即埋之，其心不朽，死百廿岁，乃复更生。"
                },
                {
                    "paragraph": "钟山之神，名曰烛阴，",
                    "zhushu": "烛龙也。是烛九阴，因名云。"
                },
                {
                    "paragraph": "视为昼，暝为夜，吹为冬，呼为夏，不饮不食，不息，息为风。",
                    "zhushu": "息，气息也。"
                },
                {
                    "paragraph": "身长千里，在无䏿之东。其为物，人面蛇身，赤色，居钟山下。",
                    "zhushu": "淮南子曰：“龙身一足。”"
                },
                {
                    "paragraph": "一目国在其东，一目中其面而居。一曰有手足。",
                    "zhushu": ""
                },
                {
                    "paragraph": "柔利国在一目东，为人一手一足，反膝，曲足居上。",
                    "zhushu": "一脚一手反卷曲也。"
                },
                {
                    "paragraph": "一云留利之国，人足反折。",
                    "zhushu": ""
                },
                {
                    "paragraph": "共工之臣曰相柳氏，",
                    "zhushu": "共工，覇九州者。"
                },
                {
                    "paragraph": "九首，以食于九山。",
                    "zhushu": "头各自食一山之物，言贪暴难餍。"
                },
                {
                    "paragraph": "相柳之所抵，厥为泽谿。",
                    "zhushu": "抵、触。厥，掘也，音撅。"
                },
                {
                    "paragraph": "禹杀相桞，其血腥，不可以树五谷种。禹厥之，三仞三沮，",
                    "zhushu": "掘塞之而上三沮滔，言其血膏浸润坏地。"
                },
                {
                    "paragraph": "乃以为众帝之台，",
                    "zhushu": "言地润湿，唯可积土以为台观。"
                },
                {
                    "paragraph": "在昆仑之北，",
                    "zhushu": "此昆仑山在海外者。"
                },
                {
                    "paragraph": "柔利之东。相桞者，九首人面，蛇身而青，不敢北射，畏共工之台。台在其东，台四方，隅有一蛇，虎色，首冲南方。",
                    "zhushu": "冲，犹向也。"
                },
                {
                    "paragraph": "深目国在其东，为人举一手一目，",
                    "zhushu": "一作曰。"
                },
                {
                    "paragraph": "在共工台东。",
                    "zhushu": ""
                },
                {
                    "paragraph": "无膓之国在深目东，",
                    "zhushu": "一作南。"
                },
                {
                    "paragraph": "其为人长而无膓。",
                    "zhushu": "为人长大，腹内无膓，所食之物直通过。"
                },
                {
                    "paragraph": "聂耳之国在无肠国东，使两文虎，为人两手聂其耳，",
                    "zhushu": "言耳长，行则以手摄持之也。音诺颊反。"
                },
                {
                    "paragraph": "县居海水中，",
                    "zhushu": "县，犹邑也。"
                },
                {
                    "paragraph": "及水所出入奇物。",
                    "zhushu": "言尽规有之。"
                },
                {
                    "paragraph": "两虎在其东。",
                    "zhushu": ""
                },
                {
                    "paragraph": "夸父与日逐走，入日，",
                    "zhushu": "言及日于将入也。逐，音胄。"
                },
                {
                    "paragraph": "渴欲得饮。饮于河、渭，河、渭不足，北饮大泽，未至，道渴而死。弃其杖，化为邓林。",
                    "zhushu": "夸父者，盖神人之名也。其能及日景而倾河、渭，岂以走饮哉？寄用于走饮，其几乎不疾而速，不行而至者矣。此以一体为万殊，存亡代谢，寄邓林而遯形，恶得寻其灵化哉。"
                },
                {
                    "paragraph": "博父国在聂耳东，其为人大，右手操青蛇，左手操黄蛇。邓林在其东，二树木。一曰博父。禹所积石之山在其东，河水所入。",
                    "zhushu": "河出昆仑而潜行地下，至葱岭复出，注塩泽。从塩泽复行，南出于此山，而为中国河，遂注海也。书曰：“导河积石。”言时有壅塞，故导利以通之。"
                },
                {
                    "paragraph": "拘缨之国在其东，一手把缨。",
                    "zhushu": "言其人常以一手持冠缨也。或曰：“缨宜作廮。”"
                },
                {
                    "paragraph": "一曰利缨之国，寻木长千里，在拘缨南，生河上西北。跂踵国在拘缨东，",
                    "zhushu": "音企。"
                },
                {
                    "paragraph": "其为人大，两足亦大。",
                    "zhushu": "其人行，脚跟不着地也。孝经钩命诀曰：“焦侥、跂踵，重译款塞”也。"
                },
                {
                    "paragraph": "一曰大踵。",
                    "zhushu": ""
                },
                {
                    "paragraph": "欧丝之野，在大踵东，一女子跪据树欧丝。",
                    "zhushu": "言噉桑而吐丝，盖蚕类也。"
                },
                {
                    "paragraph": "三桑无枝，在欧丝东，其木长百仞，无枝。",
                    "zhushu": "言皆长百仞也。"
                },
                {
                    "paragraph": "范林方三百里，在三桑东，洲环其下。",
                    "zhushu": "洲，水中可居者。环，绕也。"
                },
                {
                    "paragraph": "务隅之山，帝颛顼𦵏于阳，",
                    "zhushu": "颛顼号为髙阳，蒙今在濮阳，故帝丘也。一曰：顼丘县城门外广阳里中。"
                },
                {
                    "paragraph": "九嫔𦵏于阴，",
                    "zhushu": "嫔，妇。"
                },
                {
                    "paragraph": "一曰爰有熊、罴、文虎、离朱、久、视肉。",
                    "zhushu": ""
                },
                {
                    "paragraph": "平丘在三桑东，爰有遗玉、",
                    "zhushu": "遗玉，玉石。"
                },
                {
                    "paragraph": "青鸟、视肉、杨柳、甘柤、",
                    "zhushu": "其树枝干皆赤，黄华，白叶，黑实。吕氏春秋曰：“其山之东有甘柤焉。”音如柤棃之柤。"
                },
                {
                    "paragraph": "甘华，",
                    "zhushu": "亦赤，枝干，黄华。"
                },
                {
                    "paragraph": "百果所生，在两山夹上谷，二大丘居中，名曰平丘。",
                    "zhushu": ""
                },
                {
                    "paragraph": "北海内有兽，其状如马，名曰騊駼。",
                    "zhushu": "陶、涂两音，见尔雅。"
                },
                {
                    "paragraph": "有兽焉，其名曰駮，状如白马，锯牙，食虎豹。",
                    "zhushu": "周书曰：“义渠兹白。兹白若白马，锯牙，食虎豹。”案此二说与尔雅同。"
                },
                {
                    "paragraph": "有素兽焉，状如马，名曰蛩蛩。",
                    "zhushu": "即蛩蛩巨虚也，一走百里，见穆天子传。音卭。"
                },
                {
                    "paragraph": "有青兽焉，状如虎，名曰罗罗。",
                    "zhushu": ""
                },
                {
                    "paragraph": "北方禺强，人面鸟身，珥两青蛇，践两青蛇。",
                    "zhushu": "字玄冥，水神也。庄周曰：“禺强立扵北极。”一曰禺京。一本云：“北方禺强，黑身手足，乘两龙。”"
                }
            ]
        },
        {
            "name": "海外东经第九",
            "zhushu": "",
            "paragraphs": [
                {
                    "paragraph": "海外自东南陬至东北陬者：",
                    "zhushu": ""
                },
                {
                    "paragraph": "𨲠丘，",
                    "zhushu": "音嗟。或作发。"
                },
                {
                    "paragraph": "爰有遗玉、青马、视肉、杨柳、甘柤、甘华，甘果所生，在东海。两山夹丘，上有树木。一曰嗟丘，一曰百果所在。在尧葬东。",
                    "zhushu": ""
                },
                {
                    "paragraph": "大人国在其北，为人大，坐而削舡。一曰在𨲠丘北。",
                    "zhushu": ""
                },
                {
                    "paragraph": "奢比之尸在其北，",
                    "zhushu": "亦神名也。"
                },
                {
                    "paragraph": "兽身，人面大耳，珥两青蛇。",
                    "zhushu": "珥，以蛇贯耳也，音钓饵之饵。"
                },
                {
                    "paragraph": "一曰肝榆之尸在大人北。",
                    "zhushu": ""
                },
                {
                    "paragraph": "君子国在其北，衣冠带剑，食兽，使二大虎在旁，其人好让不争。有薰",
                    "zhushu": "或作堇。"
                },
                {
                    "paragraph": "华草，朝生夕死。一曰在肝榆之尸北。",
                    "zhushu": ""
                },
                {
                    "paragraph": "𧈫𧈫在其北，",
                    "zhushu": "音虹。"
                },
                {
                    "paragraph": "各有两首。",
                    "zhushu": "虹，䗖蝀也。"
                },
                {
                    "paragraph": "一曰在君子国北。",
                    "zhushu": ""
                },
                {
                    "paragraph": "朝阳之谷，神曰天吴，是为水伯，在𧈫𧈫北、两水间。其为兽也，八首人面，八足八尾，皆青黄。",
                    "zhushu": "大荒东经东十尾。"
                },
                {
                    "paragraph": "青丘国在其北，",
                    "zhushu": "其人食五榖，衣丝帛。"
                },
                {
                    "paragraph": "其狐四足九尾。一曰在朝阳北。",
                    "zhushu": "汲郡竹书曰：“栢抒子征于东海，及三夀，得一狐，九尾。”即此䫋也。"
                },
                {
                    "paragraph": "帝命竖亥步，自东极至于西极，五亿十选",
                    "zhushu": "坚亥，健行人。选，万也。"
                },
                {
                    "paragraph": "九千八百步。竖亥右手把筭，左手指青丘北。一曰禹令竖亥。一曰五亿十万九千八百步。",
                    "zhushu": "诗含神雾曰：“夭地东西二亿三万三千里，南北二亿一千五百里，天地相去一亿五万里。”"
                },
                {
                    "paragraph": "黑齿国在其北，",
                    "zhushu": "东夷传曰：“倭国东四千余里有裸国，裸国东南有黑齿国，舡行一年可至也。”异物志云：“西屠染齿，亦以放此人。”"
                },
                {
                    "paragraph": "为人黑，食稻啖蛇，一赤一青，",
                    "zhushu": "一作一青蛇。"
                },
                {
                    "paragraph": "在其旁。一曰在竖亥北，为人黑手，食稻使蛇，其一蛇赤。",
                    "zhushu": ""
                },
                {
                    "paragraph": "下有汤谷，",
                    "zhushu": "谷中水热也。"
                },
                {
                    "paragraph": "汤谷上有扶桑，",
                    "zhushu": "扶桑，木也。"
                },
                {
                    "paragraph": "十日所浴。在黑齿北，居水中。有大木，九日居下枝，一日居上枝。",
                    "zhushu": "庄周云：“昔者十日并出，草木焦枯。”淮南子亦云：“尧乃令羿射十日。中其九日。日中乌尽死。”离骚所谓“羿焉毕日？乌焉落羽”者也。归蔵郑母经云：“昔者羿善射，毕十日，果毕之。”汲郡竹书曰：“胤甲即位。居西河。有妖孽，十日并岀。”明此自然之异，有自来矣。传曰：“天有十日，日之数，十。”此云“九日居下枝，一日居上枝”，大荒经人曰：“一日方至，一日方出”，明天地虽有十日，自使以次第迭出运照，而今俱见，为天下妖灾。故羿禀尧之命，洞其灵诚，仰天控弦，而九日潜退也。假令器用可以激水烈火，精感可以降霜囬景，然则羿之铄明离而毙阳乌，未足为难也。若搜之常情，则无理以。然推之以数，则无往不通。达观之客宜领其玄致，归之冥会，则逸义无滞，言奇不废矣。"
                },
                {
                    "paragraph": "雨师妾在其北，",
                    "zhushu": "雨师，谓屏翳也。"
                },
                {
                    "paragraph": "其为人黑，两手各操一蛇，左耳有青蛇，右耳有赤蛇。一曰在十日北，为人黑身人面，各操一龟。",
                    "zhushu": ""
                },
                {
                    "paragraph": "玄股之国在其北，",
                    "zhushu": "髀以下尽黑，故云。"
                },
                {
                    "paragraph": "其为人衣鱼",
                    "zhushu": "以鱼皮为衣也。"
                },
                {
                    "paragraph": "食䳼，",
                    "zhushu": "䳼，水鸟也，音忧。"
                },
                {
                    "paragraph": "使两鸟夹之。一曰在雨师妾北。",
                    "zhushu": ""
                },
                {
                    "paragraph": "毛民之国在其北，为人身生毛。",
                    "zhushu": "今去临海郡东南二千里，有毛人，在大海州岛上，为人短小面体尽有毛，如猪，能宂居，无衣服。晋永嘉四年，呉郡司塩都尉𠕅逢在海边得一舡，上有男女四人，状皆如比，言语不通。送诣丞相府，未至，道死，唯有一人在。上赐之妇，生子，岀入市并，渐晓人语，自说其所在，是毛民也。大荒经云：毛民“食黍”者是矣。"
                },
                {
                    "paragraph": "一曰在玄股北。",
                    "zhushu": ""
                },
                {
                    "paragraph": "劳民国在其北，其为人黑，",
                    "zhushu": "食果草实，也。有一鸟两头。"
                },
                {
                    "paragraph": "或曰教民。一曰在毛民北，为人面目手足尽黑。",
                    "zhushu": ""
                },
                {
                    "paragraph": "东方勾芒，鸟身人面，乘两龙。",
                    "zhushu": "木神也，方面素服。墨子曰：“昔秦穆公有明徳，上帝使勾芒赐之寿十九年。”"
                },
                {
                    "paragraph": "  建平元年四月丙戌，待诏太常属臣望校治，侍中光禄勋臣龚、侍中奉车都尉光禄大夫臣秀领主省。",
                    "zhushu": ""
                }
            ]
        },
        {
            "name": "海内南经第十",
            "zhushu": "",
            "paragraphs": [
                {
                    "paragraph": "海内东南陬以西者：",
                    "zhushu": "从南头起之也。"
                },
                {
                    "paragraph": "瓯居海中，",
                    "zhushu": "今临海永宁县即东瓯，在岐海中也。音呕。"
                },
                {
                    "paragraph": "闽在海中，",
                    "zhushu": "音旻。"
                },
                {
                    "paragraph": "其西北有山。",
                    "zhushu": "闽越即西瓯，今建安郡是也，亦在岐海中。"
                },
                {
                    "paragraph": "一曰闽中山在海中。",
                    "zhushu": ""
                },
                {
                    "paragraph": "三天子鄣山",
                    "zhushu": "音章。"
                },
                {
                    "paragraph": "在闽西海北。",
                    "zhushu": "今在新安歙县东，今谓之三王山，浙江出其边也。张氏土地记曰：“东阳永康县南四里有石城山，上有小石城，云黄帝曾逰此。”即三天子都也。"
                },
                {
                    "paragraph": "一曰在海中。",
                    "zhushu": ""
                },
                {
                    "paragraph": "桂林八树在番隅东。",
                    "zhushu": "八树而成林，言其大也。番隅，今番隅县。"
                },
                {
                    "paragraph": "伯虑国、",
                    "zhushu": "未详。"
                },
                {
                    "paragraph": "离耳国、",
                    "zhushu": "锼杂其耳，分令下垂以为饰，即儋耳也。在朱崖海渚中，不食五榖，但噉蚌及藷藇也。"
                },
                {
                    "paragraph": "雕题国、",
                    "zhushu": "点湼其面，画体为鳞采，即鲛人也。"
                },
                {
                    "paragraph": "北朐国",
                    "zhushu": "未详。音劬。"
                },
                {
                    "paragraph": "皆在郁水南。郁水出湘𨹧南山。一曰相虑。",
                    "zhushu": ""
                },
                {
                    "paragraph": "枭阳国在北朐之西，其为人人面长唇，黑身有毛，反踵，见人笑亦笑；左手操管。",
                    "zhushu": "周书曰：“州靡髣髴者，人身反踵，自笑，笑则上唇掩其面。”尔雅云“髴髴”，大传曰：“周书：成王时，州靡国献之。”海内经谓之“贑臣人”。今交州南康郡深山中皆有此物也，长丈许，脚跟反向，健走被发，好笑。雌者能作汁，洒中人即病，土俗呼为山都。南康今有贑水，以有此人，因以名水。犹大荒说地有域人，人因号其山为域山，亦此𩔗也。"
                },
                {
                    "paragraph": "兕在舜葬东，湘水南，其状如牛，苍黑，一角。",
                    "zhushu": ""
                },
                {
                    "paragraph": "苍梧之山，帝舜葬于阳，",
                    "zhushu": "即九疑山也。礼记亦曰：“舜葬苍梧之野也。”"
                },
                {
                    "paragraph": "帝丹朱葬于阴。",
                    "zhushu": "今丹阳复有丹朱蒙也。竹书亦曰：“后稷放帝朱于丹水。”与此义符。丹朱称帝者，犹汉山阳公死，加献帝之谥也。"
                },
                {
                    "paragraph": "汜林方三百里，在狌狌东。",
                    "zhushu": "或作猩猩，字同耳。"
                },
                {
                    "paragraph": "狌狌知人名，其为兽如豕而人面，",
                    "zhushu": "周书曰：“郑郭狌狌者，状如黄狗而人面，头如雄鸡，食之不眯。”今交州封溪出狌狌，土俗人说云：“状如豚而后似狗，声如小儿啼也。”"
                },
                {
                    "paragraph": "在舜𦵏西。狌狌西北有犀牛，其状如牛而黑。",
                    "zhushu": "犀牛似水牛，猪头，在狌狌知人名之西北，庳脚，三角。"
                },
                {
                    "paragraph": "夏后启之臣曰孟涂，是司神于巴。人",
                    "zhushu": "听其狱讼，为之神主。"
                },
                {
                    "paragraph": "请讼于孟涂之所，",
                    "zhushu": "令断之也。"
                },
                {
                    "paragraph": "其衣有血者乃执之，",
                    "zhushu": "不直者则血见于衣。"
                },
                {
                    "paragraph": "是请生。",
                    "zhushu": "言好生也。"
                },
                {
                    "paragraph": "居山上，在丹山西。丹山在丹阳南，丹阳居属也。",
                    "zhushu": "今建平郡丹阳城秭归县东七里，即孟涂所居也。"
                },
                {
                    "paragraph": "窫窳龙首，居弱水中，在狌狌知人名之西。其状如龙首，食人。",
                    "zhushu": "窫窳，本蛇身人面，为贰负臣所杀，复化而成此物也。"
                },
                {
                    "paragraph": "有木，其状如牛，",
                    "zhushu": "河图玉版说芝草树生，或如车马，或如龙蛇之状，亦此类也。"
                },
                {
                    "paragraph": "引之有皮，若缨、黄蛇，",
                    "zhushu": "言牵之皮，剥如人冠缨及黄蛇状也。"
                },
                {
                    "paragraph": "其叶如罗，",
                    "zhushu": "如绫罗也。"
                },
                {
                    "paragraph": "其实如栾，",
                    "zhushu": "栾，木名，黄本，赤枝青叶，生云雨山。或作夘，或作麻，音栾。"
                },
                {
                    "paragraph": "其木若蓲，",
                    "zhushu": "蓲，亦木名，未详。"
                },
                {
                    "paragraph": "其名曰建木，在窫窳西、弱水上。",
                    "zhushu": "建木，青叶紫茎，黑花黄实，其下声无响，立无影也。"
                },
                {
                    "paragraph": "氐人国",
                    "zhushu": "氐，音触抵之抵。"
                },
                {
                    "paragraph": "在建木西，其为人人面而鱼身。无足。",
                    "zhushu": "尽胸以上人，胸以下鱼也。"
                },
                {
                    "paragraph": "巴蛇食𧰼，三岁而出其骨，君子服之，无心腹之疾。",
                    "zhushu": "今南方蚺蛇吞鹿，鹿已烂，自绞于树，腹中骨皆穿鳞甲间出，此其类也。楚词曰：“有蛇吞象，厥大何如？”说者云：“长千寻。”"
                },
                {
                    "paragraph": "其为蛇青黄赤黑，一曰黑蛇青首。在犀牛西。",
                    "zhushu": ""
                },
                {
                    "paragraph": "旄马，其状如马，四节有毛。",
                    "zhushu": "穆天子传所谓毫马者，亦有旄牛。"
                },
                {
                    "paragraph": "在巴蛇西北、髙山南。",
                    "zhushu": ""
                },
                {
                    "paragraph": "匈奴、",
                    "zhushu": "一曰猃狁。"
                },
                {
                    "paragraph": "开题之国、",
                    "zhushu": "音提。"
                },
                {
                    "paragraph": "列人之国，并在西北。",
                    "zhushu": "三国并在旄马西北。"
                }
            ]
        },
        {
            "name": "海内西经第十一",
            "zhushu": "",
            "paragraphs": [
                {
                    "paragraph": "海内西南陬以北者：",
                    "zhushu": ""
                },
                {
                    "paragraph": "贰负之臣曰危。危与贰负杀窫窳，帝乃梏之疏属之山，",
                    "zhushu": "梏，犹繋䌸也。音谷。"
                },
                {
                    "paragraph": "桎其右足，",
                    "zhushu": "桎，械。"
                },
                {
                    "paragraph": "反䌸两手与发，",
                    "zhushu": "并发合䌸之也。"
                },
                {
                    "paragraph": "繋之山上木，在开题西北。",
                    "zhushu": "汉宣帝使人上郡发盘石，石室中得一人，徒裸被发，反䌸，械一足。以问群臣，莫能知。刘子政案此言对之，宣帝大惊，于是时人争学山海经矣。论者多以为是其尸象，非真体也。意者以灵怪变化论，难以理测，物禀异气，出于不然，不可以常运推，不可以近数揆矣。魏时有人发故周王蒙者，得殉女子，不死不生，数日时有气，数月而能语，状如甘许人。送诣京师，郭太后爱养之，恒在左右十余年，太后崩，此女哀思哭泣，一年余而死，即此𩔗也。"
                },
                {
                    "paragraph": "大泽方百里，群鸟所生及所觧，",
                    "zhushu": "百鸟于此生乳，觧之毛羽。"
                },
                {
                    "paragraph": "在鴈门北。",
                    "zhushu": ""
                },
                {
                    "paragraph": "鴈门山，鴈出其间，在髙柳北。",
                    "zhushu": ""
                },
                {
                    "paragraph": "髙柳在代北。",
                    "zhushu": ""
                },
                {
                    "paragraph": "后稷之葬，山水环之，",
                    "zhushu": "在广都之野。"
                },
                {
                    "paragraph": "在氐国西。",
                    "zhushu": ""
                },
                {
                    "paragraph": "流黄酆氏之国，中方三百里，",
                    "zhushu": "言国城内。"
                },
                {
                    "paragraph": "有涂四方，中有山，",
                    "zhushu": "涂，道。"
                },
                {
                    "paragraph": "在后稷葬西。",
                    "zhushu": ""
                },
                {
                    "paragraph": "流沙出钟山，西行，又南行昆仑之墟，西南入海。黑水之山。",
                    "zhushu": "今西海居延泽。尚书所谓“流沙”者，形如月生五日也。"
                },
                {
                    "paragraph": "东胡在大泽东。",
                    "zhushu": ""
                },
                {
                    "paragraph": "夷人在东胡东。",
                    "zhushu": ""
                },
                {
                    "paragraph": "貊国在汉水东北，",
                    "zhushu": "今扶余国即濊貊故地，在长城北，去玄菟千里。出名马、赤玉、貂皮、大珠如酸枣也。"
                },
                {
                    "paragraph": "地近于燕，灭之。",
                    "zhushu": ""
                },
                {
                    "paragraph": "孟鸟",
                    "zhushu": "亦鸟名也。"
                },
                {
                    "paragraph": "在貊国东北，其鸟文赤、黄、青，东鄊。",
                    "zhushu": ""
                },
                {
                    "paragraph": "海内昆仑之墟在西北，",
                    "zhushu": "言海内者，明海外复有昆仑山。"
                },
                {
                    "paragraph": "帝之下都。昆仑之墟，方八百里，髙万仞，",
                    "zhushu": "皆谓其墟基广轮之高庳耳。自此以上二千五百余里，上有醴泉、华池，去嵩髙五万里，盖天地之中也。见禹本纪。"
                },
                {
                    "paragraph": "上有木禾，长五寻，大五围。",
                    "zhushu": "木禾，谷类也。生黑水之阿，可食。见穆天子传。"
                },
                {
                    "paragraph": "面有九井，以玉为槛。",
                    "zhushu": "槛，栏。"
                },
                {
                    "paragraph": "面有九门，门有开明兽守之。百神之所在，在八隅之岩，",
                    "zhushu": "在岩间也。"
                },
                {
                    "paragraph": "赤水之际，非仁羿莫能上冈之岩。",
                    "zhushu": "言非仁人及有才艺如羿者，不能得登此山之刚岭巉岩也。羿尝请药西王母，亦言其得道也。羿，或作圣。"
                },
                {
                    "paragraph": "赤水出东南隅，以行其东北，西南流注南海，厌火东。河水出东北隅，以行其北，西南又入渤海，又出海外，即西而北，入禹所导积石山。",
                    "zhushu": "禹治水，复决疏出之，故云“导河积石”。"
                },
                {
                    "paragraph": "洋水、",
                    "zhushu": "音翔。"
                },
                {
                    "paragraph": "黑水出西北隅，以东，东行，又东北，南入海，羽民南。",
                    "zhushu": ""
                },
                {
                    "paragraph": "弱水、青水出西南隅，以东，又北，又西南过毕方鸟东。",
                    "zhushu": "西域传：“乌弋国去长安万五千余里，西行可百余日，至条枝国，临西海。长若传闻，有弱水、西王母云。”东夷传亦曰：“长城外数千里，亦有弱水。”皆所未见也。准南子云：“弱水岀穷石。”穷石，今之西郡那冉，盖其𣲖别之源耳。"
                },
                {
                    "paragraph": "昆仑南渊深三百仞。",
                    "zhushu": "灵渊。"
                },
                {
                    "paragraph": "开明兽身大𩔗虎",
                    "zhushu": "身或作直。"
                },
                {
                    "paragraph": "而九首，皆人面，东向立昆仑上。",
                    "zhushu": "天兽也。铭曰：“开明为兽，禀资乾精。瞪视昆仑，威振百灵。”"
                },
                {
                    "paragraph": "开明西有凤凰、鸾鸟，皆戴蛇践蛇，膺有赤蛇。",
                    "zhushu": ""
                },
                {
                    "paragraph": "开明北有视肉、珠树、文玉树、",
                    "zhushu": "五彩玉树。"
                },
                {
                    "paragraph": "玗琪树、",
                    "zhushu": "玗琪，赤王属也。吴天玺元年，临海郡吏伍曜在海水际得石树，髙三尺余，茎叶紫色，诘曲倾靡，有光彩，即玉树之类也。于、其两音。"
                },
                {
                    "paragraph": "不死树。",
                    "zhushu": "言长生也。"
                },
                {
                    "paragraph": "凤凰、鸾鸟皆戴瞂。",
                    "zhushu": "盾也。音戈。"
                },
                {
                    "paragraph": "又有离朱、木禾、栢树、甘水、",
                    "zhushu": "即醴泉也。"
                },
                {
                    "paragraph": "圣木、",
                    "zhushu": "食之令人智圣也。"
                },
                {
                    "paragraph": "曼兑。",
                    "zhushu": "未详。"
                },
                {
                    "paragraph": "一曰：挺木牙交。",
                    "zhushu": "淮南作“璇树”。璇，玉类也。"
                },
                {
                    "paragraph": "开明东有巫彭、巫抵、巫阳、巫履、巫凡、巫相，",
                    "zhushu": "皆神医也。世本曰：“巫彭作医。”楚词曰：“帝告巫阳。”"
                },
                {
                    "paragraph": "夹窫窳之尸，皆操不死之药以距之。",
                    "zhushu": "为距却死气，求更生。"
                },
                {
                    "paragraph": "窫窳者，蛇身人面，贰负臣所杀也。",
                    "zhushu": ""
                },
                {
                    "paragraph": "服常树，其上有三头人，伺琅玕树。",
                    "zhushu": "服常木，未详。琅玕，子似珠。尔雅曰：“西北之羙者，有昆仑之琅玕焉。”庄周曰：“有人三头，递卧递起，以伺琅玕与玗琪子。”谓此人也。"
                },
                {
                    "paragraph": "开明南有树鸟，六首。蛟、",
                    "zhushu": "蛟，似蛇，四脚，龙类也。"
                },
                {
                    "paragraph": "蝮、蛇、蜼、豹、鸟、秩树，",
                    "zhushu": "木名，未详。"
                },
                {
                    "paragraph": "于表池树木，",
                    "zhushu": "言列树以表，池即华池也。"
                },
                {
                    "paragraph": "诵鸟、",
                    "zhushu": "鸟名，形未详也。"
                },
                {
                    "paragraph": "鶽、",
                    "zhushu": "雕也。穆天子传曰：“爰有白鶽、青雕。”音竹荀之笋。"
                },
                {
                    "paragraph": "视肉。",
                    "zhushu": ""
                }
            ]
        },
        {
            "name": "海内北经第十二",
            "zhushu": "",
            "paragraphs": [
                {
                    "paragraph": "海内西北陬以东者：",
                    "zhushu": ""
                },
                {
                    "paragraph": "蛇巫之山，上有人操杯而东向立。一曰龟山。",
                    "zhushu": "杯或作棓，字同。"
                },
                {
                    "paragraph": "西王母梯几而戴胜杖，",
                    "zhushu": "梯，谓凭也。"
                },
                {
                    "paragraph": "其南有三青鸟，为西王母取食。",
                    "zhushu": "又有三足鸟主给使。"
                },
                {
                    "paragraph": "在昆仑虚北。",
                    "zhushu": ""
                },
                {
                    "paragraph": "有人曰大行伯，把戈。其东有犬封国。",
                    "zhushu": "昔盘瓠杀戎王，髙辛以羙女妻之，不可以训，乃浮之会稽东南海中，得三百里地，封之，生男为狗，女为羙人，是为狗封之民也。"
                },
                {
                    "paragraph": "贰负之尸在大行伯东。",
                    "zhushu": ""
                },
                {
                    "paragraph": "犬封国曰犬戎国，",
                    "zhushu": "黄帝之后。卞明生白犬，二头，自相牝牡，遂为此国。"
                },
                {
                    "paragraph": "状如犬。",
                    "zhushu": "言狗国也。"
                },
                {
                    "paragraph": "有一女子，方跪进柸食。",
                    "zhushu": "与酒食也。"
                },
                {
                    "paragraph": "有文马，缟身朱鬛，",
                    "zhushu": "色白如缟。"
                },
                {
                    "paragraph": "目若黄金，名曰吉量。",
                    "zhushu": "一作良。"
                },
                {
                    "paragraph": "乘之寿千岁。",
                    "zhushu": "周书曰：“犬戎文马，赤鬛白身，目若黄金，名曰吉黄之乘。成王时献之。”六韬曰：“文身朱鬛，眼若黄金，项若鸡尾，名曰鸡斯之乘。”大传曰：“駮身，朱鬛，鸡目。”山海经亦有吉黄之乘，寿千岁者。惟名有不同，说有小错，其实一物耳。今博举之，以广异闻也。"
                },
                {
                    "paragraph": "鬼国在贰负之尸北，为物人面而一目。一曰贰负神在其东，为物人面蛇身。",
                    "zhushu": ""
                },
                {
                    "paragraph": "蜪犬如犬，青，",
                    "zhushu": "音陶。"
                },
                {
                    "paragraph": "食人从首始。",
                    "zhushu": "或作蚼，蚼音钩。"
                },
                {
                    "paragraph": "穷奇状如虎，有翼，",
                    "zhushu": "毛如猬。"
                },
                {
                    "paragraph": "食人从首始，所食被发，在蜪犬北。一曰从足。",
                    "zhushu": ""
                },
                {
                    "paragraph": "帝尧台、帝喾台、帝丹朱台、帝舜台，各二台，台四方，在昆仑东北。",
                    "zhushu": "此盖天子廵狩所经过，夷狄慕圣人恩徳，辄共为筑立台观，以标顕其遗迹也。一本云：“所杀相桞，地腥臊，不可种五谷，以为众帝之台。”"
                },
                {
                    "paragraph": "大蠭，其状如螽。朱蛾，其状如蛾。",
                    "zhushu": "蛾，蚍蜉也。楚词曰：“玄蜂如壷，赤蛾如象。”谓此也。"
                },
                {
                    "paragraph": "蟜，其为人虎文，胫有䏿，",
                    "zhushu": "言脚有膊膓也。音桥。"
                },
                {
                    "paragraph": "在穷奇东。一曰状如人，昆仑虚北所有。",
                    "zhushu": "此目上物事也。"
                },
                {
                    "paragraph": "阘非，人面而兽身，青色。",
                    "zhushu": "音榻。"
                },
                {
                    "paragraph": "据比",
                    "zhushu": "一云椽比。"
                },
                {
                    "paragraph": "之尸，其为人折颈被发，无一手。",
                    "zhushu": ""
                },
                {
                    "paragraph": "环拘。其为人兽首人身。一曰猬，状如狗，黄色。",
                    "zhushu": ""
                },
                {
                    "paragraph": "袜，其为物人身黑首，从目。",
                    "zhushu": "袜，即魅也。"
                },
                {
                    "paragraph": "戎，其为人人首三角。",
                    "zhushu": ""
                },
                {
                    "paragraph": "林氏国有珍兽，大若虎，五彩毕具，尾长于身，名曰驺吾，乘之日行千里。",
                    "zhushu": "六韬云：“纣囚文王，闳夭之徒诣林氏国，求得此兽献之。纣大说，乃释之。”周书曰：“夹林酋耳，酋耳若虎，尾参于身，食虎豹。”大传谓之侄兽。吾，宜作虞也。"
                },
                {
                    "paragraph": "昆仑虚南所有，汜林方三百里。",
                    "zhushu": ""
                },
                {
                    "paragraph": "从极之渊，深三百仞，维氷夷恒都焉。",
                    "zhushu": "氷夷，冯夷也。淮南云：“冯夷得道，以潜大川。”即河伯也。穆天子传所谓“河伯无夷”者。竹书作“冯夷”，字或作“氷”也。"
                },
                {
                    "paragraph": "氷夷人面，乘两龙。",
                    "zhushu": "𦘕四面，各乘灵车，驾二龙。"
                },
                {
                    "paragraph": "一曰忠极之渊。阳污之山，河出其中。　门之山，河出其中。",
                    "zhushu": "皆河之枝源所出之处也。"
                },
                {
                    "paragraph": "王子夜之尸。两手、两股、胸、首、齿皆断异处。",
                    "zhushu": "此盖形觧而神连，貌乖而气合。合不为宻，离不为疏。"
                },
                {
                    "paragraph": "舜妻登比氏，生宵明、烛光，",
                    "zhushu": "即二女字也。以能光照，因名云。"
                },
                {
                    "paragraph": "处河大泽。",
                    "zhushu": "泽，河边溢漫处。"
                },
                {
                    "paragraph": "二女之灵能照此所方百里。",
                    "zhushu": "言二女神光所烛及者方百里。"
                },
                {
                    "paragraph": "一曰登北氏。",
                    "zhushu": ""
                },
                {
                    "paragraph": "盖国在巨燕南，倭北。倭属燕。",
                    "zhushu": "倭国在带方东大海内，以女为主。其俗露紒，衣服无针㓛，以丹朱涂身，不妬忌，一男子数十妇也。"
                },
                {
                    "paragraph": "朝鲜在列阳东，海北山南。列阳属燕。",
                    "zhushu": "朝鲜，今乐浪县，箕子所封也。列亦水名也。今在𢃄方，带方有列口县。"
                },
                {
                    "paragraph": "列姑射在海河洲中。",
                    "zhushu": "山名也。山有神人。河洲在海中，河水所经者，庄子所谓“藐姑射之山”也。"
                },
                {
                    "paragraph": "姑射国在海中，属列姑射，西南，山环之。大蟹在海中。",
                    "zhushu": "盖千里之蟹也。"
                },
                {
                    "paragraph": "陵鱼，人面、手足、鱼身，在海中。大鯾居海中。",
                    "zhushu": "鯾，即鲂鱼也，音鞭。"
                },
                {
                    "paragraph": "明组邑居海中。",
                    "zhushu": "音祖。"
                },
                {
                    "paragraph": "蓬莱山在海中。",
                    "zhushu": "上有仙人宫室，皆以金玉为，鸟兽尽白，望之如云，在渤海中也。"
                },
                {
                    "paragraph": "大人之市在海中。",
                    "zhushu": ""
                }
            ]
        },
        {
            "name": "海内东经第十三",
            "zhushu": "",
            "paragraphs": [
                {
                    "paragraph": "海内东北陬以南者：",
                    "zhushu": ""
                },
                {
                    "paragraph": "巨燕在东北陬。",
                    "zhushu": ""
                },
                {
                    "paragraph": "国在流沙中者，埻端、",
                    "zhushu": "音敦。"
                },
                {
                    "paragraph": "玺㬇，",
                    "zhushu": "音唤。或作茧㬉。"
                },
                {
                    "paragraph": "在昆仑墟东南。一曰：海内之郡，不为郡县，在流沙中。",
                    "zhushu": ""
                },
                {
                    "paragraph": "国在流沙外者，大夏、",
                    "zhushu": "大夏国城方二三百里，分为数十国，地和温，宜五榖。"
                },
                {
                    "paragraph": "竖沙、居繇、",
                    "zhushu": "音遥。"
                },
                {
                    "paragraph": "月支之国。",
                    "zhushu": "月支国多好马、羙果，有大尾羊如馿尾，即羬羊也。小月支、天竺国皆附庸云。"
                },
                {
                    "paragraph": "西胡白玉山在大夏东，苍梧在白玉山西南，皆在流沙西、昆仑墟东南。昆仑山在西胡西，皆在西北。",
                    "zhushu": "地理志：“昆仑山在临羌西，又有西王母祠也。”"
                },
                {
                    "paragraph": "雷泽中有雷神，龙身而人头，皷其腹，在吴西。",
                    "zhushu": "今城阳有尧蒙灵台，雷泽在此也。河图曰：“大迹在雷泽，华胥履之而生伏羲。”"
                },
                {
                    "paragraph": "都州在海中。一曰：郁州。",
                    "zhushu": "今在东海胊县界。世传此山自苍梧从南徙来，上皆有南方物也。郁，音欝。"
                },
                {
                    "paragraph": "琅琊台在渤海间，琅瑘之东，",
                    "zhushu": "今琅瑘在海边，有山礁峣特起，状如髙台，此即琅瑘台也。琅瑘者，越王勾践入覇中国之所都。"
                },
                {
                    "paragraph": "其北有山。一曰：在海间。",
                    "zhushu": ""
                },
                {
                    "paragraph": "韩鴈在海中，都州南。",
                    "zhushu": ""
                },
                {
                    "paragraph": "始鸠在海中，辕厉南。",
                    "zhushu": "国名，或曰鸟名也。"
                },
                {
                    "paragraph": "会稽山在大楚南。岷二江首。",
                    "zhushu": ""
                },
                {
                    "paragraph": "大江出汶山，",
                    "zhushu": "今江出汶山郡升迁县岷山，东南经蜀郡犍为至江阳，东北经巴东、建平、宜都、南郡、江夏、弋阳、安丰至庐江南界，东北经淮南、下邳至广陵郡入海。"
                },
                {
                    "paragraph": "北江出曼山，南江出高山。髙山在城都西。入海，在长州南。",
                    "zhushu": ""
                },
                {
                    "paragraph": "浙江出三天子都，在其东，",
                    "zhushu": "按地里志：浙江出新安黟县南蛮中，东入海，今钱唐浙江是也。黟即歙也。浙音折。"
                },
                {
                    "paragraph": "在闽西北入海，余暨南。",
                    "zhushu": "余暨县属会稽，今为永兴县。"
                },
                {
                    "paragraph": "庐江出三天子都，入江彭泽西。",
                    "zhushu": "彭泽，今彭蠡也，在寻阳彭泽县。"
                },
                {
                    "paragraph": "一曰：天子鄣。",
                    "zhushu": ""
                },
                {
                    "paragraph": "淮水岀余山，余山在朝阳东，义乡西，入海淮浦北。",
                    "zhushu": "今淮水岀义阳平氏县桐栢山山东，北经汝南、汝阴、淮南、谯国、下邳，至广陵县入海。朝阳县，今属新野。"
                },
                {
                    "paragraph": "湘水岀舜葬东南陬，西环之，",
                    "zhushu": "环，统也。今湘水岀零陵营道县阳湖山，入江。"
                },
                {
                    "paragraph": "入洞庭下。",
                    "zhushu": "洞庭，地穴也，在长沙巴陵。今吴县南大湖中有包山，下有洞庭穴道，潜行水底，云无所不通，号为地脉。"
                },
                {
                    "paragraph": "一曰：东南西泽。",
                    "zhushu": ""
                },
                {
                    "paragraph": "汉水出鲋鱼之山，",
                    "zhushu": "书曰：“嶓蒙导漾，东流为汉。”案水经：汉水出武都沮县东狼谷，经汉中、魏兴至南乡，东经襄阳，至江夏安陆县入江。别为沔水，又为沧浪之水。"
                },
                {
                    "paragraph": "帝颛顼葬于阳，九嫔葬于阴，四蛇卫之。",
                    "zhushu": "言有四蛇卫守山下。"
                },
                {
                    "paragraph": "蒙水出汉阳西，入江聂阳西。",
                    "zhushu": "汉阳县属朱提。"
                },
                {
                    "paragraph": "温水出崆峒，崆峒山在临汾南，入河华阳北。",
                    "zhushu": "今温水在京兆阴盘县，水常温也。临汾县属平阳。"
                },
                {
                    "paragraph": "颕水出少室，少室山在雍氏南，入淮西鄢北。",
                    "zhushu": "今颕水出河南阳城县乾山，东南经颕川、汝阴，至淮南下蔡入淮。鄢，今鄢陵县，属颕川。"
                },
                {
                    "paragraph": "一曰：缑氏。",
                    "zhushu": "县属河南，音钩。"
                },
                {
                    "paragraph": "汝水出天息山，在梁勉郷西南，入淮极西北。",
                    "zhushu": "今汝水出南阳鲁阳县大孟山，东北至河南梁县，东南经襄城、颕川、汝南，至汝阴褒信县入淮。淮极，地名。"
                },
                {
                    "paragraph": "一曰：淮在期思北。",
                    "zhushu": "期思县属弋阳。"
                },
                {
                    "paragraph": "泾水出长城北山，山在郁致长垣北，",
                    "zhushu": "皆县名也。郅，音桎。"
                },
                {
                    "paragraph": "北入渭，戏北。",
                    "zhushu": "今泾水出安定朝那县西笄头山，东南经新平、扶风至京兆高陵县入渭。戏，地名，今新丰县也。"
                },
                {
                    "paragraph": "渭水出鸟鼠同穴山，东注河，入华阴北。",
                    "zhushu": "鸟鼠同穴山今在陇西首阳县，渭水出其东，经南安、天水、略阳、扶风、始平、京兆、弘农、华阴县入河。"
                },
                {
                    "paragraph": "白水出蜀，而东南注江，",
                    "zhushu": "色㣲白浊，今在梓童白水县，绿从临洮之西西倾山来，经沓中，东流通阴平，至汉夀县入潜。"
                },
                {
                    "paragraph": "入江州城下。",
                    "zhushu": "江州县属巴郡。"
                },
                {
                    "paragraph": "沅水山出𧰼郡镡城西，",
                    "zhushu": "象郡，今日南也。镡城县今属武陵。音浔。"
                },
                {
                    "paragraph": "入东注江，入下隽西，",
                    "zhushu": "下隽县今属长沙，音昨兖反。"
                },
                {
                    "paragraph": "合洞庭中。",
                    "zhushu": "水经曰：“沅水出牂牁且兰县，又东北至镡城县为沅水。又东过临沅县南，又东至长沙下隽县。”"
                },
                {
                    "paragraph": "贑水出聂都东山，",
                    "zhushu": "今贑水出南康南野县西北。音感也。"
                },
                {
                    "paragraph": "东北注江，入彭泽西。泗水出吴东北，而南，西南过湖陵西，而东南注东海，入淮阴北。",
                    "zhushu": "今泗水出鲁国下县，西南至髙平胡陆县，东南经沛国、彭城、下邳，至临淮下相县入淮。"
                },
                {
                    "paragraph": "郁水出象郡，而西南注南海，入湏陵东南。",
                    "zhushu": ""
                },
                {
                    "paragraph": "肄水出临晋西南，",
                    "zhushu": "音如肄习之肄。"
                },
                {
                    "paragraph": "而东南注海，入番禺西。",
                    "zhushu": "番禺县属南海，越之城下也。"
                },
                {
                    "paragraph": "潢水出桂阳西北山，",
                    "zhushu": "音黄。"
                },
                {
                    "paragraph": "东南注肄水，入敦浦西。",
                    "zhushu": ""
                },
                {
                    "paragraph": "洛水出洛西山，东北注河，入成皐之西。",
                    "zhushu": "书云：“道洛自熊耳。”案水经：洛水今出上洛冢岭山，东北经弘农，至河南巩县入河。成皋县亦属河南也。"
                },
                {
                    "paragraph": "汾水出上窳北，",
                    "zhushu": "音愈。"
                },
                {
                    "paragraph": "而西南注河，入皮氏南。",
                    "zhushu": "今汾水出太原晋阳故汾阳县，东南经晋阳，西南经西河平阳，至河东汾阴入河。皮氏县属平阳。"
                },
                {
                    "paragraph": "沁水出井陉山东，东南注河，入怀东南。",
                    "zhushu": "怀县属河内，河内北有井陉山。"
                },
                {
                    "paragraph": "济水出共山南东丘，",
                    "zhushu": "共与恭同。"
                },
                {
                    "paragraph": "绝巨鹿泽，",
                    "zhushu": "绝，犹截度也。巨鹿今在髙平。"
                },
                {
                    "paragraph": "注渤海，入齐琅槐东北。",
                    "zhushu": "今济水自荥阳卷县东经陈留，至潜阴北，东北至髙平，东北经济南。至乐安博昌县入海，今碣石也。诸水所出，又与水经违错。以为凡山川，或有同名而异实，或同实而异名，或一实而数名，似是而非，似非而是。且历代久远，古今变易，语有楚夏，名号不同，未得详也。"
                },
                {
                    "paragraph": "潦水出卫皐东，",
                    "zhushu": "出塞外卫皋山。玄莵髙句骊县有潦山，小潦水所出。西河注大潦，音辽。"
                },
                {
                    "paragraph": "东南注渤海，入潦阳",
                    "zhushu": "。潦阳县属潦东。"
                },
                {
                    "paragraph": "虖沲水出晋阳城南，而西至阳曲北，而东注渤海，",
                    "zhushu": "经河间乐城，东北注渤海也。晋阳、阳曲县皆属太原。"
                },
                {
                    "paragraph": "入越章武北，",
                    "zhushu": "章武，郡名。"
                },
                {
                    "paragraph": "漳水出山阳东，东注渤海，入章武南。",
                    "zhushu": "新城汴阴县亦有漳水。"
                },
                {
                    "paragraph": "  建平元年四月丙戌，待诏太常属臣望校治，侍中光禄勋臣龚，侍中奉车都尉光禄大夫臣秀领主省。",
                    "zhushu": ""
                }
            ]
        },
        {
            "name": "大荒东经第十四",
            "zhushu": "",
            "paragraphs": [
                {
                    "paragraph": "东海之外大壑，",
                    "zhushu": "诗含神雾曰：东注无底之谷，谓此壑也。离骚曰：降土大壑。"
                },
                {
                    "paragraph": "少昊之国。",
                    "zhushu": "少昊，金天氏，帝摰之号也。"
                },
                {
                    "paragraph": "少昊孺帝颛顼于此，",
                    "zhushu": "孺，义未详。"
                },
                {
                    "paragraph": "弃其琴瑟。",
                    "zhushu": "言其壑中有琴瑟也。"
                },
                {
                    "paragraph": "有甘山者，甘水出焉，生甘渊。",
                    "zhushu": "水积则成渊也。"
                },
                {
                    "paragraph": "大荒东南隅有山，名皮母地丘。",
                    "zhushu": ""
                },
                {
                    "paragraph": "东海之外，大荒之中，有山名曰大言，日月所出。有波谷山者，有大人之国。",
                    "zhushu": "晋永嘉二年，有鹙鸟集于始安县南廿里之鷔陂中，民周虎张得之，木矢贯之铁录，其长六尺有半。以箭计之，其射者人身应长一丈五六尺也。又平州别驾髙会语云：“倭国人尝行，遭风吹度大海外，见一国人，皆长丈余，形状似胡。”盖是长翟别种，箭殆将从此国来也。外传曰：“焦侥人长三尺，短之至也。长者不过十丈，数之极也。”案河图玉版曰：“从昆仑以北九万里，得龙伯国人，长三十丈，生万八千岁而死。从昆仑以东，得大秦人，长十丈，皆衣帛。从此以东十万里，得佻人国，长三十丈五尺。从此以东十万里，得中秦国人，长一丈。”谷梁传曰：“长翟身横九畆，下其头，眉见于轼。”即长一丈人也。秦时大人见临兆，身长五丈，脚迹六尺。准斯以言，则此大人之长短，未可得限度也。"
                },
                {
                    "paragraph": "有大人之市，名曰大人之堂。",
                    "zhushu": "亦山名，形扶如堂室耳。大人时集会其上，作市肆也。"
                },
                {
                    "paragraph": "有一大人踆其上，张其两耳。",
                    "zhushu": "踆，或作俊，皆古蹲字。庄子曰：“踆于会稽”也。"
                },
                {
                    "paragraph": "有小人国，名靖人。",
                    "zhushu": "诗含神雾曰：“东北极有人，长九寸。”殆谓此小人也。或作竫，音同。"
                },
                {
                    "paragraph": "神，人面兽身，名曰犁𩵀之尸。",
                    "zhushu": "𩵀音灵字。"
                },
                {
                    "paragraph": "有潏山，杨水出焉。",
                    "zhushu": "音如谲诈之谲。"
                },
                {
                    "paragraph": "有蒍国，黍食，",
                    "zhushu": "言此国中惟有黍榖也。蒍，音口伪反。"
                },
                {
                    "paragraph": "使四鸟：虎、豹、熊、罴。",
                    "zhushu": ""
                },
                {
                    "paragraph": "大荒之中，有山名曰合虚，日月所出。有中容之国，帝俊生中容。",
                    "zhushu": "俊亦舜字假借音也。"
                },
                {
                    "paragraph": "中容人食兽木实，",
                    "zhushu": "此国中有赤木、玄木，其华、实、叶，见吕氏春秋。"
                },
                {
                    "paragraph": "使四鸟：豹、虎、熊、罴。",
                    "zhushu": ""
                },
                {
                    "paragraph": "有东口之山，有君子之国，其人衣冠带剑。",
                    "zhushu": "亦使虎豹，好谦让也。"
                },
                {
                    "paragraph": "有司幽之国，帝俊生晏龙，晏龙生司幽，司幽生思士，不妻；思女，不夫。",
                    "zhushu": "言其人直思感而气通，无配合而生子。此庄生所谓白鹄相视，眸子不运而感风化之𩔗也。"
                },
                {
                    "paragraph": "食黍食兽，是使四鸟。有大阿之山者。",
                    "zhushu": ""
                },
                {
                    "paragraph": "大荒中有山，名曰明星，日月所出。",
                    "zhushu": ""
                },
                {
                    "paragraph": "有白民之国，帝俊生帝鸿，帝鸿生白民，白民销姓，黍食，使四鸟：虎、豹、熊、罴。",
                    "zhushu": "又有乘黄兽，乘之以致寿考也。"
                },
                {
                    "paragraph": "有青丘之国。有狐，九尾。",
                    "zhushu": "太平则出而为瑞也。"
                },
                {
                    "paragraph": "有柔仆民，是维嬴土之国。",
                    "zhushu": "蠃，犹沃衍也。音盈。"
                },
                {
                    "paragraph": "有黑齿之国，",
                    "zhushu": "齿如漆也。"
                },
                {
                    "paragraph": "帝俊生黑齿，",
                    "zhushu": "圣人神化无方，故其后世所降育，多有殊𩔗异状之人。诸言生者，多谓其苖裔，未必是亲所产。"
                },
                {
                    "paragraph": "姜姓，黍食，使四鸟。",
                    "zhushu": ""
                },
                {
                    "paragraph": "有夏州之国，有盖余之国。",
                    "zhushu": ""
                },
                {
                    "paragraph": "有神人，八首人面，虎身十尾，名曰天吴。",
                    "zhushu": "水伯。"
                },
                {
                    "paragraph": "大荒之中，有山名曰鞠陵于天、",
                    "zhushu": "音菊。"
                },
                {
                    "paragraph": "东极、离瞀，",
                    "zhushu": "三山名也。音榖瞀。"
                },
                {
                    "paragraph": "日月所出，名曰折丹，",
                    "zhushu": "神人。"
                },
                {
                    "paragraph": "东方曰折，",
                    "zhushu": "单吁之。"
                },
                {
                    "paragraph": "来风曰俊，",
                    "zhushu": "未详来风所在也。"
                },
                {
                    "paragraph": "处东极以出入风。",
                    "zhushu": "言此人能节宣风气，时其出入。"
                },
                {
                    "paragraph": "东海之渚中，",
                    "zhushu": "渚，岛。"
                },
                {
                    "paragraph": "有神，人面鸟身，珥两黄蛇，",
                    "zhushu": "以蛇贯耳。"
                },
                {
                    "paragraph": "践两黄蛇，名曰禺䝞。黄帝生禺𧴆，禺𧴆生禺京，",
                    "zhushu": "即禺强也。"
                },
                {
                    "paragraph": "禺京处北海，禺𧴆处东海，是惟海神。",
                    "zhushu": "言分治一海而为神也。𧴆，一本作号。"
                },
                {
                    "paragraph": "有招摇山，融水出焉。有国曰玄股，",
                    "zhushu": "自髀以下如漆。"
                },
                {
                    "paragraph": "黍食，使四鸟。有困民国，勾姓而食。有人曰王亥，两手操鸟，方食其头。王亥托于有易、河伯仆牛。",
                    "zhushu": "河伯、仆牛皆人姓名。托，寄也。见汲郡竹书。"
                },
                {
                    "paragraph": "有易杀王亥，取仆牛。",
                    "zhushu": "竹书曰：“殷王子亥宾于有易而淫焉，有易之君绵臣杀而放之。是故殷王甲㣲假师于河伯，以伐有易，灭之，遂杀其君绵臣也。”"
                },
                {
                    "paragraph": "河念有易，有易潜出，为国于兽，方食之，名曰摇民。",
                    "zhushu": "言有易本与河伯友善，王甲征，殷之贤王，假师以义伐罪，故河伯不得不助灭之。暨而哀念有易，使得潜化而出，化为摇民国。"
                },
                {
                    "paragraph": "帝舜生戏，戏生摇民。",
                    "zhushu": ""
                },
                {
                    "paragraph": "海内有两人，",
                    "zhushu": "此乃有易所化作也。"
                },
                {
                    "paragraph": "名曰女丑，",
                    "zhushu": "即女丑之尸。言其变化无常也。然则一以涉化津而遯神域者，亦无往而不之，触感而寄迹矣。范蠡之伦。亦闻其风者也。"
                },
                {
                    "paragraph": "女丑有大蟹。",
                    "zhushu": "广千里也。"
                },
                {
                    "paragraph": "大荒之中，有山名曰孽摇頵羝，上有扶木，柱三百里，其叶如芥。",
                    "zhushu": "柱，犹起高也。叶似芥菜。"
                },
                {
                    "paragraph": "有谷曰温源谷，",
                    "zhushu": "温源，即汤谷也。"
                },
                {
                    "paragraph": "汤谷上有扶木，",
                    "zhushu": "扶桑在上。"
                },
                {
                    "paragraph": "一日方至，一日方出，",
                    "zhushu": "言交会相代也。"
                },
                {
                    "paragraph": "皆载于乌。",
                    "zhushu": "中有三足乌。"
                },
                {
                    "paragraph": "有神，人面犬耳，兽身，珥两青蛇，名曰奢比尸。有五彩之鸟，相郷弃沙，",
                    "zhushu": "未闻沙义。"
                },
                {
                    "paragraph": "惟帝俊下友。",
                    "zhushu": "亦未闻也。"
                },
                {
                    "paragraph": "帝下两坛，彩鸟是司。",
                    "zhushu": "言山下有舜二坛，五彩鸟主之。"
                },
                {
                    "paragraph": "大荒之中，有山名曰猗天苏门，日月所生。有埙民之国。",
                    "zhushu": "音如諠哗之諠。"
                },
                {
                    "paragraph": "有綦山，",
                    "zhushu": "音忌。"
                },
                {
                    "paragraph": "又有摇山，有䰝山，",
                    "zhushu": "音如釜甑之甑。"
                },
                {
                    "paragraph": "又有门户山，又有盛山，又有待山，有五彩之鸟。",
                    "zhushu": ""
                },
                {
                    "paragraph": "东荒之中，有山名曰壑明俊疾，日月所出。有中容之国。东北海外，又有三青马、三骓、",
                    "zhushu": "马苍白杂毛为骓。"
                },
                {
                    "paragraph": "甘华，爰有遗玉、三青鸟、三骓、视肉、",
                    "zhushu": "聚肉有眼。"
                },
                {
                    "paragraph": "甘华、甘柤、百榖所在，",
                    "zhushu": "言自生也。"
                },
                {
                    "paragraph": "有女和月母之国。有人名曰𪂧，",
                    "zhushu": "音婉。"
                },
                {
                    "paragraph": "北方曰𪂧，来之风曰𤟇。",
                    "zhushu": "言亦有两名也。音剡。"
                },
                {
                    "paragraph": "是处东极隅以止日月，使无相间出没，司其短长。",
                    "zhushu": "言𪂧主察日月出入，不令得相间错，知景之短长。"
                },
                {
                    "paragraph": "大荒东北隅中，有山名曰凶犁土丘。应龙处南极，",
                    "zhushu": "应龙，龙有翼者也。"
                },
                {
                    "paragraph": "杀尤与夸父，",
                    "zhushu": "蚩尤作兵者。"
                },
                {
                    "paragraph": "不得复上，",
                    "zhushu": "应龙遂住地下。"
                },
                {
                    "paragraph": "故下数旱，",
                    "zhushu": "上无复作雨者故也。"
                },
                {
                    "paragraph": "旱而为应龙之状，乃得大雨。",
                    "zhushu": "今之土龙本此。气应自然冥感，非人所能为者。"
                },
                {
                    "paragraph": "东海中有流波山，入海七千里。其上有兽，状如牛，苍身而无角，一足，出入水则必风雨。其光如日月，其声如雷，其名曰䕫。黄帝得之，以其皮为皷，橛以雷兽之骨，",
                    "zhushu": "雷兽，即雷神也。人面龙身，皷其腹者。橛，犹击也。"
                },
                {
                    "paragraph": "声闻五百里，以威天下。",
                    "zhushu": ""
                }
            ]
        },
        {
            "name": "大荒南经第十五",
            "zhushu": "",
            "paragraphs": [
                {
                    "paragraph": "南海之外，赤水之西，流沙之东，",
                    "zhushu": "赤水出昆仑山，流沙出钟山也。"
                },
                {
                    "paragraph": "有兽，左右有首，名曰䟣踼。",
                    "zhushu": "出𤟇名国，黜、惕两音。"
                },
                {
                    "paragraph": "有三青兽相并，名曰双双。",
                    "zhushu": "言体合为一也。公羊传所云“双双而俱至”者，盖谓此也。"
                },
                {
                    "paragraph": "有阿山者。南海之中，有汜天之山，赤水穷焉。",
                    "zhushu": "流极于此山也。"
                },
                {
                    "paragraph": "赤水之东，有苍梧之野，舜与叔均之所葬也。",
                    "zhushu": "叔均，摘均也。舜廵狩，死于苍梧而葬之，摘圴因留，死亦葬焉。基今在九疑之中。"
                },
                {
                    "paragraph": "爰有文贝、",
                    "zhushu": "即紫贝也。"
                },
                {
                    "paragraph": "离俞、",
                    "zhushu": "即离朱。  "
                },
                {
                    "paragraph": "久、",
                    "zhushu": "即鸺鹠也。"
                },
                {
                    "paragraph": "鹰贾、",
                    "zhushu": "贾，亦鹰属。"
                },
                {
                    "paragraph": "委维、",
                    "zhushu": "即委蛇也。"
                },
                {
                    "paragraph": "熊、罴、象、虎、豹、狼。视肉。",
                    "zhushu": ""
                },
                {
                    "paragraph": "有荥山，荥水出焉。黑水之南，有玄蛇食麈。",
                    "zhushu": "今南方蚦蛇吞鹿，亦此类。"
                },
                {
                    "paragraph": "有巫山者，西有黄鸟、帝药、八斋。",
                    "zhushu": "天帝神仙药在此也。"
                },
                {
                    "paragraph": "黄鸟于巫山司此玄蛇。",
                    "zhushu": "言主之也。"
                },
                {
                    "paragraph": "大荒之中，有不庭之山，荥水穷焉。有人三身，帝俊妻娥皇，生此三身之国，",
                    "zhushu": "盖后裔所出也。"
                },
                {
                    "paragraph": "姚姓，黍食，使四鸟。",
                    "zhushu": "姚，舜姓也。"
                },
                {
                    "paragraph": "有渊四方，四隅皆达，",
                    "zhushu": "言渊四角皆旁通也。"
                },
                {
                    "paragraph": "北属黑水，南属大荒。",
                    "zhushu": "属，犹连也。"
                },
                {
                    "paragraph": "北旁名曰少和之渊，南旁名曰从渊，",
                    "zhushu": "音騘马之騘。"
                },
                {
                    "paragraph": "舜之所浴也。",
                    "zhushu": "言舜尝在此中澡浴也。"
                },
                {
                    "paragraph": "又有成山，甘水穷焉。",
                    "zhushu": "甘水出甘山，极此中也。"
                },
                {
                    "paragraph": "有季禺之国，颛顼之子，食黍。",
                    "zhushu": "言此国人，颛顼之裔子也。"
                },
                {
                    "paragraph": "有羽民之国，其民皆生毛羽。有卵民之国，其民皆生卵。",
                    "zhushu": "即卵生也。"
                },
                {
                    "paragraph": "大荒之中，有不姜之山，黑水穷焉。",
                    "zhushu": "黑水出昆仑山。"
                },
                {
                    "paragraph": "又有贾山，汔水出焉。又有言山，又有登备之山，",
                    "zhushu": "即登葆山，群巫所从上下者也。"
                },
                {
                    "paragraph": "有恝恝之山。",
                    "zhushu": "音如券契之契。"
                },
                {
                    "paragraph": "又有蒲山，澧",
                    "zhushu": "音礼。"
                },
                {
                    "paragraph": "水出焉。又有隗山，",
                    "zhushu": "音隗嚣。"
                },
                {
                    "paragraph": "其西有丹，其东有玉。又南，有山，漂水出焉。",
                    "zhushu": "音栗。"
                },
                {
                    "paragraph": "有尾山，有翠山。",
                    "zhushu": "言此山有翠鸟也。"
                },
                {
                    "paragraph": "有盈民之国，于姓，黍食。又有人方食木叶。",
                    "zhushu": ""
                },
                {
                    "paragraph": "有不死之国，阿姓，甘木是食。",
                    "zhushu": "甘木，即不死树，食之不老。"
                },
                {
                    "paragraph": "大荒之中，有山名曰去痓。南极果，北不成，去痓果",
                    "zhushu": "。音如风痓之痓。未详。"
                },
                {
                    "paragraph": "南海渚中，有神，人面，珥两青蛇，践两赤蛇，曰不廷胡余。",
                    "zhushu": "一神名耳。"
                },
                {
                    "paragraph": "有神，名曰因因乎，南方曰因乎，夸风曰乎民，",
                    "zhushu": "亦有二名。"
                },
                {
                    "paragraph": "处南极以出入风。",
                    "zhushu": ""
                },
                {
                    "paragraph": "有襄山，又有重阴之山。有人食兽，曰季厘。帝俊生季厘，故曰季厘之国。有缗渊。",
                    "zhushu": "音昏。"
                },
                {
                    "paragraph": "少昊生倍伐，倍伐降处缗渊。有水四方，名曰俊坛。",
                    "zhushu": "水状似土坛，因名舜坛也。"
                },
                {
                    "paragraph": "有臷民之国。",
                    "zhushu": "为人黄色。"
                },
                {
                    "paragraph": "帝舜生无淫，降臷处，是谓巫臷民。巫臷民朌姓，食榖，不绩不经，服也；",
                    "zhushu": "言自然有布帛也。"
                },
                {
                    "paragraph": "不稼不穑，食也。",
                    "zhushu": "言五榖自生也。种之为稼，収之为穑。"
                },
                {
                    "paragraph": "爰有歌舞之鸟，鸾鸟自歌，凤鸟自舞；爰有百兽，相群爰处，百榖所聚。",
                    "zhushu": ""
                },
                {
                    "paragraph": "大荒之中，有山名曰融天，海水南入焉。有人曰凿齿，羿杀之。",
                    "zhushu": "射杀之也。"
                },
                {
                    "paragraph": "有蜮山者，有蜮民之国，",
                    "zhushu": "音惑。"
                },
                {
                    "paragraph": "桑姓，食黍，射蜮是食。",
                    "zhushu": "蜮，短狐也，似鼈，含沙射人，中之则病死。此山出之，亦以名云。"
                },
                {
                    "paragraph": "有人方扜弓射黄蛇，",
                    "zhushu": "扞，挽也。音纡。"
                },
                {
                    "paragraph": "名曰蜮人。",
                    "zhushu": ""
                },
                {
                    "paragraph": "有宋山者，有赤蛇，名曰育蛇。有木生山上，名曰枫木。枫木蚩尤所弃其桎梏，",
                    "zhushu": "蚩尤为黄帝所得，械而杀之，已摘弃其械，化而为树也。"
                },
                {
                    "paragraph": "是谓枫木。",
                    "zhushu": "即今枫香树。"
                },
                {
                    "paragraph": "有人方齿虎尾，名曰祖状之尸。",
                    "zhushu": "音如柤棃之柤。"
                },
                {
                    "paragraph": "有小人名曰焦侥之国，",
                    "zhushu": "皆长三尺。"
                },
                {
                    "paragraph": "几姓，嘉榖是食。",
                    "zhushu": ""
                },
                {
                    "paragraph": "大荒之中，有山名㱙涂之山，",
                    "zhushu": "音朽。"
                },
                {
                    "paragraph": "青水穷焉。",
                    "zhushu": "青水出昆仑。"
                },
                {
                    "paragraph": "有云雨之山。有木名曰栾，",
                    "zhushu": "音栾。"
                },
                {
                    "paragraph": "禹攻云雨。",
                    "zhushu": "攻，谓槎伐其林木。"
                },
                {
                    "paragraph": "有赤石焉，生栾，",
                    "zhushu": "言山有精灵，复变生此木于赤石之上。"
                },
                {
                    "paragraph": "黄本，赤枝青叶，群帝焉取药。",
                    "zhushu": "言树、花、实皆为神药。"
                },
                {
                    "paragraph": "有国曰颛顼，生伯服，食黍。有鼬姓之国。",
                    "zhushu": "音如橘柚之柚。"
                },
                {
                    "paragraph": "有苕山，又有宗山，又有姓山，又有壑山，又有陈州山，又有东州山。又有白水山，白水出焉，而生白渊，昆吾之师所浴也。",
                    "zhushu": "昆吾，古王者号。音义曰：“昆吾，山名，溪水也，出善金。”二文有异，莫知所辨测。"
                },
                {
                    "paragraph": "有人，名曰张弘，在海上捕鱼。海中有张弘之国，",
                    "zhushu": "或曰：“即奇肱人。”疑非。"
                },
                {
                    "paragraph": "食鱼，使四鸟。",
                    "zhushu": ""
                },
                {
                    "paragraph": "有人焉，鸟喙，有翼，方捕鱼于海。",
                    "zhushu": ""
                },
                {
                    "paragraph": "大荒之中。有人名曰驩头。鲧妻士敬，士敬子曰炎融，生驩头。驩头人面鸟喙，有翼，食海中鱼，杖翼而行，",
                    "zhushu": "翅不可以飞，倚杖之用而已。"
                },
                {
                    "paragraph": "维宜𦬊苣，穋杨是食。",
                    "zhushu": "管子说地所宜云：“其种穋、䄫、黑黍。”皆禾𩔗也。苣、黑黍，今字作禾旁。起、秬、虬三音。"
                },
                {
                    "paragraph": "有驩头之国。",
                    "zhushu": ""
                },
                {
                    "paragraph": "帝尧、帝喾、帝舜葬于岳山，",
                    "zhushu": "即秋山也。"
                },
                {
                    "paragraph": "爰有文贝、离俞、　久、鹰贾、延维、视肉、熊、罴、虎、豹。朱木、赤支、青华、玄实。有申山者。",
                    "zhushu": ""
                },
                {
                    "paragraph": "大荒之中，有山，名曰天台高山，海水入焉。",
                    "zhushu": ""
                },
                {
                    "paragraph": "东南海之外，甘水之间，有羲和之国。有女子名曰羲和，方浴日于甘渊。",
                    "zhushu": "羲和，盖天地始生，主日月者也。故启筮曰：“空桑之苍苍，八极之既张，乃有夫羲和，是主日月，职出入，以为晦明。”又曰：“瞻彼上天，一明一晦。有夫羲和之子，出于汤谷。”故尧因此而立羲和之官，以主四时。其后世遂为此国，作日月之象而掌之，沐浴运转之于甘水中，以効其出入汤谷、虞渊也，所谓“世不失职”耳。"
                },
                {
                    "paragraph": "羲和者，帝俊之妻，生十日。",
                    "zhushu": "言生十子，各以日名名之，故言生十日，数十也。"
                },
                {
                    "paragraph": "有盖犹之山者，其上有甘柤，枝干皆赤，黄叶，白华，黑实。东又有甘华，枝干皆赤，黄叶。有青马，有赤马，名曰三骓。有视肉。有小人，名曰菌人。",
                    "zhushu": "音如朝菌之菌。"
                },
                {
                    "paragraph": "有南𩔗之山，爰有遗玉、青马、三骓、视肉、甘华，百谷所在。",
                    "zhushu": ""
                }
            ]
        },
        {
            "name": "大荒西经第十六",
            "zhushu": "",
            "paragraphs": [
                {
                    "paragraph": "西北海之外，大荒之隅，有山而不合，名曰不周负子，",
                    "zhushu": "淮南子曰：“昔者共工与颛顼争帝，怒而触不周之山，天维绝，地柱折。”故今此山缺壊不周匝也。"
                },
                {
                    "paragraph": "有两黄兽守之。有水曰寒暑之水。水西有湿山，水东有幕山。",
                    "zhushu": "音莫。"
                },
                {
                    "paragraph": "有禹攻共工国山。",
                    "zhushu": "言攻其国，杀其臣相柳扵此山。启筮曰：“共工，人面蛇身，朱发”也。"
                },
                {
                    "paragraph": "有国，名曰淑士，颛顼之子。",
                    "zhushu": "言亦出自高阳氏也。"
                },
                {
                    "paragraph": "有神十人，名曰女娲之肠，",
                    "zhushu": "或作“女娲之腹”。"
                },
                {
                    "paragraph": "化为神，处栗广之野，",
                    "zhushu": "女娲，古神女而帝者，人面蛇身，一日中七十变，其腹化为此神。栗广，野名。娲，音爪。"
                },
                {
                    "paragraph": "横道而处。",
                    "zhushu": "言断道也。"
                },
                {
                    "paragraph": "有人名曰石夷，来风曰韦，",
                    "zhushu": "来，或作本也。"
                },
                {
                    "paragraph": "处西北隅，以司日月之长短。",
                    "zhushu": "言察日月晷度之节。"
                },
                {
                    "paragraph": "有五彩之鸟，有冠，名曰㹥鸟。",
                    "zhushu": "尔雅云：“㹥，夣鸟。”即此也。"
                },
                {
                    "paragraph": "有大泽之长山。有白民之国。",
                    "zhushu": ""
                },
                {
                    "paragraph": "西北海之外，赤水之东，有长胫之国。",
                    "zhushu": "脚长三丈。"
                },
                {
                    "paragraph": "有西周之国，姫姓，食榖。有人方耕，名曰叔均。帝俊生后稷，",
                    "zhushu": "俊宜为喾。喾弟二妃生后稷也。"
                },
                {
                    "paragraph": "稷降以百榖。稷之弟曰台蠒，",
                    "zhushu": "音胎。"
                },
                {
                    "paragraph": "生叔均。叔均是代其父及稷播百榖，始作耕。有赤国妻氏。有双山。",
                    "zhushu": ""
                },
                {
                    "paragraph": "西海之外，大荒之中，有方山者，上有青树，名曰柜格之松，",
                    "zhushu": "木名。音矩。"
                },
                {
                    "paragraph": "日月所出入也。",
                    "zhushu": ""
                },
                {
                    "paragraph": "西北海之外，赤水之西，有先民之国，食榖，使四鸟。有北狄之国，黄帝之孙曰始均，始均生北狄。有芒山。有桂山。有榣山，",
                    "zhushu": "此山多桂及榣木，因名云耳。"
                },
                {
                    "paragraph": "其上有人，号曰太子长琴。颛顼生老童，",
                    "zhushu": "世本云：“颛顼娶于滕坟氏，谓之女禄，产老童也。”"
                },
                {
                    "paragraph": "老童生祝融，",
                    "zhushu": "即童黎也。高辛氏人，正号曰祝融也。"
                },
                {
                    "paragraph": "祝融生太子长琴，是处摇山，始作乐风。",
                    "zhushu": "创制乐风曲也。"
                },
                {
                    "paragraph": "有五彩鸟三名，一曰皇鸟，一曰鸾鸟，一曰凤鸟。有虫，状如莬，胸以后者裸不见，",
                    "zhushu": "言皮色青，故不见其祼露处。"
                },
                {
                    "paragraph": "青如猿状。",
                    "zhushu": "状又似猿。"
                },
                {
                    "paragraph": "大荒之中，有山名曰丰沮玉门，日月所入。有灵山，巫咸、巫即、巫朌、巫彭、巫姑、巫真、巫礼、巫抵、巫谢、巫罗十巫，从此升降，百药爰在。",
                    "zhushu": "群巫上下此山采之也。"
                },
                {
                    "paragraph": "西有王母之山，壑山、海山。",
                    "zhushu": "皆群大灵之山。"
                },
                {
                    "paragraph": "有沃之国，",
                    "zhushu": "言其土饶沃也。"
                },
                {
                    "paragraph": "沃民是处。沃之野，凤鸟之卵是食，甘露是饮，凡其所欲，其味尽存。",
                    "zhushu": "言其所愿滋味，此无所不备。"
                },
                {
                    "paragraph": "爰有甘华、甘柤、白桞、视肉、三骓、璇瑰、瑶碧、",
                    "zhushu": "璇瑰，亦玉名。穆天子传曰：“枝斯璿瑰。”校、回二音。"
                },
                {
                    "paragraph": "白木、琅玕、",
                    "zhushu": "树色正白。今南方有文木，亦黑木也。"
                },
                {
                    "paragraph": "白丹、青丹、",
                    "zhushu": "又有黑丹也。孝经援神契曰：“王者徳至山𨹧而黑丹出。”然则丹者别是彩名，亦犹黑、白、黄皆云丹也。"
                },
                {
                    "paragraph": "多银、䥫。鸾鸟自歌，凤鸟自舞，爰有百兽，相群是处，是谓沃之野。有三青鸟，赤首黑目，一名曰大𪁐，一名少𪁐，",
                    "zhushu": "音黎。"
                },
                {
                    "paragraph": "一名曰青鸟。",
                    "zhushu": "皆西王母所使也。"
                },
                {
                    "paragraph": "有轩辕之台，射者不敢西向射，畏轩辕之台。",
                    "zhushu": "敬难黄帝之神。"
                },
                {
                    "paragraph": "大荒之中，有龙山，日月所入。有三泽水，名曰三淖，昆吾之所食也。",
                    "zhushu": "穆天子传曰：“滔水，浊繇氏之所食”，亦此𩔗也。"
                },
                {
                    "paragraph": "有人衣青，以袂蔽面，",
                    "zhushu": "袂䄂。"
                },
                {
                    "paragraph": "名曰女丑之尸。有女子之国。",
                    "zhushu": "王颀至沃沮国，尽东界，问其耆老，云：“国人常乘船捕鱼，遭风，见吹数十日。东一国在大海中，纯女无男。”即此国也。"
                },
                {
                    "paragraph": "有桃山，有虻山，有桂山，有于土山。有丈夫之国。",
                    "zhushu": "其国无妇人也。"
                },
                {
                    "paragraph": "有弇州之山，五彩之鸟仰天，",
                    "zhushu": "张口嘘天。"
                },
                {
                    "paragraph": "名曰鸣鸟。爰有百乐歌舞之风。",
                    "zhushu": "爰有百种伎乐歌舞风曲。"
                },
                {
                    "paragraph": "有轩辕之国，",
                    "zhushu": "其人人面蛇身。"
                },
                {
                    "paragraph": "江山之南，栖为吉，",
                    "zhushu": "即穷山之际也。山居为栖。吉者，言无凶夭。"
                },
                {
                    "paragraph": "不寿者乃八百岁。",
                    "zhushu": "寿者数千岁。"
                },
                {
                    "paragraph": "西海陼中，有神，人面鸟身，珥两青蛇，践两赤蛇，名曰弇兹。",
                    "zhushu": ""
                },
                {
                    "paragraph": "大荒之中，有山名曰日月山，天枢也。呉姖天门，日月所入。有神，人面无臂，两足反属于头上，名曰嘘。",
                    "zhushu": "言嘘啼也。"
                },
                {
                    "paragraph": "颛顼生老童，老童生重及𥠖。",
                    "zhushu": "世本云：“老童娶于根水氏，谓之骄福，产重及𥠖。”"
                },
                {
                    "paragraph": "帝令重献上天，令𥠖卬下地，",
                    "zhushu": "古者人神杂扰无别，颛顼乃命南正重司天以属神，命火正𥠖司地以属民。重实上夭，𥠖实下地。献、卬，义未详也。"
                },
                {
                    "paragraph": "下地是生噎。处于西极，以行日月星辰之行次。",
                    "zhushu": "主察日月星辰之度数次舍也。"
                },
                {
                    "paragraph": "有人反臂，名曰天虞。",
                    "zhushu": "亦尸虞也。"
                },
                {
                    "paragraph": "有女子方浴月。帝俊妻常羲，生月十有二，此始浴之。",
                    "zhushu": "义与羲和浴日同。"
                },
                {
                    "paragraph": "有玄丹之山，",
                    "zhushu": "出黑丹也。"
                },
                {
                    "paragraph": "有五色之鸟，人面有发。爰有青鴍、",
                    "zhushu": "音文。"
                },
                {
                    "paragraph": "黄鷔、",
                    "zhushu": "音敖。"
                },
                {
                    "paragraph": "青鸟、黄鸟，其所集者，其国亡。有池名孟翼之攻，颛顼之池。",
                    "zhushu": "孟翼，人姓名也。"
                },
                {
                    "paragraph": "大荒之中，有山名曰鏖鏊巨，",
                    "zhushu": "鏊，音如敖。"
                },
                {
                    "paragraph": "日月所入者。有兽，左右有首，名曰屏蓬。",
                    "zhushu": "即并封也，语有轻重耳。"
                },
                {
                    "paragraph": "有巫山者。有壑山者。有金门之山，有人名曰黄姖之尸。有比翼之鸟。有白鸟，青翼、黄尾、玄喙。",
                    "zhushu": "奇鸟。"
                },
                {
                    "paragraph": "有赤犬，名曰天犬，其所下者有兵。",
                    "zhushu": "周书云：“天狗所止地尽倾，余光烛天为流星，长十数丈，其疾如风，其声如雷，其光如电。”呉楚七国反时，吠过梁国者是也。"
                },
                {
                    "paragraph": "西海之南，流沙之濵，赤水之后，黑水之前，有大山名曰昆仑之丘。有神，人面虎身，有文有尾，皆白，处之。",
                    "zhushu": "言其尾以白为点駮。"
                },
                {
                    "paragraph": "其下有弱水之渊环之。",
                    "zhushu": "其水不胜鸿毛，"
                },
                {
                    "paragraph": "其外有炎火之山，投物辄然。",
                    "zhushu": "今去扶南东万里，有耆薄国，东复五千里许，有火山国，其山虽霖雨，火常然。火中有白鼠，时出山边求食，人捕得之，以毛作布，今之火干布是也，即此山之类。"
                },
                {
                    "paragraph": "有人戴胜，虎齿，有豹尾，穴处，名曰西王母。",
                    "zhushu": "河图玉版亦曰：“西王母居昆仑之山。”西山经曰：“西王母居玉山。”穆天子传曰：“乃纪名迹于弇山之右，曰西王母之山也。”然则西王母虽以昆仑之宫，亦自有离宫别窟，逰息之处，不专住一山也。故记事者各举所见而言之。"
                },
                {
                    "paragraph": "此山万物尽有。",
                    "zhushu": ""
                },
                {
                    "paragraph": "大荒之中，有山名曰常阳之山，日月所入，",
                    "zhushu": ""
                },
                {
                    "paragraph": "有寒荒之国，有二人：女祭、女薎。",
                    "zhushu": "或持觯，或持俎，"
                },
                {
                    "paragraph": "有寿麻之国。",
                    "zhushu": "吕氏春秋曰：“南服寿府，此怀阘耳。”"
                },
                {
                    "paragraph": "南岳娶州山女，名曰女虔。女虔生季格，季格生寿麻。寿麻正立无景，疾呼无向。",
                    "zhushu": "言其禀形气有异于人也。列仙传曰：“玄俗无景。”"
                },
                {
                    "paragraph": "爰有大暑，不可以往。",
                    "zhushu": "言热炙杀人也。"
                },
                {
                    "paragraph": "有人无首，操戈盾立，名曰夏耕之尸。",
                    "zhushu": "亦行天尸之类。"
                },
                {
                    "paragraph": "故成汤伐夏桀于章山，克之，",
                    "zhushu": "于章，山名。"
                },
                {
                    "paragraph": "斩耕厥前。",
                    "zhushu": "头亦在前者。"
                },
                {
                    "paragraph": "耕既立，无首，走厥咎，",
                    "zhushu": "逃避罪也。"
                },
                {
                    "paragraph": "乃降于巫山。",
                    "zhushu": "自窜于巫山。巫山，今在建平巫县。"
                },
                {
                    "paragraph": "有人名曰呉回，奇左，是无右臂。",
                    "zhushu": "即奇肱也。呉回，祝融弟，亦为火正也。"
                },
                {
                    "paragraph": "有盖山之国。有树，赤皮支干，青叶，名曰朱木。",
                    "zhushu": "或作朱威木也。"
                },
                {
                    "paragraph": "有一臂民。",
                    "zhushu": "北极下亦有一脚人，见河图玉版。"
                },
                {
                    "paragraph": "大荒之中，有山名曰大荒之山，日月所入。有人焉，三面，是颛顼之子，三面一臂。",
                    "zhushu": "无左臂也。"
                },
                {
                    "paragraph": "三面之人不死，",
                    "zhushu": "言人头三边各有面也。玄莬太守王颀至沃沮国，问其耆老，云：“复有一破船，随波岀在海岸边，上有一人，项中复有面。与语不觧，了不食而死。”此是两面人也。吕氏春秋曰：“一臂三面之郷也。”"
                },
                {
                    "paragraph": "是谓大荒之野。",
                    "zhushu": ""
                },
                {
                    "paragraph": "西南海之外，赤水之南，流沙之西，有人珥两青蛇，乘两龙，名曰夏后开。开上三嫔于天，",
                    "zhushu": "嫔，妇也。言献美人于天帝。"
                },
                {
                    "paragraph": "得九辩与九歌以下。",
                    "zhushu": "皆天帝乐名也。开登天而窃以下，用之也。开筮曰：“昔彼九冥，是与帝辩同宫之序，是为九歌。”又曰：“不得切辩与九歌，以国于下。”义具见于归蔵。"
                },
                {
                    "paragraph": "此天穆之野，高二千仞，",
                    "zhushu": "竹书曰：“颛顼产伯鲧，是维若阳，居天穆之阳也。”"
                },
                {
                    "paragraph": "开焉得始歌九招。",
                    "zhushu": "竹书曰：“夏后开舞九招也。”"
                },
                {
                    "paragraph": "有互人之国。",
                    "zhushu": "人面鱼身。"
                },
                {
                    "paragraph": "炎帝之孙，",
                    "zhushu": "炎帝，神农。"
                },
                {
                    "paragraph": "名曰灵恝，",
                    "zhushu": "音如券契之契。"
                },
                {
                    "paragraph": "灵恝生互人，是能上下于天。",
                    "zhushu": "言能乘云雨也。"
                },
                {
                    "paragraph": "有鱼偏枯，名曰鱼妇。颛顼死即复苏。",
                    "zhushu": "言其人能变化也。"
                },
                {
                    "paragraph": "风道北来，天乃大水泉，",
                    "zhushu": "言泉水得风暴溢出。道，尤从也。韩非曰：“玄鹤二八，道南方而来。”"
                },
                {
                    "paragraph": "蛇乃化为鱼，是谓鱼妇。颛顼死即复苏。",
                    "zhushu": "淮南子曰：“后稷龙在建木西，其人死复苏，其半为鱼。”盖谓此也。"
                },
                {
                    "paragraph": "有青鸟，身黄赤足，六首，名曰𪇆鸟。",
                    "zhushu": "音触。"
                },
                {
                    "paragraph": "有大巫山，有金之山。西南大荒之中隅，有徧勾、常羊之山。",
                    "zhushu": ""
                },
                {
                    "paragraph": "  按：夏后开即启，避汉景帝讳云。",
                    "zhushu": ""
                }
            ]
        },
        {
            "name": "大荒北经第十七",
            "zhushu": "",
            "paragraphs": [
                {
                    "paragraph": "东北海之外，大荒之中，河水之间，附禺之山，帝颛顼与九嫔葬焉。",
                    "zhushu": "此皆殊俗，义所作蒙。"
                },
                {
                    "paragraph": "爰有　久、文贝、离俞、鸾鸟、凰鸟、大物、小物，",
                    "zhushu": "言备有也。"
                },
                {
                    "paragraph": "有青鸟、琅鸟、玄鸟、黄鸟、虎、豹、熊、罴、黄蛇、视肉、璿、瑰、瑶、碧，皆出卫于山。",
                    "zhushu": "在其山边也。"
                },
                {
                    "paragraph": "丘，方圆三百里，丘南帝俊竹林在焉，大可为舟。",
                    "zhushu": "言舜林中竹一节则可以为船也。"
                },
                {
                    "paragraph": "竹南有赤泽水，",
                    "zhushu": "水色赤也。"
                },
                {
                    "paragraph": "名曰封渊。",
                    "zhushu": "封，亦大也。"
                },
                {
                    "paragraph": "有三桑无枝。",
                    "zhushu": "皆髙百仞。"
                },
                {
                    "paragraph": "丘西有沉渊，颛顼所浴。",
                    "zhushu": ""
                },
                {
                    "paragraph": "有胡不与之国，",
                    "zhushu": "一国复名耳，今胡夷语皆通然。"
                },
                {
                    "paragraph": "烈姓，黍食。",
                    "zhushu": ""
                },
                {
                    "paragraph": "大荒之中，有山名曰不咸。有肃慎氏之国。",
                    "zhushu": "今肃慎国，去辽东三千余里，穴居，无衣，衣猪皮，冬以膏涂体，厚数分，用却风寒。其人皆工射，弓长四尺，劲强。箭以楛为之，长尺五寸，青石为铜。此春秋时隼集陈侯之庭所得矢也。晋大兴三年，平州刺史崔毖遣别驾髙会使来献肃慎氏之弓矢，箭镞有似铜骨作者。问云，转与海内国，通得用此。今名之为挹娄国，出好貂、赤玉。岂从海外转而至此乎？后汉书所谓挹娄国是也。"
                },
                {
                    "paragraph": "有悲蛭，四翼。",
                    "zhushu": "翡、窒两音。"
                },
                {
                    "paragraph": "有虫，兽首蛇身，名曰琴虫。",
                    "zhushu": "亦蛇𩔗也。"
                },
                {
                    "paragraph": "有人名曰大人。有大人之国，厘姓，黍食。有大青蛇，黄头，食麈。",
                    "zhushu": "今南方蚦蛇食鹿，鹿亦麈属也。"
                },
                {
                    "paragraph": "有榆山。有鲧攻程州之山。",
                    "zhushu": "皆因其事而名物也。"
                },
                {
                    "paragraph": "大荒之中，有山名曰衡天。有先民之山。有槃木千里。",
                    "zhushu": "音盘。"
                },
                {
                    "paragraph": "有叔歜国，",
                    "zhushu": "音昨感反，一音触。"
                },
                {
                    "paragraph": "颛顼之子，黍食，使四鸟：虎、豹、熊、罴。有黑虫，如熊状，名曰猎猎。",
                    "zhushu": "或作獡，音夕同。"
                },
                {
                    "paragraph": "有北齐之国，姜姓，使虎、豹、熊、罴。",
                    "zhushu": ""
                },
                {
                    "paragraph": "大荒之中，有山名曰先槛大逢之山，河、济所入，海北注焉。",
                    "zhushu": "河、济注海，已复出海外，入此山中也。"
                },
                {
                    "paragraph": "其西有山，名曰禹所积石。有阳山者，有顺山者，顺水出焉。",
                    "zhushu": ""
                },
                {
                    "paragraph": "有始州之国。有丹山。",
                    "zhushu": "此山纯出丹朱也。竹书曰：“和甲西征，得一丹山。”今所在亦有丹山，丹出土穴中。"
                },
                {
                    "paragraph": "有大泽，方千里，群鸟所觧。",
                    "zhushu": "穆天子传曰：“北至广原之野，飞鸟所觧其羽，乃于此猎鸟兽，绝群，载羽百车。”竹书亦曰：“穆王北征，行流沙千里，积羽千里。”皆谓此泽也。"
                },
                {
                    "paragraph": "有毛民之国，",
                    "zhushu": "其人面体皆生毛。"
                },
                {
                    "paragraph": "依姓，食黍，使四鸟。禹生均国，均国生役采，役采",
                    "zhushu": "采，一作来。"
                },
                {
                    "paragraph": "生修鞈。",
                    "zhushu": "音如单祫之祫。"
                },
                {
                    "paragraph": "修鞈杀绰人，",
                    "zhushu": "人名。"
                },
                {
                    "paragraph": "帝念之，潜为之国，",
                    "zhushu": "潜，宻用之为国。"
                },
                {
                    "paragraph": "是此毛民。",
                    "zhushu": ""
                },
                {
                    "paragraph": "有儋耳之国，任姓，",
                    "zhushu": "其人耳大下儋，垂在肩上。失崖儋耳，镂画其耳，亦以放之也。"
                },
                {
                    "paragraph": "禺号子，食榖。北海之渚中，",
                    "zhushu": "言在海岛中种粟给食，谓禺强也。"
                },
                {
                    "paragraph": "有神，人面鸟身，珥两青蛇，践两赤蛇，名曰禺强。",
                    "zhushu": ""
                },
                {
                    "paragraph": "大荒之中，有山名曰北极天樻，",
                    "zhushu": "音匮。"
                },
                {
                    "paragraph": "海水北注焉。有神，九首人面，鸟身，名曰九凤。又有神，衔蛇操蛇，其状虎首人身，四蹄长肘，名曰强良。",
                    "zhushu": "亦在畏兽𦘕中。"
                },
                {
                    "paragraph": "大荒之中，有山名曰成都载天。有人珥两黄蛇，把两黄蛇，名曰夸父。后土生信，信生夸父。夸父不量力，欲追日景，逮之于禺谷，",
                    "zhushu": "禺渊，日所入也，今作虞。"
                },
                {
                    "paragraph": "将饮河而不足也，将走大泽，未至，死于此。",
                    "zhushu": "渴死。"
                },
                {
                    "paragraph": "应龙已杀尤，又杀夸父，",
                    "zhushu": "上云夸父不量力，与日竞而死，今此复云为应龙所杀，死无定名，触事而寄，明其变化无方，不可揆测。"
                },
                {
                    "paragraph": "乃去南方处之，故南方多雨。",
                    "zhushu": "言龙水物，以𩔗相感故也。"
                },
                {
                    "paragraph": "又有无膓之国，是任姓，",
                    "zhushu": "为人长也。"
                },
                {
                    "paragraph": "无继子食鱼。",
                    "zhushu": "维，亦当作䏿，谓䏝膓也。"
                },
                {
                    "paragraph": "共工臣名曰相繇，",
                    "zhushu": "相柳也，语声转耳。"
                },
                {
                    "paragraph": "九首蛇身，自环，",
                    "zhushu": "言转旋也。"
                },
                {
                    "paragraph": "食于九土。",
                    "zhushu": "言贪残也。"
                },
                {
                    "paragraph": "其所歍所尼，",
                    "zhushu": "歍，呕，犹喷咤。尼，止也。"
                },
                {
                    "paragraph": "即为源泽，",
                    "zhushu": "言多气力。"
                },
                {
                    "paragraph": "不辛乃苦，",
                    "zhushu": "言气酷烈。"
                },
                {
                    "paragraph": "百兽莫能处。",
                    "zhushu": "言畏之也。"
                },
                {
                    "paragraph": "禹湮洪水，杀相繇，",
                    "zhushu": "禹塞洪水，由以溺杀之也。"
                },
                {
                    "paragraph": "其血腥臭，不可生榖，其地多水，不可居也。",
                    "zhushu": "言其膏血滂流，成渊水也。"
                },
                {
                    "paragraph": "禹湮之，三仞三沮，",
                    "zhushu": "言禹以土塞之，地陷壊也。"
                },
                {
                    "paragraph": "乃以为池，群帝是因以为台，",
                    "zhushu": "地下宜积土，故众帝因来在此共作台。"
                },
                {
                    "paragraph": "在昆仑之北。有岳之山，㝷竹生焉。",
                    "zhushu": "寻，大竹名。"
                },
                {
                    "paragraph": "大荒之中，有山名曰不句，海水入焉。有系昆之山者，有共工之台，射者不敢北向。",
                    "zhushu": "言畏之也。"
                },
                {
                    "paragraph": "有人衣青衣，名曰黄帝女魃。",
                    "zhushu": "音如旱妭之魃。"
                },
                {
                    "paragraph": "蚩尤作兵伐黄帝，黄帝乃令应龙攻之冀州之野。",
                    "zhushu": "冀州，中土也。黄帝亦教虎、豹、熊、罴，以与炎帝战于阪泉之野而灭之，见史记。"
                },
                {
                    "paragraph": "应龙畜水，尤请风伯雨师纵大风雨。黄帝乃下天女曰魃，雨止，遂杀蚩尤。魃不得复上，所居不雨。",
                    "zhushu": "旱气在也。"
                },
                {
                    "paragraph": "叔均言之帝，后置之赤水之北。",
                    "zhushu": "远徙之也。"
                },
                {
                    "paragraph": "叔均乃为田祖，",
                    "zhushu": "主田之官。诗云：“田祖有神。”"
                },
                {
                    "paragraph": "魃时亡之。",
                    "zhushu": "畏见逐也。"
                },
                {
                    "paragraph": "所欲逐之者，令曰：“神北行！”",
                    "zhushu": "向水位也。"
                },
                {
                    "paragraph": "先除水道，决通沟渎。",
                    "zhushu": "言逐之必得雨，故见先除水道，今之逐魃是也。"
                },
                {
                    "paragraph": "有人方食鱼，名曰深目民之国，昐姓，食鱼。",
                    "zhushu": "亦胡类，但眼绝深，黄帝时姓也。"
                },
                {
                    "paragraph": "有钟山者。有女子衣青衣，名曰赤水女子献。",
                    "zhushu": "神女也。"
                },
                {
                    "paragraph": "大荒之中，有山名曰融父山，顺水入焉。有人名曰犬戎。黄帝生苖龙，苖龙生融吾，融吾生弄",
                    "zhushu": "一作卞。"
                },
                {
                    "paragraph": "明，弄明生白犬，白犬有牝牡，",
                    "zhushu": "言自相配合也。"
                },
                {
                    "paragraph": "是为犬戎，肉食。有赤兽，马状无首，名曰戎宣王尸。",
                    "zhushu": "犬戎之神名也。"
                },
                {
                    "paragraph": "有山，名曰齐州之山、君山、𩰿山、",
                    "zhushu": "音潜。"
                },
                {
                    "paragraph": "鲜野山、鱼山。有人一目，当面中生。一曰是威姓，少昊之子，食黍。有继无民。继无民，任姓，无骨子，食气、鱼。",
                    "zhushu": "言有无骨人也。尸子曰：“徐偃王有筋无骨。”"
                },
                {
                    "paragraph": "西北海外，流沙之东，有国曰中䡢，颛顼之子，食黍。有国名曰赖丘。有犬戎国。有神，人面兽身，名曰犬戎。",
                    "zhushu": ""
                },
                {
                    "paragraph": "西北海外，黑水之北，有人有翼，名曰苖民。",
                    "zhushu": "三苖之民。"
                },
                {
                    "paragraph": "颛顼生驩头，驩头生苖民。苖民百姓食肉。有山名曰章山。",
                    "zhushu": ""
                },
                {
                    "paragraph": "大荒之中，有衡石山、九阴山、泂野之山，上有赤树，青叶赤华，名曰若木。",
                    "zhushu": "生昆仑西，附西极，其华光赤下照地。"
                },
                {
                    "paragraph": "有牛𥠖之国。有人无骨，儋耳之子。",
                    "zhushu": "儋耳人生无骨子也。"
                },
                {
                    "paragraph": "西北海之外，赤水之北，有章尾山。有神，人面蛇身而赤，",
                    "zhushu": "身长千里。"
                },
                {
                    "paragraph": "直目正乘，",
                    "zhushu": "直目，目从也。正乘，未闻。"
                },
                {
                    "paragraph": "其瞑乃晦，其视乃明，",
                    "zhushu": "言视为昼，眠为夜也。"
                },
                {
                    "paragraph": "不食不寝不息，风雨是谒，",
                    "zhushu": "言能请致风雨。"
                },
                {
                    "paragraph": "是烛九阴，",
                    "zhushu": "照九阴之幽𨼆也。"
                },
                {
                    "paragraph": "是谓烛龙。",
                    "zhushu": "离骚曰：“日安不到，烛龙何燿？”诗含神雾曰：“天不足西北，无有阴阳消息，故有龙衔精以往黜天门中云。”淮南子曰：“长于委羽之山，不见天日也。”"
                }
            ]
        },
        {
            "name": "海内经第十八",
            "zhushu": "",
            "paragraphs": [
                {
                    "paragraph": "东海之内，北海之隅，有国名曰朝鲜、天毒。其人水居，",
                    "zhushu": "朝鲜，今乐浪郡也。天毒，即天竺国。贵道徳，有文书、金银、钱货，浮屠出此国中也。晋大兴四年，天竺胡王献珍寳。"
                },
                {
                    "paragraph": "偎人爱之。",
                    "zhushu": "偎，亦爱也。音𨼆隈。"
                },
                {
                    "paragraph": "西海之内，流沙之中，有国名曰壑市。",
                    "zhushu": "音郝。"
                },
                {
                    "paragraph": "西海之内，流沙之西，有国名曰沮叶。",
                    "zhushu": "音如汜滥之汜。"
                },
                {
                    "paragraph": "流沙之西，有鸟山者，三水出焉。",
                    "zhushu": "三水同出一山也。"
                },
                {
                    "paragraph": "爰有黄金、璿瑰、丹货、银、铁，皆流于此中。",
                    "zhushu": "言其中有杂珍奇寳也。"
                },
                {
                    "paragraph": "又有淮山，好水出焉。",
                    "zhushu": ""
                },
                {
                    "paragraph": "流沙之东，黑水之西，有朝云之国、司𥏰之国。黄帝妻雷祖，生昌意。",
                    "zhushu": "世本云：“黄帝娶于西𨹧氏之子，谓之累祖，产青阳及昌意。”"
                },
                {
                    "paragraph": "昌意降处若水，生韩流。",
                    "zhushu": "竹书云：“昌意降居若水，产帝乾荒。”乾荒即韩流也，生帝颛顼。"
                },
                {
                    "paragraph": "韩流擢首谨耳、",
                    "zhushu": "擢首，长咽。谨耳，未闻。"
                },
                {
                    "paragraph": "人面豕喙、麟身渠股、",
                    "zhushu": "渠，车辋。言跰脚也。天传曰：“大如车渠。”"
                },
                {
                    "paragraph": "豚止，",
                    "zhushu": "止，足。"
                },
                {
                    "paragraph": "取淖子曰阿女，生帝颛顼。",
                    "zhushu": "世本云：“颛顼母，浊山氏之子，名昌仆。”"
                },
                {
                    "paragraph": "流沙之东，黑水之间，有山名不死之山。",
                    "zhushu": "即员丘也。"
                },
                {
                    "paragraph": "华山、青水之东，有山名曰肇山。有人名曰栢高。",
                    "zhushu": "栢子高，仙者也。"
                },
                {
                    "paragraph": "栢高上下于此，至于天。",
                    "zhushu": "言翺翔云天，往来此山也。"
                },
                {
                    "paragraph": "西南黑水之间，有都广之野，后稷葬焉。",
                    "zhushu": "其城方三百里，盖天下之中，素女所出也。离骚曰：“绝都广野而直指号。”"
                },
                {
                    "paragraph": "爰有膏菽、膏稻、膏黍、膏稷，",
                    "zhushu": "言味好皆滑如膏。外传曰：“膏粢之子，菽豆粢粟”也。"
                },
                {
                    "paragraph": "百榖自生，冬夏播琴。",
                    "zhushu": "播琴，犹播殖，方俗言耳。"
                },
                {
                    "paragraph": "鸾鸟自歌，凤鸟自舞，灵寿实华，",
                    "zhushu": "灵寿，木名也，似竹，有枝节。"
                },
                {
                    "paragraph": "草木所聚。",
                    "zhushu": "在此丛殖也。"
                },
                {
                    "paragraph": "爰有百兽，相群爰处。",
                    "zhushu": "于此群聚。"
                },
                {
                    "paragraph": "此草也，冬夏不死。",
                    "zhushu": ""
                },
                {
                    "paragraph": "南海之内，黑水、青水之间，有木名曰若木，",
                    "zhushu": "树赤华青。"
                },
                {
                    "paragraph": "若水出焉。有禺中之国。有列襄之国。有灵山。有赤蛇在木上，名曰蝡蛇，木食。",
                    "zhushu": "言不食禽兽也。音如耎弱之耎。"
                },
                {
                    "paragraph": "有盐长之国。有人焉，鸟首，名曰鸟氏。",
                    "zhushu": "今佛书中有此人，即鸟夷也。"
                },
                {
                    "paragraph": "有九丘，以水络之，",
                    "zhushu": "络，犹绕也。"
                },
                {
                    "paragraph": "名曰陶唐之丘、",
                    "zhushu": "陶唐，尧号。"
                },
                {
                    "paragraph": "有叔得之丘、孟盈之丘、昆吾之丘、",
                    "zhushu": "此山出名金也。尸子曰：“昆吾之金。”"
                },
                {
                    "paragraph": "黑白之丘、赤望之丘、参卫之丘、武夫之丘、",
                    "zhushu": "此山出美石。"
                },
                {
                    "paragraph": "神民之丘。",
                    "zhushu": "言上有神人。"
                },
                {
                    "paragraph": "有木，青叶紫茎，玄华黄实，名曰建木，百仞无枝。有九欘，",
                    "zhushu": "枝回曲也。音如斤斸之斸。"
                },
                {
                    "paragraph": "下有九枸，",
                    "zhushu": "根盘错也。淮南子曰：“木大则根欋。”音劬。"
                },
                {
                    "paragraph": "其实如麻，",
                    "zhushu": "似麻子也。"
                },
                {
                    "paragraph": "其叶如芒，",
                    "zhushu": "芒，木似棠梨也。"
                },
                {
                    "paragraph": "大皥爰过，",
                    "zhushu": "言庖羲于此经过也。"
                },
                {
                    "paragraph": "黄帝所为。",
                    "zhushu": "言治䕶之也。"
                },
                {
                    "paragraph": "有窫窳，龙首，是食人。",
                    "zhushu": "在弱水中。"
                },
                {
                    "paragraph": "有青兽、人面，名曰猩猩。",
                    "zhushu": "能言。"
                },
                {
                    "paragraph": "西南有巴国。",
                    "zhushu": "今三巴是。"
                },
                {
                    "paragraph": "大皥生咸鸟，咸鸟生乘厘，乘厘生后照，后照是始为巴人。",
                    "zhushu": "为之始祖。"
                },
                {
                    "paragraph": "有国名曰流黄辛氏，",
                    "zhushu": "即鄷氏也。"
                },
                {
                    "paragraph": "其域中方三百里，其出是尘土。",
                    "zhushu": "言殷盛也。"
                },
                {
                    "paragraph": "有巴遂山，渑水出焉。又有朱卷之国。有黑蛇，青首，食象。",
                    "zhushu": "即巴蛇也。"
                },
                {
                    "paragraph": "南方有贑巨人，",
                    "zhushu": "即枭阳也。音感。"
                },
                {
                    "paragraph": "人面长臂，黑身有毛，反踵，见人笑亦笑，唇蔽其面，因即逃也。又有黑人，虎首鸟足，两手持蛇，方啗之。",
                    "zhushu": ""
                },
                {
                    "paragraph": "有羸民，鸟足。",
                    "zhushu": "音盈。"
                },
                {
                    "paragraph": "有封豕。",
                    "zhushu": "大犹也。羿射杀之。"
                },
                {
                    "paragraph": "有人曰苖民。",
                    "zhushu": "三苖民也。"
                },
                {
                    "paragraph": "有神焉，人首蛇身，长如辕，",
                    "zhushu": "大如车毂，泽神也。"
                },
                {
                    "paragraph": "左右有首，",
                    "zhushu": "岐头。"
                },
                {
                    "paragraph": "衣紫衣，冠旃冠，名曰延维。",
                    "zhushu": "委蛇。"
                },
                {
                    "paragraph": "人主得而飨食之，伯天下。",
                    "zhushu": "齐桓公出田于大泽，见之，遂覇诸侯。亦见庄周，作朱冠。"
                },
                {
                    "paragraph": "有鸾鸟自歌，凤鸟自舞。凤鸟首文曰德，翼文曰顺，膺文曰仁，背文曰义，见则天下和。",
                    "zhushu": "言和平也。"
                },
                {
                    "paragraph": "又有青兽，如莬，名曰𡹤狗。",
                    "zhushu": "音如朝菌之菌。"
                },
                {
                    "paragraph": "有翠鸟，有孔鸟。",
                    "zhushu": "孔雀也。"
                },
                {
                    "paragraph": "南海之内，有衡山，",
                    "zhushu": "南岳。"
                },
                {
                    "paragraph": "有菌山，",
                    "zhushu": "音芝菌。"
                },
                {
                    "paragraph": "有桂山。",
                    "zhushu": "或云：“衡山有菌桂，桂员似竹。”见本草。"
                },
                {
                    "paragraph": "有山名三天子之都。",
                    "zhushu": "一本“三天子之鄣山”。"
                },
                {
                    "paragraph": "南方苍梧之丘，苍梧之渊，其中有九嶷",
                    "zhushu": "音疑。"
                },
                {
                    "paragraph": "山，舜之所葬，在长沙零𨹧界中。",
                    "zhushu": "山今在零𨹧营道县南，其山九谿皆相似，故云九疑。古者总名其地为苍梧也。"
                },
                {
                    "paragraph": "北海之内，有蛇山者，蛇水出焉，东入于海。有五彩之鸟，飞蔽一郷，",
                    "zhushu": "汉宣帝元康元年，五色鸟以万数过蜀都，即此鸟也。"
                },
                {
                    "paragraph": "名曰翳鸟。",
                    "zhushu": "凤属也。离骚曰：“驷玉虬而乘翳。”"
                },
                {
                    "paragraph": "又有不距之山，巧倕葬其西。",
                    "zhushu": "倕，尧巧工也。音瑞。"
                },
                {
                    "paragraph": "北海之内，有反缚盗械、带戈常倍之佐，名曰相顾之尸。",
                    "zhushu": "亦贰负臣危之类。"
                },
                {
                    "paragraph": "伯夷父生西岳，西岳生先龙，先龙是始生氐羌，氐羌乞姓。",
                    "zhushu": "伯夷父，颛顼师，今氐羌其苖裔也。"
                },
                {
                    "paragraph": "北海之内，有山名曰幽都之山，黑水出焉。其上有玄鸟、玄蛇、玄豹、玄虎、",
                    "zhushu": "黑虎名儵，见尔雅。"
                },
                {
                    "paragraph": "玄狐、蓬尾。",
                    "zhushu": "蓬，丛也。阻留反。说苑曰：“蓬狐文豹之皮。”"
                },
                {
                    "paragraph": "有大玄之山，有玄丘之民。",
                    "zhushu": "言丘上人物尽黑也。"
                },
                {
                    "paragraph": "有大幽之国，",
                    "zhushu": "即幽民也，穴居无衣。"
                },
                {
                    "paragraph": "有赤胫之民。",
                    "zhushu": "膝己下正赤色。"
                },
                {
                    "paragraph": "有钉灵之国。其民从膝已下有毛，马蹄，善走。",
                    "zhushu": "诗含神雾曰：“马蹄自鞭其蹄，日行三百里。”"
                },
                {
                    "paragraph": "炎帝之孙伯𨹧，伯𨹧同吴权之妻阿女缘妇，",
                    "zhushu": "同，犹通，言淫之也。吴权，人姓名。"
                },
                {
                    "paragraph": "缘妇孕三年，",
                    "zhushu": "孕，懐身也。"
                },
                {
                    "paragraph": "是生𡔷、延、殳，始为侯，",
                    "zhushu": "三子名也。殳，音殊。"
                },
                {
                    "paragraph": "𡔷、延是始为钟，",
                    "zhushu": "世本云：“母句作罄，倕作钟。”"
                },
                {
                    "paragraph": "为乐风。",
                    "zhushu": "作乐之曲制。"
                },
                {
                    "paragraph": "黄帝生骆明，骆明生白马，白马是为鲧。",
                    "zhushu": "即禹父也。世本曰：“黄帝生昌意，昌意生颛顼，颛顼生鲧。”"
                },
                {
                    "paragraph": "帝俊生禺号，禺号生淫梁，淫梁生番禺，是始为舟。",
                    "zhushu": "世本云：“共皷货狄作舟。”"
                },
                {
                    "paragraph": "番禺生奚仲，奚仲生吉光，吉光是始以木为车。",
                    "zhushu": "世本云：“奚仲作车。”此言吉光，明其父子共创作意，是以互称之。"
                },
                {
                    "paragraph": "少皥生般，",
                    "zhushu": "音班。"
                },
                {
                    "paragraph": "般是始为弓矢。",
                    "zhushu": "世本云：“牟夷作矢，挥作弓。”弓、矢一器，作者两人，于义有疑。此言般之作，是。"
                },
                {
                    "paragraph": "帝俊赐羿彤弓素矰，",
                    "zhushu": "彤弓，朱弓；矰，矢名，以白羽羽之。外传：“白羽之矰，望之如荼”也。"
                },
                {
                    "paragraph": "以扶下国，",
                    "zhushu": "言令羿以射道除患，扶助下国。"
                },
                {
                    "paragraph": "羿是始去恤下地之百艰。",
                    "zhushu": "言射杀凿齿、封豕之属也。有穷后羿慕羿射，故号此名也。"
                },
                {
                    "paragraph": "帝俊生晏龙，晏龙是为琴瑟。",
                    "zhushu": "世本云：“伏羲作琴，神农作瑟。”"
                },
                {
                    "paragraph": "帝俊有子八人，是始为歌舞。帝俊生三身，三身生义均，义均是始为巧倕，是始作下民百巧。后稷是播百榖。稷之孙曰叔均，是始作牛耕。",
                    "zhushu": "始用牛犁也。"
                },
                {
                    "paragraph": "大比赤阴，",
                    "zhushu": "或作“音”。"
                },
                {
                    "paragraph": "是始为国。",
                    "zhushu": "得封为国。"
                },
                {
                    "paragraph": "禹、鲧是始布土，均定九州。",
                    "zhushu": "布，犹敷也。书曰：“禹敷土，定高山大川。”"
                },
                {
                    "paragraph": "炎帝之妻、赤水之子听訞生炎居，炎居生节并，节并生戏器，戏器生祝融。",
                    "zhushu": "祝融，髙辛氏火正号。"
                },
                {
                    "paragraph": "祝融降处于江水，生共工，共工生术器。术器首方颠，",
                    "zhushu": "头顶平也。"
                },
                {
                    "paragraph": "是复土穰，以处江水。",
                    "zhushu": "复祝融之所也。"
                },
                {
                    "paragraph": "共工生后土，后土生噎鸣，噎鸣生岁十有二。",
                    "zhushu": "生十二子，皆以岁名名之，故云然。"
                },
                {
                    "paragraph": "洪水滔天，",
                    "zhushu": "滔，漫也。"
                },
                {
                    "paragraph": "鲧窃帝之息壤以堙洪水，",
                    "zhushu": "息壤者，言土自长息无限，故可以塞洪水也。开筮曰：“滔滔洪水，无所止极，伯鲧乃以息石、息壤以填洪水。”汉元帝时，临淮徐县地踊长五六里，髙二丈，即息壤之𩔗也。"
                },
                {
                    "paragraph": "不待帝命。帝令祝融杀鲧于羽郊。",
                    "zhushu": "羽山之郊。"
                },
                {
                    "paragraph": "鲧复生禹，",
                    "zhushu": "开筮曰：“鲧死三岁不腐，剖之以吴刀，化为黄龙也。”"
                },
                {
                    "paragraph": "帝乃命禹卒布土以定九州。",
                    "zhushu": "鲧绩用不成，故复命禹终其功。"
                },
                {
                    "paragraph": "山海经终。",
                    "zhushu": ""
                }
            ]
        }
    ]
}