{
    "name": "儀禮",
    "author": "東漢・鄭玄",
    "loadChapterCount": 2,
    "chapters": [
        {
            "name": "士冠禮第一",
            "paragraphs": [
                {
                    "paragraph": "士冠禮第一",
                    "zhushu": "",
                    "type": 1
                },
                {
                    "paragraph": "士冠禮。筮于廟門。",
                    "zhushu": "筮者，以蓍問日吉凶於易也。冠必筮日於廟門者，重以成人之禮，成子孫也。廟，謂禰廟。不於堂者，嫌蓍之靈由廟神。"
                },
                {
                    "paragraph": "主人玄冠朝服，緇帶素韠，即位于門東，西面。",
                    "zhushu": "主人，將冠者之父兄也。玄冠，委貌也。朝服者，十五升布衣而素裳也。衣不言色者，衣與冠同也。筮必朝服者，尊蓍龜之道。緇帶，黒繒帶也。士帶博二寸，再繚四寸，屈垂三尺。素韠曰韋韠，長三尺，上廣一尺，下廣二尺，其頸五寸，肩、革帶博三寸。天子與其臣，玄冕以視朔，皮弁以日視朝。諸侯與其臣，皮弁以視朔，朝服以日視朝。凡染黒，五入爲緅，七入爲緇，玄則六入與？"
                },
                {
                    "paragraph": "有司如主人服，即位於西方，東面，北上。",
                    "zhushu": "有司，羣吏有事者，謂主人之吏，所自辟除府史以下，今時卒吏及假吏是也。"
                },
                {
                    "paragraph": "筮與席、所卦者，具饌于西塾。",
                    "zhushu": "筮，所以問吉凶，謂蓍也。所卦者，所以畫地記爻。易曰：“六畫而成卦。”饌，陳也。具，俱也。西塾，門外西堂也。"
                },
                {
                    "paragraph": "布席于門中，闑西閾外，西面。",
                    "zhushu": "闑，門橛。閾，閫也。古文“闑”爲“𣙗”，“閾”爲“蹙”。"
                },
                {
                    "paragraph": "筮人執筴，抽上韇，兼執之，進受命於主人。",
                    "zhushu": "筮人，有司主三易者。韇，藏筴之器。今時藏弓矢者，謂之韇丸也。兼，并也。進，前也，自西方而前。受命者，當知所筮也。"
                },
                {
                    "paragraph": "宰自右少退，贊命。",
                    "zhushu": "宰，有司主政教者。自，由也。賛，佐也。命，告也。佐主人告所以筮也。少儀曰：“賛幣自左，詔辭自右。”。"
                },
                {
                    "paragraph": "筮人許諾，右還，即席坐，西面。卦者在左。",
                    "zhushu": "即，就也。東靣受命，右還，北行就席。卦者，有司主畫地識爻者也。"
                },
                {
                    "paragraph": "卒筮，書卦，執以示主人。",
                    "zhushu": "卒，已也。書卦者，筮人以方冩所得之卦也。"
                },
                {
                    "paragraph": "主人受眡，反之。",
                    "zhushu": "反，還也。"
                },
                {
                    "paragraph": "筮人還，東面，旅占，卒，進告吉。",
                    "zhushu": "旅，衆也。還與其屬共占之。古文“旅”作“臚”。"
                },
                {
                    "paragraph": "若不吉，則筮遠日，如𥘉儀。",
                    "zhushu": "逺日，旬之外。"
                },
                {
                    "paragraph": "徹筮席，",
                    "zhushu": "徹，去也，斂也。"
                },
                {
                    "paragraph": "宗人告事畢。",
                    "zhushu": "宗人，有司主禮者。"
                },
                {
                    "paragraph": "主人戒賔，賔禮辭，許。",
                    "zhushu": "戒，警也，吿也。賔，主人之僚友。古者有吉事，則樂與賢者歡成之。有凶事，則欲與賢者哀戚之。今將冠子，故就告僚友使來。禮辭，一辭而許。再辭而許，曰固辭。三辭曰終辭，不許也。"
                },
                {
                    "paragraph": "主人再拜，賔荅拜。主人退，賔拜送。",
                    "zhushu": "退，去也，歸也。"
                },
                {
                    "paragraph": "前期三日，筮賔，如求日之儀。",
                    "zhushu": "前期三日，空二日也。筮賔，筮其可使冠子者，賢者恒吉。冠義曰：“古者冠禮，筮日筮賔，所以敬冠事。敬冠事，所以重禮。重禮，所以爲國本。”。"
                },
                {
                    "paragraph": "乃宿賔。賔如主人服，出門左，西面，再拜。主人東面，荅拜。",
                    "zhushu": "宿，進也。宿者必先戒，戒不必宿。其不宿者，爲衆賔，或悉來，或否。主人朝服。"
                },
                {
                    "paragraph": "乃宿賔，賔許，主人再拜，賔荅拜。主人退，賔拜送。",
                    "zhushu": "乃宿賔者，親相見，致其辭。"
                },
                {
                    "paragraph": "宿賛冠者一人，亦如之。",
                    "zhushu": "賛冠者，佐賔爲冠事者，謂賔若他官之屬，中士若下士也。宿之以筮賔之明日。"
                },
                {
                    "paragraph": "厥明夕，爲期于廟門之外。主人立于門東，兄弟在其南，少退，西面，北上。有司皆如宿服，立于西方，東面，北上。",
                    "zhushu": "厥，其也。宿服，朝服。"
                },
                {
                    "paragraph": "𢷤者請期，宰告曰：“質明行事。”",
                    "zhushu": "𢷤者，有司佐禮者。在主人曰𢷤，在客曰介。質，正也。宰告曰：“旦日正明行冠事。”。"
                },
                {
                    "paragraph": "吿兄弟及有司。",
                    "zhushu": "𢷤者告也。"
                },
                {
                    "paragraph": "告事畢，",
                    "zhushu": "宗人告也。"
                },
                {
                    "paragraph": "𢷤者吿期于賔之家。夙興，設洗，直于東榮，南北以堂深。水在洗東，",
                    "zhushu": "夙，早也。興，起也。洗，承盥洗者棄水器也。士用鐡。榮，屋翼也。周制自卿大夫以下，其室爲夏屋。水器尊卑皆用金罍，及大小異。"
                },
                {
                    "paragraph": "陳服于房中西墉下，東領北上。",
                    "zhushu": "墉，牆。"
                },
                {
                    "paragraph": "爵弁服，纁裳，純衣，緇帶，韎韐。",
                    "zhushu": "此與君祭之服。雜記曰：“士弁而祭於公。”爵弁者，冕之次，其色赤而㣲黒，如爵頭然，或謂之緅，其布三十升。纁裳，淺絳裳。凡染絳，一入謂之縓，再入謂之頳，三入謂之纁，朱則四入與。純衣，絲衣也。餘衣皆用布，唯冕與爵弁服用絲耳。先裳後衣者，欲令下近緇，明衣與帶同色。韎韐，緼韍也。士緼韍而幽衡，合韋爲之。士染以茅蒐，因以名焉。今齊人名蒨爲韎韐。韍之制似韠，冠弁者不與衣陳而言於上，以冠名服耳。今文纁皆作熏。"
                },
                {
                    "paragraph": "皮弁服素積，緇帶，素韠。",
                    "zhushu": "此與君視朔之服也。皮弁者，以白鹿皮爲冠，象上古也。積猶辟也，以素爲裳，辟蹙其要中。皮弁之衣，用布亦十五升，其色象焉。"
                },
                {
                    "paragraph": "玄端，玄裳、黃裳、雜裳可也，緇帶，爵韠。",
                    "zhushu": "此莫夕於朝之服。玄端即朝服之衣，易其裳耳。上士玄裳，中士黃裳，下士雜裳。雜裳者，前玄後黃。易曰：“夫玄黃者，天地之雜色，天玄而地黃。”士皆爵韋爲韠，其爵同。不以玄冠名服者，是爲緇布冠陳之。玉藻曰：“韠，君朱，大夫素，士爵韋。"
                },
                {
                    "paragraph": "緇布冠缺項，靑組纓屬于缺。緇纚廣終幅，長六尺。皮弁笄，爵弁笄，緇組紘纁邉，同篋。”",
                    "zhushu": "缺，讀如“有頍者弁”之頍。緇布冠無笄者著頍，圍髪際，結項中，隅爲四綴，以固冠也。項中有𦁐，亦由固頍爲之耳。今未冠笄者著卷幘，頍象之所生也。滕、薛名蔮爲頍。屬，猶著。纚，今之幘梁也。終，充也。纚一幅長六尺，足以韜髪而結之矣。笄，今之簮。有笄者屈組爲紘，垂爲飾。無笄者纓而結其絛。纁邉，組側赤也。同篋，謂此上凡六物。隋方曰篋。"
                },
                {
                    "paragraph": "櫛實于簞。",
                    "zhushu": "簞，笥也。"
                },
                {
                    "paragraph": "蒲筵二，在南。",
                    "zhushu": "筵，席也。"
                },
                {
                    "paragraph": "側尊一甒醴，在服北。有篚實勺、觶、角柶，脯醢，南上。",
                    "zhushu": "側，猶特也。無偶曰側，置酒曰尊。側者，無玄酒。服北者，纁裳北也。篚，竹器如笭者。勺，尊升，所以𣂏酒也。爵三升曰觶。柶狀如七，以角爲之者，欲滑也。南上者，篚次尊，籩豆次篚。古文“甒”作“廡”。"
                },
                {
                    "paragraph": "爵弁、皮弁、緇布冠，各一匴，執以待于西坫南，南面，東上。賔升則東面。",
                    "zhushu": "爵弁者，制如冕，黒色，但無繅耳。周禮：“王之皮弁，㑹五采玉琪，象邸玉笄。諸侯及孤卿大夫之冕、皮弁，各以其等爲之。”則士之皮弁，又無玉象邸飾。緇布冠，今小吏冠其遺象也。匴，竹器名，今之冠箱也。執之者，有司也。坫在堂角。古文“匴”作“篹”，“坫”爲“䄡”。"
                },
                {
                    "paragraph": "主人玄端爵韠，立于阼階下，直東序，西面。",
                    "zhushu": "玄端，士入廟之服也。阼，猶酢也。東階所以荅酢賔客也。堂東西牆謂之序。"
                },
                {
                    "paragraph": "兄弟畢袗玄，立于洗東，西面，北上。",
                    "zhushu": "兄弟，主人親戚也。畢，猶盡也。袗，同也。玄者，玄衣、玄裳也，緇帶韠。位在洗東，退於主人。不爵韠者，降於主人也。古文“袗”爲“均”也。"
                },
                {
                    "paragraph": "𢷤者玄端，負東塾。",
                    "zhushu": "東塾，門内東堂，負之北面。"
                },
                {
                    "paragraph": "將冠者采衣，紒，在房中，南面。",
                    "zhushu": "采衣，未冠者所服。玉藻曰：“童子之節也，緇布衣，錦縁，錦紳并紐，錦束髪，皆朱錦也。”紒，結髪。古文“紒”爲“結”。"
                },
                {
                    "paragraph": "賔如主人服，賛者玄端從之，立于外門之外。",
                    "zhushu": "外門，大門外。"
                },
                {
                    "paragraph": "𢷤者告，",
                    "zhushu": "告者出請入告。"
                },
                {
                    "paragraph": "主人迎出門左，西面再拜，賔荅拜。",
                    "zhushu": "左，東也。出以東爲左，入以東爲右。"
                },
                {
                    "paragraph": "主人揖賛者，與賔揖，先入。",
                    "zhushu": "賛者賤，揖之而已。又與賔揖，先入道之，賛者隨賔。"
                },
                {
                    "paragraph": "毎曲揖，",
                    "zhushu": "周左宗廟。入外門，將東曲，揖。直廟，將北曲，又揖。"
                },
                {
                    "paragraph": "至于廟門，揖入。三揖，至于階，三讓。",
                    "zhushu": "入門將右曲，揖；將北曲，揖；當碑，揖。"
                },
                {
                    "paragraph": "主人升，立于序端，西面。賔西序東面。",
                    "zhushu": "主人、賔俱升，立相郷。"
                },
                {
                    "paragraph": "賛者盥于洗西，升，立于房中，西面南上。",
                    "zhushu": "盥於洗西，由賔階升也。立于房中，近其事也。南上，尊於主人之賛者。古文“盥”皆作“浣”。"
                },
                {
                    "paragraph": "主人之賛者，筵于東序，少北，西面。",
                    "zhushu": "主人之賛者，其屬中士若下士。筵，布席也。東序，主人位也。適子冠於阼，少北，辟主人。"
                },
                {
                    "paragraph": "將冠者出房，南面。",
                    "zhushu": "南面，立于房外之西，待賔命。"
                },
                {
                    "paragraph": "賛者奠纚笄櫛于筵南端。",
                    "zhushu": "賛者，賔之賛冠者也。奠，停也。古文“櫛”爲“節”。"
                },
                {
                    "paragraph": "賔揖將冠者，將冠者即筵坐，賛者坐，櫛，設纚。",
                    "zhushu": "即，就。設，施。"
                },
                {
                    "paragraph": "賔降，主人降。賔辭，主人對。",
                    "zhushu": "主人降，爲賔將盥，不敢安位也。辭對之辭未聞。"
                },
                {
                    "paragraph": "賔盥卒，壹揖壹讓，升。主人升，復初位。",
                    "zhushu": "揖、讓皆壹者，降於初。古文“壹”皆作“一”。"
                },
                {
                    "paragraph": "賔筵前坐，正纚，興，降西階一等。執冠者升一等，東面授賔。",
                    "zhushu": "正纚者，將加冠，冝親之。興，起也。降，下也。下一等，升一等，則中等相授。冠，緇布冠也。"
                },
                {
                    "paragraph": "賔右手執項，左手執前，進容，乃祝，坐如初，乃冠。興，復位。賛者卒。",
                    "zhushu": "進容者，行翔而前鶬焉，至則立祝。坐如初，坐筵前。興，起也。復位，西序東面。卒，謂設缺項結纓也。"
                },
                {
                    "paragraph": "冠者興，賔揖之適房，服玄端爵韠，出房，南面。",
                    "zhushu": "復出房南面者，一加禮成，觀衆以容體。"
                },
                {
                    "paragraph": "賔揖之，即筵坐，櫛，設笄。賔盥，正纚如初，降二等，受皮弁，右執項，左執前，進祝，加之如初，復位。賛者卒紘。",
                    "zhushu": "如初，爲不見者言也。卒紘，謂繫屬之。"
                },
                {
                    "paragraph": "興。賔揖之適房，服素積素韠，容，出房南面。",
                    "zhushu": "容者，再加彌成，其儀益繁。"
                },
                {
                    "paragraph": "賔降三等，受爵弁，加之，服纁裳韎韐，其他如加皮弁之儀。",
                    "zhushu": "降三等，下至地。他謂卒紘容出。"
                },
                {
                    "paragraph": "徹皮弁、冠、櫛、筵，入于房。",
                    "zhushu": "徹者，賛冠者，主人之賛者爲之。"
                },
                {
                    "paragraph": "筵于戸西，南面。",
                    "zhushu": "筵，主人之賛者。戸西，室戸西。"
                },
                {
                    "paragraph": "賛者洗于房中，側酌醴，加柶覆之，面葉。",
                    "zhushu": "洗，盥而洗爵者。昏禮曰：“房中之洗在北堂，直室東隅。篚在洗東，北面盥。”側酌者，言無爲之薦者。面，前也。葉，柶大端。賛酌者，賔尊不入房。古文“葉”爲“擖”。"
                },
                {
                    "paragraph": "賔揖冠者就筵，筵西南面。賔受醴于戶東，加柶，面枋，筵前北面。",
                    "zhushu": "戸東，室戸東。今文枋爲“柄”。"
                },
                {
                    "paragraph": "冠者筵西拜，受觶，賔東面荅拜。",
                    "zhushu": "筵西拜，南面拜也。賔還荅拜於西序之位。東面者，明成人與爲禮，異於荅主人。"
                },
                {
                    "paragraph": "薦脯醢。",
                    "zhushu": "賛冠者也。"
                },
                {
                    "paragraph": "冠者即筵坐，左執觶，右祭脯醢，以柶祭醴三，興。筵末坐，啐醴，建柶，興。降筵坐，奠觶拜，執觶興。賔荅拜。",
                    "zhushu": "建柶，扱柶於醴中。其拜皆如初。古文“啐”爲“呼”。"
                },
                {
                    "paragraph": "冠者奠觶于薦東，降筵，北面坐，取脯，降自西階，適東壁，北面見于母。",
                    "zhushu": "薦東，薦左。凡奠爵，將舉者於右，不舉者於左。適東壁者，出闈門也。時母在闈門之外，婦人入廟由闈門。"
                },
                {
                    "paragraph": "母拜受，子拜送，母又拜。",
                    "zhushu": "婦人於丈夫，雖其子猶俠拜。"
                },
                {
                    "paragraph": "賔降，直西序，東面。主人降，復初位。",
                    "zhushu": "初位，初至階讓升之位。"
                },
                {
                    "paragraph": "冠者立于西階東，南面。賔字之，冠者對。",
                    "zhushu": "對，應也。其辭未聞。"
                },
                {
                    "paragraph": "賔出，主人送于廟門外。",
                    "zhushu": "不出外門。將醴之。"
                },
                {
                    "paragraph": "請醴賔，賔禮辭，許，賔就次。",
                    "zhushu": "此“醴”當作“禮”。禮賔者，謝其自勤勞也。次，門外更衣處也，以帷幕簟席爲之。"
                },
                {
                    "paragraph": "冠者見於兄弟，兄弟再拜，冠者荅拜。見賛者，西面拜，亦如之。",
                    "zhushu": "見賛者西面拜，則見兄弟東面拜。賛者後賔出。"
                },
                {
                    "paragraph": "入見姑姊，如見母。”",
                    "zhushu": "入，入寢門也。廟在寢門外，如見母者，亦北面，姑與姊亦俠拜也。不見妹，妹卑。"
                },
                {
                    "paragraph": "乃易服，服玄冠、玄端、爵韠，奠摰見于君。遂以摯見於鄕大夫、鄕先生。",
                    "zhushu": "易服不朝服者，非朝事也。摯，雉也。鄕先生，郷中老人爲卿大夫致仕者。"
                },
                {
                    "paragraph": "乃醴賔以壹獻之禮。",
                    "zhushu": "壹獻者，主人獻賔而已，即燕無亞獻者。獻酢酬賔，主人各兩爵而禮成。特牲、少牢饋食之禮獻尸，此其𩔖也。士禮一獻，卿大夫三獻。禮賔不用柶者，泲其醴。内則曰：“飲，重醴清糟、稻醴淸糟、黍醴清糟、梁醴清糟。”凡醴事，質者用糟，文者用清。"
                },
                {
                    "paragraph": "主人酬賔，束帛儷皮。",
                    "zhushu": "飲賔客而從之以財貨曰酬，所以申暢厚意也。束帛，十端也。儷皮，兩鹿皮也。古文“儷”爲“離”。"
                },
                {
                    "paragraph": "賛者皆與，賛“冠者爲介”。",
                    "zhushu": "賛者，衆賔也。皆與，亦飲酒爲衆賔。介賔之輔，以賛爲之，尊之。飲酒之禮，賢者爲賔，其次爲介。"
                },
                {
                    "paragraph": "賔出，主人送于外門外，再拜，歸賔俎。",
                    "zhushu": "一獻之禮，有薦有俎，其牲未聞。使人歸諸賔家也。"
                },
                {
                    "paragraph": "若不醴，則醮用酒。",
                    "zhushu": "若不醴，謂國有舊俗可行，聖人用焉不改者也。曲禮曰：“君子行禮，不求變俗。祭祀之禮，居喪之服，哭泣之位，皆如其國之故，謹脩其法而審行之。”是酌而無酬酢曰醮。醴，亦當爲“禮”。"
                },
                {
                    "paragraph": "尊于房戶之間，兩甒，有禁，玄酒在西，加勺，南枋。",
                    "zhushu": "房戸間者，房西室戸東也。禁，承尊之器也。名之爲禁者，因爲酒戒也。玄酒，新水也。雖今不用，猶設之不忘古也。"
                },
                {
                    "paragraph": "洗，有篚在西，南順。",
                    "zhushu": "洗，庭洗，當東榮，南北以堂深。篚，亦以盛勺觶，陳於洗西。南順，北爲上也。"
                },
                {
                    "paragraph": "始加，醮用脯醢。賔降，取爵于篚，辭降如初。卒洗，升酌，",
                    "zhushu": "始加者，言一加一醮也。加冠於東序，醮之於戸西，同耳。始醮亦薦脯醢。賔降者，爵在庭，酒在堂，將自酌也。辭降如𥘉，如將冠時降盥，辭主人降也。凡薦出自東房。"
                },
                {
                    "paragraph": "冠者拜受，賔荅拜如初。",
                    "zhushu": "賛者筵於戸西，賔升，揖冠者就筵，乃酌。冠者南面拜受，賔授爵，東面荅拜，如醴禮也。於賔荅拜，賛者則亦薦之。"
                },
                {
                    "paragraph": "冠者升筵坐，左執爵，右祭脯醢，祭酒，興，筵末坐，啐酒，降筵拜，賔荅拜。冠者奠爵于薦東，立于筵西。",
                    "zhushu": "冠者立俟賔命，賔揖之，則就東序之筵。"
                },
                {
                    "paragraph": "徹薦、爵，筵尊不徹。",
                    "zhushu": "徹薦與爵者，辟後加也。不徹筵、尊，三加可相因，由便也。"
                },
                {
                    "paragraph": "加皮弁，如初儀。再醮，攝酒，其他皆如初。",
                    "zhushu": "攝，猶整也。整酒，謂撓之。今文“攝”爲聶。"
                },
                {
                    "paragraph": "加爵弁，如初儀。三醮，有乾肉折俎，嚌之，其他如初。北面取脯，見于母。",
                    "zhushu": "乾肉，牲體之脯也。折其體以爲俎。嚌，嘗之。"
                },
                {
                    "paragraph": "若殺，則特豚，載合升，離肺實于鼎，設扃鼏。",
                    "zhushu": "特豚，一豚也。凡牲皆用左胖，煑於鑊曰亨，在鼎曰升，在俎曰載。載合升者，明亨與載皆合左右胖。離，割也。割肺者，使可祭也，可嚌也。今文“扄”爲“鉉”，古文“鼏”爲“密”。"
                },
                {
                    "paragraph": "始醮，如初。",
                    "zhushu": "亦薦脯醢，徹薦、爵，筵尊不徹矣。"
                },
                {
                    "paragraph": "再醮，兩豆：葵菹、蠃醢；兩籩，栗、脯。",
                    "zhushu": "蠃醢，螔蝓醢。今文“蠃”爲“蝸”。"
                },
                {
                    "paragraph": "三醮，攝酒如再醮，加俎嚌之，皆如初，嚌肺。",
                    "zhushu": "攝酒如再醮，則再醮亦攝之矣。加俎嚌之，“嚌”當爲“祭”字之誤也。祭俎如初，如祭脯醢。"
                },
                {
                    "paragraph": "卒醮，取籩脯以降，如初。若孤子，則父兄戒宿。",
                    "zhushu": "父兄，諸父諸兄。"
                },
                {
                    "paragraph": "冠之日，主人紒而迎賔，拜，揖，讓，立于序端，皆如冠主，禮於阼。",
                    "zhushu": "冠主，冠者親父若宗兄也。古文“紒”爲“結”。今文“禮”作“醴”。"
                },
                {
                    "paragraph": "凡拜，北面于阼階上，賔亦北面于西階上荅拜。若殺，則舉鼎陳于門外，直東塾，北面。",
                    "zhushu": "孤子得申禮，盛之。父在，有鼎不陳於門外。"
                },
                {
                    "paragraph": "若庶子，則冠于房外，南面，遂醮焉。",
                    "zhushu": "房外，謂尊東也。不於阼階，非代也。不醮於客位，成而不尊。"
                },
                {
                    "paragraph": "冠者母不在，則使人受脯于西階下，戒賔曰：“某有子某，將加布於其首，願吾子之敎之也。”",
                    "zhushu": "吾子，相親之辭。吾，我也。子，男子之羙穪。古文“某”爲“謀”。"
                },
                {
                    "paragraph": "賔對曰：“某不敏，恐不能共事，以病吾子，敢辭。”",
                    "zhushu": "病，猶辱也。古文“病”爲“秉”。"
                },
                {
                    "paragraph": "主人曰：“某猶願吾子之終敎之也。”賔對曰：“吾子重有命，某敢不從。”",
                    "zhushu": "敢不從，許之辭。"
                },
                {
                    "paragraph": "宿曰：“某將加布於某之首，吾子將莅之，敢宿。”賔對曰：“某敢不夙興。”",
                    "zhushu": "蒞，臨也。今文無“對”。"
                },
                {
                    "paragraph": "始加，祝曰：“令月吉日，始加元服。",
                    "zhushu": "令、吉，皆善也。元，首也。"
                },
                {
                    "paragraph": "棄爾幼志，順爾成德。壽考惟祺，介爾景福。”",
                    "zhushu": "爾，女也。旣冠爲成徳。祺，祥也。介、景，皆大也。因冠而戒且勸之，女如是，則有壽考之祥，大女之大福也。"
                },
                {
                    "paragraph": "再加曰：“吉月令辰，乃申爾服。",
                    "zhushu": "辰，子丑也。申，重也。"
                },
                {
                    "paragraph": "敬爾威儀，淑愼爾德。眉壽萬年，永受胡福。”",
                    "zhushu": "胡，猶遐也，遠也。逺無窮。古文“眉”作“麋”。"
                },
                {
                    "paragraph": "三加曰：“以歲之正，以月之令，咸加爾服。",
                    "zhushu": "正，猶善也。咸，皆也。皆加女之三服，謂緇布冠、皮弁、爵弁也。"
                },
                {
                    "paragraph": "兄弟具在，以成厥德。",
                    "zhushu": "厥，其。"
                },
                {
                    "paragraph": "黃耇無疆，受天之慶。”",
                    "zhushu": "黃，黃髪也。耇，凍棃也。皆壽徴也。疆，竟。"
                },
                {
                    "paragraph": "醴辭曰：“甘醴惟厚，嘉薦令芳。",
                    "zhushu": "嘉，善也。善薦，謂脯醢。芳，香也。"
                },
                {
                    "paragraph": "拜受祭之，以定爾祥。承天之休，壽考不忘。”",
                    "zhushu": "休，美也。不忘，長有令名。"
                },
                {
                    "paragraph": "醮辭曰：“旨酒旣清，嘉薦亶時。",
                    "zhushu": "亶，誠也。古文“亶”爲“癉”。"
                },
                {
                    "paragraph": "始加元服，兄弟具來。孝友時格，永乃保之。”",
                    "zhushu": "善父母爲孝，善兄弟爲友。時，是也。格，至也。永，長也。保，安也。行此乃能保之。今文“格”爲“嘏”，凡醮者不祝。"
                },
                {
                    "paragraph": "再醮曰：“㫖酒旣湑，嘉薦伊脯。",
                    "zhushu": "湑，清也。伊，惟也。"
                },
                {
                    "paragraph": "乃申爾服，禮儀有序。祭此嘉爵，承天之祜。”",
                    "zhushu": "祜，福也。"
                },
                {
                    "paragraph": "三醮曰：“旨酒令芳，籩豆有楚。",
                    "zhushu": "旨，美也。楚，陳列之貌。"
                },
                {
                    "paragraph": "咸加爾服，肴升折俎。",
                    "zhushu": "肴升折俎，亦謂豚。"
                },
                {
                    "paragraph": "承天之慶，受福無疆。”字辭曰：“禮儀旣備，令月吉日，昭告爾字。",
                    "zhushu": "昭，明也。"
                },
                {
                    "paragraph": "爰字孔嘉，髦士攸冝。",
                    "zhushu": "爰，於也。孔，甚也。髦，俊也。攸，所也。"
                },
                {
                    "paragraph": "冝之于假，永受保之，曰伯某甫。”仲叔季，唯其所當。",
                    "zhushu": "于，猶爲也。假，大也。冝之是爲大矣。伯、仲、叔、季，長幼之稱。甫，是丈夫之美稱。孔子爲尼甫，周大夫有嘉甫，宋大夫有孔甫，是其𩔖。甫字或作“父”。"
                },
                {
                    "paragraph": "屨，夏用葛。玄端黒屨，青絇繶純，純博寸。",
                    "zhushu": "屨者，順裳色，玄端黒屨，以玄裳爲正也。絇之言拘也，以爲行戒，狀如刀衣鼻，在屨頭。繶，縫中紃也。純，縁也。三者皆靑。愽，廣也。"
                },
                {
                    "paragraph": "素積白屨，以魁柎之，緇絇繶純，純博寸。",
                    "zhushu": "魁，蜃蛤。柎，注者。"
                },
                {
                    "paragraph": "爵弁纁屨，黑絇繶純，純博寸。",
                    "zhushu": "爵弁屨以黒爲飾。爵弁尊，其屨飾以繢。次。"
                },
                {
                    "paragraph": "冬，皮屨可也。不屨繐屨。",
                    "zhushu": "繐屨，喪屨也。縷不灰治曰繐。"
                },
                {
                    "paragraph": "記：冠義。始冠，緇布之冠也。大古冠布，齊則緇之。其緌也，孔子曰：“吾未之聞也，冠而敝之可也。”",
                    "zhushu": "大古，唐、虞以上。緌，纓飾。未之聞，大古質，蓋亦無飾。重古始冠，冠其齊冠。白布冠者，今之喪冠是也。"
                },
                {
                    "paragraph": "適子冠於阼，以著代也。醮於客位，加有成也。",
                    "zhushu": "醮，夏、殷之禮，毎加於阼階，醮之於客位，所以尊敬之，成其爲人也。"
                },
                {
                    "paragraph": "三加彌尊，諭其志也。",
                    "zhushu": "彌，猶益也。冠服後如益尊。諭其志者，欲其德之進也。"
                },
                {
                    "paragraph": "冠而字之，敬其名也。",
                    "zhushu": "名者質，所受於父母。冠成人，益文，故敬之也。今文無“之”。"
                },
                {
                    "paragraph": "委貌，周道也。章甫，殷道也。毋追，夏后氏之道也。",
                    "zhushu": "委，猶安也，言所以安正容貌。章，明也。殷質，言以表明丈夫也。甫或爲“父”，今文爲“斧”。毋，發聲也。追，猶堆也。夏后氏質，以其形名之。三冠皆所常服以行道也，其制之異同未之聞。"
                },
                {
                    "paragraph": "周弁，殷冔，夏收。",
                    "zhushu": "弁名出於槃。槃，大也，言所以自光大也。冔名出於幠。幠，覆也，言所以自覆飾也。收，言所以收斂髪也。其制之異亦未聞。"
                },
                {
                    "paragraph": "三王共皮弁素積。",
                    "zhushu": "質不變。"
                },
                {
                    "paragraph": "無大夫冠禮，而有其昬禮。古者五十而后爵，何大夫冠禮之有？",
                    "zhushu": "據時有未冠而命爲大夫者。周之初禮，年未五十而有賢才者，試以大夫之事，猶服士服，行士禮。二十而冠，急成人也。五十乃爵，重官人也。大夫或時改取，有昏禮是也。"
                },
                {
                    "paragraph": "公侯之有冠禮也，夏之末造也。",
                    "zhushu": "造，作也。自夏初以上，諸侯雖父死子繼，年未滿五十者，亦服士服，行士禮，五十乃命也。至其衰末，上下相亂，簒殺所由生，故作公侯冠禮，以正君臣也。坊記曰：“君不與同姓同車，與異姓同車不同服，示民不嫌也。以此坊民，民猶得同姓以殺其君也。”。"
                },
                {
                    "paragraph": "天子之元子猶士也，天下無生而貴者也。",
                    "zhushu": "元子，世子也。無生而貴，皆由下升。"
                },
                {
                    "paragraph": "繼世以立諸侯，象賢也。",
                    "zhushu": "象，法也。爲子孫能法先祖之賢，故使之繼世也。"
                },
                {
                    "paragraph": "以官爵人，德之殺也。",
                    "zhushu": "殺，猶衰也。德大者，爵以大官，德小者，爵以小官。"
                },
                {
                    "paragraph": "死而謚，今也。古者生無爵，死無謚。",
                    "zhushu": "今，謂周衰，記之時也。古，謂殷。殷士生不爲爵，死不爲謚。周制以士爲爵，死猶不爲謚耳，下大夫也。今記之時，士死則謚之，非也。謚之，由魯莊公始也。"
                }
            ]
        },
        {
            "name": "士昬禮第二",
            "paragraphs": [
                {
                    "paragraph": "士昬禮第二",
                    "zhushu": "",
                    "type": 1
                },
                {
                    "paragraph": "昬禮下達，納采用鴈。",
                    "zhushu": "逹，通也。將欲與彼合昬姻，必先使媒氏下通其言，女氏許之，乃後使人納其采擇之禮。用鴈爲摯者，取其順隂陽往來。詩云：取妻如之何，匪媒不得昬。必由媒交接，設紹介，皆所以養廉恥。"
                },
                {
                    "paragraph": "主人筵于戶西，西上，右几。",
                    "zhushu": "主人，女父也。筵，爲神布席也。戶西者，尊處。將以先祖之遺體許人，故受其禮於禰廟也。席西上，右設几。神不統於人，席有首尾。"
                },
                {
                    "paragraph": "使者玄端至。",
                    "zhushu": "使者，夫家之屬，若羣吏使往來者。玄端，士莫夕之服，又服以事其廟，有司緇裳。"
                },
                {
                    "paragraph": "𢷤者出請事，入吿。",
                    "zhushu": "𢷤者，有司佐禮者。請猶問也。禮不必事，雖知猶問之，重愼也。"
                },
                {
                    "paragraph": "主人如賔服，迎于門外，再拜。賔不荅拜，揖入。",
                    "zhushu": "門外，大門外。不荅拜者，奉使不敢當其盛禮。"
                },
                {
                    "paragraph": "至于廟門，揖入。三揖。至于階，三讓。",
                    "zhushu": "入三揖者，至內𩅸，將曲，揖；旣曲北靣，揖，當碑，揖。"
                },
                {
                    "paragraph": "主人以賔升，西靣。賔升西階，當阿，東靣致命。主人阼階上，北靣，再拜，",
                    "zhushu": "阿，棟也。入堂深，示親親。今文阿爲𢈧。"
                },
                {
                    "paragraph": "授于楹間，南靣。",
                    "zhushu": "授於楹間，明爲合好，其節同也。南靣，並授也。"
                },
                {
                    "paragraph": "賔降，出。主人降，授老鴈。",
                    "zhushu": "老羣吏之尊者。"
                },
                {
                    "paragraph": "𢷤者出請，",
                    "zhushu": "不必賔之事有無。"
                },
                {
                    "paragraph": "賔執鴈請問名，主人許。賔入授，如初禮。",
                    "zhushu": "問名者将歸卜其吉凶。古文禮爲醴。"
                },
                {
                    "paragraph": "𢷤者出請賔，吿事畢，入。吿出請醴。賔。",
                    "zhushu": "此醴亦當爲禮。禮賔者，欲厚之。"
                },
                {
                    "paragraph": "賔禮辭，許。",
                    "zhushu": "禮辭一辭。"
                },
                {
                    "paragraph": "主人徹几，改筵，東上，側尊甒醴于房中。",
                    "zhushu": "徹几改筵者，鄕爲神，今爲人側尊，亦言無玄酒。側尊於房中，亦有篚，有籩豆，如冠禮之設。"
                },
                {
                    "paragraph": "主人迎賔于廟門外，揖讓如初，升。主人北靣再拜。賔西階上北靣，荅拜。主人拂几授校，拜送。賔以几辟北靣，設于坐，左之，西階上荅拜。",
                    "zhushu": "拂，拭也。拭几者，尊賔新之也。校，几足。辟逡遁。古文校爲枝。"
                },
                {
                    "paragraph": "賛者酌醴，加角柶、靣葉，出于房。",
                    "zhushu": "賛，佐也。佐主人酌事也。賛者亦洗酌，加角柶覆之，如冠禮矣。出房，南靣，待主人迎受。古文𦯧作擖。"
                },
                {
                    "paragraph": "主人受醴，靣枋筵前西北靣，賔拜受醴，復位。主人阼階上拜送。",
                    "zhushu": "主人西北靣，疑立待賔。卽，筵也。賔復位於西階上，北靣，明相尊敬。此筵不主爲飮食起。"
                },
                {
                    "paragraph": "賛者薦脯醢。",
                    "zhushu": "薦進。"
                },
                {
                    "paragraph": "賔卽筵坐，左執觶，祭脯醢，以柶祭醴三，西階上北靣坐啐醴，建柶，興，坐奠觶，遂拜。主人荅拜。",
                    "zhushu": "卽，就也。左執觶，則祭以右手也。凡祭於脯醢之豆間，必所爲祭者，謙敬，示有所先也。啐，嘗也。嘗之者，成主人意。建猶扱也。興，起也。奠，停也。"
                },
                {
                    "paragraph": "賔即筵，奠于薦左，降筵北。靣坐取脯，主人辭，",
                    "zhushu": "薦左籩豆之東。降，下也。自取脯者，尊主人之賜，將歸，執以反命。辭者，辭其親徹。"
                },
                {
                    "paragraph": "賔降，授人脯，出。主人送于門外，再拜。",
                    "zhushu": "人謂使者，從者，授於階下西靣，然後出去。"
                },
                {
                    "paragraph": "納吉，用鴈，如納采禮。",
                    "zhushu": "歸卜於廟，得吉兆，復使使者往告，昬姻之事於是定。"
                },
                {
                    "paragraph": "納徴，玄纁，束帛、儷皮，如納吉禮。",
                    "zhushu": "徴，成也。使使者納幣以成昬。禮用玄纁者，象隂陽備也。束帛，十端也。周禮曰：凡嫁子取妻，入幣純帛無過五兩。儷，兩也。執束帛以致命。兩皮爲庭實。皮，鹿皮。今文纁皆作熏。"
                },
                {
                    "paragraph": "請期，用鴈。主人辭，賔許。告期，如納徴禮。",
                    "zhushu": "主人辭者，陽倡隂和，期日，宜由夫家來也。夫家必先卜之，得吉日，乃使使者往辭卽告之。"
                },
                {
                    "paragraph": "期，初昬，陳三鼎于寢門外，東方，北靣，北上，其實特豚。合升，去蹄，舉肺脊二，祭肺二，魚十有四，腊一肫。髀不升。皆飪。設扃鼏，",
                    "zhushu": "期取妻之日，鼎三者升，豚、魚、腊也。寢，壻之室也。北靣，鄕內也。特猶一也。合升，合左右胖升於鼎也。去蹄，蹄甲不用也。舉肺、脊者，食時所先舉也。肺者，氣之主也，周人尚焉。脊者，體之正也，食時則祭之。飯必舉之，貴之也。每皆二者，夫婦各一耳。凢，魚之正十五而鼎，減一爲十四者，欲其敵偶也。腊，免腊也。肫或作純。純，全也。凡腊用全髀不升者，近竅賤也。飪，熟也。扃所以杠，鼎鼏覆之。古文純爲鈞，髀爲脾。今文扃作鉉，鼏皆作密。"
                },
                {
                    "paragraph": "設洗于阼階東南。",
                    "zhushu": "洗，所以承盥洗之噐棄水者。"
                },
                {
                    "paragraph": "饌于房中，醯醬二豆，菹醢四豆，兼巾之。黍稷四敦，皆蓋。",
                    "zhushu": "醯醬者，以醯和醬，生人尚褻味。兼巾之者，六豆共巾也。巾爲禦塵，蓋爲尚温。周禮曰：食齊視春時。"
                },
                {
                    "paragraph": "大羹湆在爨。",
                    "zhushu": "大羮，湆，煑肉汁也。大古之羮，無鹽菜。爨，火上。周禮曰：羮齊視夏時。今文湆皆作汁。"
                },
                {
                    "paragraph": "尊于室中北墉下，有禁。玄酒在西。綌幂加勺，皆南枋。",
                    "zhushu": "墉，牆也。禁所以𢈧甒者，玄酒不忘古也。綌，麤葛。今文枋作柄。"
                },
                {
                    "paragraph": "尊于房戸之東，無玄酒。篚在南，實四爵，合𢀿。",
                    "zhushu": "無玄酒者，略之也。夫婦酌於內尊，其餘酌於外尊。合𢀿，破匏也。四爵兩𢀿，凡六，爲夫婦各三酳。一升曰爵。"
                },
                {
                    "paragraph": "主人爵弁、纁裳、緇袘。從者畢玄端，乗墨車。從車二乗，執燭，前馬。",
                    "zhushu": "主人壻也。壻爲婦主，爵弁而纁裳，玄冕之次。大夫以上親迎冕服。冕服迎者，鬼神之。鬼神之者，所以重之親之。纁裳者，衣緇衣。不言衣與帶而言袘者，空其文，明其與袘俱用緇。袘謂縁袘之言施，以緇緣裳，𧰼，陽氣下施。從者，有司也。乗二車從行者也。畢猶皆也。墨車，𣾰車士而乗墨車，攝盛也。執燭前馬，使徒役持炬火居前炤道。"
                },
                {
                    "paragraph": "婦車亦如之。有裧。",
                    "zhushu": "亦如之者，車同等。士妻之車，夫家共之。大夫以上嫁女，則自以車送之。裧車，裳幃，周禮謂之容車，有容則固有蓋。"
                },
                {
                    "paragraph": "至于門外。",
                    "zhushu": "婦家大門之外。"
                },
                {
                    "paragraph": "主人筵于戸西，西上，右几。",
                    "zhushu": "主人，女父也。筵，爲神布席。"
                },
                {
                    "paragraph": "女次，純衣纁袡，立于房中，南靣。",
                    "zhushu": "次，首飾也，今時髲也。周禮追師掌爲副編次，純衣、𢇁衣，女從者畢袗玄。則此亦玄矣。袡亦縁也。袡之言任也，以纁緣其衣，𧰼，隂氣上任也。凡婦人不常施袡之衣盛昬，禮爲此服。䘮大記曰：復衣不以袡。明非常。"
                },
                {
                    "paragraph": "姆纚笄宵衣，在其右。",
                    "zhushu": "姆，婦人年五十無子，出而不復嫁，能以婦道敎人者，若今時乳母矣。纚縚髪。笄，今時簮也。纚亦廣充幅，長六尺。宵，讀爲詩素衣未綃之綃，魯詩以綃爲綺屬也。姆亦玄衣，以綃爲領，因以爲名，且相别耳。姆在女右，當詔以婦禮。"
                },
                {
                    "paragraph": "女從者畢袗玄纚笄，被顈黼，在其後。",
                    "zhushu": "女從者，謂姪娣也。詩云：諸娣從之，祁祁如雲。袗，同也。同玄者，上下皆玄。顈，禪也。詩云：素衣朱襮。爾雅云：黼領謂之襮。周禮曰：白與黒謂之黼。天子諸侯后夫人狄衣。卿大夫之妻，刺黼以爲領，如今偃領矣。士妻始嫁，施禪黼於領上，假盛飾耳。言被，明非常服。"
                },
                {
                    "paragraph": "主人玄端，迎于門外，西靣，再拜。賔東靣，荅拜。",
                    "zhushu": "賔壻。"
                },
                {
                    "paragraph": "主人揖入，賔執鴈從。至于廟門，揖入，三揖。至于階，三讓。主人升，西靣。賔升，北靣，奠鴈，再拜稽首，降，出。婦從，降自西階。主人不降送。",
                    "zhushu": "賔升，奠鴈，拜。主人不荅。明主爲授女耳。主人不降送，禮不參。"
                },
                {
                    "paragraph": "壻御婦車，授綏，姆辭不受。",
                    "zhushu": "壻，御者親而下之。綏，所以引升車者。僕人之禮，必授人綏。"
                },
                {
                    "paragraph": "婦乗以几，姆加景，乃驅。御者代",
                    "zhushu": "乗以几者，尚安舒也。景之制，蓋如明衣，加之以爲行道禦塵，令衣鮮明也。景亦明也。驅，行也。行車輪三周，御者乃代壻。今文景作憬。"
                },
                {
                    "paragraph": "壻乗其車，先俟于門外。",
                    "zhushu": "壻車在大門外，乗之先者，道之也。男率女，女從男，夫婦剛柔之義。自此始也。俟，待也。門外，壻家大門外。"
                },
                {
                    "paragraph": "婦至，主人揖婦以入。及寢門，揖入，升自西階。媵布席于奥。夫入于室，即席。婦尊西，南靣。媵御沃盥，交，",
                    "zhushu": "升自西階，道婦入也。媵，送也，謂女從者也。御當爲訝。訝，迎也，謂壻從者也。媵沃壻，盥於南洗，御沃婦，盥於北洗。夫婦始接，情有廉恥，媵御交道其志。"
                },
                {
                    "paragraph": "贊者徹尊幂。舉者盥，出，除鼏，舉鼎入，陳于阼階南，西靣北上，匕俎從設，",
                    "zhushu": "執匕者，執俎者從鼎而入設之。匕，所以別出牲體也，俎，所以載也。"
                },
                {
                    "paragraph": "北靣，載，執而俟。",
                    "zhushu": "執俎而立，俟豆先設。"
                },
                {
                    "paragraph": "𠤎者逆退，復位于門東，北靣西上。",
                    "zhushu": "執匕者，事畢逆退，由便，至此乃著其位，略賤也。"
                },
                {
                    "paragraph": "贊者設醬于席前，菹醢在其北。俎入，設于豆東。魚次，腊特于俎北。",
                    "zhushu": "豆東菹醢之東。"
                },
                {
                    "paragraph": "贊設黍于醬東，稷在其東。設湆于醬南。",
                    "zhushu": "饌要方也。"
                },
                {
                    "paragraph": "設對醬于東，",
                    "zhushu": "對醬，婦醬也，設之當特俎。"
                },
                {
                    "paragraph": "菹醢在其南，北上。設黍于腊北，其西稷。設湆于醬北。御布對席。贊啓會，卻于敦南，對敦于北。",
                    "zhushu": "啓，發也。今文啓作開，古文卻爲綌。"
                },
                {
                    "paragraph": "贊吿具，揖婦，即對筵，皆坐。皆祭。祭薦黍、稷、肺。",
                    "zhushu": "贊者西靣，告饌具也。壻揖婦，使即席薦菹醢。"
                },
                {
                    "paragraph": "贊爾黍，授肺、脊，皆食以湆、醬，皆祭舉，食舉也。",
                    "zhushu": "爾，移也。移置席上，便其食也。皆食，食黍也。以，用也。用者，謂啜湆𠯗醬。古文黍作稷。"
                },
                {
                    "paragraph": "三飯，卒食。",
                    "zhushu": "卒，巳也。同牢示親，不主爲食，起三飯而成禮也。"
                },
                {
                    "paragraph": "贊洗爵，酌酳主人，主人拜受。贊戶內北靣，荅拜。酳婦亦如之。皆祭，",
                    "zhushu": "酳，漱也。酳之言演也，安也。漱所以絜口，且演安其所食。酳，酌內尊。"
                },
                {
                    "paragraph": "贊以肝從，皆振祭，嚌肝，皆實于菹豆，",
                    "zhushu": "肝，肝炙也。飮酒宜有肴以安之。"
                },
                {
                    "paragraph": "卒爵，皆拜。贊荅拜，受爵，再酳如初，無從。三酳用𢀿，亦如之。",
                    "zhushu": "亦無從也。"
                },
                {
                    "paragraph": "贊洗爵，酌于戶外尊，入戶西北，靣奠爵，拜。皆荅拜，坐祭，卒爵，拜，皆荅拜，興。",
                    "zhushu": "贊酌者，自酢也。"
                },
                {
                    "paragraph": "主人出，婦復位。",
                    "zhushu": "復尊西南靣之位。"
                },
                {
                    "paragraph": "乃徹于房中，如設于室，尊否。",
                    "zhushu": "徹室中之饌，設于房中。爲媵御餕之。徹尊不設，有外尊也。"
                },
                {
                    "paragraph": "主人說服于房，媵受。婦說服于室，御受。姆授巾。",
                    "zhushu": "巾，所以自絜。清，今文說皆作稅。"
                },
                {
                    "paragraph": "御衽于奥，媵祍良，席在東，皆有枕，北止。",
                    "zhushu": "祍，卧席也。婦人稱夫曰良。孟子曰：將見良人之所之。止，足也。古文止作趾。"
                },
                {
                    "paragraph": "主人入，親說婦之纓。",
                    "zhushu": "入者，從房還入室也。婦人十五許嫁，笄而禮之，因著纓，明有繫也。蓋以五采爲之，其制未聞。"
                },
                {
                    "paragraph": "燭出，",
                    "zhushu": "昬禮畢，將卧息。"
                },
                {
                    "paragraph": "媵餕主人之餘，御餕婦餘。賛酌外尊，酳之",
                    "zhushu": "外尊：房戶外之東尊。"
                },
                {
                    "paragraph": "媵侍于戸外，呼則聞。",
                    "zhushu": "爲尊者有所徴求今文侍作待。"
                },
                {
                    "paragraph": "夙興，婦沭浴，纚笄、宵衣以俟見。",
                    "zhushu": "夙，早也。昏，明日之晨。興，起也。俟，待也。待見於舅姑寢門之外。古者命士以上，年十五，父子異宫。"
                },
                {
                    "paragraph": "質明，賛見婦于舅姑，席于阼，舅即席，席于房外，南靣，姑即席。",
                    "zhushu": "質，平也。房外，房戶外之西。古文舅皆作咎。"
                },
                {
                    "paragraph": "婦執笲，棗栗，自門入，升自西階，進，拜，奠于席。",
                    "zhushu": "笲，竹噐而衣者，其形蓋如今之筥𥬔蘆矣。進拜者，進東靣乃拜，奠之者，舅尊不敢授也。"
                },
                {
                    "paragraph": "舅坐撫之，興，荅拜。婦還，又拜。",
                    "zhushu": "還又拜者，還於先拜處拜。婦人與丈夫爲禮則俠拜。"
                },
                {
                    "paragraph": "降階，受笲腵脩，升，進，北靣拜，奠于席。姑坐舉以興，拜。授人",
                    "zhushu": "人有司，姑執笲以起荅，婦拜授，有司徹之。舅則宰徹之。"
                },
                {
                    "paragraph": "賛醴。婦",
                    "zhushu": "醴當爲禮賛。禮婦者，以其婦道新成，親厚之。"
                },
                {
                    "paragraph": "席于戶牖間，",
                    "zhushu": "室戶西牖東南靣位。"
                },
                {
                    "paragraph": "側尊甒醴于房中。婦疑立于席西。",
                    "zhushu": "疑，正立自定之貌。"
                },
                {
                    "paragraph": "賛者酌醴，加柶靣枋，出房，席前北靣。婦東靣拜受，賛西階上北靣拜送。婦又拜。薦脯醢。",
                    "zhushu": "婦東靣，拜，賛北靣。荅之變于丈夫。始冠成人之禮。"
                },
                {
                    "paragraph": "婦升席，左執觶，右祭脯醢，以柶祭醴三，降席。東靣坐啐醴，建柶，興，拜賛，荅拜。婦又拜，奠于薦東。北靣坐取脯，降，出，授人于門外。",
                    "zhushu": "奠于薦東，升席奠之，取脯，降，出，授人。親徹，且榮得禮。人，謂婦氏人。"
                },
                {
                    "paragraph": "舅姑入于室。婦盥，饋",
                    "zhushu": "饋者婦道旣，成成以孝養。"
                },
                {
                    "paragraph": "特豚，合升，側載，無魚腊，無稷，並南上。其他如取女禮。",
                    "zhushu": "側載者，右胖載之舅爼，左胖載之姑爼，異尊卑。並南上者，舅姑共席于奥，其饌各以南爲上。其他謂醬湆、菹醢。女謂婦也，如取婦禮同牢時。今文並當作併。"
                },
                {
                    "paragraph": "婦賛成祭，卒食，一酳，無從，",
                    "zhushu": "賛成祭者，授處之。今文無成也。"
                },
                {
                    "paragraph": "席于北墉下。",
                    "zhushu": "墉，牆也。室中北牆下。"
                },
                {
                    "paragraph": "婦徹，設席前如初，西上。婦餕，舅辭，易醬。",
                    "zhushu": "婦餕者，卽席將餕也。辭易醬者，嫌淬汙。"
                },
                {
                    "paragraph": "婦餕姑之饌。御賛，祭豆、黍、肺，舉肺、脊。乃食。卒，姑酳之。婦拜受，姑拜送。坐祭，卒爵，姑受，奠之。",
                    "zhushu": "奠之，奠于篚。"
                },
                {
                    "paragraph": "婦徹于房中，媵，御餕，姑酳之。雖無娣，媵先。於是與始飯之錯。",
                    "zhushu": "古者嫁女必姪娣從，謂之媵。姪，兄之子。娣，女弟也。娣尊姪卑，若或無娣，猶先媵客之也。始飯，謂舅姑錯者，媵餕舅餘，御餕姑餘也。古文始爲姑。"
                },
                {
                    "paragraph": "舅姑共饗婦以一獻之禮。舅洗于南洗，姑洗于北洗，奠酬，",
                    "zhushu": "以酒食勞人曰饗。南洗在庭，北洗在北。堂設兩洗者，獻酬酢，以絜清爲敬。奠酬者，明正禮成不復舉。凡酬酒皆奠於薦左，不舉。其燕則更使人舉爵。"
                },
                {
                    "paragraph": "舅姑先降自西階，婦降自阼階，",
                    "zhushu": "授之室，使爲主。明代已。"
                },
                {
                    "paragraph": "歸婦俎于婦氏人。",
                    "zhushu": "言俎，則饗禮有牲矣。婦，氏人。丈夫送婦者，使有司歸以婦俎，當以反命於女之父母，明其得禮。"
                },
                {
                    "paragraph": "舅饗送者以一獻之禮，酬以束錦。",
                    "zhushu": "送者，女家有司也。爵至酬賔，又從之以束錦，所以相厚。古文錦皆爲帛。"
                },
                {
                    "paragraph": "姑饗婦人送者，酬以束錦。",
                    "zhushu": "婦人送者，𨽻子弟之妻妾，凡饗速之。"
                },
                {
                    "paragraph": "若異邦，則贈丈夫送者以束錦。",
                    "zhushu": "贈，送也。就賔館。"
                },
                {
                    "paragraph": "若舅姑旣没，則婦入三月，乃奠菜，",
                    "zhushu": "没，終也。奠菜者，以篚祭菜也，蓋用堇。"
                },
                {
                    "paragraph": "席于廟奥，東靣，右几，席于北方，南靣。",
                    "zhushu": "庿考妣之廟，北方墉下。"
                },
                {
                    "paragraph": "祝盥，婦盥于門外。婦執笲菜，祝帥婦以入。祝告，稱婦之姓，曰：某氏來婦，敢奠嘉菜于皇舅某子。",
                    "zhushu": "帥，道也。入，入室也。某氏者，齊女則曰姜氏，魯女則曰姫氏。來婦，言來爲婦。嘉，美也。皇，君也。"
                },
                {
                    "paragraph": "婦拜扱地，坐奠菜於几東席上，還，又拜如初。",
                    "zhushu": "扱地，手至地也。婦人扱地，猶男子稽首。"
                },
                {
                    "paragraph": "婦降堂，取笲菜入。祝曰：某氏來婦，敢告于皇姑某氏。奠菜于席，如初禮。",
                    "zhushu": "降堂，階上也。室事交乎戶，今降堂者，敬也。於姑言敢告，舅尊於姑。"
                },
                {
                    "paragraph": "婦出，祝闔牖。戸",
                    "zhushu": "凡廟無事，則閉之。"
                },
                {
                    "paragraph": "老醴婦于房中，南靣，如舅姑醴婦之禮。",
                    "zhushu": "因於廟見，禮之。"
                },
                {
                    "paragraph": "壻，饗婦送者。丈夫婦人如舅姑饗禮。記士昬禮：凡行事，必用昬，昕，受諸禰廟。辭無不腆，無辱。",
                    "zhushu": "用昕，使者用昬壻也。腆，善也。賔不稱幣，不善主人不謝來辱。"
                },
                {
                    "paragraph": "摰不用死，皮帛必可制。",
                    "zhushu": "摯，鴈也。皮帛，儷皮束帛也。"
                },
                {
                    "paragraph": "腊必用鮮，魚用鮒，必殽全。",
                    "zhushu": "殽全者，不餧敗，不剥傷。"
                },
                {
                    "paragraph": "女子許嫁，笄而醴之，稱字。",
                    "zhushu": "許嫁，已受納徴禮也。笄女之禮，猶冠男也。使主婦女賔執其禮。"
                },
                {
                    "paragraph": "祖廟未毀，教于公宫三月。若祖廟巳毀，則教于宗室。",
                    "zhushu": "祖廟，女高祖爲君者之廟也。以有緦麻之親，就尊者之官，敎以婦德、婦言、婦容、婦功。宗室，大宗之家。"
                },
                {
                    "paragraph": "問名，主人受鴈，還西靣，對。賔受命，乃降。",
                    "zhushu": "受鴈于兩楹間，南靣。還于阼階上。對賔以女名。"
                },
                {
                    "paragraph": "祭醴，始扱壹祭，又扱再祭。賔右取脯，左奉之，乃歸，執以反命。",
                    "zhushu": "反命，謂使者問名、納吉、納徴、請期，還報於壻父。"
                },
                {
                    "paragraph": "納徴，執皮攝之，內文，兼執足，左首，隨入，西上，參分庭一，在南。",
                    "zhushu": "攝猶辟也。兼執足者，左手執前兩足，右手執後兩足，左首，象生。曲禮曰：執禽者左手隨入，爲門中阨狹，西上，中庭位併。"
                },
                {
                    "paragraph": "賔致命，釋外足，見文。主人受幣。士受皮者自東出于後，自左受，遂坐攝皮，逆退，適東璧。",
                    "zhushu": "賔致命，主人受幣。庭實所用爲節士，謂若中士、下士。不命者，以主人爲官長。自，由也。"
                },
                {
                    "paragraph": "父醴女而俟迎者。母南靣于房外，",
                    "zhushu": "女旣次，純衣。父醴之于房中，南靣，蓋母薦焉，重昬禮也。女奠爵于薦東，立于位而侯壻。壻至，父出，使𢷤者請事。母出南靣房外，示親授壻，且當戒女也。"
                },
                {
                    "paragraph": "女出于母左，父西靣戒之，必有正焉。若衣若笄，毋戒諸西階上，不降。",
                    "zhushu": "必有正焉者，以託戒使不㤀。"
                },
                {
                    "paragraph": "婦乗以几，從者二人，坐持几，相對。",
                    "zhushu": "持几者重愼之。"
                },
                {
                    "paragraph": "婦入寢門，賛者徹尊幂，酌玄酒，三屬于尊，棄餘水于堂下階間，加勺",
                    "zhushu": "屬，注也。玄酒涗水，貴新，昬禮又貴新，故事至乃取之。三注于尊中。"
                },
                {
                    "paragraph": "笲，緇被纁裏，加于橋。舅荅拜。宰徹笲。",
                    "zhushu": "被，表也。笲，有衣者，婦見舅姑，以飾爲敬。橋，所以𢈧笲，其制未聞。今文橋爲鎬。"
                },
                {
                    "paragraph": "婦席薦，饌于房。",
                    "zhushu": "醴婦、饗婦之席薦也。"
                },
                {
                    "paragraph": "饗婦，姑薦焉。",
                    "zhushu": "舅姑共饗婦，舅獻爵，姑薦脯醢。"
                },
                {
                    "paragraph": "婦洗在北堂，直室東隅，篚在東北。靣盥，",
                    "zhushu": "洗在北堂，所謂北洗。北堂，房中半以北。洗，南北直室東隅，東西直房戶與隅間。"
                },
                {
                    "paragraph": "婦酢舅，更爵自薦，",
                    "zhushu": "更爵，男女不相因也。"
                },
                {
                    "paragraph": "不敢辭洗。舅降，則辟于房，不敢拜洗。",
                    "zhushu": "不敢與尊者爲禮。"
                },
                {
                    "paragraph": "凡婦人相饗，無降。",
                    "zhushu": "姑饗婦人送者于房，無降者，以北。洗篚在上。"
                },
                {
                    "paragraph": "婦入三月，然後祭。行",
                    "zhushu": "入夫之室，三月之後，於祭乃行。謂助祭也。"
                },
                {
                    "paragraph": "庻婦，則使人醮之。婦不饋。",
                    "zhushu": "庶婦，庶子之婦也。使人醮之，不饗也。酒不酬酢曰醮，亦有脯醢。適婦酌之以醴，尊之。庶婦酌之以酒，卑之。其儀則同。不饋者，共養統於適也。"
                },
                {
                    "paragraph": "昬，辭曰：吾子有惠，貺室某也。",
                    "zhushu": "昬辭。𢷤者，請事告之辭。吾子，謂女父也。稱有惠，明下逹。貺，賜也。室猶妻也。子，謂公冶長可妻也。某，壻名。"
                },
                {
                    "paragraph": "某有先人之禮，使某也請納采。",
                    "zhushu": "某，壻父名也。某也，使名也。"
                },
                {
                    "paragraph": "對曰：某之子憃愚，又弗能敎，吾子命之，某不敢辭。",
                    "zhushu": "對曰者，𢷤，出納賔之辭。某，女父名也。吾子，謂使者。今文弗爲不，無能字。"
                },
                {
                    "paragraph": "致命曰：敢納采。問名，曰：某旣受命，將加諸卜，敢請女爲誰氏？",
                    "zhushu": "某，使者名也。誰氏者，謙也，不必其主人之女。"
                },
                {
                    "paragraph": "對曰：吾子有命，且以備數而擇之，某不敢辭。",
                    "zhushu": "卒，曰某氏。不記之者，明爲主人之女。"
                },
                {
                    "paragraph": "醴，曰：子爲事故，至於某之室。某有先入之禮，請醴從者。",
                    "zhushu": "言從者，謙不敢斥也。今文於爲于。"
                },
                {
                    "paragraph": "對曰：某旣得將事矣，敢辭",
                    "zhushu": "將行。"
                },
                {
                    "paragraph": "先人之禮，敢固以請。",
                    "zhushu": "主人辭固如故。"
                },
                {
                    "paragraph": "某辭不得命，敢不從也？",
                    "zhushu": "賔，辭也。不得命者，不得許巳之命。"
                },
                {
                    "paragraph": "納吉，曰：吾子有貺命，某加諸卜，占曰吉，使某也敢告。",
                    "zhushu": "貺，賜也。賜命，謂許以女名也。某，壻父名。"
                },
                {
                    "paragraph": "對曰：某之子不敎，唯恐弗堪。子有吉，我與在，某不敢辭。",
                    "zhushu": "與，猶兼也。古文與爲豫。"
                },
                {
                    "paragraph": "納徴，曰：吾子有嘉命，貺室某也。某有先人之禮，儷皮束帛，使某也請納徴。致命曰：某敢納徴。對曰：吾子順先典，貺某重禮，某不敢辭，敢不承命？",
                    "zhushu": "典，常也，法也。"
                },
                {
                    "paragraph": "請期，曰：吾子有賜命，某旣申受命矣。惟是三族之不虞，使某也請吉日。",
                    "zhushu": "三族，謂父昆弟、巳昆弟、子昆弟。虞，度也。不億度，謂卒有死，䘮此三族者，巳及子皆爲服期。期服則踰年，欲及今之吉也。雜記曰：大功之末，可以冠子、嫁子。"
                },
                {
                    "paragraph": "對曰：某旣前受命矣，唯命是聽。",
                    "zhushu": "前受命者，申前事也。"
                },
                {
                    "paragraph": "曰：某命某聽命于吾子。",
                    "zhushu": "曰：某，壻父名也。"
                },
                {
                    "paragraph": "對曰：某固唯命是聽。使者曰：某使某受命，吾子不許，某敢不告期？曰：某日。",
                    "zhushu": "某吉日之甲乙。"
                },
                {
                    "paragraph": "對曰：某敢不敬須。",
                    "zhushu": "須待。"
                },
                {
                    "paragraph": "凡使者歸，反命，曰：某旣得將事矣，敢以禮告。",
                    "zhushu": "告禮所執脯。"
                },
                {
                    "paragraph": "主人曰：聞命矣。父醮子，",
                    "zhushu": "子壻。"
                },
                {
                    "paragraph": "命之曰：往迎爾相，承我宗事，",
                    "zhushu": "相，𦔳也。宗事，宗庿之事。"
                },
                {
                    "paragraph": "勗帥以敬先妣之嗣，若則有常。",
                    "zhushu": "勗，勉也。若，猶女也。勉帥婦道，以敬其爲先妣之嗣。女之行則當有常，深戒之。詩云：大姒嗣徽音。"
                },
                {
                    "paragraph": "子曰：諾。唯恐弗堪，不敢忘命。賔至，𢷤者請。對曰：吾子命某，以兹初昬，使某將請承命。",
                    "zhushu": "賔，壻也。命某某，壻父名。兹，此也。將，行也。使某行昬禮來迎。"
                },
                {
                    "paragraph": "對曰：某固敬具以須。父送女：命之曰：戒之敬之，夙夜毋違命，",
                    "zhushu": "夙，早也。早起夜卧，命舅姑之敎命。古文。毋爲無。"
                },
                {
                    "paragraph": "毋施衿結帨。曰：勉之敬之，夙夜無違宫事。",
                    "zhushu": "帨，佩巾。"
                },
                {
                    "paragraph": "庶母及門內，施鞶，申之以父母之命，命之曰：敬恭聽宗爾父母之言，夙夜無愆，視諸衿。鞶",
                    "zhushu": "庶母，父之妾也。鞶，鞶囊也。男鞶革，女鞶𢇁，所以盛帨巾之屬，爲謹敬申重也。宗，尊也。愆，過也。諸，之也。示之以衿鞶者，皆託戒使識之也。不示之以衣笄者，尊者之戒，不嫌忘之，視乃正宇。今文作示，俗誤行之。"
                },
                {
                    "paragraph": "壻，授綏。姆辭曰：未敎，不足與爲禮也。",
                    "zhushu": "姆敎人者。"
                },
                {
                    "paragraph": "宗子無父，母命之，親皆没，己躬命之。",
                    "zhushu": "宗子者，適長子也。命之，命使者，母命之，在春秋紀裂繻來逆女是也。躬猶親也。親命之，則宋公使公孫壽來納幣是也。言宗子無父，是有父者，禮，七十老而傳，八十齊䘮之事不及。若是者，子代其父爲宗子，其取也，父命之。"
                },
                {
                    "paragraph": "支子則稱其宗，",
                    "zhushu": "支子，庶昆弟也。稱其宗子命使者。"
                },
                {
                    "paragraph": "弟稱其兄。",
                    "zhushu": "弟，宗子之母弟。"
                },
                {
                    "paragraph": "若不親迎，則婦入三月，然後壻見，曰：某以得爲外昬姻，請覿。",
                    "zhushu": "女氏稱昬，壻氏稱姻。覿，見也。"
                },
                {
                    "paragraph": "主人對曰：某以得爲外昬姻之數，某之子未得濯漑於祭祀，是以未敢見。今吾子辱，請吾子之就宫，某將走見。",
                    "zhushu": "主人，女父也。以白造緇日辱。"
                },
                {
                    "paragraph": "對曰：某以非他故，不足以辱命，請終賜見。",
                    "zhushu": "非他故彌親之辭。命，謂將走見之言。今文無終賜。"
                },
                {
                    "paragraph": "對曰：某得以爲昬姻之故，不敢固辭，敢不從？",
                    "zhushu": "不言外，亦彌親之辭。古文曰外昬姻。"
                },
                {
                    "paragraph": "主人出門左，西靣。壻入門東，靣奠摯，再拜，出。",
                    "zhushu": "出門，出内門；入門，入大門。出内門不出大門者，異於賔客也。壻，見於寢。奠摯者，壻有子道，不敢授也。摯，雉也。"
                },
                {
                    "paragraph": "𢷤者以摯出，請受，",
                    "zhushu": "欲使以賔客禮相見。"
                },
                {
                    "paragraph": "壻禮辭，許。受摯，入，主人再拜受。壻再拜送，出",
                    "zhushu": "出巳見女父。"
                },
                {
                    "paragraph": "見主婦。主婦闔扉，立于其内。",
                    "zhushu": "主婦，主人之婦也。見主婦者，兄弟之道，冝相親也。闔扉者，婦人無外事。扉，左扉。"
                },
                {
                    "paragraph": "壻立于門外，東靣。主婦一拜，壻，荅再拜。主婦又拜，壻出。",
                    "zhushu": "必先一拜者，婦人於丈夫必俠拜。"
                },
                {
                    "paragraph": "主人請醴，及揖讓入。醴以一獻之禮。主婦薦奠酬，無幣。",
                    "zhushu": "及，與也。無幣，異於賔客。"
                },
                {
                    "paragraph": "壻出，主人送，再拜。",
                    "zhushu": ""
                }
            ]
        },
        {
            "name": "士相見禮第三",
            "paragraphs": [
                {
                    "paragraph": "士相見禮第三",
                    "zhushu": "",
                    "type": 1
                },
                {
                    "paragraph": "士相見之禮，摯，冬用雉，夏用腒，左頭奉之，曰：某也願見，無由逹，某子以命命某見。",
                    "zhushu": "摯所執以至者，君子見於所尊敬，必執摯以將其厚意也。士摯用雉者，取其耿介，交有時，别有倫也。雉必用死者，爲其不可生服也。夏用腒，備腐臭也。左頭，頭，陽也。無由逹，言乆無因縁以自逹也。某子，今所因縁之姓名也。以命者，稱述主人之意。今文頭爲脰。"
                },
                {
                    "paragraph": "主人對曰：某子命某見，吾子有辱，請吾子之就家也，某將走見。",
                    "zhushu": "有，又也。某子命某徃見，今吾子又自辱來，序其意也。走猶徃也。今文無走。"
                },
                {
                    "paragraph": "賔：對曰：某不足以辱命，請終賜見。",
                    "zhushu": "命謂請吾子之就家。"
                },
                {
                    "paragraph": "主人對曰：某不敢爲儀，固請吾子之就家也，某將走見。",
                    "zhushu": "不敢爲儀，言不敢外貌爲威儀，忠誠欲徃也。固，如故也。今文不爲非，古文云：固以請也。"
                },
                {
                    "paragraph": "賔：對曰：某不敢爲儀，固以請。",
                    "zhushu": "言如固請，終賜見也。今文不爲非。"
                },
                {
                    "paragraph": "主人對曰：某也固辭，不得命，將走見。聞吾子稱摯，敢辭摯。",
                    "zhushu": "不得命者，不得見許之命也。走猶出也。稱，舉也。辭其摯，爲其大崇也。古文曰：某將走見。"
                },
                {
                    "paragraph": "賔對曰：某不以摯，不敢見。",
                    "zhushu": "見於所尊敬而無摯嫌，大簡。"
                },
                {
                    "paragraph": "主人對曰：某不足以習禮，敢固辭。",
                    "zhushu": "言不足，習禮者不敢當其崇禮來見巳。"
                },
                {
                    "paragraph": "賔對曰：某也不依於摯，不敢見，固以請。",
                    "zhushu": "言依於摯，謙自卑也。今文無也。"
                },
                {
                    "paragraph": "主人對曰：某也固辭，不得命，敢不敬從！出，迎于門外，再拜。賔。荅再拜。主人揖，入門右，賔奉摯，入門左。主人再拜受，賔再拜送摯，出。",
                    "zhushu": "右，就右也。左，就左也。受摯於庭旣，拜受，送則出矣。不受摯於堂，下人君也。今文無。"
                },
                {
                    "paragraph": "主人請見。賔反見，退。主人送于門外，再拜。",
                    "zhushu": "請見者，爲賔崇禮來相接以矜莊，歡心未交也。賔反見則燕矣。下云凡燕見於君，至凡侍坐於君子，博記反見之。燕義，臣初見於君，再拜奠摯而出。"
                },
                {
                    "paragraph": "主人復見之，以其摯，曰：曏者吾子辱，使某見，請還摯於將命者。",
                    "zhushu": "復見之者，禮尚徃來也。以其摯，謂曏時所執來者也。曏，曩也。將猶傳也。傳命者，謂𢷤相者。"
                },
                {
                    "paragraph": "主人對曰：某也旣得見矣，敢辭。",
                    "zhushu": "讓其來荅巳也。"
                },
                {
                    "paragraph": "賔對曰：某也非敢求見，請還摯于將命者。",
                    "zhushu": "言不敢求見，嫌褻主人，不敢當也。今文無也。"
                },
                {
                    "paragraph": "主人對曰：某也旣得見矣，敢固辭。",
                    "zhushu": "固如故也。"
                },
                {
                    "paragraph": "賔對曰：某不敢以聞，固以請於將命者。",
                    "zhushu": "言不敢以聞，又益不敢當。"
                },
                {
                    "paragraph": "主人對曰：某也固辭，不得命，敢不從？",
                    "zhushu": "許受之也。異日則當退，同日則否。"
                },
                {
                    "paragraph": "賔奉摯入，主人再拜受。賔再拜送。摰出，主人送于門外，再拜。士見於大夫，終辭其摯。於其入也，一拜其辱也。賔退送，再拜。",
                    "zhushu": "終辭其摯，以將不親荅也。凡不荅而受其摯，唯君於臣耳。大夫於士不出迎。入一拜，正禮也。送再拜，尊賔。"
                },
                {
                    "paragraph": "若甞爲臣者，則禮辭其摯，曰：某也辭不得命，不敢固辭。",
                    "zhushu": "禮辭，一辭其摯而許也。將不荅而聽其以摯入，有臣道也。"
                },
                {
                    "paragraph": "賔入，奠摯，再拜。主人荅壹拜。",
                    "zhushu": "奠摯，尊卑異，不親授也。古文壹爲一。"
                },
                {
                    "paragraph": "賔出，使𢷤者還其摯于門外，曰：某也使某還摯。",
                    "zhushu": "還其摯者，辟正君也。"
                },
                {
                    "paragraph": "賔對曰：某也旣得見矣，敢辭。",
                    "zhushu": "辭君，還其摯也。今文無。"
                },
                {
                    "paragraph": "𢷤者對曰：某也命某，某非敢爲儀也，敢以請。",
                    "zhushu": "還摯者，請使受之。"
                },
                {
                    "paragraph": "賔對曰：某也夫子之賤私，不足以踐禮，敢固辭。",
                    "zhushu": "家臣稱私。踐，行也。言某臣也，不足以行賔客禮。賔客所不荅者，不受摯。"
                },
                {
                    "paragraph": "𢷤者對曰：某也使某，不敢爲儀也，固以請。",
                    "zhushu": "言使某，尊君也。或言命某，傳言耳。"
                },
                {
                    "paragraph": "賔對曰：某固辭，不得命，敢不從。再拜受。",
                    "zhushu": "受其摯而去之。"
                },
                {
                    "paragraph": "下大夫相見以鴈，飾之以布，維之以索，如執雉。",
                    "zhushu": "鴈取知時，飛翔有行列也。飾之以布，謂裁縫衣其身也。維，謂繫聮其足。"
                },
                {
                    "paragraph": "上大夫相見以羔，飾之以布，四維之，結于面，左頭如麛，執之",
                    "zhushu": "上大夫，卿也。羔，取其後，帥羣而不黨也。面，前也。繫聯四足，交出背上，於胷前結之也。如麛，執之者，秋獻麛，有成禮如之。或曰：麛，孤之摯也。其禮蓋謂左執前足，右執後足。今文頭爲脰。"
                },
                {
                    "paragraph": "如士相見之禮。",
                    "zhushu": "大夫雖摯異，其儀猶如士。"
                },
                {
                    "paragraph": "始見于君，執摯，至下，容彌蹙。",
                    "zhushu": "下，謂君所也。蹙，猶促也。促，恭慤貌也。其爲㳟，士大夫一也。"
                },
                {
                    "paragraph": "庻人見於君，不爲容，進退走。",
                    "zhushu": "容謂趨翔。"
                },
                {
                    "paragraph": "士大夫則奠摯，再拜稽首，君荅壹拜。",
                    "zhushu": "言君荅士大夫一拜，則於庻人不荅之。庻人之摯鶩。古文壹作一。"
                },
                {
                    "paragraph": "若他邦之人，則使𢷤者還其摯，曰：寡君使某還摯、賔。對曰：君不有其外臣，臣不敢辭。再拜稽首受。凡燕見于君，必辯君之南面。若不得，則正方，不疑君。",
                    "zhushu": "辯。猶正也。君南面，則臣見，正北面。君或時不然，當正東面。若正西面，不得疑君所處邪鄕之。此謂特見圖事，非立賔主之燕也。疑，度之。"
                },
                {
                    "paragraph": "君在堂，升見無方階，辯君所在。",
                    "zhushu": "升見，升堂見於君也。君近東，則升東階，君近西，則升西階。"
                },
                {
                    "paragraph": "凡言，非對也，妥而後傳言。",
                    "zhushu": "比言，謂巳爲君言事也。妥，安坐也。傳言猶出言也。若君問可對則對，不待安坐也。古文妥爲綏。"
                },
                {
                    "paragraph": "與君言，言使臣。與大人言，言事君。與老者言，言使弟子。與㓜者言，言孝弟于父兄。與衆言，言忠信慈祥。與居官者言，言忠信。",
                    "zhushu": "博陳，燕見言語之儀也。言使臣者，使臣之禮也。大人，卿大夫也。言事君者，臣事君以忠也。祥，善也。居官，謂士以下。"
                },
                {
                    "paragraph": "凡與大人言，始視面，中視抱，卒視面，毋改，衆皆若是。",
                    "zhushu": "始視面，謂觀其顔色可傳言未也。中視抱，容其思之，且爲敬也。卒視面，察其納巳言否也。毋改，謂傳言見荅應之間，當正容體以待之，毋自變動爲嫌，解惰不虚心也。衆，謂諸卿大夫同在此者皆若是，其視之儀無異也。古文毋作無，今文衆爲終。"
                },
                {
                    "paragraph": "若父則遊目，母上於面，母下於帶。",
                    "zhushu": "子於父，主孝不主敬，所視廣也，因觀安否何如也。今文父爲甫，古文毋作無。"
                },
                {
                    "paragraph": "若不言，立則視足，坐則視𦡀。",
                    "zhushu": "不言，則伺其行起而巳。"
                },
                {
                    "paragraph": "凡侍坐於君子，君子欠伸，問日之早晏，以食具告。改居，則請退可也。",
                    "zhushu": "君子，謂卿大夫及國中賢者也。志倦則欠，體倦則伸。問日晏，近於乆也。具，猶辯也。改居，謂自變動也。古文伸作信，早作蚤。"
                },
                {
                    "paragraph": "夜侍坐，問夜膳葷，請退可也。",
                    "zhushu": "問夜，問其時數也。膳葷，謂食之。葷，辛物，葱薤之屬，食之以止卧。古文葷作薫。"
                },
                {
                    "paragraph": "若君賜之食，則君祭，先飯徧，甞膳飮，而俟君命之食，然後食。",
                    "zhushu": "若祭，先飯食。其祭食，臣先飯，示爲君甞食也。此謂君與之禮。食膳，謂進庶羞旣甞。庻羞，則飮俟君之徧甞也。今云呫甞膳。"
                },
                {
                    "paragraph": "若有將食者，則俟君之食，然後食。",
                    "zhushu": "將食猶進食，謂膳宰也。膳宰進食，則臣不甞食。周禮膳夫：品甞食，王乃食。"
                },
                {
                    "paragraph": "若君賜之爵，則下席再拜稽首，受爵，升席，祭，卒爵，而俟君卒爵，然後授虚爵，",
                    "zhushu": "受爵者於尊所，至於授爵，坐授人耳。必俟君卒爵者，若欲其釂然也。今文曰若賜之爵，無君也。"
                },
                {
                    "paragraph": "退，坐取屨，隱辟而后屨。君爲之興，則曰：君無爲興，臣不敢辭。君若降送之，則不敢顧辭。遂岀。",
                    "zhushu": "謂君若食之飮之而退也。隱辟俛而逡廵，興起也。辭君興而不敢辭其降，於巳大崇，不敢當也。"
                },
                {
                    "paragraph": "大夫則辭，退下，比及門，三辭。",
                    "zhushu": "下，亦降也。"
                },
                {
                    "paragraph": "若先生異爵者請見之，則辭。辭不得命，則曰：某無以見。辭不得命，將走見。先見之，",
                    "zhushu": "先生，致仕者也。異爵，謂卿大夫也。辭，辭其自降而來。走猶出也。先見之者，出先拜也。曲禮曰：主人敬賔，則先拜賔。"
                },
                {
                    "paragraph": "非以君命使，則不稱寡。大夫、士，則曰：寡君之老。",
                    "zhushu": "謂𢷤賛者，辭也。不稱寡者，不言寡君之某，言姓名而巳。大夫、卿、士，其使則皆曰寡君之某。檀弓曰：往而未有禄者，君有饋焉曰獻，使焉曰寡君之老。"
                },
                {
                    "paragraph": "凡執幣者不趨，容彌蹙以爲儀。",
                    "zhushu": "不趨，主愼也。以進而益恭爲威儀耳。今文無容。"
                },
                {
                    "paragraph": "執玉者則唯舒武，舉前曵踵。",
                    "zhushu": "唯舒者，重玉器，尤愼也。武，迹也。舉前曵踵，備𨆫跲也。今文無者，古文曵作抴。"
                },
                {
                    "paragraph": "凡自稱於君，士、大夫則曰下臣；宅者在邦，則曰市井之臣；在野則曰草茅之臣；庻人則曰刺草之臣；他國之人則曰外臣。",
                    "zhushu": "宅者謂致仕者也致仕者去官而居宅或在國中或在野周禮載師之職以宅田任近郊之地刺猶剗除也今宅爲託古文茅作苗"
                }
            ]
        },
        {
            "name": "鄕飮酒禮第四",
            "paragraphs": [
                {
                    "paragraph": "鄕飮酒禮第四",
                    "zhushu": "",
                    "type": 1
                },
                {
                    "paragraph": "鄕飮酒之禮，主人就先生而謀賔、介，",
                    "zhushu": "主人，謂諸侯之鄕大夫也。先生，鄕中致仕者。賔介，處士、賢者。周禮大司徒之職，以鄕三物教萬民而賔興之：一曰六德，知、仁、聖、義、忠、和；二曰六行，孝、友、睦、姻、任、恤；三曰六藝，禮、樂、射、御、書、數。鄕大夫以正月之吉受法于司徒，退而頒之于其鄕吏，使各以教其所治，以考其德行，察其道藝。及三年大比，而興賢者、能者、鄕老及鄕大夫，帥其吏與其衆寡，以禮禮賔之。厥明，獻賢能之書於王。是禮乃三年正月而一行也。諸侯之鄕大夫貢士於其君，蓋如此云。古者年七十而致仕，老於鄕里，大夫名曰父師，士名曰少師，而敎學焉。恒知鄕人之賢者，是以大夫就而謀之，賢者爲賔，其次爲介，又其次爲衆賔，而與之飮酒，是亦將獻之以禮，禮賔之也。今郡國十月行此飮酒禮，以黨正毎歲邦索鬼神而祭祀，則以禮屬民，而飮酒于序，以正齒位之說，然此篇無正齒位之事焉。凡鄉黨飮酒，必於民聚之時，欲其見化，知尚賢尊長也。孟子曰：天下有逹，尊三：爵也，德也，齒也。"
                },
                {
                    "paragraph": "主人戒賔，賔拜辱。主人荅拜，乃請。賔賔禮辭，許。主人再拜，賔荅拜。",
                    "zhushu": "戒，警也，告也。拜辱，出拜其自屈辱至巳門也。請告以其所爲來之事，不固辭者，素所有志。"
                },
                {
                    "paragraph": "主人退，賔拜辱，",
                    "zhushu": "退，猶去也。去又拜辱者，以送謝之。"
                },
                {
                    "paragraph": "介亦如之。",
                    "zhushu": "如戒賔也。"
                },
                {
                    "paragraph": "乃席賔、主人、介，",
                    "zhushu": "席，敷席也。夙興往戒，歸而敷席。賔席牖前，南靣。主人席阼階上，西靣；介席西階上，東靣。"
                },
                {
                    "paragraph": "衆賔之席皆不屬焉。",
                    "zhushu": "席衆賔於賔席之西。不屬者，不相續也。皆獨坐，明其德各特。"
                },
                {
                    "paragraph": "尊兩壺于房戸間，斯禁，有玄酒在西。設篚于禁南，東肆，加二勺于兩壺。",
                    "zhushu": "斯，禁禁切。地無足者。玄酒在西上也。肆，陳也。"
                },
                {
                    "paragraph": "設洗于阼階東南，南北以堂深，東西當東榮，水在洗東，篚在洗西，南肆。",
                    "zhushu": "榮屋翼。"
                },
                {
                    "paragraph": "羮定。",
                    "zhushu": "肉謂之羮。定猶孰也。"
                },
                {
                    "paragraph": "主人速賔，賔拜辱。主人荅拜，還，賔拜辱。",
                    "zhushu": "速召也。還。猶退。"
                },
                {
                    "paragraph": "介亦如之。",
                    "zhushu": "如賔，速也。"
                },
                {
                    "paragraph": "賔及衆賔皆從之。",
                    "zhushu": "從，猶隨也。言及衆賔介亦在其中矣。"
                },
                {
                    "paragraph": "主人一相迎于門外，再拜賔，賔荅拜，拜介，介、荅拜，",
                    "zhushu": "相主人之吏，𢷤賛傳命者。"
                },
                {
                    "paragraph": "揖衆賔。",
                    "zhushu": "差益卑也。拜介，揖衆賔，皆西南靣。"
                },
                {
                    "paragraph": "主人揖，先入。",
                    "zhushu": "揖揖，賔也。先入門而西面。"
                },
                {
                    "paragraph": "賔厭介，入門左；介厭衆賔，入。衆賔皆入門左，北上。",
                    "zhushu": "皆入門西，東靣。賔之屬相厭，變於主人也。推手曰揖，引手曰厭。今文皆作揖。又曰：衆賔皆入，左無門。"
                },
                {
                    "paragraph": "主人與賔三揖，至于階，三讓。主人升，賔升。主人阼階上當楣北靣再拜。賔西階上當楣北靣荅拜。",
                    "zhushu": "三揖者，將進揖，當陳揖，當碑揖。楣，前梁也。復拜，拜賔至此堂，尊之。"
                },
                {
                    "paragraph": "主人坐取爵于篚，降洗，",
                    "zhushu": "將獻賔也。"
                },
                {
                    "paragraph": "賔降。",
                    "zhushu": "從主人也。"
                },
                {
                    "paragraph": "主人坐奠爵于階前，辭，",
                    "zhushu": "重以巳事煩賔也。事同曰讓，事異曰辭。"
                },
                {
                    "paragraph": "賔對。",
                    "zhushu": "對，荅也。賔主之辭，未聞。"
                },
                {
                    "paragraph": "主人坐取爵，興，適洗南。靣坐奠爵于篚下，盥洗。",
                    "zhushu": "巳盥，乃洗爵，致絜敬也。今文無奠。"
                },
                {
                    "paragraph": "賔進東北，靣辭洗。",
                    "zhushu": "必進東行示情。"
                },
                {
                    "paragraph": "主人坐奠爵于篚，興對。賔復位，當西序東。靣。",
                    "zhushu": "言復位者，明始降時位在此。"
                },
                {
                    "paragraph": "主人坐取爵，沃洗者西北靣。",
                    "zhushu": "沃洗者，主人之羣吏。"
                },
                {
                    "paragraph": "卒洗。主人壹揖壹讓升。",
                    "zhushu": "俱升，古文一作壹。"
                },
                {
                    "paragraph": "賔拜洗。主人坐奠爵，遂拜，降盥。",
                    "zhushu": "復盥，爲手坋汙。"
                },
                {
                    "paragraph": "賔降，主人辭，賔對，復位，當西序，卒盥，揖讓升。賔西階上疑立。",
                    "zhushu": "疑，讀爲疑，然從於趙盾之疑。疑，正立自定之皃。"
                },
                {
                    "paragraph": "主人坐取爵，實之，賔之席前，西北靣獻賔。",
                    "zhushu": "獻，進也。進酒於賔。"
                },
                {
                    "paragraph": "賔西階上拜，主人少退。",
                    "zhushu": "少退少辟。"
                },
                {
                    "paragraph": "賔進受爵，以復位。主人阼階上拜送爵，賔少退。",
                    "zhushu": "復位。復西階上位。"
                },
                {
                    "paragraph": "薦脯醢。",
                    "zhushu": "薦，進也。進之者，主人有司。"
                },
                {
                    "paragraph": "賔升席自西方。",
                    "zhushu": "升，由下也。升必中席。"
                },
                {
                    "paragraph": "乃設折俎。",
                    "zhushu": "牲體枝解，節折在俎。"
                },
                {
                    "paragraph": "主人阼階東疑立。賔坐，左執爵，祭脯醢，",
                    "zhushu": "坐，坐於席，祭脯醢者以右手。"
                },
                {
                    "paragraph": "奠爵于薦西，興，右手取肺，卻左手執本，坐弗繚，右絶末以祭，尚左手，嚌之，興，加于俎，",
                    "zhushu": "興，起也。肺，離之本端厚大者。繚，猶紾也。大夫以上，威儀多紾，絶之。尚左手者，明垂紾之，乃絶其末。嚌，甞也。"
                },
                {
                    "paragraph": "坐挩手，遂祭酒，",
                    "zhushu": "挩，拭也。古文挩作說。"
                },
                {
                    "paragraph": "興。席末坐啐酒，",
                    "zhushu": "啐，亦甞也。"
                },
                {
                    "paragraph": "降席，坐奠爵，拜吿㫖執爵興。主人阼階上荅拜。",
                    "zhushu": "降席。席西也。旨，美也。"
                },
                {
                    "paragraph": "賔西階上北靣，坐卒爵，興，坐奠爵，遂拜，執爵興。主人阼階上荅拜。",
                    "zhushu": "卒，盡也。於此盡酒者，明此席非專爲飮食起。"
                },
                {
                    "paragraph": "賔降洗，",
                    "zhushu": "將酢主人。"
                },
                {
                    "paragraph": "主人降。",
                    "zhushu": "亦從賔也。降，降立阼階東，西靣。"
                },
                {
                    "paragraph": "賔坐奠爵，興，辭。",
                    "zhushu": "西階前也。"
                },
                {
                    "paragraph": "主人對。賔坐取爵，適洗南，北靣。主人阼階東南靣辭洗。賔坐奠爵于篚，興對。主人復阼階東西靣。賔東北靣盥，坐取爵，卒洗，揖讓如初，升。主人拜洗。賔荅拜，興，降盥，如主人禮。賔實爵主人之席前，東南。靣酢主人，主人阼階上拜，賔少退。主人進受爵，復位。賔西階上拜送爵。薦脯醢。主人升席自北方。設折俎。祭如賔禮，",
                    "zhushu": "祭者祭薦俎，及酒亦嚌啐。"
                },
                {
                    "paragraph": "不告旨。",
                    "zhushu": "酒巳物也。"
                },
                {
                    "paragraph": "自席前適阼階上，北靣，坐卒爵，興，坐奠爵，遂拜，執爵興。賔西階上荅拜。",
                    "zhushu": "自席前者，啐酒席末，因從北方降，由便也。"
                },
                {
                    "paragraph": "主人坐奠爵于序端，阼階上北靣再拜崇酒。賔西階上荅拜。",
                    "zhushu": "東西牆爲之序。崇，充也。言酒惡相充實。"
                },
                {
                    "paragraph": "主人坐取觶于篚，降洗。賔降，主人辭降。賔不辭洗，立當西序東。靣",
                    "zhushu": "不辭洗者，以其將自飮。"
                },
                {
                    "paragraph": "卒洗，楫讓升。賔西階上疑立。主人實觶酬賔，阼階上北靣坐奠觶，遂拜，執觶興。賔西階上荅拜，",
                    "zhushu": "酬，勸酒也。酬之言周，忠信爲周。"
                },
                {
                    "paragraph": "坐祭，遂飮，卒觶，興，坐奠觶，遂拜，執觶興。賔西階上荅拜。主人降洗。賔降辭，如獻禮。升，不拜洗。",
                    "zhushu": "不拜洗，殺於獻。"
                },
                {
                    "paragraph": "賔西階上立。主人實觶賔之席前，北靣。賔西階上拜，主人少退，卒拜，進，坐奠觶于薦西。",
                    "zhushu": "賔巳拜，主人奠其觶。"
                },
                {
                    "paragraph": "賔辭，坐取觶，復位。主人阼階上拜送。賔北靣坐奠觶于薦東，復位。",
                    "zhushu": "酬酒不舉，君子不盡人之歡，不竭人之忠，以全交也。"
                },
                {
                    "paragraph": "主人揖降。賔降立于階西，當序東。靣。",
                    "zhushu": "主人將與介爲禮，賔謙不敢居堂上。"
                },
                {
                    "paragraph": "主人以介揖讓升，拜，如賔禮。主人坐取爵于東序端，降洗。介降，主人辭降。介辭洗，如賔禮，升，不拜洗。",
                    "zhushu": "介，禮殺也。"
                },
                {
                    "paragraph": "介西階上立。",
                    "zhushu": "不言疑者，省文。"
                },
                {
                    "paragraph": "主人實爵介之席前，西南。靣獻介，介西階上北靣拜，主人少退。介進，北靣受爵，復位。主人介右北靣拜送爵，介少退。",
                    "zhushu": "主人拜于介右。降尊以就卑也。今文無比靣。"
                },
                {
                    "paragraph": "主人立于西階東。薦脯醢。介升席，自北方，設折俎。祭如賔禮，不嚌肺，不啐酒，不告旨。自南方降席，北靣坐卒爵，興，坐奠爵，遂拜，執爵興。主人介右荅拜。",
                    "zhushu": "不嚌，啐。下賔。"
                },
                {
                    "paragraph": "介降洗。主人復阼階，降辭如初。",
                    "zhushu": "如賔酢之時。"
                },
                {
                    "paragraph": "卒洗，主人盥，",
                    "zhushu": "盥者，當爲介酌。"
                },
                {
                    "paragraph": "介揖讓升，授主人爵于兩楹之間。",
                    "zhushu": "就尊南授之。介不自酌，下賔酒者，賔主共之。"
                },
                {
                    "paragraph": "介西階上立。主人實爵，酢于西階上，介右坐奠爵，遂拜，執爵興。介、荅拜。主人坐祭，遂飮，卒爵，興，坐奠爵，遂拜，執爵興。介、荅拜。主人坐奠爵于西楹南，介右再拜崇酒，介、荅拜。",
                    "zhushu": "奠爵西楹南，以當獻衆賔。"
                },
                {
                    "paragraph": "主人復阼階，揖降。介降，立于賔南。主人西南靣三拜衆賔，衆賔皆荅壹拜。",
                    "zhushu": "三拜，壹拜，示徧不備禮也。不升拜，賤也。"
                },
                {
                    "paragraph": "主人揖升，坐取爵于西楹下；降洗，升實爵，于西階上獻衆賔。衆賔之長升，拜受者三人，",
                    "zhushu": "長其老者，言三人，則衆賔多矣。"
                },
                {
                    "paragraph": "主人拜送。",
                    "zhushu": "於衆賔右。"
                },
                {
                    "paragraph": "坐祭，立飲，不拜旣爵，授主人爵，降復位。",
                    "zhushu": "旣，卒也。卒爵不拜，立飮立授，賤者禮簡。"
                },
                {
                    "paragraph": "衆賔獻，則不拜受爵，坐祭，立飮。",
                    "zhushu": "次三人以下也。不拜禮彌簡。"
                },
                {
                    "paragraph": "每一人獻，則薦諸其席。",
                    "zhushu": "謂三人也。"
                },
                {
                    "paragraph": "衆賔辯有脯醢。",
                    "zhushu": "亦每獻薦於其位。位在下。今文辯皆作徧。"
                },
                {
                    "paragraph": "主人以爵降，奠于篚，",
                    "zhushu": "不復用也。"
                },
                {
                    "paragraph": "揖讓升。賔厭介升，介厭衆賔，升。衆賔序升，即席。",
                    "zhushu": "序，次也。即，就也。今文厭皆爲揖。"
                },
                {
                    "paragraph": "一人洗，升舉觶于賔，",
                    "zhushu": "一人，主人之吏。發酒端曰舉。"
                },
                {
                    "paragraph": "實觶，西階上坐奠觶，遂拜，執觶興。賔席末荅拜，坐祭，遂飮，卒觶，興，坐奠觶，遂拜，執觶興。賔荅拜，降洗，升實觶，立于西階上。賔拜，",
                    "zhushu": "賔拜。拜，將受觶。"
                },
                {
                    "paragraph": "進，坐奠觶于薦西。賔辭，坐受以興。",
                    "zhushu": "舉觶不授，下主人也。言坐受者，明行事相接，若親受，謙也。"
                },
                {
                    "paragraph": "舉觶者西階上拜送。賔坐奠觶于其所。",
                    "zhushu": "所薦西也。"
                },
                {
                    "paragraph": "舉觶者降，",
                    "zhushu": "事巳。"
                },
                {
                    "paragraph": "設席于堂廉，東上。",
                    "zhushu": "爲工布席也。側邊曰廉。燕禮曰：席工於西階上，少東。樂正先升，北靣。此言樂正先升，立于西階東，則工席在階東。"
                },
                {
                    "paragraph": "工四人，二瑟瑟，先，相者二人，皆左何瑟，後首，挎越，内弦，右手相。",
                    "zhushu": "四人，大夫制也。二瑟，二人鼔瑟，則二人歌也。瑟先者，將入，序在前也。相，扶工也。衆賔之少者爲之，毎工一人。鄕射禮曰：弟子相工如𥘉入。天子相工，使視瞭者，凡工瞽矇也，故有扶之者。師冕見，及階，子曰：階也。及席，子曰：席也。固相師之道。後首者，變于君也。挎，持也。相瑟者則爲之持瑟。其相歌者，徒相也。越，瑟下孔也。内弦側擔之者。"
                },
                {
                    "paragraph": "樂正先升，立于西階東。",
                    "zhushu": "正，長也。"
                },
                {
                    "paragraph": "工入，升自西階北，靣坐。相者東靣坐，遂授瑟，乃降。",
                    "zhushu": "降立于西方，近其事。"
                },
                {
                    "paragraph": "工歌鹿鳴、四牡、皇皇者華。",
                    "zhushu": "三者皆小雅篇也。鹿鳴，君與臣下及四方之賔燕，講道修政之樂歌也。此采其巳有旨酒，以召嘉賔。嘉賔旣來，示我以善道。又樂嘉賔有孔昭之明德，可則傚也。四牡，君勞使臣之來樂歌也。此采其勤苦王事，念將父母，懷歸傷悲，忠孝之至，以勞賔也。皇皇者華，君遣使臣之樂歌也。此采其更是勞苦，自以爲不及，欲諮謀于賢知，而以自光明也。"
                },
                {
                    "paragraph": "卒歌，主人獻工。工左瑟，一人拜，不興，受爵。主人阼階上拜送爵。",
                    "zhushu": "一人，工之長也。凢工賤，不爲之洗。"
                },
                {
                    "paragraph": "薦脯醢。使人相祭。",
                    "zhushu": "使人相者，相其祭酒、祭薦。"
                },
                {
                    "paragraph": "工、飮不拜，旣爵，授主人，爵。",
                    "zhushu": "坐授之。"
                },
                {
                    "paragraph": "衆工則不拜受爵，祭飮，辯有脯醢，不祭。",
                    "zhushu": "祭飮獻酒，重無不祭也。今文辯爲徧。"
                },
                {
                    "paragraph": "大師則爲之洗賔。介降，主人辭降。工不辭洗。",
                    "zhushu": "大夫若君賜之樂，謂之大師，則爲之洗，尊之也。賔、介降，從主人也。工，大師也。上旣言獻工矣，乃言太師者，大師或瑟或歌也。其獻之，瑟則先，歌則後。"
                },
                {
                    "paragraph": "笙入，堂下磬南，北靣立。樂南陔、白華、華黍。",
                    "zhushu": "笙，吹笙者也。以笙吹此詩以爲樂也。南陔、白華、華黍，小雅篇也，今亡，其義未聞。昔周之興也，周公制禮作樂，采時世之詩以爲樂歌，所以通情相風切也，其有此篇明矣。後世衰微，幽、厲尤甚，禮樂之書，稍稍廢棄。孔子曰：吾自衛反魯，然後樂正。唯頌各得其所，謂當時在者，而復重雜亂者也，惡能存其亡者乎？且正考父校商之名頌十二篇于周大師，歸以祀其先王，至孔子二百年之間五篇而巳，此其信也。"
                },
                {
                    "paragraph": "主人獻之于西階上，一人拜，盡階，不升堂受爵，主人拜送爵。階前坐祭，立飮不拜旣爵，升，授主人爵。",
                    "zhushu": "一人，笙之長者也。笙，三人和，一人凢，四人鄕。射禮曰：笙一人拜于下。"
                },
                {
                    "paragraph": "衆笙則不拜受爵，坐祭，立飮，辯有脯醢，不祭。",
                    "zhushu": "亦受爵于西階上，薦之，皆於其位。磬南。今文辯爲徧。"
                },
                {
                    "paragraph": "乃閒。歌魚麗，笙由庚；歌南有嘉魚，笙崇丘；歌南山有臺，笙由儀。",
                    "zhushu": "閒，代也，謂一歌則一吹。六者皆小雅篇也。魚麗，言太平年豐物多也。此采其物多酒旨，所以優賔也。南有嘉魚，言太平君子有酒，樂與賢者共之也。此采其能以禮下賢者，賢者纍蔓而歸之，與之燕樂也。南山有臺，言太平之治，以賢者爲本。此采其愛友賢者，爲邦家之基，民之父母，旣欲其身之壽考，又欲其名德之長也。由庚、崇丘、由儀，今亡，其義未聞。"
                },
                {
                    "paragraph": "乃合樂：周南關雎、葛覃、卷耳，召南鵲巢、采蘩、采蘋。",
                    "zhushu": "合樂，謂歌樂與衆聲俱作。周南、召南，國風篇也，王后、國君、夫人房中之樂歌也。關雎言后妃之德，葛覃言后妃之職，卷耳言后妃之志，鵲巢言國君夫人之德，采蘩言國君夫人不失職，采蘋言卿大夫之妻能脩其法度。昔大王、王季居于岐山之陽，躬行召南之教，以興王業，及文王而行周南之教以受命。大雅云：刑于寡妻。至于兄弟，以御于家邦。謂此也。其始一國耳，文王作邑于豐，以故地爲卿士之采地，乃分爲二國：周，周公所食；召，召公所食。於時文王三分天下有其二，德化被于南土。是以其詩有仁賢之風者，屬之召南焉；有聖人之風者，屬之周南焉。夫婦之道，生民之本，王政之端，此六篇者，其教之原也。故國君與其臣下及四方之賔燕，用之合樂也。鄕樂者，風也。小雅爲諸侯之樂，大雅、頌爲天子之樂。鄕飮酒，升歌小雅，禮盛者可以進取也。燕合鄕樂，禮輕者可以逮下也。春秋傳曰：肆夏繫遏渠，天子所以享元侯也。文王大明緜，兩君相見之樂也。然則諸侯相與燕，升歌大雅，合小雅。天子與次國小國之君燕，亦如之。與大國之君燕，升歌頌，合大雅。其笙間之篇未聞。"
                },
                {
                    "paragraph": "工告于樂正曰：正歌備。樂正告于賔，乃降。",
                    "zhushu": "樂正降者，以正歌備無事也。降立西階東，北靣。"
                },
                {
                    "paragraph": "主人降席自南方，",
                    "zhushu": "不由北方，由便。"
                },
                {
                    "paragraph": "側降。",
                    "zhushu": "賔介不從。"
                },
                {
                    "paragraph": "作相爲司正。司正禮辭，許諾。主人拜，司正荅拜。",
                    "zhushu": "作，使也。禮樂之正。旣成將留，賔爲有解惰，立司正以監之。拜，拜其許。"
                },
                {
                    "paragraph": "主人升，復席。司正洗觶，升自西階，阼階上北靣，受命于主人。主人曰：請安于賔。司正告于賔，賔禮辭，許。",
                    "zhushu": "爲賔，欲去，留之，告賔於西階。"
                },
                {
                    "paragraph": "司正告于主人，主人阼階上再拜，賔西階上荅拜。司正立于楹間以相拜，皆揖，復席。",
                    "zhushu": "再拜，拜賔許也。司正旣以賔許告主人遂立楹間以相拜。賔。王人旣拜，揖就席。"
                },
                {
                    "paragraph": "司正實觶，降自西階，階間北靣，坐奠觶，退共，少立，",
                    "zhushu": "階間北靣。東西節也。其南北當中庭，共拱手也。少立自正，愼其位也。巳帥而正，孰敢不正？燕禮曰：右還北靣。"
                },
                {
                    "paragraph": "坐取觶，不祭，遂飲，卒觶，興，坐奠觶，遂拜，執觶興，盥洗。北靣坐奠觶于其所，退立于觶南。",
                    "zhushu": "洗觶奠之，示潔敬，立於其南以察衆。"
                },
                {
                    "paragraph": "賔北面坐取俎，西之觶，阼階上北面酬主人。主人降席，立于賔東。",
                    "zhushu": "初起旅酬也。凡旅酬者，少長以齒，終於沃盥者，皆弟長而無遺矣。"
                },
                {
                    "paragraph": "賔坐奠觶，遂拜，執觶興。主人荅拜，不祭；立飮，不拜；卒觶，不洗，實觶，東南面授主人。",
                    "zhushu": "賔立。飮卒，觶因更酌以鄕。主人將授。"
                },
                {
                    "paragraph": "主人阼階上拜，賔少退。主人受觶，賔拜送于主人之西。",
                    "zhushu": "旅酬同階，禮殺。"
                },
                {
                    "paragraph": "賔揖，復席。",
                    "zhushu": "酬主人訖。"
                },
                {
                    "paragraph": "主人西階上酬介，介降席，自南方，立于主人之西，如賔酬主人之禮。主人揖，復席。",
                    "zhushu": "其酌，實觶，西南面授介。自此以下，旅酬酌者亦如之。"
                },
                {
                    "paragraph": "司正升相旅，曰：某子受酬。一酬者降席。",
                    "zhushu": "旅，序也。於是介酬衆賔，衆賔又以次序相酬某者。衆賔，姓也。同姓則以伯仲别之，又同則以且字别之。"
                },
                {
                    "paragraph": "司正退立于序端，東面。",
                    "zhushu": "辟受酬者，又便其賛上賛下也。始升相，西階西北面。"
                },
                {
                    "paragraph": "受酬者自介右，",
                    "zhushu": "由介東也。尊介，使不失故位。"
                },
                {
                    "paragraph": "衆受酬者受，自左，",
                    "zhushu": "後將受酬者，皆由西變於介也。今文無衆酬者。"
                },
                {
                    "paragraph": "拜，興、飮，皆如賔酬主人之禮。",
                    "zhushu": "嫌賔以下異也。"
                },
                {
                    "paragraph": "辯。卒受者以觶降，坐奠于篚。",
                    "zhushu": "辯，辯衆賔之在下者。鄕射禮曰：辯，遂酬在下者，皆升，受酬于西階上。"
                },
                {
                    "paragraph": "司正降復位。",
                    "zhushu": "觶南之位。"
                },
                {
                    "paragraph": "使二人舉觶于賔、介洗，升實觶于西階上，皆坐奠觶，遂拜，執觶興。賔、介席末荅拜，皆坐祭，遂飮，卒觶，興，坐奠觶，遂拜，執觶興。賔、介席末荅拜，",
                    "zhushu": "二人亦主人之吏。若有大夫，則舉觶于賔與大夫。燕禮曰：媵爵者立于洗南，西靣北上，序進盥洗。"
                },
                {
                    "paragraph": "逆降洗，升實觶，皆立于西階上，賔、介皆拜。",
                    "zhushu": "於席末拜。"
                },
                {
                    "paragraph": "皆進，薦西，奠之，賔辭，坐取觶以興。介則薦南奠之。介坐受以興，退，皆拜送。降，賔、介奠于其所。",
                    "zhushu": "賔言取，介言受，尊卑異文。今文曰賔受。"
                },
                {
                    "paragraph": "司正升自西階，受命于主人。主人曰：請坐于賔。賔辭以俎。",
                    "zhushu": "至此盛禮俱成，酒清肴乾，賔主百拜，強有力者猶倦焉。張而不弛，弛而不張，非文武之道。請坐者，將以賔燕也。俎者，肴之貴者。辭之者，不敢以禮殺當貴者。"
                },
                {
                    "paragraph": "主人請徹俎，賔許。",
                    "zhushu": "亦司正傳請告之。"
                },
                {
                    "paragraph": "司正降階前，命弟子俟徹俎。",
                    "zhushu": "西階前也。弟子賔之少者。俎者，主人之吏設之，使弟子俟徹者，明徹俎賔之義。"
                },
                {
                    "paragraph": "司正升，立于席端。",
                    "zhushu": "待事。"
                },
                {
                    "paragraph": "賔降席，北面。主人降席，阼階上北面。介降席，西階上北面。遵者降席，席東南靣。",
                    "zhushu": "皆立相須徹俎也。遵者，謂此鄕之人，仕至大夫者也。今來助主人樂賔，主人所榮而遵法者也，因以爲名。或有無來不來，用時事耳。今文遵爲僎，或爲全。"
                },
                {
                    "paragraph": "賔取俎，還授司正。司正以降，賔從之。主人取俎，還授弟子，弟子以降自西階，主人降自阼階。介取俎，還授弟子，弟子以降，介從之。若有諸公、大夫，則使人受俎，如賔禮。衆賔皆降，",
                    "zhushu": "取俎者皆鄕其席，旣授弟子，皆降，復𥘉，入之位。"
                },
                {
                    "paragraph": "說屨，揖讓如初，升，坐，",
                    "zhushu": "說屨者，爲安燕當坐也。必說於下者，屨賤，不空居堂。說屨，主人先左，賔先右。今文說爲稅。"
                },
                {
                    "paragraph": "乃羞。",
                    "zhushu": "羞，進也。所進者狗胾醢也。鄕設骨體，所以致敬也。今進羞，所以盡愛也。敬之愛之，所以厚賢也。"
                },
                {
                    "paragraph": "無筭爵，",
                    "zhushu": "筭，數也。賔主燕，飮爵行無數，醉而止也。鄕射禮曰：使二人舉觶于賔與大夫。又曰：執觶者洗，升實觶，反奠於賔與大夫。皆是。"
                },
                {
                    "paragraph": "無筭，樂",
                    "zhushu": "燕樂亦無數，或間或合，盡歡而止也。春秋襄二十九年，吳公子札來聘，請觀于周樂。此國君之無筭。"
                },
                {
                    "paragraph": "賔，出奏陔。",
                    "zhushu": "陔，陔夏也。陔之言戒也。終日燕飮，酒罷，以陔爲節，明無失禮也。周禮鍾師以鍾鼓奏九夏，是奏陔夏則有鍾鼓矣。鍾鼔者，天子諸侯備用之，大夫、士鼔而巳，蓋建於阼階之西南。鼔鄕射禮曰：賔興，樂正命奏陔，賔降及階，陔作，賔出，衆賔皆出。"
                },
                {
                    "paragraph": "主人送于門外，再拜",
                    "zhushu": "門東西靣，拜也。賔介不荅拜，禮有終也。"
                },
                {
                    "paragraph": "賔。若有遵者，諸公、大夫則旣。一人舉觶，乃入，",
                    "zhushu": "不于主人正禮也。遵者，諸公大夫也。謂之賔者，同從外來耳。大國有孤，四命謂之公。"
                },
                {
                    "paragraph": "席于賔東。公三重，大夫再重。",
                    "zhushu": "席此二者於賔東，尊之，不與鄕人齒也。天子之國，三命者不齒。於諸侯之國，爵爲大夫則不齒矣。不言遵者，遵者亦卿大夫。"
                },
                {
                    "paragraph": "公如大夫入，主人降，賔、介降，衆賔皆降，復初位。主人迎，揖讓升。公升，如賔禮，辭一席，使一人去之。",
                    "zhushu": "如，讀若今之若，主人迎之於門内也。辭一席，謙自同於大夫。"
                },
                {
                    "paragraph": "大夫則如介禮。有諸公，則辭。加席，委于席端。主人不徹。無諸公，則大夫辭加席，主人對，不去加席。",
                    "zhushu": "加席，上席也。大夫席再重。"
                },
                {
                    "paragraph": "明日，賔服鄕服以拜賜，",
                    "zhushu": "拜賜，謝恩惠。鄕服，昨日與鄉大夫飮酒之朝服也。不言朝服，未服以朝也。今文曰賔服、鄕服。"
                },
                {
                    "paragraph": "主人如賔服以拜辱。",
                    "zhushu": "拜賔，復自屈辱也。鄕射禮曰：賔朝服以拜賜于門外，主人不見，如賔服，遂從之，拜辱于門外，乃退。"
                },
                {
                    "paragraph": "主人釋服，",
                    "zhushu": "釋朝服，更服玄端也。古文釋作舍。"
                },
                {
                    "paragraph": "乃息司正。",
                    "zhushu": "息，勞也。勞賜。昨日賛執事者，獨云司正。司正，庭長也。"
                },
                {
                    "paragraph": "無介，",
                    "zhushu": "勞禮略也。司正爲賔。"
                },
                {
                    "paragraph": "不殺。",
                    "zhushu": "市買若因所有可也，不殺則無俎。"
                },
                {
                    "paragraph": "薦脯醢。",
                    "zhushu": "羞，同也。"
                },
                {
                    "paragraph": "羞唯所有，",
                    "zhushu": "在有何物。"
                },
                {
                    "paragraph": "徴唯所欲，",
                    "zhushu": "徴，召也。"
                },
                {
                    "paragraph": "以吿于先生君子可也。",
                    "zhushu": "告，請也。先生不以筋力爲禮，於是可以來君子，國中有盛德者。可者召，不召，唯所欲。"
                },
                {
                    "paragraph": "賔介不與",
                    "zhushu": "禮瀆則䙝。古文與爲豫。"
                },
                {
                    "paragraph": "鄕樂，唯欲",
                    "zhushu": "鄕樂，周南、召南六篇之中，唯所欲作，不從次也。不歌鹿鳴、魚麗者，辟國君也。"
                },
                {
                    "paragraph": "記鄕。朝服而謀賔介，皆使能不宿戒。",
                    "zhushu": "鄕鄕人，謂鄕大夫也。朝服，冠玄端，緇帶，素韠，白屨。今郡國行鄕飮酒之禮，玄冠而衣皮弁，服與禮異。再戒爲宿戒。禮：將有事，先戒而又宿戒。"
                },
                {
                    "paragraph": "蒲筵，緇布純，",
                    "zhushu": "筵，席也。純，縁也。"
                },
                {
                    "paragraph": "尊綌幂。賔至，徹之。",
                    "zhushu": "綌，葛也。幂覆尊巾。"
                },
                {
                    "paragraph": "其牲狗也。",
                    "zhushu": "狗取擇人。"
                },
                {
                    "paragraph": "亨于堂東北。",
                    "zhushu": "祖，陽氣之所始也。陽氣主養。易曰：天地養萬物，聖人養賢以及萬民。"
                },
                {
                    "paragraph": "獻用爵，其他用觶。",
                    "zhushu": "爵尊不䙝，用之。"
                },
                {
                    "paragraph": "薦脯五挺，橫祭于其上，出自左房。",
                    "zhushu": "挺。猶膱也。鄕射禮曰：祭半膱，膱長尺有二寸。左在東，陽也。陽主養，房饌陳處也。冠禮之饌，脯醢南上。曲禮曰：以脯修置者，左朐右末。"
                },
                {
                    "paragraph": "俎由東壁，自西階升。",
                    "zhushu": "亨狗旣，孰，載之俎。饌於東方。"
                },
                {
                    "paragraph": "賔俎，脊、脅、肩、肺。主人俎，脊、脅、臂、肺。介俎，脊、脅、肫、胳、肺、肺，皆離，皆右體。進腠。",
                    "zhushu": "凡牲，前脛骨三，肩、臂、臑也。後脛骨二，膊、胳也。尊者俎尊骨，卑者俎卑骨。祭統曰：凡爲俎者，以骨爲主。骨有貴賤，凡前貴後賤。離猶㨒也。腠，理也。進理。謂前其本也。今文胳作骼。"
                },
                {
                    "paragraph": "以爵拜者，不徒作。",
                    "zhushu": "作，起也。言拜旣爵者不徒起，起必酢主人。"
                },
                {
                    "paragraph": "坐卒爵者拜旣爵，立卒爵者不拜旣爵。",
                    "zhushu": "降殺各從其宜，不使相錯，唯工不從此禮。"
                },
                {
                    "paragraph": "凡奠者於左，",
                    "zhushu": "不飲者，不欲其妨。"
                },
                {
                    "paragraph": "將舉於右。",
                    "zhushu": "便也。"
                },
                {
                    "paragraph": "衆賔之長一人辭洗，如賔禮。",
                    "zhushu": "於三人之中，復差有尊者，餘二人雖爲之洗，不敢辭，其下不洗。"
                },
                {
                    "paragraph": "立者東靣，北上。若有北靣者，則東上。",
                    "zhushu": "賢者衆寡無常也，或統於堂，或統於門。"
                },
                {
                    "paragraph": "樂正與立者皆薦以齒。",
                    "zhushu": "謂其飮之次也。尊樂正同於賔黨。不言飮而言薦，以明飮也。旣、飮皆薦於其位。樂正位西階東，北靣。"
                },
                {
                    "paragraph": "凡舉爵，三作而不徒爵。",
                    "zhushu": "謂獻賔、獻大夫、獻工，皆有薦。"
                },
                {
                    "paragraph": "樂作，大夫不入。",
                    "zhushu": "後樂賢者。"
                },
                {
                    "paragraph": "獻工與笙，取爵于上篚，旣獻，奠于下篚。",
                    "zhushu": "明其異器，敬也。如是，則獻大夫亦然。上篚三爵。"
                },
                {
                    "paragraph": "其笙，則獻諸西階上。",
                    "zhushu": "謂主人拜送爵也。於工拜于阼階上者，以其坐于西階東也。古文無上。"
                },
                {
                    "paragraph": "磬，階間，縮𩅸，北靣，鼔之。",
                    "zhushu": "縮，從也。霫以東西爲從。鼔猶擊也。大夫而特縣方賔，鄕人之賢者，從士禮也。射則磬在東。古文縮爲蹙。"
                },
                {
                    "paragraph": "主人、介，凡升席自北方，降自南方。",
                    "zhushu": "席南上，升由下，降由上，由便。"
                },
                {
                    "paragraph": "司正旣舉觶而薦諸其位。",
                    "zhushu": "司正，主人之屬也。無獻，因其舉觶而薦之。"
                },
                {
                    "paragraph": "凡旅，不洗。",
                    "zhushu": "敬禮殺也。"
                },
                {
                    "paragraph": "不洗者不祭。",
                    "zhushu": "不甚絜也。"
                },
                {
                    "paragraph": "旣。旅。士不入。",
                    "zhushu": "後正禮也。旣旅，則將燕矣。"
                },
                {
                    "paragraph": "徹俎。賔、介，遵者之俎。受者以降，遂出，授從者",
                    "zhushu": "以送之。"
                },
                {
                    "paragraph": "主人之俎以東。",
                    "zhushu": "藏於東方。"
                },
                {
                    "paragraph": "樂正命奏陔，賔出，至于階，陔作。若有諸公，則大夫於主人之北，西靣。",
                    "zhushu": "其西靣者，北上，統於公。"
                },
                {
                    "paragraph": "主人之賛者，西靣，北上，不與。",
                    "zhushu": "賛，佐也。謂主人之屬佐助主人禮事。微鼏沃盥，設薦俎者，西靣北上，統於堂也。與，及也。不及謂不獻酒。"
                },
                {
                    "paragraph": "無筭爵，然後與。",
                    "zhushu": "燕乃及之"
                }
            ]
        },
        {
            "name": "鄕射禮第五",
            "paragraphs": [
                {
                    "paragraph": "鄕射禮第五",
                    "zhushu": "",
                    "type": 1
                },
                {
                    "paragraph": "鄕射之禮，主人戒賔，賔出迎，再拜。主人荅再拜，乃請。",
                    "zhushu": "主人，州長也。鄕大夫若在焉，則稱郷大夫也。戒猶警也，語也。出迎，出門也。請，告也。告賔以射事，不言拜辱，此爲習民以禮樂，不主爲賔巳也。不謀賔者，時不獻賢能，事輕也。今郡國行此禮以季春。周禮郷老及郷大夫，三年正月獻賢能之書於王，退而以郷射之禮五物詢衆庶。諸侯之郷大夫旣貢士於其君，亦用此禮，射而詢衆庻乎？"
                },
                {
                    "paragraph": "賔禮辭，許。主人再拜，賔荅再拜。主人退，賔送，再拜，",
                    "zhushu": "退還射宫，省録射事。"
                },
                {
                    "paragraph": "無介。",
                    "zhushu": "雖先飮酒，主於射也，其序賔之禮畧？"
                },
                {
                    "paragraph": "乃席賔，南面東上，",
                    "zhushu": "不言於戸牖之間者，此射於序。"
                },
                {
                    "paragraph": "衆賔之席繼而西。",
                    "zhushu": "言繼者，甫欲習衆庻，未有所殊别。"
                },
                {
                    "paragraph": "席主人於阼階上，西面，",
                    "zhushu": "阼階、東階。"
                },
                {
                    "paragraph": "尊於賔席之東，兩壷斯禁，左玄酒，皆加勺，篚在其南，東肆。",
                    "zhushu": "斯禁，禁切。地無足者也。設尊者北面，西曰左，尚之也。肆，陳也。"
                },
                {
                    "paragraph": "設洗于阼階東南，南北以堂深，東西當東榮。水在洗東，篚在洗西，南肆，",
                    "zhushu": "榮，屋翼也。"
                },
                {
                    "paragraph": "縣于洗東北，西面。",
                    "zhushu": "此縣，謂磬也。縣於東方，辟射位也。伹縣磬者，半天子之士，無鍾。"
                },
                {
                    "paragraph": "乃張侯，下綱不及地武，",
                    "zhushu": "侯，謂所射布也。綱，持舌繩也。武，迹也。中人之迹尺二寸。侯象人，綱即其足也，是以取數焉。"
                },
                {
                    "paragraph": "不繫左下綱，中掩束之，",
                    "zhushu": "事未至也。"
                },
                {
                    "paragraph": "乏參侯道，居侯黨之一，西五歩。",
                    "zhushu": "容謂之乏，所以爲獲者御矢也。侯道五十歩，此乏去侯北十丈，西三丈。"
                },
                {
                    "paragraph": "羮定，",
                    "zhushu": "肉謂之羮。定，猶孰也。謂狗孰可食。"
                },
                {
                    "paragraph": "主人朝服，乃速賔。賔朝服出迎，再拜。主人荅再拜，退。賔送，再拜。",
                    "zhushu": "速，召也。射賔，輕也。戒時𤣥端。今郡國行此鄉射禮，皮弁服，與禮爲異。"
                },
                {
                    "paragraph": "賔及衆賔遂從之。及門，主人一相出迎于門外，再拜。賔荅再拜，",
                    "zhushu": "相主人家臣𢷤賛傳命者，"
                },
                {
                    "paragraph": "揖衆賔，",
                    "zhushu": "差卑，禮宜異。"
                },
                {
                    "paragraph": "主人以賔揖，先入。",
                    "zhushu": "以猶與也。先入，入門右西面。"
                },
                {
                    "paragraph": "賔厭衆賔，衆賔皆入門左，東面北上。賔少進。",
                    "zhushu": "引手曰厭。少進，差在前也。今文皆曰揖衆賔。"
                },
                {
                    "paragraph": "主人以賔三揖，皆行，及階，三讓。主人升一等，賔升。",
                    "zhushu": "三讓而主人先升者，是主人先讓於賔。不俱升者，賔客之道，進冝難也。"
                },
                {
                    "paragraph": "主人阼階上當楣北面再拜，賔西階上當楣北面荅再拜。",
                    "zhushu": "主人拜賔至此堂。"
                },
                {
                    "paragraph": "主人坐取爵于上篚以降，",
                    "zhushu": "將獻賔也。"
                },
                {
                    "paragraph": "賔降。",
                    "zhushu": "從主人也。"
                },
                {
                    "paragraph": "主人阼階前西面坐奠爵，興，辭降，",
                    "zhushu": "重以主人事煩賔也。今文無阼階。"
                },
                {
                    "paragraph": "賔對。",
                    "zhushu": "對荅。"
                },
                {
                    "paragraph": "主人坐取爵，興，適洗，南面坐奠爵于篚下，盥洗。",
                    "zhushu": "盥手，又洗爵，致絜敬也。古文盥皆作浣。"
                },
                {
                    "paragraph": "賔進東北，靣辭洗。",
                    "zhushu": "必進者，方辭洗，冝違位也。言東北面，則位南於洗矣。"
                },
                {
                    "paragraph": "主人坐奠爵于篚，興對。賔反位。",
                    "zhushu": "反從降之位也。郷飮酒曰：當西序東靣。"
                },
                {
                    "paragraph": "主人卒洗，壹揖，壹讓，以賔升。賔西階上北面拜洗。主人阼階上北面奠爵，遂荅拜，乃降。",
                    "zhushu": "乃降。將更盥也。古文壹皆作一。"
                },
                {
                    "paragraph": "賔降。主人辭降，賔對。主人卒盥，壹揖，壹讓升。賔升，西階上疑立。",
                    "zhushu": "疑，止也。有矜莊之色。"
                },
                {
                    "paragraph": "主人坐取爵，實之賔席之前，西北面獻賔。",
                    "zhushu": "進酒於賔也。凡進物曰獻。"
                },
                {
                    "paragraph": "賔西階上北面拜，主人少退。",
                    "zhushu": "少退，猶少辟也。"
                },
                {
                    "paragraph": "賔進受爵于席前，復位。",
                    "zhushu": "復位，西階上位。"
                },
                {
                    "paragraph": "主人阼階上拜送爵，賔少退。薦脯醢。",
                    "zhushu": "薦進。"
                },
                {
                    "paragraph": "賔升席自西方。",
                    "zhushu": "賔，升降由下也。"
                },
                {
                    "paragraph": "乃設折俎。",
                    "zhushu": "牲體枝解節折，以實爼也。"
                },
                {
                    "paragraph": "主人阼階東疑立。賔坐，左執爵，右祭脯醢，奠爵于薦西，興，取肺，坐絶祭，",
                    "zhushu": "郤左手執夲，右手絶末以祭也。肺離，上爲本，下爲末。"
                },
                {
                    "paragraph": "尚左手，嚌之，",
                    "zhushu": "嚌，嘗也。右手在下，絶以授，口甞之。"
                },
                {
                    "paragraph": "興，加于俎，坐挩手，執爵，遂祭酒，興，席末坐啐酒，",
                    "zhushu": "挩，拭也。啐，甞也。古文挩作說。"
                },
                {
                    "paragraph": "降席，坐奠爵，拜，告旨，",
                    "zhushu": "降席。席西也。旨，美也。"
                },
                {
                    "paragraph": "執爵興。主人阼階上荅拜。賔西階上北面坐卒爵，興，坐奠爵，遂拜，執爵興。",
                    "zhushu": "卒盡。"
                },
                {
                    "paragraph": "主人阼階上荅拜。賔以虚爵降。",
                    "zhushu": "將洗，以酢主人。"
                },
                {
                    "paragraph": "主人降。",
                    "zhushu": "從賔也。降立阼階東，西面，當東序。"
                },
                {
                    "paragraph": "賔西階前東靣坐奠爵，興，辭降。主人對。賔坐取爵，適洗，北面坐奠爵于篚下，興，盥洗。",
                    "zhushu": "賔北面盥洗。自外來。"
                },
                {
                    "paragraph": "主人阼階之東，南面辭洗。賔坐奠爵于篚，興對。主人反位。",
                    "zhushu": "反位。從降之位也。主人辭洗，進。"
                },
                {
                    "paragraph": "賔卒洗，揖讓如初，升。主人拜洗。賔荅拜，興，降盥，如主人之禮。賔升，實爵主人之席前，東南面酢主人。",
                    "zhushu": "酢報。"
                },
                {
                    "paragraph": "主人阼階上拜，賔少退。主人進受爵，復位。賔西階上拜送爵。薦脯醢。主人升席自北方。乃設折俎。祭如賔禮，",
                    "zhushu": "祭薦爼及酒，亦嚌啐。"
                },
                {
                    "paragraph": "不告旨。",
                    "zhushu": "酒巳物。"
                },
                {
                    "paragraph": "自席前適阼階上，北面坐卒爵，興，坐奠爵，遂拜，執爵興。賔西階上北靣，荅拜。",
                    "zhushu": "自，由也。啐酒於席，未由前降，便也。"
                },
                {
                    "paragraph": "主人坐奠爵于序端，阼階上再拜崇酒。賔西階上荅再拜。",
                    "zhushu": "序端，東序頭也。崇，充也。謝酒惡相充滿也。"
                },
                {
                    "paragraph": "主人坐取觶于篚以降。",
                    "zhushu": "將酬賔。"
                },
                {
                    "paragraph": "賔降，主人奠觶，辭降。賔對，東靣立。主人坐取觶，洗，賔不辭洗。",
                    "zhushu": "不辭洗，以其將自飮。"
                },
                {
                    "paragraph": "卒洗，揖讓升。賔西階上疑立。主人實觶，酬之。阼階上北靣，坐奠觶，遂拜，執觶興。",
                    "zhushu": "酬勸酒。"
                },
                {
                    "paragraph": "賔西階上北靣，荅拜。主人坐祭，遂飮，卒觶，興，坐奠觶，遂拜，執觶興。賔西階上北靣，荅拜。主人降洗。賔降辭，如獻禮，",
                    "zhushu": "以將酌巳。"
                },
                {
                    "paragraph": "升，不拜洗。",
                    "zhushu": "酬禮殺也。"
                },
                {
                    "paragraph": "賔西階上立。主人實觶，賔之席前，北面。",
                    "zhushu": "酬賔。"
                },
                {
                    "paragraph": "賔西階上拜。主人坐奠觶于薦西。賔辭，坐取觶以興，反位。",
                    "zhushu": "賔辭，辭。主人復親酌巳。"
                },
                {
                    "paragraph": "主人阼階上拜送。賔北面坐奠觶于薦東，反位。",
                    "zhushu": "酬酒不舉。"
                },
                {
                    "paragraph": "主人揖降。賔降，東面立于西階西，當西序。",
                    "zhushu": "主人將與衆賔爲禮，賔謙不敢獨居堂。"
                },
                {
                    "paragraph": "主人西南靣三拜衆賔，衆賔皆荅壹拜。",
                    "zhushu": "三拜，示徧也。壹拜，不備禮也。獻賔畢，乃與衆賔拜，敬不能並。"
                },
                {
                    "paragraph": "主人揖升，坐取爵于序端，降洗，升實爵，西階上獻衆賔。衆賔之長升，拜受者三人，",
                    "zhushu": "長其老者，言三人，則衆賔多矣。國以多德行道藝爲榮，何常數之有乎？"
                },
                {
                    "paragraph": "主人拜送。",
                    "zhushu": "拜送爵於衆賔右。"
                },
                {
                    "paragraph": "坐祭，立飮，不拜旣爵，授主人爵，降復位。",
                    "zhushu": "旣盡。"
                },
                {
                    "paragraph": "衆賔皆不拜，受爵，坐祭，立飮。",
                    "zhushu": "自第四巳下，又不拜受爵，禮彌略。"
                },
                {
                    "paragraph": "毎一人獻，則薦諸其席。",
                    "zhushu": "諸於。"
                },
                {
                    "paragraph": "衆賔辯有脯醢。",
                    "zhushu": "薦於其位。"
                },
                {
                    "paragraph": "主人以虚爵降，奠于篚，",
                    "zhushu": "不復用。"
                },
                {
                    "paragraph": "揖讓升。賔厭衆賔，升，衆賔皆升，就席。一人洗，舉觶於賔，",
                    "zhushu": "一人，主人之吏。"
                },
                {
                    "paragraph": "升實觶，西階上坐奠觶，拜，執觶興。賔，席末荅拜。舉觶者坐祭，遂飮，卒觶，興，坐奠觶，拜，執觶興。賔荅拜，降洗，升實之，西階上北面",
                    "zhushu": "將進，奠觶。"
                },
                {
                    "paragraph": "賔拜。",
                    "zhushu": "拜受觶。"
                },
                {
                    "paragraph": "舉觶者進，坐奠觶于薦西。",
                    "zhushu": "不授，賤不敢也。"
                },
                {
                    "paragraph": "賔辭，坐取以興。",
                    "zhushu": "若親受然。"
                },
                {
                    "paragraph": "舉觶者西階上拜送。賔反奠于其所。舉觶者降。大夫若有遵者，則入門左。",
                    "zhushu": "謂此郷之人爲大夫者也。謂之遵者，方以禮樂化民，欲其遵法之也。其士也，於旅乃入郷。大夫士非郷人，禮亦然，主於郷人耳。今文遵爲僎。"
                },
                {
                    "paragraph": "主人降，",
                    "zhushu": "迎大夫於門内也。不出門，别於賔。"
                },
                {
                    "paragraph": "賔及衆賔皆降，復初位。",
                    "zhushu": "不敢居堂，俟大夫入也。初位，門内東靣。"
                },
                {
                    "paragraph": "主人揖讓，以大夫升，拜至，大夫荅拜。主人以爵降，大夫降，主人辭降。大夫辭洗，如賔禮，席于尊東，",
                    "zhushu": "尊東，明與賔夾尊也。不言東上，統於尊也。"
                },
                {
                    "paragraph": "升，不拜洗。主人實爵，席前獻于大夫。大夫西階上拜，進受爵，反位。主人大夫之右拜送。大夫辭加席，主人對，不去加席。",
                    "zhushu": "辭之者，謙不以巳尊加賢者也。不去者，大夫再重席，正也。賔一重席。"
                },
                {
                    "paragraph": "乃薦脯醢。大夫升席。設折俎。祭如賔禮，不嚌肺，不啐酒，不吿旨。西階上卒爵，拜。主人荅拜。",
                    "zhushu": "凡所不者，殺於賔也。大夫升席由東方。"
                },
                {
                    "paragraph": "大夫降洗，",
                    "zhushu": "將酢主人也。大夫若衆則辯獻，長乃酢。"
                },
                {
                    "paragraph": "主人復阼階，降辭如初。卒洗。主人盥，",
                    "zhushu": "盥者，雖將酌自飲，尊大夫，不敢褻。"
                },
                {
                    "paragraph": "揖讓升。大夫授主人爵于兩楹間，復位。主人實爵以酢于西階上，坐奠爵，拜。大夫荅拜。坐祭，卒爵，拜。大夫荅拜。主人坐奠爵于西楹南，再拜崇酒。大夫荅拜。主人復阼階，揖降。",
                    "zhushu": "將升賔。"
                },
                {
                    "paragraph": "大夫降，立于賔南。",
                    "zhushu": "雖尊，不奪人之正禮。"
                },
                {
                    "paragraph": "主人揖讓，以賔升。大夫及衆賔皆升，就席。席工于西階上，少東。樂正先升，北面立于其西。",
                    "zhushu": "言少東者，明樂正西側階，不欲大東，辟射位。"
                },
                {
                    "paragraph": "工四人，二瑟，瑟先。相者皆左何瑟，面鼔，執越，内弦，右手相，入，升自西階，北面東上。工坐，相者坐授瑟，乃降。",
                    "zhushu": "瑟先，賤者先就事也。相，扶工也。靣，前也。鼓在前，變於君也。執越，内弦，右手相，由便也。越，瑟下孔，所以發越其聲也。前越言執者，内有弦結，手入之淺也。相者降立西方。"
                },
                {
                    "paragraph": "笙入，立于縣中，西面。",
                    "zhushu": "堂下樂相從也。縣中磬，東立，西靣。"
                },
                {
                    "paragraph": "乃合樂：周南關雎、葛覃、卷耳，召南鵲巢、采蘩、采蘋。",
                    "zhushu": "不歌，不笙，不間。志在射，略於樂也。不略合樂者，周南、召南之風，郷樂也，不可略其正也。昔大王、王季、文王始居𡵨山之陽，躬行召南之教，以成王業。至三分天下，乃宣周南、召南之化，本其德之𥘉，刑于寡妻，至于兄弟，以御于家邦，故謂之郷樂。用之房中，以及朝庭饗燕、郷射飲酒，此六篇其風化之原也。是以合金石絲竹而歌之。"
                },
                {
                    "paragraph": "工不興，吿于樂正，曰：正歌備。",
                    "zhushu": "不興者，瞽矇禮略也。"
                },
                {
                    "paragraph": "樂正吿于賔，乃降。",
                    "zhushu": "樂正降者，堂上正樂畢也。降立西階東，北靣。"
                },
                {
                    "paragraph": "主人取爵于上篚，獻工。大師則爲之洗。",
                    "zhushu": "尊之也。君賜大夫樂，又從之以其人，謂之大師。"
                },
                {
                    "paragraph": "賔降，主人辭降，",
                    "zhushu": "大夫不降，尊也。"
                },
                {
                    "paragraph": "工不辭洗。卒洗，升實爵。工不興，左瑟，一人拜受爵。",
                    "zhushu": "左瑟。辟。主人授爵也。一人無大師，則工之長者。"
                },
                {
                    "paragraph": "主人阼階上拜送爵。薦脯醢。使人相祭。",
                    "zhushu": "人相者。"
                },
                {
                    "paragraph": "工飮不拜旣爵，授主人爵。衆工不拜受爵，祭飮辯，有脯醢，不祭，",
                    "zhushu": "祭飲不。興，受爵，坐祭，坐飲。"
                },
                {
                    "paragraph": "不洗。遂獻笙于西階上。",
                    "zhushu": "不洗者，賤也。衆工而不洗矣，而著笙不洗者，笙賤於衆工，正君賜之，猶不洗也。"
                },
                {
                    "paragraph": "笙一人拜于下，盡階，不升堂，受爵，主人拜送爵。階前坐祭，立飮不拜旣爵，升，授主人爵。衆笙不拜受爵，坐祭，立飮辯，有脯醢，不祭。主人以爵降，奠于篚，反升，就席。",
                    "zhushu": "亦揖讓以賔升。衆賔皆升。"
                },
                {
                    "paragraph": "主人降席自南方，",
                    "zhushu": "禮殺由便。"
                },
                {
                    "paragraph": "側降，",
                    "zhushu": "賔不從降。"
                },
                {
                    "paragraph": "作相爲司正。司正禮辭，許諾。主人再拜，司正荅拜。",
                    "zhushu": "爵備樂畢，將留賔以事，爲有解倦失禮，立司正以監之，察儀法也。詩云：旣立之監，或佐之史。"
                },
                {
                    "paragraph": "主人升就席。司正洗觶，升自西階，由楹内適阼階上，北面受命于主人。",
                    "zhushu": "洗觶者當酌以表其位，顯其事也。楹内，楹北。"
                },
                {
                    "paragraph": "西階上北面請安于賔。",
                    "zhushu": "傳主人之命。"
                },
                {
                    "paragraph": "賔禮辭，許。司正告于主人，遂立于楹間以相拜。",
                    "zhushu": "相，謂賛主人及賔相拜之辭。"
                },
                {
                    "paragraph": "主人阼階上再拜。賔，西階上荅再拜，皆揖就席。",
                    "zhushu": "爲巳。安也。今文揖爲升。"
                },
                {
                    "paragraph": "司正實觶，降自西階，中庭北面坐奠觶，興，退，少立，",
                    "zhushu": "奠觶，表其位也。少立，自修正，慎其位也。古文曰少退立。"
                },
                {
                    "paragraph": "進，坐取觶，興，反坐，不祭，遂卒觶，興，坐奠觶，拜，執觶興，洗，北面坐奠于其所，",
                    "zhushu": "今文坐取觶無進，又曰坐奠之拜。"
                },
                {
                    "paragraph": "興，少退，北面立于觶南，",
                    "zhushu": "立觶南，亦其故𢷤位。"
                },
                {
                    "paragraph": "末。旅。",
                    "zhushu": "旅，序也。末以次序相酬，以將射也。旅則禮終也。"
                },
                {
                    "paragraph": "三耦俟于堂西，南面東上。",
                    "zhushu": "司正旣立。司射選弟子之中德行道藝之高者，以爲三耦，使俟事於此。"
                },
                {
                    "paragraph": "司射適堂西，袒決遂，取弓于階西，兼挾乗矢，升自西階。階上北面告于賔，曰：弓矢旣具，有司請射。",
                    "zhushu": "司射，主人之吏也，於堂西，袒、決、遂者，主人無次，隱蔽而巳。袒，左免衣也。決猶闓也，以象骨爲之，著右大擘指，以鈎弦闓體也。遂，射韝也，以韋爲之，所以遂弦者也。其非射時，則謂之拾。袷，歛也，所以蔽膚斂衣也。方持弦矢曰挾。乗矢，四矢也。大射曰挾乗矢於弓外，見鏃於弣，右巨指。鉤弦，古文挾皆作接。"
                },
                {
                    "paragraph": "賔對曰：某不能爲二三子。許諾。",
                    "zhushu": "言某不能謙也。二三子謂衆賔巳下。"
                },
                {
                    "paragraph": "司射適阼階上，東北，靣告于主人，曰：請射于賔。賔許。司射降自西階，階前西面，命弟子納射器。",
                    "zhushu": "弟子，賔黨之年少者也。納，内也。射，噐、弓矢、決、拾、旌、中、籌、楅，豐也。賔黨東面，主人之吏西靣。"
                },
                {
                    "paragraph": "乃納射器，皆在堂西。賔與大夫之弓，𠋣于西序，矢在弓下，北括。衆弓𠋣于堂西，矢在其上。",
                    "zhushu": "上堂西廉，矢亦北括。"
                },
                {
                    "paragraph": "主人之弓矢在東序東。",
                    "zhushu": "亦𠋣于東序也。矢在其下，北括。"
                },
                {
                    "paragraph": "司射不釋弓矢，遂以比三耦於堂西。三耦之南，北面，命上射曰：某御於子。命下射曰：子與某子射。",
                    "zhushu": "北選，次其才相近者也。古文曰：某從於子。"
                },
                {
                    "paragraph": "司正爲司馬。",
                    "zhushu": "兼官，由便也。立司正爲涖酒爾。今射司正無事。"
                },
                {
                    "paragraph": "司馬命張侯，弟子說束，遂繫左下綱。",
                    "zhushu": "事至也。今文說皆作稅。"
                },
                {
                    "paragraph": "司馬又命獲者𠋣旌于侯中。",
                    "zhushu": "爲當負侯也。獲者，亦弟子也。謂之獲者，以事名之。"
                },
                {
                    "paragraph": "獲者由西方坐取旌，𠋣于侯中，乃退。樂正適西方，命弟子賛工，遷樂于下。",
                    "zhushu": "當，辟射也。贊，佐也。遷，徙也。"
                },
                {
                    "paragraph": "弟子相工，如初入，降自西階，阼階下之東南，堂前三笴，西面北上坐。",
                    "zhushu": "笴，矢，幹也。今文無南。"
                },
                {
                    "paragraph": "樂正北面立于其南。",
                    "zhushu": "北面郷堂，不與工序也。"
                },
                {
                    "paragraph": "司射猶挾乗矢以命三耦：各與其耦讓取弓矢，拾。",
                    "zhushu": "猶，有故之辭。拾，更也。"
                },
                {
                    "paragraph": "三耦皆袓、決、遂。有司左執弣，右執弦而授弓，",
                    "zhushu": "有司，弟子納射噐者也。凡納射噐者，皆執以俟事。"
                },
                {
                    "paragraph": "遂授矢。",
                    "zhushu": "受於納矢而授之。"
                },
                {
                    "paragraph": "三耦皆執弓，搢三而挾一个。",
                    "zhushu": "未違俟處也。搢，挿也。挿於帶右。"
                },
                {
                    "paragraph": "司射先立于所設中之西南，東面。三耦皆進，由司射之西，立于其西南，東面北上而俟。司射東面立于三耦之北，搢三而挾一个，",
                    "zhushu": "爲當誘射也。固東面矣。復言之者，明郤時還。"
                },
                {
                    "paragraph": "揖進，當階，北靣揖，及階揖，升堂揖。豫則鉤楹内，堂則由楹外。當左物，北靣揖，",
                    "zhushu": "鉤楹，繞楹而東也。序無室，可以深也。周立四代之學於國，而又以有虞氏之庠爲郷學。郷飲酒義曰主人迎賔于庠門外是也。庠之制，有堂有室也。今言豫者，謂州學也，讀如成周宣謝災之謝，周禮作序。凡屋無室曰謝。冝從謝州立。謝者，下郷也。左物，下物也。今文豫爲序，序乃夏后氏之學，亦非也。"
                },
                {
                    "paragraph": "及物揖。左足履物，不方足。還，視侯中，俯正足，",
                    "zhushu": "方，猶併也。志在於射，左足至，右足還，併足則是立也。南靣視侯之中，乃俯視，併正其足。"
                },
                {
                    "paragraph": "不去旌。",
                    "zhushu": "以其不獲。"
                },
                {
                    "paragraph": "誘射。",
                    "zhushu": "誘，猶教也。"
                },
                {
                    "paragraph": "將乘矢，",
                    "zhushu": "將，行也。行四矢，象有事於四方。"
                },
                {
                    "paragraph": "執弓不挾，右執弦，",
                    "zhushu": "不挾矢盡。"
                },
                {
                    "paragraph": "南靣，揖，揖如升射。降，出于其位南；適堂西，改取一个，挾之；",
                    "zhushu": "改，更也。不射而挾之，示有事也。今文曰適序西。"
                },
                {
                    "paragraph": "遂適階西，取扑，搢之，以反位。",
                    "zhushu": "扑所以橽犯教者，書云：扑作教刑。"
                },
                {
                    "paragraph": "司馬命獲者執旌以負侯。",
                    "zhushu": "欲令射者見侯與旌，深有志於中。"
                },
                {
                    "paragraph": "獲者適侯，執旌負侯而俟。",
                    "zhushu": "俟，待也。今文俟爲立。"
                },
                {
                    "paragraph": "司射還，當上耦西靣，作上耦射。",
                    "zhushu": "還，左還也。作，使也。"
                },
                {
                    "paragraph": "司射反位，上耦揖進，上射在左，並行，當階，北靣揖，及階揖。上射先升三等，下射從之，中等，",
                    "zhushu": "中，猶間也。"
                },
                {
                    "paragraph": "上射升堂，少左。下射升，上射揖，並行，",
                    "zhushu": "並，併也。併東行。"
                },
                {
                    "paragraph": "皆當其物，北面揖，及物揖。皆左足履物，還視侯中，合足而俟。司馬適堂西，不決，遂，袒，執弓，",
                    "zhushu": "不決，遂因不射不備。"
                },
                {
                    "paragraph": "出于司射之南，升自西階，鉤楹，由上射之後，西南面立于物間；右執簫，南揚弓，命去侯。",
                    "zhushu": "鉤楹以當。由上射者之後也。簫，弓末也。大射曰：左執弣。揚猶舉也。"
                },
                {
                    "paragraph": "獲者執旌許諾，聲不絶，以至于乏，坐東靣，偃旌，興而俟。",
                    "zhushu": "聲不絶，不以宫商，不絶而巳。郷射威儀省。偃，猶仆也。"
                },
                {
                    "paragraph": "司馬出于下射之南，還其後，降自西階，反由司射之南適堂西，釋弓，襲，反位，立于司射之南。",
                    "zhushu": "圍下射者，明爲二人命去侯。"
                },
                {
                    "paragraph": "司射進，與司馬交于階前，相左，由堂下西階之東，北靣，視上射，命曰：無射獲，無獵獲！上射揖。司射退，反位，",
                    "zhushu": "射獲謂矢中人也。獵矢從傍。"
                },
                {
                    "paragraph": "乃射。上射旣發，挾弓矢，而后下射射，拾發，以將乗矢。",
                    "zhushu": "古文而后作後，非也。孝經說然后曰：后者，後也，當從后。"
                },
                {
                    "paragraph": "獲者坐而獲，",
                    "zhushu": "射者中，則大言獲。獲，得也。射，講武田之𩔖，是以中爲獲也。"
                },
                {
                    "paragraph": "舉旌以宫，偃旌以商，",
                    "zhushu": "宫爲君，商爲臣，聲和律吕相生。"
                },
                {
                    "paragraph": "獲而未釋獲。",
                    "zhushu": "但大言獲，未釋其筭。"
                },
                {
                    "paragraph": "卒射，皆執弓不挾，南面揖，揖如升射。",
                    "zhushu": "不挾，亦右執弦，如司射。"
                },
                {
                    "paragraph": "上射降三等，下射少右，從之；中等，並行。上射於左，",
                    "zhushu": "降下。"
                },
                {
                    "paragraph": "與升射者相左，交于階前，相揖，由司馬之南適堂西，釋弓，說決、拾，襲而俟于堂西，南面東上。三耦卒射，亦如之。司射去扑，𠋣于西階之西，升堂，北面告于賔，曰：三耦卒射。",
                    "zhushu": "去扑乃升，不敢佩刑。噐。即尊者之側。"
                },
                {
                    "paragraph": "賔揖。",
                    "zhushu": "以揖然之。"
                },
                {
                    "paragraph": "司射降，搢扑，反位。司馬適堂西，袒執弓，由其位南進，與司射交于階前，相左，升自西階，鉤楹，自右物之後，立于物間，西南面揖弓，命取矢。",
                    "zhushu": "揖，推之也。"
                },
                {
                    "paragraph": "獲者執旌許諾，聲不絶，以旌負侯而俟。",
                    "zhushu": "俟弟子取矢，以旌指教之。"
                },
                {
                    "paragraph": "司馬出于左物之南，還其後，降自西階，遂適堂前，北面立于所設楅之南，命弟子設楅。",
                    "zhushu": "楅，猶幅也，所以承笴矢者。"
                },
                {
                    "paragraph": "乃設楅于中庭，南當洗，東肆。",
                    "zhushu": "東肆統於賔。"
                },
                {
                    "paragraph": "司馬由司射之南退，釋弓于堂西，襲，反位。弟子取矢，北面坐委于楅，北括，乃退。司馬襲，進，當楅南，北面坐，左右撫矢而乗之。",
                    "zhushu": "撫，拊之也。就委矢，左右手撫而四四數分之也。上旣言襲矣，復言之者，嫌有事即𥘵也。凡事升堂乃𥘵。"
                },
                {
                    "paragraph": "若矢不備，則司馬又袒執弓如初，升，命曰：取矢不索。",
                    "zhushu": "索，猶盡也。"
                },
                {
                    "paragraph": "弟子自西方應曰：諾。乃復求矢，加于楅。",
                    "zhushu": "増，故曰加。曏獲者許諾至此弟子曰諾，事同互相明。"
                },
                {
                    "paragraph": "司射𠋣扑于階西，升，請射于賔，如初。賔許諾。賔，主人、大夫若皆與射，則遂吿于賔，適阼階上，告于主人。主人與賔爲耦，",
                    "zhushu": "言若者，或射或否，在時欲耳。射者，繹巳之志，君子務焉。大夫，遵者也。吿賔曰：主人御于子。告主人曰：子與賔射。"
                },
                {
                    "paragraph": "遂吿于大夫。大夫雖衆，皆與士爲耦。以耦吿于大夫，曰：某御於子。",
                    "zhushu": "大夫皆與士爲耦，謙也。來觀禮同爵自相與耦，則嫌自尊别也。大夫爲下射，而云御於子，尊大夫也。士，謂衆賔之在下者，及群士未觀禮者也。禮，一命巳下，齒于郷里。"
                },
                {
                    "paragraph": "西階上北面作衆賔射。",
                    "zhushu": "作使。"
                },
                {
                    "paragraph": "司射降，搢扑，由司馬之南適堂西，立，比衆耦。",
                    "zhushu": "衆耦，大夫耦及衆賔也。命大夫之耦曰：子與某子射。其命衆耦如三耦。"
                },
                {
                    "paragraph": "衆賔將與射者皆降，由司馬之南適堂西，繼三耦而立，東上。大夫之耦爲上。若有東面者，則北上。",
                    "zhushu": "言若有者，大夫士來觀禮，及衆賔多無數也。"
                },
                {
                    "paragraph": "賔。主人與大夫皆未降。",
                    "zhushu": "言未降者，見其志在射。"
                },
                {
                    "paragraph": "司射乃比，衆耦辯，",
                    "zhushu": "衆賔射者降，比之，耦乃徧。"
                },
                {
                    "paragraph": "遂命三耦拾取矢。司射反位。",
                    "zhushu": "反位者俟其袒、決，遂來。"
                },
                {
                    "paragraph": "三耦拾取矢，皆袒、決、遂，執弓，進立于司馬之西南。",
                    "zhushu": "必𥘵決遂者，明將有射事。"
                },
                {
                    "paragraph": "司射作上耦取矢，",
                    "zhushu": "作之者，還當上耦，如作射。"
                },
                {
                    "paragraph": "司射反位。上耦揖進，當楅北面揖，及楅揖。",
                    "zhushu": "當楅楅正南之東西。"
                },
                {
                    "paragraph": "上射東面，下射西面。上射揖進，坐，橫弓，郤手自弓下取一个，兼諸弣，順羽，且興，執弦而左還，退反位，東面揖。",
                    "zhushu": "橫弓者，南踣弓也。郤手由弓下取矢者，以左手在弓表，右手從裏取之，便也。兼并矢於弣，當順羽，旣又當執弦也。順羽者，手放而下，備不整理也。不言母周在阼，非君周可也。"
                },
                {
                    "paragraph": "下射進，坐橫弓，覆手自弓上取一个，興。其他如上射。",
                    "zhushu": "覆手由弓上取矢者，以左手在弓裏，右手從表取之，亦便。"
                },
                {
                    "paragraph": "旣拾取乗矢，揖，皆左還，南面揖，皆少進；當楅南，皆左還，北面。搢三挾一个，",
                    "zhushu": "楅，南郷。當楅之位。"
                },
                {
                    "paragraph": "揖，皆左還。上射於右，",
                    "zhushu": "上射轉居右，便其反位也。下射左還，少南行，乃西靣。"
                },
                {
                    "paragraph": "與進者相左，相揖，反位。",
                    "zhushu": "相左，皆由進者之北。"
                },
                {
                    "paragraph": "三耦拾取矢，亦如之。後者遂取誘射之矢，兼乗矢而取之，以授有司于西方，而后反位。",
                    "zhushu": "取誘射之矢，挾五个。弟子逆受於東靣位之後。"
                },
                {
                    "paragraph": "衆賔未拾取矢，皆袒、決、遂，執弓，搢三挾一个，由堂西進，繼三耦之南而立，東靣，北上。大夫之耦爲上。",
                    "zhushu": "未猶不也。衆賔不拾者，未射無福上矢也。言此者，嫌衆賔三耦同倫，𥘉時有射者，後乃射，有拾取矢，禮也。"
                },
                {
                    "paragraph": "司射作射如初，一耦揖升如初。司馬命去侯，獲者許諾。司馬降，釋弓反位。司射猶挾一个，去扑，與司馬交于階前，升，請釋獲于賔。",
                    "zhushu": "猶，有故之辭。司射旣誘射，恒執弓挾矢，以掌射事，備尚未知當教之也。今三耦卒射，衆足以知之矣，猶挾之者，君子不必也。"
                },
                {
                    "paragraph": "賔許。降，搢扑，西面立于所設中之東，北面命釋獲者設中，遂視之。",
                    "zhushu": "視之當教之。"
                },
                {
                    "paragraph": "釋獲者執鹿，中一人執筭以從之。",
                    "zhushu": "鹿中謂射於謝也。於庠當兕中。"
                },
                {
                    "paragraph": "釋獲者坐設中，南當楅，西當西序，東面，興，受筭，坐實八筭于中，橫委其餘于中西，南末，興，共而俟。",
                    "zhushu": "興，還北靣，受筭，反東靣，實之。"
                },
                {
                    "paragraph": "司射遂進，由堂下，北面命曰：不貫！不釋！",
                    "zhushu": "貫猶中也。不中正，不釋筭也。古文貫作關。"
                },
                {
                    "paragraph": "上射揖。司射退反位。釋獲者坐取中之八筭，改實八筭于中，興，執而俟，",
                    "zhushu": "執所取筭。"
                },
                {
                    "paragraph": "乃射。若中，則釋獲者坐而釋獲，毎一个釋一筭，上射於右，下射於左。若有餘筭，則反委之。",
                    "zhushu": "委餘筭，禮尚異也。委之合於中西。"
                },
                {
                    "paragraph": "又取中之八筭，改實八筭于中，興，執而俟。三耦卒射，賔，主人、大夫揖，皆由其階降，揖。主人堂東袒、決、遂，執弓，搢三挾一个。賔於堂西，亦如之。皆由其階，階下揖，升堂揖。主人爲下射，皆當其物，北面揖，及物揖，乃射。卒，南面揖，皆由其階，階上揖，降階揖。賔序西，主人序東，皆釋弓，說決，拾，襲，反位，升，及階揖，升堂揖，皆就席。",
                    "zhushu": "或言堂，或言序，亦爲庠，謝互言也。賔主人射，大夫止於堂西。"
                },
                {
                    "paragraph": "大夫袒、決遂，執弓，搢三挾一个，由堂西出于司射之西，就其耦。大夫爲下射，揖進，耦少退，揖如三耦。及階，耦先升。卒射，揖如升射，耦先降；降階，耦少退。皆釋弓于堂西，襲，耦遂止于堂西。大夫升就席。",
                    "zhushu": "耦於庭，不並行。尊大夫也。在堂如上射之儀，近其事得申。"
                },
                {
                    "paragraph": "衆賔繼射，釋獲皆如初。司射所作，唯上耦",
                    "zhushu": "於是言唯上耦者，嫌賔主人射亦作之。大射三耦卒射，司射請于公及賔。"
                },
                {
                    "paragraph": "卒射。釋獲者遂以所執餘獲，升自西階，盡階，不升堂，告于賔曰：左右卒射。降，反位，坐委餘獲于中西，興，共而俟。",
                    "zhushu": "司射不告卒射者。釋獲者於是有事，宜終之也。餘獲，餘筭也。無餘筭，則空手耳。俟，俟數也。"
                },
                {
                    "paragraph": "司馬袒決執弓，升，命取矢如初。獲者許諾，以旌負侯如初。司馬降，釋弓反位。弟子委矢如初。大夫之矢，則兼束之，以茅，上握焉。",
                    "zhushu": "兼束大夫矢，優之，是以不拾也。束于握上，則兼取之，順羽便也。握，謂中央也。不束主人矢，不可以殊於賔也。言大夫之矢，則矢有題識也。肅愼氏貢楛矢，銘其括。今文上作尚。"
                },
                {
                    "paragraph": "司馬乗矢如初。司射遂適西階西，釋弓，去扑，襲，進由中東，立于中南，北靣，視筭。",
                    "zhushu": "釋弓去扑，射事已。"
                },
                {
                    "paragraph": "釋獲者東面于中西坐，先數右獲。",
                    "zhushu": "固東靣矣。復言之者，爲其少南就右獲。"
                },
                {
                    "paragraph": "二筭爲純，",
                    "zhushu": "純，猶全也。耦，隂陽。"
                },
                {
                    "paragraph": "一純以取，實于左手，十純則縮而委之，",
                    "zhushu": "縮，從也。於數者東西爲從。古文縮皆爲蹙。"
                },
                {
                    "paragraph": "毎委異之。",
                    "zhushu": "易校數。"
                },
                {
                    "paragraph": "有餘純則橫於下。",
                    "zhushu": "又異之也，自近爲下。"
                },
                {
                    "paragraph": "一筭爲竒，竒則又縮諸純下。",
                    "zhushu": "竒，猶虧也。又從之。"
                },
                {
                    "paragraph": "興，自前適左，東面",
                    "zhushu": "起，由中東，就左獲，少北，於故東靣郷之。"
                },
                {
                    "paragraph": "坐，兼斂筭，實于左手。一純以委，十則異之，",
                    "zhushu": "變於右。"
                },
                {
                    "paragraph": "其餘如右獲。",
                    "zhushu": "謂所縮所橫。"
                },
                {
                    "paragraph": "司射復位。釋獲者遂進取賢獲，執以升自西階，盡階，不升堂，告于賔。",
                    "zhushu": "賢獲勝，黨之筭也，齊之而取其餘。"
                },
                {
                    "paragraph": "若右勝，則曰：右賢於左。若左勝，則曰：左賢於右。以純數告。若有竒者，亦曰竒。",
                    "zhushu": "賢，猶勝也。言賢者射之，以中爲雋也。假如右勝，告曰：右賢於左，若干純，若干竒。"
                },
                {
                    "paragraph": "若左右鈞，則左右皆執一筭以吿，曰：左右鈞。降，復位，坐，兼斂筭，實八筭于中，委其餘于中西，興，共而俟。司射適堂西，命弟子設豐。",
                    "zhushu": "將飲不勝者，設豐，所以承其爵也。豐形蓋似豆而卑。"
                },
                {
                    "paragraph": "弟子奉豐升，設于西楹之西，乃降。勝者之弟子洗觶，升酌，南靣，坐奠于豐上，降，袒執弓，反位。",
                    "zhushu": "勝者之弟子，其少者也。耦不酌，下無能也。酌者不授爵，略之也。執弓反射位，不俟其黨。已酌有事。"
                },
                {
                    "paragraph": "司射遂袒執弓，挾一个，搢扑，北靣于三耦之南，命三耦及衆賔：勝者皆袒決遂，執張弓。",
                    "zhushu": "執張弓，言能用之也。右手執弦，如卒射。"
                },
                {
                    "paragraph": "不勝者皆襲，說決拾，卻左手，右加弛弓于其上，遂以執弣。",
                    "zhushu": "固襲，說決拾矣。復言之者，起勝者也。執弛弓，言不能用之也。兩手執弣，又不得執弦。"
                },
                {
                    "paragraph": "司射先反位。",
                    "zhushu": "居前，俟所命來。"
                },
                {
                    "paragraph": "三耦及衆射者皆與其耦進立于射位，北上。司射作升飮者，如作射。一耦進，揖如升射。及階，勝者先升，升堂，少右；",
                    "zhushu": "先升，尊賢也。少右，辟飲者也。亦相飲之位。"
                },
                {
                    "paragraph": "不勝者進，北面坐取豐上之觶，興，少退，立卒觶，進，坐奠于豐下，興，揖",
                    "zhushu": "立卒觶，不祭，不拜，受罰爵，不備禮也。右手執觶，左手執弓。"
                },
                {
                    "paragraph": "不勝者先降，",
                    "zhushu": "後升先降，略之，不由次。"
                },
                {
                    "paragraph": "與升飮者相左，交于階前，相揖，出于司馬之南。遂適堂西，釋弓，襲而俟。",
                    "zhushu": "俟復射。"
                },
                {
                    "paragraph": "有執爵者，",
                    "zhushu": "主人使賛者，代弟子酌也。於旣升，飲而升自西階，立于序端。"
                },
                {
                    "paragraph": "執爵者坐取觶，實之，反奠于豐上。升飮者如初。",
                    "zhushu": "毎者輒酌，以至於徧。"
                },
                {
                    "paragraph": "三耦卒飮賔，主人、大夫不勝，則不執弓。執爵者取觶，降洗，升實之，以授于席前，",
                    "zhushu": "優，尊也。"
                },
                {
                    "paragraph": "受觶，以適西階上，北靣，立飮，",
                    "zhushu": "受罰爵者，不宜自尊别。"
                },
                {
                    "paragraph": "卒觶，授執爵者，反就席。大夫飮，則耦不升。",
                    "zhushu": "以賔主人飲。耦在上，嫌其升。"
                },
                {
                    "paragraph": "若大夫之耦不勝，則亦執弛弓，特升飲",
                    "zhushu": "尊者！可以孤無能對。"
                },
                {
                    "paragraph": "衆賔，繼飮。射爵者辯，乃徹豐與觶。",
                    "zhushu": "徹。猶除也。設豐者反豐於堂西，執爵者反觶於篚。"
                },
                {
                    "paragraph": "司馬洗爵，升實之，以降，獻獲者于侯。",
                    "zhushu": "郷人獲者賤。明其主以侯爲功得獻也。"
                },
                {
                    "paragraph": "薦脯醢，設折俎，俎與薦皆三祭。",
                    "zhushu": "皆三祭，爲其將祭侯也。祭侯三處也。"
                },
                {
                    "paragraph": "獲者負侯，北面拜受爵，司馬西面拜送爵。",
                    "zhushu": "負侯。負侯，中也。拜送爵不同面者，辟正主也。其設薦俎，西面錯，以南爲上。爲受爵于侯，薦之於位。古文曰再拜受爵。"
                },
                {
                    "paragraph": "獲者執爵，使人執其薦與俎從之。適右个，設薦俎。",
                    "zhushu": "獲者以侯爲功，是以獻焉。人謂主人。賛者，上設薦爼者也。爲設籩在東，豆在西，爼當其北也。言使設新之。"
                },
                {
                    "paragraph": "獲者南面坐，左執爵，祭脯醢，執爵興，取肺，坐祭，遂祭酒，",
                    "zhushu": "爲侯祭也。亦二手祭酒及注如大射。"
                },
                {
                    "paragraph": "興，適左个，中皆如之。",
                    "zhushu": "先祭左个後中者，以外即之至中，若神在中也。"
                },
                {
                    "paragraph": "左个之西北三歩，東靣。設薦俎。獲者薦右東靣立，飮不拜旣爵。",
                    "zhushu": "不就乏者，明其享侯之餘也。立飲薦右，近司馬，於是司馬北靣。"
                },
                {
                    "paragraph": "司馬受爵，奠于篚，復位。獲者執其薦，使人執俎從之，辟，設于乏南。",
                    "zhushu": "遷設薦俎就乏，明巳所得禮也。言辟之者，不使當位，辟舉旌偃旌也。設于南，右之也。凡他薦俎，皆當其位之前。"
                },
                {
                    "paragraph": "獲者負侯而俟。司射適階西，釋弓矢，去扑，說決拾，襲；適洗，洗爵，升，實之，以降，獻釋獲者于其位，少南。薦脯醢，折俎，有祭。",
                    "zhushu": "不當其位，辟中。"
                },
                {
                    "paragraph": "釋獲者薦右東靣拜受爵，司射北靣拜送爵。釋獲者就其薦坐，左執爵，祭脯醢，興，取肺，坐祭，遂祭酒，興。司射之西，北靣立，飮不拜旣爵。司射受爵，奠于篚。釋獲者少西辟薦，反位。",
                    "zhushu": "辟薦少西之者，爲復射妨司射視筭也，亦辟俎。"
                },
                {
                    "paragraph": "司射適堂西，袒決遂，取弓于階西，挾一个，搢扑以反位。",
                    "zhushu": "爲將復射。"
                },
                {
                    "paragraph": "司射去扑，𠋣于階西，升，請射于賔，如初。賔許。司射降，搢扑，由司馬之南適堂西，命三耦及衆賔：皆𥘵決遂，執弓就位。",
                    "zhushu": "位，射位也。不言射者，以當序取矢。"
                },
                {
                    "paragraph": "司射先反位。",
                    "zhushu": "言先三耦及衆賔也。旣命之，即反位，不俟之也。曏不言先三耦，未有拾取矢位，無所先。"
                },
                {
                    "paragraph": "三耦及衆賔皆袒決遂，執弓，各以其耦進，反于射位。",
                    "zhushu": "以，猶與也。今文以爲與。"
                },
                {
                    "paragraph": "司射作拾取矢。三耦拾取矢如初，反位，賔。主人、大夫降，揖如初。主人堂東，賔堂西，皆𥘵決遂，執弓，皆進階前揖；",
                    "zhushu": "南靣相俟而揖行也。"
                },
                {
                    "paragraph": "及楅揖，拾取矢，如三耦。",
                    "zhushu": "及楅，當楅東西也。主人西靣，賔東靣，相揖，拾取矢，不北靣。揖，由便也。"
                },
                {
                    "paragraph": "卒，北靣，搢三挾一个，",
                    "zhushu": "亦於三耦爲之位。"
                },
                {
                    "paragraph": "揖退。",
                    "zhushu": "皆巳揖，左還，各由其塗反位。"
                },
                {
                    "paragraph": "賔堂西，主人堂東，皆釋弓矢，襲，及階揖，升堂，揖，就席。",
                    "zhushu": "將袒，先言主人；將襲，先言賔。尊賔也。"
                },
                {
                    "paragraph": "大夫袒決遂，執弓，就其耦，",
                    "zhushu": "降，袒、決、遂於堂西，就其耦於射位，與之拾取矢。"
                },
                {
                    "paragraph": "揖，皆進，如三耦。耦東靣，大夫西靣。大夫進坐，說矢束，",
                    "zhushu": "說矢束者，下耦以將拾取。"
                },
                {
                    "paragraph": "興，反位，而后耦揖進坐，兼取乗矢，順羽而興，反位揖。",
                    "zhushu": "兼取乗矢者，尊大夫，不敢與之拾也。相下相尊，君子之所以相接也。"
                },
                {
                    "paragraph": "大夫進坐，亦兼取乗矢，如其耦，北靣，搢三挾一个，",
                    "zhushu": "亦於三耦爲之位。"
                },
                {
                    "paragraph": "揖退，耦反位。大夫遂適序西，釋弓矢，襲，升即席，",
                    "zhushu": "大夫不序於下，尊也。"
                },
                {
                    "paragraph": "衆賔繼拾取矢，皆如三耦，以反位。司射猶挾一个以進，作上射如初。一耦揖升如初。",
                    "zhushu": "進，前也。曏言還，當上耦西靣，是言進，終始互相明也。今文或言作升射。"
                },
                {
                    "paragraph": "司馬升，命去侯。獲者許諾。司馬降，釋弓反位。司射與司馬交于階前，去扑，襲，升，請以樂，樂于賔。賔許諾。司射降，搢扑，東靣，命樂正，曰：請以樂，樂于賔。賔許。",
                    "zhushu": "東面於西階之前也。不就樂正命之者，傳尊者之命於賤者，遥號令之可也。樂正亦許諾，猶北面不還，以賔在堂。"
                },
                {
                    "paragraph": "司射遂適階間，堂下北面命曰：不鼓不釋！",
                    "zhushu": "不與鼓節相應，不釋筭也。郷射之鼔五節，歌五終，所以將八矢，一節之間當拾發，四節四拾，其一節先以聽也。"
                },
                {
                    "paragraph": "上射揖。司射退反位。樂正東面命大師，曰：奏騶虞。間若一。",
                    "zhushu": "東面者，進還郷大師也。騶虞，國風召南之詩篇也。射義曰：騶虞者，樂官備也。其詩有一發五豝五豵，于嗟騶虞之言，樂得賢者衆多，嘆思至仁之人，以充其官，此天子之射節也。而用之者，方有樂賢之志，取其冝也。其他賔客郷大夫則歌采蘋，間若一者，重節。"
                },
                {
                    "paragraph": "大師不興，許諾。樂正退反位，乃奏騶虞以射。三耦卒射，賔，主人、大夫、衆賔繼射，釋獲如初。卒射，降。",
                    "zhushu": "皆應鼓與歌之節，乃釋筭。降者，衆賔。"
                },
                {
                    "paragraph": "釋獲者執餘獲，升告左右。卒射，如初。",
                    "zhushu": "卒，巳也。今文曰告于賔。"
                },
                {
                    "paragraph": "司馬升，命取矢，獲者許諾。司馬降，釋弓反位。弟子委矢，司馬乗之，皆如初。司射釋弓、視筭，如初。",
                    "zhushu": "筭，獲，筭也。今文曰視數也。"
                },
                {
                    "paragraph": "釋獲者以賢獲與鈞告，如初。降復位。司射命設豐，設豐、實觶如初。遂命勝者執張弓，不勝者執弛弓，升飮如初。司射猶袒、決、遂，左執弓，右執一个，兼諸弦，面鏃，適堂西，以命拾取矢，如初。",
                    "zhushu": "側持弦矢曰執。面猶尚也。并矢於弦，尚其鏃，將止，變於射也。"
                },
                {
                    "paragraph": "司射反位。三耦及賔、主人、大夫、衆賔皆袒決遂，拾取矢，如初。矢不挾，兼諸弦，弣以退，不反位，遂授有司于堂西。",
                    "zhushu": "不挾，亦謂執之如司射也。不以反射位授有司者，射禮畢。"
                },
                {
                    "paragraph": "辯拾取矢，揖，皆升就席。",
                    "zhushu": "謂賔大夫，反衆賔也。相俟堂西，進立于西階之前。主人以賔揖升，大夫及衆賔從升。立時少退于大夫。二耦及弟子自若留下。"
                },
                {
                    "paragraph": "司射乃適堂西，釋弓，去扑，說決拾，襲，反位。司馬命弟子說侯之左下綱而釋之，",
                    "zhushu": "說，解也。釋之不復射，奄束之。"
                },
                {
                    "paragraph": "命獲者以旌退，命弟子退楅。司射命釋獲者退中與筭而俟。",
                    "zhushu": "諸所退皆俟堂西，備復射也。旌言以者，旌恒執也。獲者，釋獲者，亦退其薦俎。"
                },
                {
                    "paragraph": "司馬反爲司正，退復觶，南而立。",
                    "zhushu": "當監旅酬。"
                },
                {
                    "paragraph": "樂正命弟子賛，工即位。弟子相工，如其降也。升自西階，反坐。",
                    "zhushu": "賛工遷樂也。降時如初入。樂正反自西階東，北面。"
                },
                {
                    "paragraph": "賔北面坐取俎西之觶，興，阼階上北面酬主人。主人降席，立于賔東。賔坐奠觶，拜，執觶興。主人荅拜。賔不祭，卒觶，不拜。不洗，實之，進，東南面。",
                    "zhushu": "所不者酬而禮殺也。賔，立飲。"
                },
                {
                    "paragraph": "主人阼階上北面拜，賔少退。",
                    "zhushu": "少退、少逡，遁也。"
                },
                {
                    "paragraph": "主人進受觶賔，主人之西北面拜送，",
                    "zhushu": "旅酬而同階，禮殺也。"
                },
                {
                    "paragraph": "賔揖，就席。主人以觶適西階上酬大夫，大夫降席，立于主人之西，如賔酬主人之禮。",
                    "zhushu": "其旣，實觶，進西南面立。郷所酬。"
                },
                {
                    "paragraph": "主人揖就席。若無大夫，則長受酬亦如之。",
                    "zhushu": "長，謂以長幼之次酬衆賔。"
                },
                {
                    "paragraph": "司正升自西階，相旅，作受酬者曰：某酬某子。",
                    "zhushu": "某者，字也。某子者，氏也。稱酬者之字，受酬者曰某子。旅酬下爲上，尊之也。春秋傳曰：字不若子。此言某酬某子者，射禮略於飲酒，飲酒言某子受酬，以飲酒爲主。"
                },
                {
                    "paragraph": "受酬者降席。司正退立于西序端，東面。",
                    "zhushu": "退立，俟後酬者也。始升相，立階西，北面。"
                },
                {
                    "paragraph": "衆受酬者拜，興飮，皆如賔酬主人之禮。辯，遂酬在下者，皆升，受酬于西階上。",
                    "zhushu": "在下，謂賔黨也。鄕飲酒記曰：主人之賛者，西面北上，不與。無筭爵，然後與。此異於賔。"
                },
                {
                    "paragraph": "卒受者以觶降，奠于篚。司正降復位。使二人舉觶于賔與大夫。",
                    "zhushu": "二人，主人之賛者。"
                },
                {
                    "paragraph": "舉觶者皆洗觶，升實之，西階上北面。皆坐奠觶，拜，執觶興。賔與大夫皆席末荅拜。舉觶者皆坐祭，遂飮，卒觶，興，坐奠觶，拜，執觶興。賔與大夫皆荅拜。舉觶者逆降洗，升實觶，皆立于西階上，北面，東上。賔與大夫拜。舉觶者皆進，坐奠于薦右。",
                    "zhushu": "坐奠之，不敢授。"
                },
                {
                    "paragraph": "賔與大夫辭，坐受觶以興。",
                    "zhushu": "辭，辭其坐奠觶。"
                },
                {
                    "paragraph": "舉觶者退反位，皆拜送，乃降。賔與大夫坐。反奠于其所，興。",
                    "zhushu": "不舉者，盛禮巳崇。古文曰反坐。"
                },
                {
                    "paragraph": "若無大夫，則唯賔。",
                    "zhushu": "長一人，舉觶，如燕禮。媵爵之爲。"
                },
                {
                    "paragraph": "司正升自西階，阼階上受命于主人，適西階上，北面請坐于賔。",
                    "zhushu": "請坐，欲與賔燕，盡殷勤也。至此盛禮以成，酒清肴乾，強有力者猶倦焉。"
                },
                {
                    "paragraph": "賔辭以俎，",
                    "zhushu": "俎者，肴之貴者也。辭之者，不敢以燕坐䙝貴肴。"
                },
                {
                    "paragraph": "反命于主人。主人曰：請徹俎。賔許。司正降自西階，階前命弟子俟徹俎。",
                    "zhushu": "弟子賔黨也。俎者，主人賛者設之，今賔辭之，使其黨俟徹，順賔意也。上言請坐于賔，此言主人曰，互相備耳。"
                },
                {
                    "paragraph": "司正升，立于序端。賔降席，北面。主人降席自南方，阼階上北面。大夫降席，席東南面。",
                    "zhushu": "俟弟子升，受俎。"
                },
                {
                    "paragraph": "賔取俎，還授司正。司正以降自西階，賔從之降，遂立于階西，東面。司正以俎出，授從者。",
                    "zhushu": "授賔，家從來者也。古者與人飲食，必歸其盛者，所以厚禮之。"
                },
                {
                    "paragraph": "主人取俎，還授弟子；弟子受俎，降自西階以東。主人降自阼階，西面立。",
                    "zhushu": "以東授主人侍者。"
                },
                {
                    "paragraph": "大夫取俎，還授弟子。弟子以降自西階，遂出授從者。大夫從之降，立于賔南，",
                    "zhushu": "凡言還者，明取俎各自郷其席。"
                },
                {
                    "paragraph": "衆賔皆降，立于大夫之南，少退，北上。",
                    "zhushu": "從降亦爲將燕。"
                },
                {
                    "paragraph": "主人以賔揖讓說屨，乃升。大夫及衆賔皆說屨，升，坐，",
                    "zhushu": "說屨者，將坐空屨。䙝賤，不冝在堂也。說屨則摳衣，爲其被地。"
                },
                {
                    "paragraph": "乃羞，",
                    "zhushu": "羞，進也。所進者狗胾醢也。燕設㗖具，所以案酒。"
                },
                {
                    "paragraph": "無筭爵，使二人舉觶。賔與大夫不興，取奠觶飮，卒觶，不拜。",
                    "zhushu": "二人，謂曏者二人也。使之升，立于西階上。賔與大夫將旅，當執觶也。卒觶者固不拜矣。著之者，嫌坐卒爵者拜旣爵。此坐于席，禮旣殺，不復崇。"
                },
                {
                    "paragraph": "執觶者受觶，遂實之，賔觶以之主人。大夫之觶長受",
                    "zhushu": "長衆賔長。"
                },
                {
                    "paragraph": "而錯，皆不拜。",
                    "zhushu": "錯者，實主人之觶，以之次，賔也。實賔長之觶，以之次，大夫，其或多者，迭飮於坐而巳。皆不拜受，禮又殺也。"
                },
                {
                    "paragraph": "辯。卒受者興，以旅在下者于西階上。",
                    "zhushu": "衆賔之未飲而酬主人之賛者，大夫之未飲而酬賔黨，亦錯焉。不使執觶者酌，以其將旅酬，不以巳尊孤人也。其未若皆衆賔，則先酬主人之賛者。若皆大夫，則先酬賔黨而已。執觶者酌在上，辯，降復位。"
                },
                {
                    "paragraph": "長受酬，酬者不拜，乃飮，卒觶以實之。",
                    "zhushu": "言酬者不拜者，嫌酬堂下異位當拜也。古文曰：受酬者不拜。"
                },
                {
                    "paragraph": "受酬者不拜受。",
                    "zhushu": "禮殺，進受尊者之酬，猶不拜。"
                },
                {
                    "paragraph": "辯旅，皆不拜。",
                    "zhushu": "主人之賛者，於此始旅。嫌有拜。"
                },
                {
                    "paragraph": "執觶者皆與旅。",
                    "zhushu": "嫌巳飲不復飲也。上使之勸人耳，非逮下之惠也，亦自以齒與於旅也。"
                },
                {
                    "paragraph": "卒受者以虚觶降，奠于篚。執觶者洗，升實觶，反奠于賔。與大夫",
                    "zhushu": "復奠之者，燕以飲酒爲歡，醉乃止，主人之意也。今文無執觶及賔觶，大夫之觶皆爲爵實，觶觶爲之。"
                },
                {
                    "paragraph": "無筭樂。",
                    "zhushu": "合郷樂，無次數。"
                },
                {
                    "paragraph": "賔興。樂正命奏陔。",
                    "zhushu": "陔陔夏，其詩亡。周禮：賔醉而出，奏陔夏。陔夏者，天子諸侯以鍾鼓，大夫士鼓而巳。"
                },
                {
                    "paragraph": "賔降及階，陔作，賔出。衆賔皆出。主人送于門外，再拜。",
                    "zhushu": "拜送，賔于門東，西靣。賔不荅拜，禮有終。"
                },
                {
                    "paragraph": "明日，賔朝服以拜賜于門外，",
                    "zhushu": "拜賜，謝恩惠也。"
                },
                {
                    "paragraph": "主人不見。如賔服，遂從之。拜辱于門外，乃退。",
                    "zhushu": "不見不䙝，禮也。拜辱，謝其自屈辱。"
                },
                {
                    "paragraph": "主人釋服，乃息司正",
                    "zhushu": "釋服，說朝服，服玄端也。息猶勞也。勞司正謂賔之，與之飲酒，以其昨日尤勞倦也。月令曰：勞農以休息之。"
                },
                {
                    "paragraph": "無介，",
                    "zhushu": "勞禮，略貶於飲酒也。此巳下皆記禮之異者。"
                },
                {
                    "paragraph": "不殺。",
                    "zhushu": "無俎故也。"
                },
                {
                    "paragraph": "使人速",
                    "zhushu": "速召賔。"
                },
                {
                    "paragraph": "迎于門外，不拜入，升，不拜至，不拜洗。薦脯醢，無俎。賔酢主人，主人不崇酒，不拜衆賔。旣獻衆賔，一人舉觶遂，無筭爵。",
                    "zhushu": "言遂者，明其間闕也。賔俎，奠觶于其所，𢷤者遂受命于主人，請坐于賔。賔降，說屨升坐矣。不言遂請坐者，請坐主於無筭爵。"
                },
                {
                    "paragraph": "無司正。",
                    "zhushu": "使𢷤者而巳，不立之。"
                },
                {
                    "paragraph": "賔不與。",
                    "zhushu": "昨日至尊，不可䙝也。古文與作豫。"
                },
                {
                    "paragraph": "徴唯所欲。",
                    "zhushu": "徴，召也。謂所欲請呼。"
                },
                {
                    "paragraph": "以告於鄕，先生、君子可也。",
                    "zhushu": "告，請也。郷先生，郷大夫致仕者也。君子有大德行不仕者。"
                },
                {
                    "paragraph": "羞唯所有，",
                    "zhushu": "用時見物。"
                },
                {
                    "paragraph": "鄕樂唯欲。",
                    "zhushu": "不歌雅頌，取周召之詩，在所好。"
                },
                {
                    "paragraph": "記大夫與，則公士爲賔，",
                    "zhushu": "不敢使郷人加尊於大夫也。公士，在官之士。郷賔主用處士。"
                },
                {
                    "paragraph": "使能不宿，戒",
                    "zhushu": "能者，敏於事，不待宿戒而習之。"
                },
                {
                    "paragraph": "其牲狗也。",
                    "zhushu": "狗取擇人。"
                },
                {
                    "paragraph": "亨于堂東北，",
                    "zhushu": "郷飲酒義曰：俎，陽氣之所發也。"
                },
                {
                    "paragraph": "尊。綌幂，賔至，徹之。",
                    "zhushu": "以綌爲幂，取其堅絜。"
                },
                {
                    "paragraph": "蒲筵緇布純，",
                    "zhushu": "筵席也純縁。"
                },
                {
                    "paragraph": "西序之席，北上。",
                    "zhushu": "衆賔統於賔。"
                },
                {
                    "paragraph": "獻用爵，其他用觶。",
                    "zhushu": "爵尊，不可䙝也。"
                },
                {
                    "paragraph": "以爵拜者，不徒作。",
                    "zhushu": "以爵拜。謂拜旣爵。徒猶空也。作，起也。不空起，言起必酢主人。"
                },
                {
                    "paragraph": "薦脯用籩，五膱，祭半膱，橫于上。醢以豆，出自東房。膱長尺二寸，",
                    "zhushu": "脯用籩，籩，冝，乾物也。醢以豆。豆冝，濡物也。膱猶脡也，爲記者異耳。祭橫于上，殊之也。於人爲縮膱，廣狹未聞也。古文膱爲胾，今文或作植。"
                },
                {
                    "paragraph": "俎由東壁，自西階升。",
                    "zhushu": "狗旣亨，載于東方。"
                },
                {
                    "paragraph": "賔俎，脊、脅、肩、肺。主人俎，脊、脅、臂、肺、肺皆離，皆右體也。進腠。",
                    "zhushu": "以骨名肉，貴骨也。賔俎用肩，主人用臂，尊賔也。離猶㨒也。腠，膚理也。進理，謂前其夲右體，周所貴也。若有尊者，則俎其餘體也。"
                },
                {
                    "paragraph": "凡舉爵，三作而不徒爵。",
                    "zhushu": "謂獻賔、獻大夫、獻工，皆有薦。"
                },
                {
                    "paragraph": "凡奠者於左，",
                    "zhushu": "不飲，不欲其妨。"
                },
                {
                    "paragraph": "將舉者於右。",
                    "zhushu": "便其舉也。"
                },
                {
                    "paragraph": "衆賔之長一人辭洗，如賔禮。",
                    "zhushu": "尊之於其黨。"
                },
                {
                    "paragraph": "若有諸公，則如賔禮，大夫如介禮。無諸公，則大夫如賔禮。",
                    "zhushu": "尊卑之差，諸公大國之孤也。"
                },
                {
                    "paragraph": "樂作，大夫不入。",
                    "zhushu": "後樂賢也。"
                },
                {
                    "paragraph": "樂正與立者齒，",
                    "zhushu": "謂其飲之次也。尊樂正同於賔黨。郷飲酒記曰：與立者皆薦以齒。"
                },
                {
                    "paragraph": "三笙，一和而成聲，",
                    "zhushu": "三人吹笙，一人吹和，凡四人也。爾稚曰：笙小者謂之和。"
                },
                {
                    "paragraph": "獻工與笙，取爵于上篚，旣獻奠于下篚。其笙，則獻諸西階上，",
                    "zhushu": "奠爵于下篚。不復用也。今文無與笙。"
                },
                {
                    "paragraph": "立者東面北上。",
                    "zhushu": "賔黨。"
                },
                {
                    "paragraph": "司正旣舉觶而薦諸其位。",
                    "zhushu": "薦於觶南。"
                },
                {
                    "paragraph": "三耦者，使弟子司射前戒之。",
                    "zhushu": "弟子，賔黨之少者也。前戒，謂先射，請戒之。"
                },
                {
                    "paragraph": "司射之弓矢與扑，𠋣于西階之西。",
                    "zhushu": "便其事也。"
                },
                {
                    "paragraph": "司射旣，袒、決、遂而升。司馬階前命張侯，遂命𠋣旌。",
                    "zhushu": "著，並行也。古文曰：遂命獲者𠋣旌。"
                },
                {
                    "paragraph": "凡侯，天子熊侯、白質；諸侯麋侯，赤質；大夫布侯，畫以虎豹；士布侯，畫以鹿豕。",
                    "zhushu": "此所謂獸侯也，燕射則張之。郷射及賔射，當張采侯二正，而記此者，天子諸侯之燕射，各以其郷射之禮而張此侯，由是云焉。白質，赤質，皆謂采其地。其地不采者，白布也。熊、麋、虎、豹、鹿、豕，皆正面畫其頭，象於正鵠之處耳。君畫一，臣畫二，陽竒隂偶之數也。燕射射熊、虎、豹，不忘上下相犯。射麋、鹿、豕，志在君臣相養也。其畫之皆毛物之。"
                },
                {
                    "paragraph": "凡畫者，丹質。",
                    "zhushu": "賔射之侯，燕射之侯，皆畫雲氣於側以爲飾，必先以丹采其地，丹淺於赤。"
                },
                {
                    "paragraph": "射自楹間，物長如笴，其間容弓，距隨長武。",
                    "zhushu": "自楹間者，謂射於庠也。楹間，中央東西之節也。物，謂射時所立處也。謂之物者，物猶事也，君子所有事也。長如笴者，謂從畫之長短也。笴，矢幹也，長三尺，與跬相應，射者進退之節也。間容弓者，上下射相去六尺也。距隨者，物橫畫也。始前足至東頭爲距，後足來合而南靣爲隨。武跡也，尺二寸。"
                },
                {
                    "paragraph": "序則物當棟，堂則物當楣。",
                    "zhushu": "是制五架之屋也，正中曰棟，次曰楣，前曰庪。"
                },
                {
                    "paragraph": "命負侯者由其位。",
                    "zhushu": "於賤者禮略。"
                },
                {
                    "paragraph": "凡適堂西，皆出入于司馬之南。唯賔與大夫降階，遂西取弓、矢、",
                    "zhushu": "尊者！冝逸！由便也。"
                },
                {
                    "paragraph": "旌，各以其物。",
                    "zhushu": "旌，㹅名也。雜帛爲物，大夫士之所建也。言各者，郷射或於庠，或於謝。"
                },
                {
                    "paragraph": "無物，則以白羽與朱羽糅。杠長三仞，以鴻脰韜上二㝷。",
                    "zhushu": "無物者，謂小國之州長也。其郷大夫一命，其州長士不命，不命者無物。此翿旌也。翿亦所以進退衆者。糅，雜也。杠，橦也。七尺曰仞，鴻鳥之長脰者也。八尺曰尋。今文糅爲縮，韜爲翿。"
                },
                {
                    "paragraph": "凡挾矢，於二指之間橫之。",
                    "zhushu": "二指，謂左右手之第二指，此以食指、將指挾之。"
                },
                {
                    "paragraph": "司射在司馬之北。司馬無事不執弓。",
                    "zhushu": "以不主射故也。"
                },
                {
                    "paragraph": "始射，獲而未釋獲，復釋獲，復用樂行之，",
                    "zhushu": "君子取人以漸。"
                },
                {
                    "paragraph": "上射於右。",
                    "zhushu": "於右物射。"
                },
                {
                    "paragraph": "楅長如笴，博三寸，厚寸有半，龍首。其中虵交韋，當",
                    "zhushu": "博，廣也。兩端爲龍首，中央爲虵，身相交也。虵龍，君子之𩔖也。交者，象君子取矢於楅上也。直心背之衣曰當，以丹韋爲之。司馬左右撫矢而乗之，分委於當。"
                },
                {
                    "paragraph": "楅髤，橫而拳之，南面坐而奠之，南北當洗。",
                    "zhushu": "髤，赤黒𣾰也。"
                },
                {
                    "paragraph": "射者有過，則撻之。",
                    "zhushu": "過，謂矢揚中人。凡射時矢中人當刑之。今郷㑹衆賢，以禮樂勸民，而射者中人，本意在侯，去傷害之心，逺是以輕之，以扑撻於中庭而巳。書曰：扑作教刑。"
                },
                {
                    "paragraph": "衆賔不與。射者不降。",
                    "zhushu": "不以無事亂有事。古文與爲豫。"
                },
                {
                    "paragraph": "取誘射之矢者，旣拾取矢，而后兼誘射之，乗天而取之。",
                    "zhushu": "謂反位巳禮成，乃更進取之，不相因也。"
                },
                {
                    "paragraph": "賔。主人射，則司射𢷤升降。卒射，即席而反位。卒事，",
                    "zhushu": "𢷤賔，主人升降者，皆尊之也。不使司馬𢷤，其升降主於射。"
                },
                {
                    "paragraph": "鹿中髤，前足跪，鑿背，容八筭。釋獲者奉之先首。",
                    "zhushu": "前足跪者，象教擾之獸受負也。"
                },
                {
                    "paragraph": "大夫降，立于堂西以俟射。",
                    "zhushu": "尊大夫，不使乆列於射位。"
                },
                {
                    "paragraph": "大夫與士射，袒薫𥜗，",
                    "zhushu": "不肉袒，殊於耦。"
                },
                {
                    "paragraph": "耦少退于物。",
                    "zhushu": "下大夫也，旣發則然。"
                },
                {
                    "paragraph": "司射釋弓矢，視筭與，獻釋獲者。釋弓矢，",
                    "zhushu": "唯比二事，休武主文，釋弓矢耳。然則𢷤升降不釋。"
                },
                {
                    "paragraph": "禮，射不主皮。主皮之射者，勝者又射，不勝者降。",
                    "zhushu": "禮射，謂以禮樂射也，大射、賔射、燕射是矣。不主皮者，貴其容體比於禮，其節比於樂，不待中爲備也。言不勝者降，則不復升射也。主皮者，無侯，張獸皮而射之，主於獲也。尚書傳曰：戰闘不可不習，故於蒐狩以閑之也。閑之者，貫之也。貫之者，習之也。凡祭，取餘獲陳於澤，然後卿大夫相與射也。中者，雖不中也，取不中者，雖中也不取。何以然？所以貴揖讓之取也，而賤勇力之取。嚮之取也於囿中，勇力之取也。今之取也於澤宫，揖讓之取也。澤，習禮之處，非所於行禮，其射又主中。此主皮之射與？天子大射，張皮侯，賔射，張五采之侯，燕射，張獸侯。"
                },
                {
                    "paragraph": "主人亦飮于西階上。",
                    "zhushu": "就射爵而飲也。已無俊才，不可以辭罰。"
                },
                {
                    "paragraph": "獲者之俎，折脊、脅、肺、臑。",
                    "zhushu": "臑若膊、胳。觳之折，以大夫之餘體。"
                },
                {
                    "paragraph": "東方謂之右个。",
                    "zhushu": "侯以郷堂爲面也。"
                },
                {
                    "paragraph": "釋獲者之俎，折脊、脅、肺，皆有祭。",
                    "zhushu": "皆，皆獲者也。祭，祭肺也。以言肺，謂刌肺不離，嫌無祭肺。"
                },
                {
                    "paragraph": "大夫說矢束，坐說之。",
                    "zhushu": "明不自尊别也。"
                },
                {
                    "paragraph": "歌騶虞若采蘋，皆五終射，無筭。",
                    "zhushu": "謂衆賔繼射者。衆賔，無數也。毎一耦射，歌五終也。"
                },
                {
                    "paragraph": "古者於旅也語。",
                    "zhushu": "禮成樂備，乃可以言語，先王禮樂之道也。疾今人慢於禮樂之盛，言語無節，故追道古也。"
                },
                {
                    "paragraph": "凡旅不洗。",
                    "zhushu": "敬殺。"
                },
                {
                    "paragraph": "不洗者不祭。",
                    "zhushu": "不盛。"
                },
                {
                    "paragraph": "旣旅，士不入。",
                    "zhushu": "後正禮也。旣旅，則將燕矣。士入，齒於郷人。"
                },
                {
                    "paragraph": "大夫後出，",
                    "zhushu": "下郷人不干其賔主之禮。"
                },
                {
                    "paragraph": "主人送于門外，再拜。",
                    "zhushu": "拜送大夫，尊之也。主人送賔還，入門揖，大夫乃出。送，拜之。"
                },
                {
                    "paragraph": "鄕侯上个五尋，",
                    "zhushu": "上个謂最上幅也。八尺曰尋。上幅用布四丈。"
                },
                {
                    "paragraph": "中十尺。",
                    "zhushu": "方者也。用布五丈。今官布幅廣二尺二寸，旁削一寸。考工記曰：梓人爲侯，廣與崇。方。謂中也。"
                },
                {
                    "paragraph": "侯道五十弓，弓二寸以爲侯中。",
                    "zhushu": "言侯中所取數也。量侯道以貍歩，而云弓者，侯之所取數，冝於躬噐也，正二寸，骹中之博也。今文改弓爲肱也。"
                },
                {
                    "paragraph": "倍中以爲躬，",
                    "zhushu": "躬，身也。謂中之上下幅也，用布各二丈。"
                },
                {
                    "paragraph": "倍躬以爲左右舌。",
                    "zhushu": "謂上个也。居兩旁謂之个，左右出謂之舌。"
                },
                {
                    "paragraph": "下舌半上舌。",
                    "zhushu": "半者，半其出於射者也，用布三丈。所以半上舌者，侯人之形𩔖也。上个象臂，下个象足，中人張臂八尺，張足六尺，五八四十，五六三十，以此爲衰也。凡郷侯用布十六丈，數起侯道五十弓以計。道七十弓之侯，用布二十五丈二尺。道九十弓之侯，用布三十六丈。"
                },
                {
                    "paragraph": "箭籌八十，",
                    "zhushu": "箭，篠也。籌，筭也。筭八十者，略以十耦爲正，貴全數，其時衆寡從賔。"
                },
                {
                    "paragraph": "長尺，有握，握素",
                    "zhushu": "握，本所持處也。素，謂刋之也。刋本一作膚。"
                },
                {
                    "paragraph": "楚，扑長如笴刋夲尺。",
                    "zhushu": "刋其可持處。"
                },
                {
                    "paragraph": "君射則爲下射，上射退于物，一笴，旣發，則荅君而俟，",
                    "zhushu": "荅，對也。此以下雜記也。今文君射則爲下。"
                },
                {
                    "paragraph": "君樂作而后就物。君袒朱𥜗以射，",
                    "zhushu": "君尊。"
                },
                {
                    "paragraph": "小臣以巾執矢以授，",
                    "zhushu": "君尊，不搢矢，不挾矢，授之稍屬。"
                },
                {
                    "paragraph": "若飮。君如燕，則夾爵。",
                    "zhushu": "謂君在不勝之黨也。賔飮，君如燕，賔媵觚于公之禮，則夾爵。夾爵者，君旣卒爵，復自酌。"
                },
                {
                    "paragraph": "君國中射，則皮樹中，以翿旌獲，白羽與朱羽糅。",
                    "zhushu": "國中，城中也，謂燕射也。皮𣗳，獸名，以翿旌獲，尚文德也。今文皮𣗳繁豎糅爲縚，古文無以。"
                },
                {
                    "paragraph": "於郊，則閭中，以旌獲。",
                    "zhushu": "於郊，謂大射也。大射於大學。王制曰：小學在公宫之左，大學在郊。閭，獸名，如驢一角，或曰如驢岐蹄。周書曰：北唐以閭折羽爲旌。"
                },
                {
                    "paragraph": "於竟，則虎中、龍旜。",
                    "zhushu": "於竟，謂與鄰國君射也。畫龍於旜，尚文章也。通帛爲旜。"
                },
                {
                    "paragraph": "大夫兕中，各以其物獲。",
                    "zhushu": "兕，獸名，似牛一角。"
                },
                {
                    "paragraph": "士鹿中，翿旌以獲。",
                    "zhushu": "謂小國之州長也。用翿爲旌，以獲無物也。古文無以獲。"
                },
                {
                    "paragraph": "唯君有射于國中，其餘否。",
                    "zhushu": "臣不習武事於君側也。古文有作又，今文無其餘否。"
                },
                {
                    "paragraph": "君在，大夫射則肉袒。",
                    "zhushu": "不袒纁襦厭於君也今文無射"
                }
            ]
        },
        {
            "name": "燕禮第六",
            "paragraphs": [
                {
                    "paragraph": "燕禮第六",
                    "zhushu": "",
                    "type": 1
                },
                {
                    "paragraph": "燕禮，小臣戒與者。",
                    "zhushu": "小臣相君燕飲之法。與者，謂留羣臣也。君以燕禮勞使臣，若臣有功，故與羣臣樂之，小臣則警戒告語焉。飮酒，以合㑹爲歡也。"
                },
                {
                    "paragraph": "膳宰具官饌于寢東。",
                    "zhushu": "膳宰，天子曰膳夫，掌君飮食膳羞者也。具官饌，具其官之所饌，謂酒也，牲也，脯醢也。寢，露寢。"
                },
                {
                    "paragraph": "樂人縣",
                    "zhushu": "縣，鍾磬也。國君無故不徹縣。言縣者，爲燕新之。"
                },
                {
                    "paragraph": "設洗篚于阼階東南，當東𩅸，罍水在東。篚在洗西，南肆。設膳篚在其北，西面。",
                    "zhushu": "設此不言其官，賤也。當東𩅸者，人君爲殿屋也，亦南北以堂深。肆，陳也。膳篚者，君象觚所饌也。亦南陳，言西面，尊之，異其文。"
                },
                {
                    "paragraph": "司宫尊于東楹之西，兩方壺，左玄酒，南上。公尊瓦大兩，有豐，幂用綌若錫，在尊南，南上。尊士旅食于門西，兩圜壺。",
                    "zhushu": "司宫，天子曰小宰，聽酒人之成要者也。尊方壺爲𨜮，大夫士也。臣道直方於東楹之西，予君專此酒也。玉藻曰：唯君面尊。玄酒在南，順君之面也。瓦大，有虞氏之尊也。禮噐曰：君尊瓦甒。豐形似豆，卑而大。鼏用綌若錫，冬夏異也。在尊南，在方壺之南也。尊士旅食者，用圜壺，變於卿大夫也。旅，衆也。士衆食，謂未得正禄，所謂庶人在官者也。今文錫爲緆。"
                },
                {
                    "paragraph": "司宫筵賔于戸西，東上，無加席也。",
                    "zhushu": "筵，席也。席用蒲筵，緇布純，無加席。燕私禮，臣屈也。諸侯之官，無司几筵也。"
                },
                {
                    "paragraph": "射人吿具，",
                    "zhushu": "吿事具于君，射人主此禮，以其或射也。"
                },
                {
                    "paragraph": "小臣設公席于阼階上，西鄕，設加席。公升，即位于席西鄕。",
                    "zhushu": "周禮：諸侯胙席，莞筵紛純，加繅席畫純。後設公席者，凡禮，卑者先卽事，尊者後也。"
                },
                {
                    "paragraph": "小臣納卿大夫，卿大夫皆入門右，北面東上。士立于西方，東面北上。祝史立于門東，北面東上。小臣師一人在東堂下，南面。士旅食者立于門西，東上。",
                    "zhushu": "納者，以公命引而入也。自士以下，從而入卽位耳。師，長也。小臣之長一人，猶天子大僕，正君之服位者也。凢入門，而右由闑東，左則由闑西。"
                },
                {
                    "paragraph": "公降立于阼階之東南，南鄕。爾卿，卿西面北上。爾大夫，大夫皆少進。",
                    "zhushu": "爾，近也，移也。揖而移之，近之也。大夫猶北面，少前。"
                },
                {
                    "paragraph": "射人請賔。",
                    "zhushu": "命當由君出也。"
                },
                {
                    "paragraph": "公曰：命某爲賔。",
                    "zhushu": "某大夫也。"
                },
                {
                    "paragraph": "射人命賔。賔少進，禮辭。",
                    "zhushu": "命賔者東面南顧，禮辭。辭不敏也。"
                },
                {
                    "paragraph": "反命，",
                    "zhushu": "射人以賔之辭告於君。"
                },
                {
                    "paragraph": "又命之。賔再拜稽首，許諾。",
                    "zhushu": "又復。"
                },
                {
                    "paragraph": "射人反命。",
                    "zhushu": "告賔，許。"
                },
                {
                    "paragraph": "賔出，立于門外，東面。",
                    "zhushu": "當更以賔禮入。"
                },
                {
                    "paragraph": "公揖卿、大夫，乃升就席。",
                    "zhushu": "揖之，人之也。"
                },
                {
                    "paragraph": "小臣自阼階下北面，請執幂者與羞膳者。",
                    "zhushu": "執幂者，執瓦大之幂也。方圜壺無幂。羞膳，羞於公，謂庶羞。"
                },
                {
                    "paragraph": "乃命執幂者。執幂者升自西階，立於尊南，北面東上。",
                    "zhushu": "以公命於西階前。命之也。東上。玄酒之幂爲上也。羞膳者從而東，由堂車升自北階，房中西靣，南上。不言之者，不升堂，略之也。"
                },
                {
                    "paragraph": "膳宰請羞于諸公卿者。",
                    "zhushu": "小臣不請而使膳宰，於卑者彌略也。禮以異爲敬。"
                },
                {
                    "paragraph": "射人納賔。",
                    "zhushu": "射人爲𢷤者也。今文曰𢷤者。"
                },
                {
                    "paragraph": "賔入及庭，公降一等揖之。",
                    "zhushu": "及，至也。至庭，謂旣入而左北面時。"
                },
                {
                    "paragraph": "公升就席。",
                    "zhushu": "以其將與主人爲禮，不參之也。"
                },
                {
                    "paragraph": "賔升自西階，主人亦升自西階。賔右北面至再拜，賔荅再拜。",
                    "zhushu": "主人，宰夫也。宰夫，大宰之屬，掌賔客之獻飮食者也。其位在洗北，西面。君於其臣，雖爲賔，不親獻，以其尊，莫敢伉禮也。至，再拜者，拜賔來至也。天子膳夫爲獻主。"
                },
                {
                    "paragraph": "主人降洗，洗南西北面。",
                    "zhushu": "賔將從降，鄕之。"
                },
                {
                    "paragraph": "賔降階西，東面。主人辭降，賔對。",
                    "zhushu": "對荅。"
                },
                {
                    "paragraph": "主人北面盥，坐取觚，洗；賔少進，辭洗。主人坐奠觚于篚，興對。賔反位。",
                    "zhushu": "賔少進者，又辭，宜違其位也。獻不以爵，辟正主也。古文觚皆爲觶。"
                },
                {
                    "paragraph": "主人卒洗。賔揖，乃升。",
                    "zhushu": "賔毎先升尊也。"
                },
                {
                    "paragraph": "主人升，賔拜洗。主人賔右奠觚，荅拜，降盥，",
                    "zhushu": "主人復盥。爲拜手坋塵也。"
                },
                {
                    "paragraph": "賔降。主人辭，賔對。卒盥。賔揖升。主人升，坐取觚。",
                    "zhushu": "取觚，將就瓦，大酌膳。"
                },
                {
                    "paragraph": "執幂者舉幂，主人酌膳，執幂者反幂。",
                    "zhushu": "君物曰膳。膳之言善也。酌君尊者，尊賔也。"
                },
                {
                    "paragraph": "主人筵前獻賔。賔西階上拜，筵前受爵，反位。主人賔右拜送爵。",
                    "zhushu": "賔旣拜，前受觚，退復位。"
                },
                {
                    "paragraph": "膳宰薦脯醢。賔升筵。膳宰設折俎，",
                    "zhushu": "折俎，牲體骨也。鄕飲酒記曰：賔俎，脊、脅、肩、肺。"
                },
                {
                    "paragraph": "賔坐，左執爵，右祭脯醢，奠爵于薦右，興取肺，坐絕祭，嚌之，興，加于俎，坐挩手，執爵，遂祭酒，興；席末坐啐酒，降席，坐奠爵，拜，告旨，執爵興。主人荅拜。",
                    "zhushu": "降席。席西也。旨，美也。"
                },
                {
                    "paragraph": "賔西階上北面坐卒爵，興，坐奠爵，遂拜。主人荅拜。",
                    "zhushu": "遂拜。拜旣爵也。"
                },
                {
                    "paragraph": "賔以虚爵降。",
                    "zhushu": "將酢主人。"
                },
                {
                    "paragraph": "主人降。賔洗南坐奠觚，少進，辭降。主人東面對。",
                    "zhushu": "上旣言爵矣，復言觚者，嫌易之也。大射禮曰：主人西階西，東面少進對。今文從北以下觚皆爲爵。"
                },
                {
                    "paragraph": "賔坐取觚，奠于篚下，盥洗。",
                    "zhushu": "篚下篚南。"
                },
                {
                    "paragraph": "主人辭洗。",
                    "zhushu": "謙也。今文無洗。"
                },
                {
                    "paragraph": "賔坐奠觚于篚，興對。卒洗，及階，揖升。主人升，拜洗如賔禮。賔降盥，主人降。賔辭降。卒盥，揖升，酌膳，執幂如初，以酢主人于西階上。主人北面拜受爵，賔主人之左拜送爵。",
                    "zhushu": "賔旣南面授爵，乃之左。"
                },
                {
                    "paragraph": "主人坐祭，不啐酒，",
                    "zhushu": "辟，正主也。未薦者，臣也。"
                },
                {
                    "paragraph": "不拜酒，不告㫖，",
                    "zhushu": "主人之義。"
                },
                {
                    "paragraph": "遂卒爵，興，坐奠爵，拜，執爵興。賔荅拜。主人不崇酒，以虚爵降，奠于篚。",
                    "zhushu": "崇，充也。不以酒謝賔，甘美君物也。"
                },
                {
                    "paragraph": "賔降，立于西階西。",
                    "zhushu": "旣受獻矣，不敢安盛。"
                },
                {
                    "paragraph": "射人升，賔賔升，立于序内，東面。",
                    "zhushu": "東西牆謂之序。大射禮曰：𢷤者以命升賔。"
                },
                {
                    "paragraph": "主人盥洗象觚，升，實之，東北面獻于公。",
                    "zhushu": "象觚，觚有象骨飾也。取象觚者東面。"
                },
                {
                    "paragraph": "公拜受爵。主人降自西階，阼階下北面拜送爵。士薦脯醢，膳宰設折俎，升自西階。",
                    "zhushu": "薦，進也。大射禮曰：宰胥薦脯醢由左房。"
                },
                {
                    "paragraph": "公祭如賔禮。膳宰賛授肺，不拜酒，立卒爵，坐奠爵，拜，執爵興。",
                    "zhushu": "凡異者，君尊，變於賔也。"
                },
                {
                    "paragraph": "主人荅拜，升受爵以降，奠干。膳，篚更爵洗，升，酌膳酒以降，酢于阼階下，北面坐奠爵，再拜稽首。公荅再拜。",
                    "zhushu": "更爵者，不敢襲至尊也。古文更爲受。"
                },
                {
                    "paragraph": "主人坐祭，遂卒爵，再拜稽首。公荅再拜。主人奠爵于篚。主人盥洗，升，媵觚于賔，酌散，西階上坐奠爵，拜。賔賔降筵，北面荅拜。",
                    "zhushu": "媵，送也。讀或爲揚。揚，舉也。酌散者，酌方壺酒也，於膳爲散。今文媵皆作騰。"
                },
                {
                    "paragraph": "主人坐祭，遂飮，賔辭，卒爵，拜。賔荅拜。",
                    "zhushu": "辭者，辭其代君行酒，不立飮也。此降於正主酬也。"
                },
                {
                    "paragraph": "主人降洗，賔降，主人辭降。賔辭洗。卒洗，揖升，不拜洗。",
                    "zhushu": "不拜洗，酬而禮殺。"
                },
                {
                    "paragraph": "主人酌膳。賔西階上拜，",
                    "zhushu": "拜者，拜其酌巳。"
                },
                {
                    "paragraph": "受爵于筵前，反位。主人拜送爵。賔升席，坐祭酒，遂奠于薦東。",
                    "zhushu": "遂者，因坐而奠，不北面也。奠之者，酬不舉也。"
                },
                {
                    "paragraph": "主人降，復位。賔降筵西，東南面立。",
                    "zhushu": "賔不立干序，内位彌尊也。位彌尊者，其禮彌卑，記所謂一張一弛者，是之𩔖與？"
                },
                {
                    "paragraph": "小臣自阼階下請媵爵者。公命長",
                    "zhushu": "命長使，選卿大夫之中長幼可使者。"
                },
                {
                    "paragraph": "小臣作下大夫二人媵爵。",
                    "zhushu": "作，使也。卿爲上大夫，不使之者，爲其尊。"
                },
                {
                    "paragraph": "媵爵者阼階下皆北面再拜稽首。公荅再拜。",
                    "zhushu": "再拜稽首，拜君命也。"
                },
                {
                    "paragraph": "媵爵者立于洗南，西面北上，序進，盥洗角觶，升自西階，序進，酌散，交于楹北，降，阼階下皆奠觶，再拜稽首，執觶興。公荅再拜。",
                    "zhushu": "序，次第也，猶代也。楹北，西楹之北也。交而相待於西階上。旣酌，右還而反。往來以右爲上。"
                },
                {
                    "paragraph": "媵爵者皆坐祭，遂卒觶，興，坐奠觶，再拜稽首，執觶興。公荅再拜。媵爵者執觶待于洗南。",
                    "zhushu": "待君命也。"
                },
                {
                    "paragraph": "小臣請致者，",
                    "zhushu": "請使一人與。二人與，優君也。"
                },
                {
                    "paragraph": "若君命皆致，則序進，奠觶于篚，阼階下皆再拜稽首，公荅再拜。媵爵者洗象觶，升實之，序進，坐奠于薦南，北上，降，阼階下皆再拜稽首送觶。公荅再拜。",
                    "zhushu": "序進，往來由尊北，交于東楹之北，奠于薦南，不敢必君舉也。大射禮曰：媵爵者皆退反位。"
                },
                {
                    "paragraph": "公坐取大夫所媵觶，興以酬賔。賔降，西階下再拜稽首。公命小臣辭，賔升成拜。",
                    "zhushu": "興以酬賔。就其階而酬之也。升成拜，復再拜稽首也。先時君辭之，於禮若未成然。"
                },
                {
                    "paragraph": "公坐奠觶，荅再拜，執觶興，立卒觶，賔下拜，小臣辭。賔升，再拜稽首。",
                    "zhushu": "不言成拜者，爲拜故，下實未拜也。下不輒拜，禮殺也。此賔拜于君之左，不言之者，不敢敵偶於君。"
                },
                {
                    "paragraph": "公坐奠觶，荅再拜，執觶興。賔進受虚爵，降奠于篚，易觶洗。",
                    "zhushu": "君尊，不酌故也。凡爵不相襲者也。於尊者言更，自敵以下言易。更作新。易，有故之辭。進受虚爵，尊君也。不言公酬賔於西階上及公反位者，亦尊君，空其文也。"
                },
                {
                    "paragraph": "公有命，則不易不洗。反升酌膳，觶下拜。小臣辭。賔升，再拜稽首。",
                    "zhushu": "下拜，下亦未拜。凡下未拜有二：或禮殺，或君親辭。君親辭，則聞命卽升，升乃拜，是亦不言成拜。"
                },
                {
                    "paragraph": "公荅再拜。",
                    "zhushu": "拜於阼階上也。於是賔請旅侍臣。"
                },
                {
                    "paragraph": "賔以旅酬於西階上，",
                    "zhushu": "旅，序也。以次序勸𨜮大夫飮酒。"
                },
                {
                    "paragraph": "射人作。大夫長升受旅。",
                    "zhushu": "言作大夫，則卿存矣，長者尊先而卑後。"
                },
                {
                    "paragraph": "賔大夫之右坐奠觶，拜，執觶興。大夫荅拜。",
                    "zhushu": "賔在右者，相飮之位。"
                },
                {
                    "paragraph": "賔坐祭，立飮。卒觶，不拜。",
                    "zhushu": "酬而禮殺。"
                },
                {
                    "paragraph": "若膳觶也，則降，更觶洗，升實散。大夫拜受，賔拜送。",
                    "zhushu": "言更觶𨜮，尊也。"
                },
                {
                    "paragraph": "大夫辯受酬，如受賔酬之禮，不祭。卒受者以虚觶降，奠于篚。",
                    "zhushu": "卒。猶後也。大射禮曰：奠于篚，復位。今文辯皆作徧。"
                },
                {
                    "paragraph": "主人洗，升實散，獻卿于西階上。",
                    "zhushu": "酬而後獻卿，别尊卑也。飮酒，成於酬也。"
                },
                {
                    "paragraph": "司宫兼卷重席，設于賔左，東上。",
                    "zhushu": "言兼卷，則毎卿異席也。重席，重蒲筵緇布純也。卿坐東上，統於君也。席自房來。"
                },
                {
                    "paragraph": "卿升，拜受觚，主人拜送觚。卿辭重席，司宫徹之。",
                    "zhushu": "徹，猶去也。重席雖非加，猶爲其重累去之，辟君也。"
                },
                {
                    "paragraph": "乃薦脯醢。卿升席坐，左執爵，右祭脯醢，遂祭酒，不啐酒，降席，西階上北面坐卒爵，興，坐奠爵，拜，執爵興。主人荅拜受爵。卿降，復位。",
                    "zhushu": "不酢，辟君也。卿無俎者，燕主於羞。"
                },
                {
                    "paragraph": "辯獻卿。主人以虚爵降，奠于篚。",
                    "zhushu": "今文無奠于篚。"
                },
                {
                    "paragraph": "射人乃升卿，卿皆升，就席。若有諸公，則先卿獻之，如獻卿之禮。",
                    "zhushu": "諸公者，謂大國之孤也。孤一人。言諸者，容牧有三監。"
                },
                {
                    "paragraph": "席于阼階西，北面東上，無加席。",
                    "zhushu": "席孤北面，爲其大尊，屈之也。亦因阼階西位近君，近君則屈親寵苟敬私昵之坐。"
                },
                {
                    "paragraph": "小臣又請媵爵者，二大夫媵爵如初。",
                    "zhushu": "又復。"
                },
                {
                    "paragraph": "請致者，若命長致，則媵爵者奠觶于篚，一人待于洗南。長致，致者阼階下再拜稽首。公荅再拜。",
                    "zhushu": "命長致者，公或時未能舉，自優暇也。古文云：阼階下北面再拜。"
                },
                {
                    "paragraph": "洗象觶，升實之，坐奠于薦南，降，與立于洗南者二人皆再拜稽首送觶。公荅再拜。",
                    "zhushu": "奠于薦南者，於公所用酬賔觶之處，二人俱拜，以其共勸君。"
                },
                {
                    "paragraph": "公又行一爵，若賔若長，唯公所酬。",
                    "zhushu": "一爵，先媵者之下觶也。若賔若長，則賔禮殺矣。長，公卿之尊者也。賔則以酬長，長則以酬賔。"
                },
                {
                    "paragraph": "以旅于西階上，如初。大夫卒受者以虚觶降，奠于篚。主人洗，升獻大夫于西階上。大夫升，拜受觚，主人拜送觚。大夫坐祭，立卒爵，不拜旣爵，主人受爵。大夫降，復位。",
                    "zhushu": "旣，盡也。不拜之者，禮又殺。"
                },
                {
                    "paragraph": "胥薦主人于洗北，西面。脯醢，無脀。",
                    "zhushu": "胥，膳宰之吏也。主人，大夫之下。先大夫薦之，尊之也。不於上者，上無其位也。脀，俎實。"
                },
                {
                    "paragraph": "辯獻大夫，遂薦之，繼賔以西，東上。",
                    "zhushu": "徧，獻之乃薦。略賤也。亦獻而后布席也。"
                },
                {
                    "paragraph": "卒射人，乃升大夫，大夫皆升，就席。席工于西階上，少東。樂正先升，北面立于其西。",
                    "zhushu": "工瞽朦歌諷誦詩者也。凢，執技藝者稱工。少牢饋食禮曰：皇尸命工祝。樂記：師乙曰：乙，賤工也。樂正于天子，樂師也。凢樂掌其序事，樂成則告備。"
                },
                {
                    "paragraph": "小臣納工，工四人，二瑟。小臣左何瑟，面鼔，執越，内弦，右手相，入，升自西階，北面東上坐。小臣坐授瑟，乃降。",
                    "zhushu": "工四人者，燕禮輕，從大夫制也。面鼔者，燕尚樂，可鼔者在前也。越，瑟下孔也。内弦，弦爲主也。相，扶工也。後二人徒相，天子大僕二人也。小臣四人，祭僕六人，御僕十二人，皆同官。"
                },
                {
                    "paragraph": "工歌鹿鳴、四牡、皇皇者華。",
                    "zhushu": "三者皆小雅篇也。鹿鳴，君與臣下及四方之賔宴，講道修政之樂歌也。此采其巳有旨酒，以召嘉賔。嘉賔旣來，示我以善道。又樂嘉賔有孔昭之明德，可則傚也。四牡，君勞使臣之來樂歌也。此采其勤苦王事，念將父母，懷歸傷悲，忠孝之至，以勞賔也。皇皇者華，君遣使臣之樂歌也。此采其更自勞苦，自以爲不及，欲諮謀於賢知，而以自光明也。"
                },
                {
                    "paragraph": "卒歌，主人洗，升獻工。工不興，左瑟，一人拜受爵。主人西階上拜送爵。",
                    "zhushu": "工歌，乃獻之。賤者先就事也。左瑟，便其右。一人，工之長者也。工拜於席。"
                },
                {
                    "paragraph": "薦脯醢。",
                    "zhushu": "輒薦之，變於大夫也。"
                },
                {
                    "paragraph": "使人相祭。",
                    "zhushu": "使扶工者相其祭薦、祭酒。"
                },
                {
                    "paragraph": "卒爵，不拜。",
                    "zhushu": "賤不備禮。"
                },
                {
                    "paragraph": "主人受爵。",
                    "zhushu": "將復獻衆工也。"
                },
                {
                    "paragraph": "衆工不拜，受爵，坐祭，遂卒爵。辯有脯醢，不祭。主人受爵，降，奠于篚。",
                    "zhushu": "遂，猶因也。古文曰：卒爵不拜。"
                },
                {
                    "paragraph": "公又舉奠觶。唯公所賜，以旅于西階上，如初。",
                    "zhushu": "言賜者，君又彌尊，賔長彌卑。"
                },
                {
                    "paragraph": "卒",
                    "zhushu": "旅，畢也。"
                },
                {
                    "paragraph": "笙入，立于縣中，奏南陔、白華、華黍。",
                    "zhushu": "以笙播此三篇之詩。縣中，縣中央也。鄕飮酒禮曰：磬南北面，奏南陔、白華、華黍，皆小雅篇也。今亡，其義未聞。昔周之興也，周公制禮作樂，采時世之詩以爲樂歌，所以通情，相風切也，其有此篇明矣。後世衰微，幽、厲尤甚，禮樂之書，稍稍廢棄。孔子曰：吾自衛反魯，然後樂正。雅、頌各得其所。謂當時在者而復重雜亂者也，惡能存其亡者乎？且正考父校商之名頌十二篇于周大師，歸以祀其先王，至孔子二百年之間，五篇而巳。此其信也。"
                },
                {
                    "paragraph": "主人洗，升，獻笙于西階上。一人拜，盡階，不升堂，受爵，降。主人拜送爵。階前坐祭，立卒爵，不拜旣爵，升授主人。",
                    "zhushu": "一人，笙之長者也。鄕射禮曰：笙一人拜于下。"
                },
                {
                    "paragraph": "衆笙不拜，受爵，降，坐祭，立卒爵。辯有脯醢，不祭。乃間，歌魚麗，笙由庚。歌南有嘉魚，笙崇丘；歌南山有臺，笙由儀。",
                    "zhushu": "間，代也，謂一歌則一吹也。六者皆小雅篇也。魚麗，言大平年豐物多也。此采其物多酒旨，所以優賔也。南有嘉魚，言大平君子有酒，樂與賢者共之也。此采其能以禮下賢者，賢者纍蔓而歸之，與之宴樂也。南山有臺，言大平之治，以賢者爲本也。此采其愛友賢者，爲邦家之基，民之父母，旣欲其身之壽考，又欲其名德之長也。由庚、崇丘、由儀，今亡，其義未聞。"
                },
                {
                    "paragraph": "遂歌鄕樂：周南關雎、葛覃、卷耳，召南鵲巢、采蘩、采蘋。",
                    "zhushu": "周南召南。國風篇也。王后國君夫人房中之樂歌也。關雎言后妃之德。葛覃言后妃之職。卷耳言后妃之志。鵲巢言國君夫人之德。采蘩言國君夫人不失職也。采蘋言卿大夫之妻能修其法度也。昔大王王季居于岐山之陽。躬行召南之敎。以興王業。及文王而行周南之敎以受命。大雅云。刑于寡妻。至于兄弟。以御于家邦。謂此也。其始一國爾。文王作邑于豐，以故地爲𨜮士之采地，乃分爲二國。周，周公所食也；召，召公所食也。於時文王三分天下有其二，德化被于南土，是以其詩有仁賢之風者，屬之召南焉；有聖人之風者，屬之周南焉。夫婦之道者，生民之本，王政之端。此六篇者，其敎之原也。故國君與其臣下及四方之賔燕，用之合樂也。鄕樂者，風也。小雅爲諸侯之樂，大雅、頌爲天子之樂。鄕飮酒，升歌小雅，禮盛者可以進取。燕合鄕樂者，禮輕者可以逮下也。春秋傳曰：肆夏䌓遏渠，天子所以享元侯也。文王大明緜，兩君相見之樂也。然則諸侯相與燕，升歌大雅，合小稚也。天子與次國小國之君燕，亦如之。與大國之君燕，升歌頌，合大雅。其笙間之篇未聞。"
                },
                {
                    "paragraph": "大師告于樂正曰：正歌備。",
                    "zhushu": "大師，上工也。掌合隂陽之聲，教六詩，以六律爲之音者也。子貢問師乙曰：吾聞聲歌各有宜也，如賜者，宜何歌也？是明其掌而知之也。正歌者，升歌及笙各三終，間歌三終，合樂三終，爲一備。備亦成也。"
                },
                {
                    "paragraph": "樂正由楹内、東楹之東告于公，乃降，復位。",
                    "zhushu": "言由楹内者，以其立於堂廉也。復位，位在東縣之北。"
                },
                {
                    "paragraph": "射人自阼階下請立司正，公許。射人遂爲司正。",
                    "zhushu": "君許其請，因命用爲司正。君三舉爵，樂備作矣。將留賔飮酒，更立司正以監之，察儀法也。射人俱相禮，其事同。"
                },
                {
                    "paragraph": "司正洗角觶，南面坐奠于中庭，升，東楹之東受命，西階上北面命卿、大夫：君曰以我安。卿、大夫皆對曰：諾，敢不安！",
                    "zhushu": "洗，奠角觶于中庭。明其事以自表，威儀多也。君意殷勤，欲留賔飮酒，命卿大夫，以我故安。或亦其實不主意於賔。"
                },
                {
                    "paragraph": "司正降自西階，南面坐取觶，升酌散，降，南面坐奠觶，右還，北面少立；坐取觶，興；坐不祭，卒觶，奠之，興，再拜稽首，",
                    "zhushu": "右還，將適觶南，先西面也。必從觶西，爲君之在東也。少立者，自嚴正愼其位。"
                },
                {
                    "paragraph": "左還，南面坐取觶，洗，南面反奠于其所；",
                    "zhushu": "反奠，虚觶，不空位也。"
                },
                {
                    "paragraph": "升自西階，東楹之東，請徹俎，降。公許。告于賔。賔北面取俎以出。膳宰徹公俎，降自阼階以東。",
                    "zhushu": "膳宰降自阼階，以賔親徹。若君親徹然。"
                },
                {
                    "paragraph": "卿、大夫皆降，東面北上。",
                    "zhushu": "以將坐降。待賔反也。"
                },
                {
                    "paragraph": "賔反入，及卿大夫皆說屨，升就席。公以賔及卿大夫皆坐，乃安。",
                    "zhushu": "凡燕坐，必說屨。屨賤，不在堂也。禮者尚敬，敬多則不親。燕，安坐，相親之心。"
                },
                {
                    "paragraph": "羞庶羞。",
                    "zhushu": "謂𦠆肝、膋狗。胾，醢也。骨體，所以致敬也。庶羞，所以盡愛也。敬之愛之，厚賢之道。"
                },
                {
                    "paragraph": "大夫祭薦。",
                    "zhushu": "夔乃祭薦，不敢於盛成禮也。"
                },
                {
                    "paragraph": "司正升受命，皆命君曰：無不醉！賔及卿大夫皆興，對曰：諾，敢不醉！皆反坐。",
                    "zhushu": "皆命者，命賔、命卿大夫也。起對必降席，司正退立西序端。"
                },
                {
                    "paragraph": "主人洗，升獻士于西階上。士長升，拜受觶，主人拜送觶。",
                    "zhushu": "獻士用觶。士賤也。今文觶作觚。"
                },
                {
                    "paragraph": "士坐祭，立飲，不拜旣爵。其他不拜，坐祭，立飮。",
                    "zhushu": "他，謂衆士也。亦升受爵，不拜。"
                },
                {
                    "paragraph": "乃薦司正與射人一人、司士一人，執幂二人，立于觶南，東上。",
                    "zhushu": "天子射人、司士，皆下大夫二人，諸侯則上士，其人數亦如之。司正爲上。"
                },
                {
                    "paragraph": "辯獻士。士旣獻者立于東方，西面北上。乃薦士，",
                    "zhushu": "毎巳獻而卽位于東方，蓋尊之畢獻，薦于其位。"
                },
                {
                    "paragraph": "祝、史、小臣師亦就其位而薦之。",
                    "zhushu": "次士獻之巳，不變位，位自在東方。"
                },
                {
                    "paragraph": "主人就旅食之尊而獻之。旅食不拜，受爵，坐祭，立飲。",
                    "zhushu": "北面酌，南鄕，獻之於尊南。不洗者，以其賤，略之也。亦畢獻乃薦之。主人執虚爵，奠于篚，復位。"
                },
                {
                    "paragraph": "若射，則大射正爲司射，如鄕射之禮。",
                    "zhushu": "大射正，射人之長者也。如鄕射之禮者，燕爲樂，卿大夫宜從其禮也。如者，如其告弓矢旣具至退巾與筭也。納射噐而張侯，其告，請先于君，乃以命賔及卿大夫。其爲司正者，亦爲司馬，君與賔爲耦。鄕射記曰自君射至龍旜，亦其異者也。薦旅食乃射者，是燕射主於飮酒。"
                },
                {
                    "paragraph": "賔降洗，升媵觚于公，酌散，下拜。公降一等，小臣辭。賔升，再拜稽首。公荅再拜。",
                    "zhushu": "此當言媵，觶酬之禮皆用觶，言觚者，字之誤也。古者觶字或作角旁氏，由此誤爾。"
                },
                {
                    "paragraph": "賔坐祭，卒爵，再拜稽首。公荅再拜。賔降洗象觶，升酌膳，坐奠于薦南，降拜。小臣辭。賔升成拜，公荅再拜。賔反位。",
                    "zhushu": "反位，反席也。今文曰洗象觚。"
                },
                {
                    "paragraph": "公坐取賔所媵觶，興，唯公所賜。",
                    "zhushu": "至此又言興者，明公崇禮不倦也。今文觶又爲觚。"
                },
                {
                    "paragraph": "受者如初受酬之禮，降更爵洗，升酌膳，下拜。小臣辭，升成拜。公荅拜，乃就席，坐行之。",
                    "zhushu": "坐行之，若今坐相勸酉。"
                },
                {
                    "paragraph": "有執爵者，",
                    "zhushu": "士有盥升，主酌授之者。"
                },
                {
                    "paragraph": "唯受于公者拜。",
                    "zhushu": "公所賜者也，其餘則否。"
                },
                {
                    "paragraph": "司正命執爵者爵辯，卒受者興以酬士。",
                    "zhushu": "欲令惠均。"
                },
                {
                    "paragraph": "大夫卒受者以爵興，西階上酬士。士升，大夫奠爵拜，士荅拜。",
                    "zhushu": "興酬士者，士立堂下，無坐位。"
                },
                {
                    "paragraph": "大夫立卒爵，不拜，實之。士拜受，大夫拜送。士旅于西階上，辯，",
                    "zhushu": "祝史、小臣旅食皆及焉。"
                },
                {
                    "paragraph": "士旅酌，",
                    "zhushu": "旅，序也。士以次序自酌相酬，無執爵者。"
                },
                {
                    "paragraph": "卒，主人洗，升自西階，獻庶子于阼階上，如獻士之禮。辯，降洗，遂獻左右正與内小臣，皆於阼階上，如獻庶子之禮。",
                    "zhushu": "庶子掌正六牲之體及舞位，使國子修德學道，世子之官也，而與膳宰、樂正聮事。樂正亦學國子以舞。左右正，謂樂正、僕人正也。小樂正立于西縣之北，僕人正、僕人師、僕人士立于其北，北上。大樂正立于東縣之北。若射，則僕人正、僕人士陪于工後。内小臣、奄人掌君隂事。隂令，后夫人之官也。皆獻于阼階上，别於外内臣也。獻正下及内小臣，則磬人、鐘人、鏄人、鼔人、僕人之屬盡獻可知也。凢、獻，皆薦也。"
                },
                {
                    "paragraph": "無筭爵，",
                    "zhushu": "筭，數也。爵行無次無數，唯意所勸，醉而止。"
                },
                {
                    "paragraph": "士也。有執膳爵者，有執散爵者。執膳爵者酌以進公，公不拜受。執散爵者酌以之公，命所賜。所賜者興受爵，降席下奠爵，再拜稽首。公荅拜。",
                    "zhushu": "席下，席西也。古文曰：公荅再拜。"
                },
                {
                    "paragraph": "受賜爵者以爵就席坐，公卒爵，然後飲。",
                    "zhushu": "不敢先虚爵，明此勸惠從尊者來也。"
                },
                {
                    "paragraph": "執膳爵者受公爵，酌，反奠之。",
                    "zhushu": "宴歡在於飮，酒成其意。"
                },
                {
                    "paragraph": "受賜爵者興，授執散爵，執散爵者乃酌行之。",
                    "zhushu": "予其所勸者。"
                },
                {
                    "paragraph": "唯受爵於公者拜。卒受爵者興，以酬士于西階上。士升，大夫不拜，乃飲，實爵。",
                    "zhushu": "乃，猶而也。"
                },
                {
                    "paragraph": "士不拜，受爵。大夫就席。士旅酌，亦如之。公有命徹幂，則卿大夫皆降，西階下，北面東上，再拜稽首。公命小臣辭。公荅再拜。大夫皆辟，",
                    "zhushu": "命微幂者，公意殷勤，必盡酒也。小臣辭，不升成拜，明雖醉，正臣禮也。不言賔，賔彌臣也。君荅拜於上，示不虚受也。"
                },
                {
                    "paragraph": "遂升，反坐。士終旅於上，如初。",
                    "zhushu": "卿大夫降而爵止，於其反席卒之。"
                },
                {
                    "paragraph": "無筭樂。",
                    "zhushu": "升歌間合無數也，取歡而巳，其樂章亦然。"
                },
                {
                    "paragraph": "宵，則庶子執燭於阼階上，司宫執燭於西階上，甸人執大燭於庭，𥗋人爲大燭於門外。",
                    "zhushu": "宵，夜也。燭，燋也。甸人，掌共薪蒸者。庭大燭，爲位廣也。𥗋人，門人也。爲，作也。作大燭以俟賔客出。"
                },
                {
                    "paragraph": "賔醉，北面坐取其薦脯以降，",
                    "zhushu": "取脯，重得君賜。"
                },
                {
                    "paragraph": "奏陔，",
                    "zhushu": "陔陔夏，樂章也。賔出，奏陔夏，以爲行節也。凢夏以鐘鼓奏之。"
                },
                {
                    "paragraph": "賔所執脯，以賜鍾人於門内𩅸，遂出。",
                    "zhushu": "必賜鍾人。鍾人掌以鍾鼔奏九夏。今奏陔以節巳用賜脯以報之，明雖醉不忘禮。古文賜作錫。"
                },
                {
                    "paragraph": "卿大夫皆出，",
                    "zhushu": "隨，賔，出也。"
                },
                {
                    "paragraph": "公不送。",
                    "zhushu": "賔禮訖，是臣也。"
                },
                {
                    "paragraph": "公與客燕，",
                    "zhushu": "謂四方之使者。"
                },
                {
                    "paragraph": "曰：寡君有不腆之酒，以請吾子之與寡君須臾焉，使某也以請。",
                    "zhushu": "君使人戒客辭也。禮，使人各以其爵。寡，鮮也，猶言少德，謙也。腆，善也。上介出請入告。古文腆皆作殄，今文皆曰不腆酒，無之。"
                },
                {
                    "paragraph": "對曰：寡君，君之私也。君無所辱賜于使臣，臣敢辭。",
                    "zhushu": "上介出荅，主國使者辭也。私，謂獨有恩厚也。君無所爲辱賜於使臣，謙不敢當也。敢者，怖懼用勢决之辭。"
                },
                {
                    "paragraph": "寡君固曰不腆，使某固以請。寡君，君之私也。君無所辱賜于使臣，臣敢固辭。",
                    "zhushu": "重傳命固如故。"
                },
                {
                    "paragraph": "寡君固曰不腆，使某固以請。某固辭。不得命，敢不從？",
                    "zhushu": "許之也。於是出見主國使者，辭以見許爲得命。今文無使某。"
                },
                {
                    "paragraph": "致命曰：寡君使某有不腆之酒，以請吾子之與寡君須臾焉。",
                    "zhushu": "親相見，致君命辭也。"
                },
                {
                    "paragraph": "君貺寡君多矣，又辱賜于使臣，臣敢拜賜命。",
                    "zhushu": "貺，賜也，猶愛也。敢拜賜命。從使者拜君之賜命，猶謙不必辭也。"
                },
                {
                    "paragraph": "記：燕，朝服於寢，",
                    "zhushu": "朝服者，諸侯與其羣臣日視朝之服也。謂冠玄端、緇帶、素韠、白屨也。燕於路寢，相親昵也。今辟雍十月行此燕禮，玄冠而衣皮弁服，與禮異也。"
                },
                {
                    "paragraph": "其牲狗也，",
                    "zhushu": "狗，取擇人也。明非其人不與爲禮也。"
                },
                {
                    "paragraph": "亨于門外東方。",
                    "zhushu": "亨于門外，臣所掌也。"
                },
                {
                    "paragraph": "若與四方之賔燕，則公迎之于大門内，揖讓升",
                    "zhushu": "四方之賔，謂來聘者也。自戒至於拜至，皆如公食，亦告饌具，而後公卽席。小臣請執幂，請羞者，乃迎賔也。"
                },
                {
                    "paragraph": "賔，爲茍敬席于阼階之西，北面，有脀，不嚌肺，不啐酒。其介爲賔，",
                    "zhushu": "茍，且也，假也。主國君鄕時親進醴于賔，今燕又宜獻焉。人臣不敢褻煩尊者，至此升堂而辭讓，欲以臣禮燕爲恭敬也。於是席之，如獻諸公之位。言茍敬者，賔實主國所宜敬也。脀，折俎也。不嚌啐，似若尊者然也。介門西，北面西上。公降，迎上介以爲賔，揖讓升，如𥘉禮。主人獻賔，獻公。旣，獻茍敬，乃媵觚。羣臣卽位如燕也。"
                },
                {
                    "paragraph": "無膳尊，無膳爵。",
                    "zhushu": "降尊以就卑也。"
                },
                {
                    "paragraph": "與卿燕，則大夫爲賔。與大夫燕，亦大夫爲賔。",
                    "zhushu": "不以所與燕者爲賔者，燕爲序歡心，賔主敬也。公父文伯飲南宫敬叔酒，以路堵父爲客，此之謂也。君𢘆，以大夫爲賔者，大夫卑，雖尊之，猶逺于君，令文無，則下無燕。"
                },
                {
                    "paragraph": "羞膳者與執幂者，皆士也。",
                    "zhushu": "尊君也。膳宰卑於士。"
                },
                {
                    "paragraph": "羞卿者，小膳宰也。",
                    "zhushu": "膳宰之佐也。"
                },
                {
                    "paragraph": "若以樂納賔，則賔及庭，奏肆夏。賔拜酒，主人荅拜而樂闋。公拜受爵而奏肆夏。公卒爵，主人升，受爵以下而樂闋。",
                    "zhushu": "肆夏，樂章也，今亡。以鐘鏄播之，鼔磬應之，所謂金奏也。記曰：入門而縣興，示易以敬也。卿大夫有王事之勞，則奏此樂焉。"
                },
                {
                    "paragraph": "升歌鹿鳴，下管新宮，笙入三成，",
                    "zhushu": "新宫，小雅逸篇也。管之入三成，謂三終也。"
                },
                {
                    "paragraph": "遂合鄕。樂",
                    "zhushu": "郷樂周南、召南六篇。言遂者不間也。"
                },
                {
                    "paragraph": "若舞則勺。",
                    "zhushu": "勺頌篇：告成，大武之樂歌也。其詩曰：於鑠王師，遵養時晦。又曰：實維爾公，允師旣合。鄕樂萬舞而奏之，所以美王侯，勸有功也。"
                },
                {
                    "paragraph": "唯公與賔有俎",
                    "zhushu": "主於燕，其餘可以無俎。"
                },
                {
                    "paragraph": "獻公，曰：臣敢奏爵以聽命。",
                    "zhushu": "授公釋此辭，不敢必受之。"
                },
                {
                    "paragraph": "凡公所辭，皆栗階。",
                    "zhushu": "栗，蹙也。謂越等急趨君命也。"
                },
                {
                    "paragraph": "凡栗階不過二等。",
                    "zhushu": "其始升，猶聚足連歩越二等，左右足各一發而升堂。"
                },
                {
                    "paragraph": "凡公所酬旣，拜，請旅侍臣。",
                    "zhushu": "旣拜。謂自酌升拜時也。𢷤者阼階下告于公，還西階下告公許旅行也。請行酒于羣臣。必請者，不專惠也。"
                },
                {
                    "paragraph": "凡薦與羞者，小膳宰也，",
                    "zhushu": "謂於卿大夫以下也。上特言羞卿者，小膳宰者，欲絶於賔。羞賔者亦士。"
                },
                {
                    "paragraph": "有内羞。",
                    "zhushu": "謂羞豆之實，酏食糝食。羞籩之實，糗餌粉餈。"
                },
                {
                    "paragraph": "君與射，則爲下射，𥘵朱𥜗，樂作而后就物。",
                    "zhushu": "君尊。"
                },
                {
                    "paragraph": "小臣以巾授矢，稍屬，",
                    "zhushu": "君尊不搢矢。"
                },
                {
                    "paragraph": "不以樂志。",
                    "zhushu": "辟，不敏也。"
                },
                {
                    "paragraph": "旣發，則小臣受弓以授弓人。",
                    "zhushu": "侯復發也。不使大射正燕射輕。"
                },
                {
                    "paragraph": "上射退于物，一笴。旣發，則荅君而俟。",
                    "zhushu": "荅對："
                },
                {
                    "paragraph": "若飮君，燕，則夾爵。",
                    "zhushu": "謂君在不勝之黨，賔飮之，如燕媵觚，則又夾爵。"
                },
                {
                    "paragraph": "君在。大夫射，則肉袒，",
                    "zhushu": "不纁𥜗厭於君。"
                },
                {
                    "paragraph": "若與四方之賔燕，媵爵曰：臣受賜矣，臣請賛執爵者。",
                    "zhushu": "受賜，謂公鄕者酬之。至燕，主人事賔之禮殺賔，降洗，升媵。觶于公荅，恩惠也。"
                },
                {
                    "paragraph": "相者對曰：吾子無自辱焉，",
                    "zhushu": "辭之也。對荅也。亦告公以公命荅之也。"
                },
                {
                    "paragraph": "有房中之樂。",
                    "zhushu": "弦歌周南召南之詩而不用鍾磬之節也謂之房中者后夫人之所諷誦以事其君子"
                }
            ]
        },
        {
            "name": "大射儀第七",
            "paragraphs": [
                {
                    "paragraph": "大射儀第七",
                    "zhushu": "",
                    "type": 1
                },
                {
                    "paragraph": "大射之儀，君有命戒射，",
                    "zhushu": "將有祭祀之事，當射，宰告於君，君乃命之。言君有命，政教冝由尊者。"
                },
                {
                    "paragraph": "宰戒百官有事於射者，",
                    "zhushu": "宰於天子冢宰，治官卿也。作大事，則掌以君命戒於百官。"
                },
                {
                    "paragraph": "射人戒諸公、卿、大夫射，司士戒士射與賛者。",
                    "zhushu": "射人掌以射法治射儀。司士掌國中之士，治凡其戒命，皆司馬之屬也。殊戒公卿大夫與士，辨貴賤也。賛，佐也。謂士佐執事不射者。"
                },
                {
                    "paragraph": "前射三日，宰夫戒宰及司馬、射人宿視滌。",
                    "zhushu": "宰夫，冡宰之屬，掌百官之徴令者。司馬，於天子政官之卿。凡大射則合其六耦。滌謂漑噐。埽除，射宫。"
                },
                {
                    "paragraph": "司馬命量人量侯道與所設乏以貍歩。大侯九十，參七十，干五十，設乏，各去其侯西十、北十。",
                    "zhushu": "量人，司馬之屬，掌量道巷塗數者。侯，謂所射布也。尊者射之，以威不寧侯，卑者射之以求爲侯。量侯道，謂去堂逺近也。容謂之乏，所以爲獲者之禦矢貍之伺物，每舉足者，正視逺近，爲發必中也，是以量侯道取象焉。郷射記曰：侯道五十弓。考工記曰：弓之下制六尺。則此貍歩六尺明矣。大侯、熊侯謂之大者，與天子熊侯同。參讀爲糝。糝，雜也。雜侯者，豹鵠而麋飾，下天子大夫也。干讀爲豻。豻侯者，豻鵠豻飾也。大夫將祭於巳，射麋侯。士無臣祭，不射。"
                },
                {
                    "paragraph": "遂命量人、巾車張三侯，大侯之崇，見鵠於參，參見鵠於干，千不及地，武，不繫左下綱。設乏，西十北十。凡乏用革。",
                    "zhushu": "巾車於天子宗伯之屬，掌裝衣車者，亦使張侯。侯，巾𩔖。崇，高也。高必見鵠。鵠，所射之主。射義曰：爲人君者以爲君鵠，爲人臣者以爲臣鵠，爲人父者以爲父鵠，爲人子者以爲子鵠。言射中此，乃能任巳位也。鵠之言較，較，直也。射者所以直巳志。或曰：鵠，鳥名。射之難中，中之爲俊，是以所射於侯取名也。淮南子曰：鳱鵠知來。然則所云正者，正也，亦鳥名。齊魯之間名題肩爲正。正、鵠皆鳥之捷黠者。考工記曰：梓人爲侯，廣與崇方，參分其廣，而鵠居一焉。則大侯之鵠方六尺，糝侯之鵠方四尺六寸大半寸，豻侯之鵠方三尺三寸少半寸。及，至也。武，迹也。中人之足長尺二寸，以豻侯計之，糝侯去地一丈五寸少半寸也。大侯去地二丈二尺五寸少半寸。凡侯，北靣西方謂之左。前射三日，張侯設乏，欲使有事者豫志焉。"
                },
                {
                    "paragraph": "樂人宿縣于阼階東，笙磬西面，其南笙鍾，其南鑮，皆南陳。",
                    "zhushu": "笙，猶生也。東爲陽中，萬物以生。春秋傳曰：大蔟所以金奏，賛陽出滯。沽洗所以脩絜百物，考神納賔。是以東方鍾磬謂之笙，皆編而縣之。周禮曰：凡縣鍾磬，半爲堵，全爲肆，有鍾有磬爲全。鑮如鍾而大，奏樂以鼓鑮爲節。"
                },
                {
                    "paragraph": "建鼔在阼階西，南鼓，應鼙在其東，南鼓。",
                    "zhushu": "建猶樹也。以木貫而載之，樹之跗也。南鼓，謂所伐靣也。應𥀷，應朔鼙也。先擊朔鼙，應之。鼙，小鼓也，在東，便其先擊小，後擊大也。鼔不在東縣南，爲君也。"
                },
                {
                    "paragraph": "西階之西，頌磬東面，其南鍾，其南鑮，皆南陳。一建鼓在其南，東鼓。朔鼙在其北，",
                    "zhushu": "言成功日頌。西爲隂中，萬物之所成。春秋傳曰：夷則所以詠歌九則，平民無忒。無射所以宣布哲人之令德，示民軌義。是以西方鍾磬謂之頌。朔，始也。奏樂先擊西鼙，樂爲賔所由來也。鍾不言頌，鼙不言東，鼓，義同，省文也。古文頌爲庸。"
                },
                {
                    "paragraph": "一建鼓在西階之東，南面。",
                    "zhushu": "言面者，國君於其群臣備三面爾，無鍾磬，有鼔而巳。其爲諸侯則軒縣。"
                },
                {
                    "paragraph": "簜在建鼓之閒。",
                    "zhushu": "簜，竹也。謂笙簫之屬𠋣於堂。"
                },
                {
                    "paragraph": "鼗𠋣于頌磬西紘。",
                    "zhushu": "鼗，如鼓而小，有柄。賔至，摇之以奏樂也。紘，編磬繩也。設鼗於磬西，𠋣于紘也。王制曰：天子賜諸侯樂，則以柷將之，賜伯、子、男樂，則以鼗將之。"
                },
                {
                    "paragraph": "厥明，司宫尊于東楹之西，兩方壷。膳尊兩甒在南，有豐，幂用錫若絺，綴諸箭。蓋幂加勺，又反之，皆玄尊。酒在北，",
                    "zhushu": "膳尊，君尊也。後陳之，尊之也。豐，以承尊也。說者以爲若井鹿盧。其爲字從豆，𠁳聲，近似豆大而卑矣。幂，覆尊巾也。錫，細布也。絺，細葛也。箭，篠也。爲幂蓋卷辟綴於篠，橫之也。又反之爲覆勺也。皆玄尊。二者皆有玄酒之尊，重夲也。酒在北，尊綂於君南爲上也。唯君面尊，言專惠也。今文錫或作緆，絺或作綌。古文箭作晉。"
                },
                {
                    "paragraph": "尊士旅食于西鑮之南，北面。兩圜壷。",
                    "zhushu": "旅，衆也。士衆食未得正禄，謂庻人在官者。圜壷，變於方也。賤無玄酒。"
                },
                {
                    "paragraph": "又尊于大侯之乏東北。兩壷獻酒。",
                    "zhushu": "爲𨽻僕人、巾車、糝侯、豻侯之獲者。獻讀爲沙。沙，酒濁，特泲之必摩沙者也。兩壷皆沙酒。郊特牲曰：汁獻涗于醆酒，服不之尊，俟時而陳於南，統於侯，皆東靣。"
                },
                {
                    "paragraph": "設洗于阼階東南，罍水在東，篚在洗西，南陳。設膳篚在其北，西面。",
                    "zhushu": "或言南陳，或言西面，異其文也。"
                },
                {
                    "paragraph": "又設洗于獲者之尊西北，水在洗北，篚在南，東陳。",
                    "zhushu": "亦統於侯也。無爵，因服不也。有篚，爲奠虚爵也。服不之洗，亦俟時而陳於其南。"
                },
                {
                    "paragraph": "小臣設公席于阼階上，西郷。司宫設賔席于戶西，南面，有加席。卿席賔東，東上。小卿賔西，東上。大夫繼而東上。若有東面者，則北上。席工于西階之東，東上。諸公阼階西，北面東上。",
                    "zhushu": "唯賔及公席布之也，其餘樹之於位後耳。小卿，命於其君者也。席於賔西，射禮辨貴賤也。諸公大國有孤卿一人，與君論道，亦不典職如公矣。"
                },
                {
                    "paragraph": "官饌",
                    "zhushu": "百官各饌其所當共之物。"
                },
                {
                    "paragraph": "羮定，",
                    "zhushu": "亨肉孰也。射義曰：諸侯之射也，必先行燕禮。燕禮牲用狗。"
                },
                {
                    "paragraph": "射人告具于公，公升，即位于席西。郷。小臣師納諸公卿大夫，諸公卿大夫皆入門右，北面東上。士西方，東面北上。大史在干侯之東北，北面東上。士旅食者在士南，北面東上。小臣師從者在東堂下，南面西上。",
                    "zhushu": "大史在于侯東北，士旅食者在士南，爲有侯，入庭深也。小臣，師正之佐也。正相君，出入君之大命。"
                },
                {
                    "paragraph": "公降立于阼階之東南，南鄕。小臣師詔揖諸公卿大夫，諸公、卿大夫西面北上，揖大夫，大夫皆少進。",
                    "zhushu": "詔，告也。變爾言揖，亦以其入庭深也。上言大夫，誤衍耳。"
                },
                {
                    "paragraph": "大射正𢷤。",
                    "zhushu": "大射正，射人之長。"
                },
                {
                    "paragraph": "𢷤者請賔。公曰：命某爲賔。",
                    "zhushu": "某大夫名，"
                },
                {
                    "paragraph": "𢷤者命賔。賔少進，禮辭，",
                    "zhushu": "命賔者東面南顧，辭。辭以不敏。"
                },
                {
                    "paragraph": "反命，",
                    "zhushu": "以賔之辭告於君。"
                },
                {
                    "paragraph": "又命之。賔再拜稽首，受命。",
                    "zhushu": "又復。"
                },
                {
                    "paragraph": "𢷤者反命。賔出，立于門外，北面。公揖卿大夫，升就席。小臣自阼階下北面，請執幂者與羞膳者。",
                    "zhushu": "請士，可使執君兩甒之幂，及羞脯醢、庻。羞於君者，方圜壷獻無幂。"
                },
                {
                    "paragraph": "乃命執幂者，執幂者升自西階，立于尊南，北面東上。",
                    "zhushu": "命者於西階前，以公命命之，東上，執玄尊之幂爲上。羞膳者從而東，由堂東升自北階，立于房中，西面，南上。不言命者，不升堂，略之。"
                },
                {
                    "paragraph": "膳宰請羞于諸公卿者。",
                    "zhushu": "膳宰請者，異於君也。"
                },
                {
                    "paragraph": "𢷤者納賔賔。及庭，公降一等，揖賔，賔辟，",
                    "zhushu": "及，至也。辟逡遁，不敢當盛。"
                },
                {
                    "paragraph": "公升即席，",
                    "zhushu": "以賔。將與主人爲禮，不參之。"
                },
                {
                    "paragraph": "奏肆夏。",
                    "zhushu": "肆夏，樂章名，今亡。吕叔玉云：肆夏，時邁也。時邁者，大平廵守。祭山川之樂歌。其詩曰：明昭有周，式序在位。又曰：我求懿德，肆于時夏。奏此以延賔。其著宣王德，勸賢與？周禮曰：賔出入奏肆夏。"
                },
                {
                    "paragraph": "賔升自西階，主人從之。賔右北面至再拜，賔荅再拜。",
                    "zhushu": "主人，宰夫也，又掌賔客之獻飲食。君於臣，雖爲賔，不親獻，以其莫敢亢禮。"
                },
                {
                    "paragraph": "主人降洗，洗南，西北面。",
                    "zhushu": "賔將從，降，郷之。不於洗北，辟正主。"
                },
                {
                    "paragraph": "賔降階西，東面。主人辭降，賔對。",
                    "zhushu": "對荅。"
                },
                {
                    "paragraph": "主人北面盥，坐取觚洗，賔少進，辭洗。主人坐奠觚于篚，興對。賔反位。",
                    "zhushu": "賔少進者，所辭異宜。違其位也。獻不用爵，辟正主。"
                },
                {
                    "paragraph": "主人卒洗，賔揖升。",
                    "zhushu": "賔毎先升尊也。"
                },
                {
                    "paragraph": "主人升，賔拜洗。主人賔右奠觚，荅拜，降盥，賔降，主人辭降，賔對。卒盥。賔揖升。主人升，坐取觚。",
                    "zhushu": "取觚，將就瓦甒酌膳。"
                },
                {
                    "paragraph": "執幂者舉幂，主人酌膳，執幂者蓋幂。酌者加勺，又反之。",
                    "zhushu": "反之覆勺。"
                },
                {
                    "paragraph": "筵前獻賔。賔西階上拜，受爵于筵前，反位。主人賔右拜送爵。",
                    "zhushu": "賔旣拜於筵前，受爵，退復位。"
                },
                {
                    "paragraph": "宰胥薦脯醢。",
                    "zhushu": "宰胥，宰官之吏也。不使膳宰薦，不主於飲酒，變於燕。"
                },
                {
                    "paragraph": "賔升筵。庶子設折俎。",
                    "zhushu": "庻子，司馬之屬，掌正六牲之體者也。鄕射記曰：賔俎，脊、脅、肩、肺。不使膳宰設俎，爲射變於燕。"
                },
                {
                    "paragraph": "賔坐，左執觚，右祭脯醢，奠爵于薦右，興取肺，坐絶祭，嚌之，興，加于俎，坐挩手，執爵，遂祭酒，興。席末坐，啐酒，降席，坐奠爵，拜，告旨，執爵興。主人荅拜。",
                    "zhushu": "降席。席西也。旨，美也。"
                },
                {
                    "paragraph": "樂闋，",
                    "zhushu": "闋，止也。樂止者，尊賔之禮盛於上也。"
                },
                {
                    "paragraph": "賔西階上北面坐卒爵，興，坐奠爵，拜，執爵興。主人荅拜。賔以虚爵降，",
                    "zhushu": "旣卒爵，將酢也。"
                },
                {
                    "paragraph": "主人降。賔洗南西北面坐奠觚，少進，辭降。主人西階西東面少進，對。賔坐取觚，奠于篚下，盥洗。",
                    "zhushu": "篚下篚南。"
                },
                {
                    "paragraph": "主人辭洗。賔坐奠觚于篚，興，對，卒洗，及階，揖升。主人升，拜洗如賔禮。賔降盥，主人降，賔辭降，卒盥，揖升，酌膳，執幂如初，以酢主人于西階上。主人北面拜受爵，賔主人之左拜送爵。",
                    "zhushu": "賔南面授爵，乃於左拜。凡授爵，郷所受者。"
                },
                {
                    "paragraph": "主人坐祭，不啐酒，",
                    "zhushu": "辟，正主也。未薦者，臣也。"
                },
                {
                    "paragraph": "不拜酒，",
                    "zhushu": "主人之義，燕禮曰：不拜酒，不告旨。"
                },
                {
                    "paragraph": "遂卒爵，興，坐奠爵，拜，執爵興。賔荅拜。主人不崇酒，以虚爵降，奠于篚。",
                    "zhushu": "不崇酒，辟正主也。崇，充也。謂謝酒惡相充實。"
                },
                {
                    "paragraph": "賔降立于西階西，東面。",
                    "zhushu": "旣受獻矣，不敢安盛。"
                },
                {
                    "paragraph": "𢷤者以命升，賔賔升，立于西序，東面。",
                    "zhushu": "命，公命也。東西牆謂之序。"
                },
                {
                    "paragraph": "主人盥洗象觚，升酌膳，東北面獻于公。",
                    "zhushu": "象觚，觚有象骨飾者也。取象觚東面，不言實之，變於燕。"
                },
                {
                    "paragraph": "公拜受爵，乃奏肆夏。",
                    "zhushu": "言乃者，其飾異於賔。"
                },
                {
                    "paragraph": "主人降自西階，阼階下北面拜送爵。宰胥薦脯醢，由左房。庶子設折俎，升自西階。",
                    "zhushu": "自，由也。左房，東房也，人君左右房。郷射記曰：主人俎，脊、脅、臂、肺也。"
                },
                {
                    "paragraph": "公祭如賔禮。庶子賛授肺，不拜酒，立卒爵，坐奠爵，拜，執爵興。",
                    "zhushu": "凡異者，君尊變於賔。"
                },
                {
                    "paragraph": "主人荅拜，樂闋。升受爵，降奠于篚，更爵，洗，升，酌散以降，酢于阼階下，北面坐奠爵，再拜稽首。公荅拜。",
                    "zhushu": "更，易也。易爵不敢襲至尊。古文更爲受。"
                },
                {
                    "paragraph": "主人坐祭，遂卒爵，興，坐奠爵，再拜稽首。公荅拜。主人奠爵于篚。主人盥洗，升，媵觚于賔，酌散，西階上坐奠爵，拜。賔西階上北面荅拜。",
                    "zhushu": "媵，送也。散方壷之酒也。古文媵皆作騰。"
                },
                {
                    "paragraph": "主人坐祭，遂飮，賔辭，卒爵，興，坐奠爵，拜，執爵興。賔荅拜。",
                    "zhushu": "辭者，辭其代君行酒，不立飲也。比於正主酬也。"
                },
                {
                    "paragraph": "主人降洗，賔降，主人辭降，賔辭洗。卒洗。賔揖升，不拜洗。",
                    "zhushu": "不拜洗酬而禮殺也。"
                },
                {
                    "paragraph": "主人酌膳。賔西階上拜，受爵于筵前，反位。主人拜送爵。賔升席，坐祭酒，遂奠于薦東。",
                    "zhushu": "遂者，因坐而奠之，不北面也。奠之者，酬不舉也。"
                },
                {
                    "paragraph": "主人降，復位。賔降筵西，東南面立。",
                    "zhushu": "賔不立於序内，位彌尊。"
                },
                {
                    "paragraph": "小臣自阼階下請媵爵者，公命長",
                    "zhushu": "命之，使選於長幼之中也。卿則尊，士則卑。"
                },
                {
                    "paragraph": "小臣作下大夫二人媵爵。",
                    "zhushu": "作使。"
                },
                {
                    "paragraph": "媵爵者，阼階下皆北面再拜稽首。公荅拜。",
                    "zhushu": "再拜稽首拜君命。"
                },
                {
                    "paragraph": "媵爵者立于洗南，西面北上，序進，盥洗角觶，升自西階，序進，酌散，交于楹北，降，適阼階下，皆奠觶，再拜稽首，執觶興。公荅拜。",
                    "zhushu": "序，次第也，猶代也。先者旣酌，右還而反，與後酌者交於西楹北，相左，俟於西階上，乃降。徃來，以右爲上。古文曰：降造阼階下。"
                },
                {
                    "paragraph": "媵爵者皆坐祭，遂卒觶，興，坐奠觶，再拜稽首，執觶興。公荅再拜。媵爵者執觶待于洗南。",
                    "zhushu": "待，待君命。"
                },
                {
                    "paragraph": "小臣請致者。",
                    "zhushu": "請君使一人與。二人與，不必君命。"
                },
                {
                    "paragraph": "若命皆致，則序進，奠觶于篚，阼階下皆北面再拜稽首。公荅拜。媵爵者洗象觶，升實之，序進，坐奠于薦南，北上，降，適阼階下，皆再拜稽首送觶。公荅拜。",
                    "zhushu": "旣酌而代進。徃來由尊北，交於東楹北，亦相左，奠於薦南，不敢必君舉。"
                },
                {
                    "paragraph": "媵爵者皆退，反位。",
                    "zhushu": "反門右北面位。"
                },
                {
                    "paragraph": "公坐取大夫所媵觶，興以酬賔。賔降，西階下再拜稽首。小臣正辭，賔升成拜。",
                    "zhushu": "公起，酬賔於西階。降尊以就卑也。正，長也。小臣長辭，變於燕。升成拜，復再拜稽首。先時君辭之，於禮若未成然。"
                },
                {
                    "paragraph": "公坐奠觶，荅拜，執觶興。公卒觶，賔下拜，小臣正辭。賔升，再拜稽首。",
                    "zhushu": "不言成拜者，爲拜故下，實未拜也。下不輒拜，禮殺也。下亦降也。發端言降拜，因上事言下拜。"
                },
                {
                    "paragraph": "公坐奠觶，荅拜，執觶興。賔進受虚觶，降奠于篚，易觶，興洗。",
                    "zhushu": "賔進，以臣道就君，受虚爵，君不親酌。凡爵不相襲者，於尊者言更，自敵以下言易。更作新，易，有故之辭也。不言公酬賔於西階上及公反位者，尊君，空其文也。"
                },
                {
                    "paragraph": "公有命，則不易不洗。反升酌膳，下拜。小臣正辭。賔升，再拜稽首。公荅拜。",
                    "zhushu": "不易，君義也；不洗，臣禮也。"
                },
                {
                    "paragraph": "賔告于𢷤者，請旅諸臣。𢷤者告于公，公許",
                    "zhushu": "旅，序也。賔欲以次序勸諸臣酒。"
                },
                {
                    "paragraph": "賔以旅大夫于西階上。𢷤者作。大夫長升受旅",
                    "zhushu": "作，使也。使之以長幼之次，先孤卿，後大夫。"
                },
                {
                    "paragraph": "賔。大夫之右坐奠觶，拜，執觶興。大夫荅拜。",
                    "zhushu": "賔在右，相飲之位。"
                },
                {
                    "paragraph": "賔坐祭，立卒觶，不拜。",
                    "zhushu": "酬而禮殺。"
                },
                {
                    "paragraph": "若膳觶也，則降，更觶洗，升實散。大夫拜受，賔拜送，遂就席。",
                    "zhushu": "言更觶尊卿，尊卿則賔禮殺。"
                },
                {
                    "paragraph": "大夫辯受酬，如受賔酬之禮，不祭酒。卒受者以虚觶降，奠于篚，復位。",
                    "zhushu": "卒，猶巳也。今文辯作徧。"
                },
                {
                    "paragraph": "主人洗觚，升實散，獻卿于西階上。",
                    "zhushu": "酬賔而後獻，卿飲酒禮成於酬。"
                },
                {
                    "paragraph": "司宮兼卷重席，設于賔左，東上。",
                    "zhushu": "言兼卷，則毎卿異席，重席，蒲筵，緇布純席。卿言東上，統於君，席自房來。"
                },
                {
                    "paragraph": "卿升，拜受觚。主人拜送觚。卿辭重席，司宮徹之。",
                    "zhushu": "徹，猶去也。重席，雖非加，猶爲其重累辭之，辟君。"
                },
                {
                    "paragraph": "乃薦脯醢，卿升席。庶子設折俎。",
                    "zhushu": "卿折俎。未聞。蓋用脊、脅、臑，折肺。卿有俎者，射禮尊。"
                },
                {
                    "paragraph": "卿坐，左執爵，右祭脯醢，奠爵于薦右，興取肺，坐絶祭，不嚌肺，興，加于俎，坐挩手，取爵，遂祭酒，執爵興，降席，西階上北面坐卒爵，興，坐奠爵，拜，執爵興。",
                    "zhushu": "陳酒肴，君之惠也。不嚌肺，亦自貶於君也。"
                },
                {
                    "paragraph": "主人荅拜受爵。卿降復位。",
                    "zhushu": "復西面位。不酢，辟君。"
                },
                {
                    "paragraph": "辯獻卿。主人以虚爵降，奠于篚。𢷤者升卿，卿皆升就席。若有諸公，則先卿獻之，如獻卿之禮。席于阼階西，北面東上，無加席。",
                    "zhushu": "公，孤也。席之北面，爲大尊，屈之也。亦因阼階上近君，近君則親寵茍敬私昵之坐。"
                },
                {
                    "paragraph": "小臣又請媵爵者。二大夫媵爵如初。請致者。若命長致，則媵爵者奠觶于篚，",
                    "zhushu": "命長致者，使長者一人致也。公或時未能，舉自優暇。"
                },
                {
                    "paragraph": "一人待于洗南。",
                    "zhushu": "不致者。"
                },
                {
                    "paragraph": "長致者阼階下再拜稽首。公荅拜。",
                    "zhushu": "再拜稽首拜君命。"
                },
                {
                    "paragraph": "洗象觶，升實之，坐奠于薦南，降，與立于洗南者二人皆再拜稽首送觶。公荅拜。",
                    "zhushu": "奠於薦南。先媵者，上觶之處也。二人皆拜如初，共勸君飲之。"
                },
                {
                    "paragraph": "公又行一爵，若賔若長，唯公所賜。",
                    "zhushu": "一爵，先媵者之下觶也。若賔若長，禮殺也。長，孤卿之尊者也。於是言賜射禮，明尊卑。"
                },
                {
                    "paragraph": "以旅于西階上，如初。",
                    "zhushu": "賜賔，則以酬長。賜長則以酬賔。大夫長升，受旅以辯。"
                },
                {
                    "paragraph": "大夫卒受者以虚觶降，奠于篚。主人洗觚，升，獻大夫于西階上。大夫升，拜受觚，主人拜送觚。大夫坐祭，立卒爵，不拜旣爵。主人受爵。大夫降，復位。",
                    "zhushu": "旣，盡也。大夫卒爵不拜，賤不備禮。"
                },
                {
                    "paragraph": "胥薦主人于洗北，西面。脯醢，無脀。",
                    "zhushu": "胥，宰官之吏。主人，下大夫也。先大夫薦之，尊之也。不薦于上，辟正主。脀，俎實。"
                },
                {
                    "paragraph": "辯獻大夫，遂薦之，繼賔以西，東上。若有東面者，則北上。卒𢷤者升大夫，大夫皆升，就席。",
                    "zhushu": "辯獻，乃薦。略賤也。亦獻後布席也。"
                },
                {
                    "paragraph": "乃席工于西階上，少東。小臣納工，工六人，四瑟。",
                    "zhushu": "工謂瞽矇，善歌諷誦詩者也。六人，大師、少師各一人，上工四人。四瑟者，禮大樂衆也。"
                },
                {
                    "paragraph": "僕人正徒相大師，僕人師相少師，僕人士相上工。",
                    "zhushu": "徒，空手也。僕人正，僕人之長。師，其佐也。士，其吏也。天子視瞭相工，諸侯兼官，是以僕人掌之。大師、少師，工之長也。凡國之瞽矇正焉。杜蒯曰：曠也，大師也。於是分别工及相者射禮，明貴賤。"
                },
                {
                    "paragraph": "相者皆左何瑟，後首，内弦，挎越，右手相",
                    "zhushu": "謂相上工者。後首主於射，略於此樂。内弦挎越，以右手相工，由便也。越，瑟下孔，所以發越其聲者也。古文後首爲後手。"
                },
                {
                    "paragraph": "後者徒相入。",
                    "zhushu": "謂相大師、少師者也。上列官之尊卑，此言先後之位，亦所以明貴賤。凡相者以工出入。"
                },
                {
                    "paragraph": "小樂正從之，",
                    "zhushu": "從大師也。後升者，變於燕也。小樂正於天子，樂師也。"
                },
                {
                    "paragraph": "升自西階，北面東上，",
                    "zhushu": "工六人。"
                },
                {
                    "paragraph": "坐授瑟，乃降。",
                    "zhushu": "相者也。降立于西縣之北。"
                },
                {
                    "paragraph": "小樂正立于西階東，",
                    "zhushu": "不統於工，明工雖衆，位猶在此。"
                },
                {
                    "paragraph": "乃歌鹿鳴三終。",
                    "zhushu": "鹿鳴，小雅篇也。人君與臣下及四方之賔燕，講道脩政之樂歌也。言巳有旨酒，以召嘉賔，與之飲者，樂嘉賔之來，示我以善道，又樂嘉賔有孔昭之明德，可則傚也。歌鹿鳴三終，而不歌四牡。皇皇者華，主於講道，略於勞苦與諮事。"
                },
                {
                    "paragraph": "主人洗，升實爵，獻工。工不興，左瑟，",
                    "zhushu": "工歌而獻之，以事報之也。洗爵獻工，辟正主也。獻不用觚，工賤，異之也。工不興，不能備禮。左瑟，便其右。大師無瑟，於是言左瑟者，節也。"
                },
                {
                    "paragraph": "一人拜受爵。",
                    "zhushu": "謂大師也。言一人者，工賤，同之也。工拜於席。"
                },
                {
                    "paragraph": "主人西階上拜送爵。薦脯醢。",
                    "zhushu": "輒薦之，變於大夫。"
                },
                {
                    "paragraph": "使人相祭。",
                    "zhushu": "使人相者，相其祭薦、祭酒。"
                },
                {
                    "paragraph": "卒爵，不拜。主人受虚爵。衆工不拜，受爵，坐祭，遂卒爵。辯有脯醢，不祭。",
                    "zhushu": "相者，相其祭酒而已。"
                },
                {
                    "paragraph": "主人受爵，降奠于篚，復位。大師及少師、上工皆降立于鼓北，羣工陪于後。",
                    "zhushu": "鼔北，西縣之北也。言鼔北者，與鼔齊面，餘長在後也。群工陪于後，三人爲列也。於是時，小樂正亦降立於其南，北面。工立，僕人立于其側，坐則在後。考工記曰：鼔人爲臯陶，長六尺有六寸。"
                },
                {
                    "paragraph": "乃管新宫三終。",
                    "zhushu": "管，謂吹簜以播新宫之樂。其篇亡，其義未聞。笙從工而入，旣管不獻，略下樂也。立于東縣之中。"
                },
                {
                    "paragraph": "卒管。大師及少師、上工皆東坫之東南，西面北上。坐。",
                    "zhushu": "不言縣北，統於堂也。於是時，大樂正還北面立于其南。"
                },
                {
                    "paragraph": "𢷤者自阼階下請立司正，",
                    "zhushu": "三爵旣備，上下樂作。君將留群臣而射，宜更立司正以監之，察儀法也。"
                },
                {
                    "paragraph": "公許。𢷤者遂爲司正。",
                    "zhushu": "君許其請，因命用之。不易之者，俱相禮，其事同也。"
                },
                {
                    "paragraph": "司正適洗，洗角觶，南面坐奠于中庭，",
                    "zhushu": "奠觶者，著其位以顯其事，威儀多也。"
                },
                {
                    "paragraph": "升，東楹之東受命于公。西階上北面命賔諸公、卿、大夫。公曰：以我安。賔、諸公、卿大夫皆對曰：諾，敢不安！",
                    "zhushu": "以我安者，君意殷勤欲留之，以我故安也。"
                },
                {
                    "paragraph": "司正降自西階，南面坐取觶，升酌散，降，南面坐奠觶，",
                    "zhushu": "奠於中庭故處。"
                },
                {
                    "paragraph": "興，右還，北面少立，坐取觶，興，坐不祭，卒觶，奠之，興，再拜稽首，左還，南面坐取觶，洗，南面反奠于其所，北面立。",
                    "zhushu": "皆所以自昭明於衆也。將於觶南，北面則右還；於觶北，南面則左還。如是得從觶西徃來也。必從觶西徃來者，爲君在阼，不背之也。"
                },
                {
                    "paragraph": "司射適次，𥘵決，遂，執弓，挾乗矢於弓外，見鏃於弣，右巨指鉤弦，",
                    "zhushu": "司射，射人也。次，若今時更衣處，張幃席爲之。耦次在洗東南。袒，左免衣也。决猶闓也，以象骨爲之，著右巨指，所以鈎弦而闓之。遂，射韝也。以朱韋爲之，著左臂，所以遂弦也。方持弦矢曰挾。乗矢四矢。弣，弓杷也。見鏃焉，順其射也。右巨指，右手大擘以鉤弦，弦在旁，挾由便也。古文挾皆作接。"
                },
                {
                    "paragraph": "自阼階前曰：爲政，請射。",
                    "zhushu": "爲政，謂司馬也。司馬，政官，主射禮。"
                },
                {
                    "paragraph": "遂告曰：大夫與大夫，士御於大夫。",
                    "zhushu": "因告選三耦於君。御猶侍也。大夫與大夫爲耦，不足，則士侍於大夫，與爲耦也。今文於爲于。"
                },
                {
                    "paragraph": "遂適西階前，東面右顧，命有司納射器，",
                    "zhushu": "納，内也。"
                },
                {
                    "paragraph": "射器皆入。君之弓矢適東堂，賔之弓矢與中籌、豐，皆止于西堂下。衆弓矢不挾緫。衆弓矢、楅，皆適次而俟。",
                    "zhushu": "中，閭中筭噐也。籌，筭也。豐，可奠射爵者。衆弓矢，三耦及卿大夫以下弓矢也。司射矢，亦止西堂下。衆弓矢不挾，則納公與賔弓矢者挾之。楅，承矢。噐，今文俟作待。"
                },
                {
                    "paragraph": "工人、士與梓人升自北階，兩楹之間，䟽數容弓，若丹若墨，度尺而午。射正莅之。",
                    "zhushu": "工人、士、梓人，皆司空之屬，能正方圜者。一從一横曰午，謂畫物也。射正，司射之長。"
                },
                {
                    "paragraph": "卒畫，自北階下。司宫埽所畫物，自北階下。",
                    "zhushu": "埽物，重射事也。工人、士、梓人、司宫位在北堂下。"
                },
                {
                    "paragraph": "大史俟于所設中之西，東面以聽政。",
                    "zhushu": "中未設也，大史俟焉，將有事也。郷射禮曰：設中，南當楅，西當西序，東面。"
                },
                {
                    "paragraph": "司射西面誓之曰：公射大侯，大夫射參，士射干。射者非其□侯，中之不獲。卑者與尊者爲耦，不異侯。大史許諾，",
                    "zhushu": "誓，猶告也。古文異作辭。"
                },
                {
                    "paragraph": "遂比三耦。",
                    "zhushu": "比，選次之也。不言面者，大夫在門右，北靣，士西方東面。"
                },
                {
                    "paragraph": "三耦俟于次北，西面北上。",
                    "zhushu": "未知其耦。今文俟爲立。"
                },
                {
                    "paragraph": "司射命上射曰：某御於子。命下射曰：子與某子射。卒，遂命三耦取弓矢于次。",
                    "zhushu": "取弓矢不拾者，次中隱蔽處。"
                },
                {
                    "paragraph": "司射入于次，搢三挾一个，出于次，西面揖，當階北面揖，及階揖，升堂揖，當物北面揖，及物揖，由下物少退。誘射，",
                    "zhushu": "搢，扱也。挾一个，挾於弦也。个，猶枚也。由下物而少退，謙也。誘，猶教也。夫子循循然善誘人。"
                },
                {
                    "paragraph": "射三侯，將乗矢，始射干，又射參，大侯再發。",
                    "zhushu": "將，行也。行四矢，象有事於四方。詩云：四矢反𠔃，以御亂𠔃。"
                },
                {
                    "paragraph": "卒射，北面揖，",
                    "zhushu": "揖於當物之處，不南面者，爲不背卿。"
                },
                {
                    "paragraph": "及階揖降，如升射之儀。遂適堂西，改取一个挾之，",
                    "zhushu": "改，更也。不射而挾矢，示有事也。"
                },
                {
                    "paragraph": "遂取扑，搢之，以立于所設中之西南，東面。",
                    "zhushu": "扑，所以撻犯教者也。於是言立，著其位也。郷射記曰：司射之弓矢與扑，𠋣于西階之西。"
                },
                {
                    "paragraph": "司馬師命負侯者執旌以負侯，",
                    "zhushu": "司馬師，正之佐也。欲令射者見侯與旌，深志於侯中也。負侯，獲者也。天子服不氏下士一人，徒四人，掌以旌居乏待獲。析羽爲旌。"
                },
                {
                    "paragraph": "負侯者皆適侯，執旌負侯而俟。司射適次，作上耦射。",
                    "zhushu": "作，使也。"
                },
                {
                    "paragraph": "司射反位。上耦出次，西面揖進。上射在左，並行，當階，北面揖；及階揖。上射先升三等，下射從之，中等。",
                    "zhushu": "上射在左，便射位也。中。猶間也。"
                },
                {
                    "paragraph": "上射升堂，少左。下射升，上射揖，並行，",
                    "zhushu": "並，併也。併東行。"
                },
                {
                    "paragraph": "皆當其物，北面揖，及物揖。皆左足履物，還視侯中，合足而俟。",
                    "zhushu": "視侯中，各視其侯之中。大夫耦則視參中，參中十四尺。土耦則視干中，干中十尺。"
                },
                {
                    "paragraph": "司馬正適次，袒、決、遂，執弓，右挾之，出，升自西階，適下物，立于物間，左執弣，右執簫，南揚弓，命去侯。",
                    "zhushu": "司馬正，政官之屬。簫，弓末，揚弓者執下。末，揚猶舉也。適下物，由上射後東過也。命去侯者，將射當獲也。郷射禮曰：西南面立于物間。"
                },
                {
                    "paragraph": "負侯皆許諾，以宫趨，直西，及乏南，又諾以商，至乏，聲止，",
                    "zhushu": "宫爲君，商爲臣，其聲和相生也。郷射禮曰：獲者執旌許諾。古文聲爲磬。"
                },
                {
                    "paragraph": "授獲者，退立于西方。獲者興，共而俟。",
                    "zhushu": "大侯服不氏負侯，徒一人居乏，相代而獲。參侯于侯，徒負侯居乏，不相代。郷射禮曰：獲者執旌許諾，聲不絶，以至于乏，坐東面，偃旌，興而俟。古文獲皆作護，非也。"
                },
                {
                    "paragraph": "司馬正出于下射之南，還其後，降自西階，遂適次，釋弓，說決、拾，襲，反位。",
                    "zhushu": "拾，遂也。郷射禮曰：司馬反位，立于司射之南。"
                },
                {
                    "paragraph": "司射進，與司馬正交于階前，相左，由堂下西階之東，北面視上射，命曰：毋射！獲！母獵獲。上射揖。司射退，反位，",
                    "zhushu": "射獲矢中乏也。從旁爲獵。"
                },
                {
                    "paragraph": "乃射。上射旣發挾矢，而后下射射，拾發，以將乗矢。",
                    "zhushu": "拾，更也。將，行也。"
                },
                {
                    "paragraph": "獲者坐而獲，",
                    "zhushu": "坐言獲也。"
                },
                {
                    "paragraph": "舉旌以宫，偃旌以商，",
                    "zhushu": "再言獲也。"
                },
                {
                    "paragraph": "獲而未釋獲。",
                    "zhushu": "但言獲，未釋筭，古文釋爲舎。"
                },
                {
                    "paragraph": "卒射，右挾之，北面揖，揖如升射。",
                    "zhushu": "右挾之，右手挾弦。"
                },
                {
                    "paragraph": "上射降三等，下射少右，從之；中等，並行。上射於左，與升射者相左，交于階前，相揖。適次，釋弓，說決、拾，襲，反位。",
                    "zhushu": "上射於左，由下射階上少右，乃降待之。言襲者，凡射皆袒。"
                },
                {
                    "paragraph": "三耦卒射，亦如之。司射去扑，𠋣于階西，適阼階下，北面吿于公，曰：三耦卒射。反搢扑，反位。司馬正袒決遂，執弓，右挾之，出，與司射交于階前，相左，",
                    "zhushu": "出，出於次也。𥘵，時亦適次。"
                },
                {
                    "paragraph": "升自西階，自右物之後，立于物間，西南面，揖弓，命取矢。",
                    "zhushu": "揖推之。"
                },
                {
                    "paragraph": "負侯許諾，如初去侯，皆執旌以負其侯而俟。",
                    "zhushu": "俟小臣取矢，以旌指教之。"
                },
                {
                    "paragraph": "司馬正降自西階，北面命設楅。",
                    "zhushu": "此出于下射之南，還其後而降之。"
                },
                {
                    "paragraph": "小臣師設楅。司馬正東面以弓爲畢",
                    "zhushu": "畢，所以教助執事者。郷射記曰：乃設楅于中庭，南當洗，東肆。"
                },
                {
                    "paragraph": "旣，設楅。司馬正適次，釋弓，說決、拾，襲，反位。小臣坐委矢于楅，北括。司馬師坐乗之，",
                    "zhushu": "乗四四數之。"
                },
                {
                    "paragraph": "卒。若矢不備，則司馬正又𥘵執弓，升，命取矢如初，曰：取矢不索。乃復求矢，加于楅，卒。司馬正進坐，左右撫之，興，反位。",
                    "zhushu": "左右撫，分上下射。此坐皆北面。"
                },
                {
                    "paragraph": "司射適西階西，𠋣扑，升自西階，東面請射于公。",
                    "zhushu": "𠋣扑者，將即君前，不敢佩刑噐也。升堂者，欲諸公卿大夫辯聞也。"
                },
                {
                    "paragraph": "公許。遂適西階上，命賔御于公。諸公、卿則以耦告于上，大夫則降，即位而后告。",
                    "zhushu": "告諸公卿於堂上，尊之也。"
                },
                {
                    "paragraph": "司射自西階上，北面告于大夫，曰：請降。司射先降，搢扑，反位。大夫從之，降，適次，立于三耦之南，西面北上。",
                    "zhushu": "適次，由次前而北，西面立。"
                },
                {
                    "paragraph": "司射東面于大夫之西，比耦。大夫與大夫，命上射曰：某御於子。命下射曰：子與某子射。卒，遂比衆耦。",
                    "zhushu": "衆耦，士也。"
                },
                {
                    "paragraph": "衆耦立于大夫之南，西面，北上。若有士與大夫爲耦，則以大夫之耦爲上。",
                    "zhushu": "爲上，居群士之上。"
                },
                {
                    "paragraph": "命大夫之耦曰：子與某子射。吿於大夫曰：某御於子。",
                    "zhushu": "士雖爲上射，其辭猶尊大夫。"
                },
                {
                    "paragraph": "命衆耦，如命三耦之辭。諸公卿皆未降，",
                    "zhushu": "言未降者，見其志在射。"
                },
                {
                    "paragraph": "遂命三耦各與其耦拾取矢，皆袒、決、遂，執弓，右挾之。",
                    "zhushu": "此命入次之事也。司射旣命而反位。不言之者，上射出當作取矢，事未訖。"
                },
                {
                    "paragraph": "一耦出，西面揖，當楅北面揖，及楅揖。",
                    "zhushu": "三耦同入次。其出也，一一。上射出，西面立，司射作之，乃揖行也。當楅楅正南之東西。"
                },
                {
                    "paragraph": "上射東面，下射西面。上射揖進，坐橫弓，卻手自弓下取一个，兼諸弣，興，順羽，且左還，毋周，反面揖。",
                    "zhushu": "橫弓者，南踣弓也。郤手自弓下取矢者，以左手在弓表，右手從裏取之，便也。兼，并也。并矢於弣，當順羽，旣又當執弦。順羽者，手放而下，備不整理也。左還，反其位，毋周。右還而反東面也。君在阼，還周，則下射將背之。古文且爲阻。"
                },
                {
                    "paragraph": "下射進，坐橫弓，覆手自弓上取一个，兼諸弣，興，順羽，且左還，毋周，反面揖。",
                    "zhushu": "橫弓，亦南踣弓也。人東西郷，以南北爲橫，覆手自弓上取矢，以左手在弓裏，右手從表取之，便也。"
                },
                {
                    "paragraph": "旣拾取矢，梱之，",
                    "zhushu": "梱，齊等之也。古文梱作魁。"
                },
                {
                    "paragraph": "兼挾乗矢，皆内還，南面揖；",
                    "zhushu": "内還者，上射左，下射右，不皆右還，亦以君在阼，嫌下射，故左還而背之也。上以陽爲内，下以隂爲内，因其冝可也。"
                },
                {
                    "paragraph": "適楅南，皆左還，北面揖，搢三挾一个，",
                    "zhushu": "楅，南郷，當楅之位也。"
                },
                {
                    "paragraph": "揖，以耦左還，上射於左。",
                    "zhushu": "以猶與也。言以者，耦之事成於此，意相人耦也。上射轉居左，便其反位也。上射少北，乃東面。"
                },
                {
                    "paragraph": "退者與進者相左，相揖，退，釋弓矢于次，說決拾，襲，反位。二耦拾取矢，亦如之。後者遂取誘射之矢，兼乗矢而取之，以授有司于次中。皆襲，反位。",
                    "zhushu": "有司納射噐，因留主授受之。"
                },
                {
                    "paragraph": "司射作射如初。一耦揖升如初。司馬命去侯，負侯許諾如初。司馬降，釋弓反位。司射猶挾一个，去扑，與司馬交于階前，適阼階下，北面請釋獲于公。",
                    "zhushu": "猶，守故之辭。於此言之者，司射旣誘射，恒執弓挾矢，以掌射事，備尚未知，當教之也。今三耦卒射，衆足以知之矣，猶挾之者，君子不必也。"
                },
                {
                    "paragraph": "公許，反搢扑，遂命釋獲者設中，以弓爲畢，北面。",
                    "zhushu": "北面立于所設中之南。當視之也。郷射禮曰：設中，南當楅，西當西序。"
                },
                {
                    "paragraph": "大史釋獲。小臣師執中，先首，坐設之，東面，退。大史實八筭于中，橫委其餘于中西，興，共而俟。",
                    "zhushu": "先猶前也。命大史而小臣師設之。國君官多也。小臣師退反東堂下位。郷射禮曰：橫委其餘于中西，南末。"
                },
                {
                    "paragraph": "司射西面命曰：中離維綱，揚觸，梱，復。公則釋獲，衆則不與，",
                    "zhushu": "離，猶過也，獵也。侯有上下綱，其邪制躬舌之角者爲維。或曰：維當爲絹。絹，網耳。揚觸者，謂矢中他物，揚而觸侯也。梱復，謂矢至侯不著而還。復，復反也。公則釋獲，優君也。衆當中鵠而著。古文梱作魁。"
                },
                {
                    "paragraph": "唯公所中。中三侯皆獲。",
                    "zhushu": "值中一侯則釋獲。"
                },
                {
                    "paragraph": "釋獲者命小史，小史命獲者。",
                    "zhushu": "傳告服不使知。此司射所命。"
                },
                {
                    "paragraph": "司射遂進，由堂下，北面視上射，命曰：不貫不釋！上射揖。司射退反位。",
                    "zhushu": "貫，猶中也。射不中鵠，不釋筭。古文貫作關。"
                },
                {
                    "paragraph": "釋獲者坐取中之八筭，改實八筭，興，執而俟。",
                    "zhushu": "執所取筭。"
                },
                {
                    "paragraph": "乃射。若中，則釋獲者每一个釋一筭，上射於右，下射於左。若有餘筭，則反委之。",
                    "zhushu": "委餘筭，禮貴異。"
                },
                {
                    "paragraph": "又取中之八筭，改實八筭于中，興，執而俟。三耦卒射，賔降，取弓矢于堂西。",
                    "zhushu": "不敢與君並，俟告取之以升，俟君事畢。"
                },
                {
                    "paragraph": "諸公卿則適次，繼三耦以南。",
                    "zhushu": "言繼三耦，明在大夫北。"
                },
                {
                    "paragraph": "公將射，則司馬師命負侯，皆執其旌以負其侯而俟。",
                    "zhushu": "君尊若始焉。"
                },
                {
                    "paragraph": "司馬師反位。𨽻僕人埽侯道。",
                    "zhushu": "新之。"
                },
                {
                    "paragraph": "司射去扑，適阼階下，吿射于公。公許；適西階東，告于賔，",
                    "zhushu": "告當射也。今文曰阼，階下無適。"
                },
                {
                    "paragraph": "遂搢扑，反位。小射正一人取公之決、拾于東坫上，一小射正授弓、拂弓，皆以俟于東堂。",
                    "zhushu": "授弓，當授大射正，拂弓。去塵。"
                },
                {
                    "paragraph": "公將射，則賔降，適堂西，袒決遂，執弓，搢三挾一个，升自西階，先待于物北，北一笴，東面立。",
                    "zhushu": "不敢與君併。笴矢幹，東面立。郷君也。"
                },
                {
                    "paragraph": "司馬升，命去侯如初，還右，乃降，釋弓反位。",
                    "zhushu": "還右，還君之右也。猶出下射之南，還其後也。今文曰右還。"
                },
                {
                    "paragraph": "公就物。小射正奉決、拾以笥，大射正執弓，皆以從於物。",
                    "zhushu": "笥萑葦噐。大射正舎司正，親其職。"
                },
                {
                    "paragraph": "小射正坐奠笥于物南，遂拂以巾，取決，興，賛設決，朱極三。",
                    "zhushu": "極猶放也，所以韜指，利放弦也。以朱韋爲之。三者，食指、將指、無名指，無極放弦契於此，指多則痛，小指短不用。"
                },
                {
                    "paragraph": "小臣正賛袒。公袒朱𥜗，卒袒。小臣正退俟于東堂。小射正又坐取拾，興，賛設拾，以笥退，奠于坫上，復位。",
                    "zhushu": "旣袒，乃設拾。拾當以韝𥜗上。"
                },
                {
                    "paragraph": "大射正執弓，以袂順左右隈，上再下壹，左執弣，右執簫，以授公，公親揉之。",
                    "zhushu": "順，放之也。隈，弓淵也。揉，宛之，觀其安危也。今文順爲循，古文揉爲紐。"
                },
                {
                    "paragraph": "小臣師以巾内拂矢，而授矢于公，稍屬。",
                    "zhushu": "内拂，恐塵及君也。稍屬不搢矢。"
                },
                {
                    "paragraph": "大射正立于公後，以矢行吿于公，",
                    "zhushu": "若不中，使君當知而改其度。"
                },
                {
                    "paragraph": "下曰留，上曰揚，左右曰方。",
                    "zhushu": "留，不至也。揚，過去也。方，出旁也。"
                },
                {
                    "paragraph": "公旣發。大射正受弓而俟，拾發以將乗矢。",
                    "zhushu": "公下射也，而先發，不留尊也。"
                },
                {
                    "paragraph": "公卒射。小臣師以巾退，反位。大射正受弓，",
                    "zhushu": "受弓，以授有司於東堂。"
                },
                {
                    "paragraph": "小射正以笥受決、拾，退奠于坫上，復位。大射正退，反司正之位。小臣正賛襲。公還而后賔降，釋弓于堂西，反位于階西，東面。",
                    "zhushu": "階西，東面。賔降位。"
                },
                {
                    "paragraph": "公卽席。司正以命升，賔賔升，復筵，而后卿、大夫繼射。諸公卿取弓矢于次中，袒、決、遂，執弓，搢三挾一个，出，西面揖，揖如三耦，升射。卒射，降如三耦，適次，釋弓，說決、拾，襲，反位。衆皆繼射，釋獲皆如初。",
                    "zhushu": "諸公卿言取弓矢，衆言釋獲，互言也。"
                },
                {
                    "paragraph": "卒射。釋獲者遂以所執餘獲適阼階下，北面吿于公，曰：左右卒射。",
                    "zhushu": "司射不告者，釋獲者於是有事，冝終之也。餘獲，餘筭也。無餘筭，則無所執。古文曰餘筭。"
                },
                {
                    "paragraph": "反位，坐委餘獲于中西，興，共而俟。司馬袒執弓，升，命取矢，如初。負侯許諾，以旌負侯如初。司馬降，釋弓如初。小臣委矢于楅，如初。",
                    "zhushu": "司馬，司馬正。於是司馬師亦坐乗矢。"
                },
                {
                    "paragraph": "賔諸公、卿、大夫之矢，皆異，束之以茅。卒，正坐，左右撫之，進束，反位。",
                    "zhushu": "異束大夫矢，尊殊之也。正司馬，正也，進前也。又言束整結之，示親也。"
                },
                {
                    "paragraph": "賔之矢，則以授矢人于西堂下。",
                    "zhushu": "是言矢人，則納射器之有司，各以其器名官職。不言君矢，小臣以授矢人于東堂下可知。"
                },
                {
                    "paragraph": "司馬釋弓反位，而后卿、大夫升就席。",
                    "zhushu": "此言其升，前小臣委矢於楅。"
                },
                {
                    "paragraph": "司射適階西，釋弓，去扑，襲，進由中東，立于中南，北面視筭。",
                    "zhushu": "釋弓去扑，射事巳也。"
                },
                {
                    "paragraph": "釋獲者東面于中西坐，先數右獲。",
                    "zhushu": "固東面矣。復言之者，少南就石獲。"
                },
                {
                    "paragraph": "二筭爲純，",
                    "zhushu": "純，猶全也。耦，隂陽也。"
                },
                {
                    "paragraph": "一純以取，實于左手，十純則縮而委之，",
                    "zhushu": "縮，從也。於數者東西爲從。古文縮皆作蹙。"
                },
                {
                    "paragraph": "每委異之，",
                    "zhushu": "易校數。"
                },
                {
                    "paragraph": "有餘純則橫諸下。",
                    "zhushu": "又異之也，自近爲下。"
                },
                {
                    "paragraph": "一筭爲竒，竒則又縮諸純下。",
                    "zhushu": "又從之。"
                },
                {
                    "paragraph": "興，自前適左，",
                    "zhushu": "從中前北也。更端故起。"
                },
                {
                    "paragraph": "東面坐，",
                    "zhushu": "少北於故。"
                },
                {
                    "paragraph": "坐，兼斂筭，實于左手，一純以委，十則異之，",
                    "zhushu": "變於右也。"
                },
                {
                    "paragraph": "其餘如右獲。",
                    "zhushu": "謂所縮所橫者。"
                },
                {
                    "paragraph": "司射復位。釋獲者遂進取賢獲，執之，由阼階下，北面告于公。",
                    "zhushu": "賢獲勝，黨之筭也。執之者齊而取其餘。"
                },
                {
                    "paragraph": "若右勝，則曰右賢於左。若左勝，則曰左賢於右。以純數告。若有竒者，亦曰竒。",
                    "zhushu": "告曰：某賢於某，若干純，若干竒。"
                },
                {
                    "paragraph": "若左右鈞，則左右各執一筭以告，曰左右鈞。還，復位，坐，兼斂筭，實八筭于中，委其餘于中西，興，共而俟。司射命設豐。",
                    "zhushu": "當飮不勝者，射爵。"
                },
                {
                    "paragraph": "司宫士奉豐，由西階升，北面坐設于西楹西，降復位。勝者之弟子洗觶，升酌散，南面坐奠于豐上，降反位。",
                    "zhushu": "弟子，其少者也。不授者，射爵猶罰爵，略之。"
                },
                {
                    "paragraph": "司射遂𥘵，執弓，挾一个，搢扑，東面于三耦之西，命三耦及衆射者：勝者皆袒決、遂，執張弓。",
                    "zhushu": "執張弓，言能用之也。右手挾弦。"
                },
                {
                    "paragraph": "不勝者皆襲，說決，拾，卻左手，右加弛弓于其上，遂以執弣。",
                    "zhushu": "固襲，說決拾矣。復言之者，起勝者也。不勝者執弛弓，言不能用之也。兩手執弣，無所挾也。"
                },
                {
                    "paragraph": "司射先反位。",
                    "zhushu": "居前俟所命，入次而來飲。"
                },
                {
                    "paragraph": "三耦及衆射者皆升，飮射爵于西階上。",
                    "zhushu": "不勝之黨無不飲。"
                },
                {
                    "paragraph": "小射正作升飮射爵者，如作射。一耦出，揖如升射。及階，勝者先升，升堂，少右。",
                    "zhushu": "先升，尊賢也。少右，辟飲者，亦因相飲之禮然。"
                },
                {
                    "paragraph": "不勝者進，北面坐取豐上之觶，興，少退，立卒觶，進，坐奠于豐下，興，揖。",
                    "zhushu": "立卒觶，不祭，不拜，受罰，不備禮也。右手執觶，左手執弓。"
                },
                {
                    "paragraph": "不勝者先降，",
                    "zhushu": "後升先降，略之，不由次也。降而少右，復並行。"
                },
                {
                    "paragraph": "與升飮者相左，交于階前，相揖，適次，釋弓，襲，反位。僕人師繼酌射爵，取觶實之，反奠于豐上，退俟于序端。",
                    "zhushu": "僕人師酌者，君使之代弟子也。自此以下，辯爲之酌。"
                },
                {
                    "paragraph": "升飮者如初。三耦卒飮。若賔，諸公、卿、大夫不勝，則不降，不執弓，耦不升。",
                    "zhushu": "此耦謂士也。諸公卿或闕，士爲之耦者不升。其諸公卿大夫相爲耦者不降席，重耻尊也。"
                },
                {
                    "paragraph": "僕人師洗，升，實觶以授賔。諸公、卿、大夫受觶于席以降，適西階上，北面立。飮卒觶，授執爵者，反就席。",
                    "zhushu": "雖尊，亦西階上立飲，不可以已尊枉正罰也。授爵而不奠豐，尊大夫也。"
                },
                {
                    "paragraph": "若飮公，則侍射者降洗角觶，升酌散，降拜。",
                    "zhushu": "侍射賔也。飲君則不敢以爲罰，從致爵之禮也。"
                },
                {
                    "paragraph": "公降一等。小臣正辭。賔升，再拜稽首。公荅再拜。賔坐祭，卒爵，再拜稽首。公荅再拜。賔降洗象觶，升酌膳以致，下拜。小臣正辭，升，再拜稽首。公荅再拜。公卒觶。賔進受觶，降洗散，觶升實散，下拜。小臣正辭，升，再拜稽首。公荅再拜。",
                    "zhushu": "賔復酌自飲者，夾爵也。但如致爵，則無以異於燕也。夾爵亦所以耻公也，所謂若飲君燕則夾爵。"
                },
                {
                    "paragraph": "賔坐，不祭，卒觶，降，奠于篚，階西，東面立。",
                    "zhushu": "不祭，象射爵。"
                },
                {
                    "paragraph": "𢷤者以命升賔，賔升就席，",
                    "zhushu": "𢷤者，司正也。今文席爲筵。"
                },
                {
                    "paragraph": "若諸公、卿、大夫之耦不勝，則亦執弛弓，特升飮。",
                    "zhushu": "此耦亦謂士也。特猶獨也。以尊與卑爲耦，而又不勝，使之獨飲，若無倫匹。孤賤也。"
                },
                {
                    "paragraph": "衆皆繼飮，射爵，如三耦射爵。辯，乃徹豐與觶。",
                    "zhushu": "徹，除也。"
                },
                {
                    "paragraph": "司宫尊侯于服不之東北，兩獻酒，東面南上，皆加勺。設洗于尊西北，篚在南，東肆，實一散于篚。",
                    "zhushu": "爲大侯獲者設尊也。言尊侯者，獲者之功由侯也。不於初設之者，不敢必君射也。君不射，則不獻大侯之獲者。散爵名，容五升。"
                },
                {
                    "paragraph": "司馬正洗散，遂實爵，獻服不。",
                    "zhushu": "言服不者，著其官，尊大侯也。服不，司馬之屬，掌養猛獸而教擾之者。洗酌皆西面。"
                },
                {
                    "paragraph": "服不侯西北三歩，北面拜受爵。",
                    "zhushu": "近其所爲獻。"
                },
                {
                    "paragraph": "司馬正西面拜送爵，反位。",
                    "zhushu": "不俟卒爵，略賤也。此終言之，獻服不之徒乃反位。"
                },
                {
                    "paragraph": "宰夫有司薦，庶子設折俎。",
                    "zhushu": "宰夫，有司宰夫之吏也。郷射記曰：獲者之俎，折脊、脅肺。"
                },
                {
                    "paragraph": "卒錯，獲者適右个，薦俎從之。",
                    "zhushu": "不言服，不言獲者，國君大侯服不負侯，其徒居之待獲，變其文，容二人也。司馬正皆獻之，薦俎巳錯，乃適右个，明此獻已，已歸功於侯也。適右个，由侯内。鄕射記曰：東方謂之右个。"
                },
                {
                    "paragraph": "獲者左執爵，右祭薦俎，二手祭酒。",
                    "zhushu": "祭俎，不奠爵，不備禮也。二手祭酒者，獲者南面於俎北，當爲侯，祭於豆間，爵反注，爲一手不能正也。此薦俎之設，如於北面人焉。天子祝侯曰：唯若寜侯，無或若女不寜侯。不屬於王所，故抗而射女，強飲強食，貽女曽孫，諸侯百福。諸侯以下，祝辭未聞。"
                },
                {
                    "paragraph": "適左个，祭如右个，中亦如之。",
                    "zhushu": "先祭个後中者，以外即之至中，若神在中。郷射禮曰：獻獲者，俎與薦皆三祭。"
                },
                {
                    "paragraph": "卒祭，左个之西北三歩，東面",
                    "zhushu": "此郷受獻之位也。不北面者，嫌爲侯卒爵。"
                },
                {
                    "paragraph": "設薦俎，立卒爵。",
                    "zhushu": "不言不拜旣爵，司馬正已反位，不拜可知也。郷射禮曰：獲者薦右東面立飲。"
                },
                {
                    "paragraph": "司馬師受虚爵，洗，獻隷。僕人與巾車、獲者，皆如大侯之禮。",
                    "zhushu": "𨽻僕人埽侯道，巾車張大侯及參侯，于侯之獲者，其受獻之禮如服不也。隷僕人、巾車於服不之位受之，功成於大侯也。不言量人者，此自後以及先可知。"
                },
                {
                    "paragraph": "卒，司馬師受虚爵，奠于篚。",
                    "zhushu": "獲者之篚。"
                },
                {
                    "paragraph": "獲者皆執其薦，庶子執俎從之，設于乏，少南。",
                    "zhushu": "少南，爲復射妨旌也。隷，僕人、巾車，量人自服不而南。"
                },
                {
                    "paragraph": "服不復負侯而俟。司射適階西，去扑；適堂西，釋弓，說決拾，襲；適洗，洗觚，升實之。降，獻釋獲者于其位，少南。",
                    "zhushu": "獻，釋獲者與獲者異，文武不同也。去扑者，扑不升堂也。少南辟中。"
                },
                {
                    "paragraph": "薦脯醢、折俎，皆有祭。",
                    "zhushu": "俎與服不同，唯祭一爲異。"
                },
                {
                    "paragraph": "釋獲者薦右東面拜受爵，司射北面拜送爵。釋獲者就其薦坐，左執爵，右祭脯醢，興，取肺，坐祭，遂祭酒，",
                    "zhushu": "祭俎不奠爵。亦賤不備禮。"
                },
                {
                    "paragraph": "興。司射之西，北面立卒爵，不拜旣爵。司射受虚爵，奠于篚。釋獲者少西辟薦，反位。",
                    "zhushu": "辟薦少西之者，爲復射妨司射視筭，亦辟俎也。"
                },
                {
                    "paragraph": "司射適堂西，袒決遂，取弓，挾一个，適階西，搢扑以反位。",
                    "zhushu": "爲將復射。"
                },
                {
                    "paragraph": "司射𠋣扑于階西，適阼階下，北面請射于公，如初；",
                    "zhushu": "不升堂，賔。諸公卿大夫旣射矣，聞之可知。"
                },
                {
                    "paragraph": "反，搢扑，適次，命三耦皆袒決遂，執弓，序出取矢。",
                    "zhushu": "曏言拾，是言序，互言耳。"
                },
                {
                    "paragraph": "司射先反位。",
                    "zhushu": "言先，先三耦也。司射旣命三耦以入次之事，即反位。三耦入次，袒、決、遂，執弓挾矢，乃出，反次外西面位。曏不言司射先反位，三耦未有次位，無所先也。"
                },
                {
                    "paragraph": "三耦拾取矢如初。小射正作取矢如初。",
                    "zhushu": "小射正，司射之佐。作取矢，禮殺，代之。"
                },
                {
                    "paragraph": "三耦旣拾取矢。諸公、卿、大夫皆降如初位，與耦入於次，皆袒決遂，執弓，皆進，當楅，進坐，說矢束。上射東面，下射西面，拾取矢，如三耦。",
                    "zhushu": "皆進，當楅。進三耦揖之位也。凡継射，命耦而巳，不作射，不作取矢從𥘉。"
                },
                {
                    "paragraph": "若士與大夫爲耦，士東面，大夫西面。大夫進坐說矢束，退反位。",
                    "zhushu": "說矢束自，同於三耦，謙也。"
                },
                {
                    "paragraph": "耦揖進，坐，兼取乗矢，興，順羽，且左還毋周，反面揖。",
                    "zhushu": "兼取乗矢，不敢與大夫拾。"
                },
                {
                    "paragraph": "大夫進坐，亦兼取乗矢，如其耦，北面，搢三挾一个，揖進。大夫與其耦皆適次，釋弓，說決、拾，襲，反位。諸公、卿升就席。",
                    "zhushu": "大夫反位。諸公、卿乃升就席。大夫與已上下位。"
                },
                {
                    "paragraph": "衆射者繼拾取矢，皆如三耦，遂入于次，釋弓矢，說決，拾，襲，反位。司射猶挾一个以作射，如初。一耦揖升如初。司馬升，命去侯，負侯許諾。司馬降，釋弓反位。司射與司馬交于階前，𠋣扑于階西，適阼階下，北面請以樂于公。公許。",
                    "zhushu": "請奏樂以爲節也。始射，獲而未釋獲，復釋獲，復用樂行之。君子之於事也，始取苟能，中課有功，終用成法，教化之漸也。射用應樂爲難。孔子曰：射者何以聽？循聲而發，發而不失正鵠者，其唯賢者乎！"
                },
                {
                    "paragraph": "司射反，搢扑，東面命樂正，曰：命用樂。",
                    "zhushu": "言君有命用樂射也。樂正在工南，北面。"
                },
                {
                    "paragraph": "樂正曰：諾。司射遂適堂下，北面視上射，命曰：不鼓不釋！",
                    "zhushu": "不與鼓節相應，不釋筭也。鼓亦樂之節。學記曰：鼓無當於五聲，五聲不得不和。凡射之鼓節，投壷，其存者也。周禮射節，天子九，諸侯七，卿大夫以下五。"
                },
                {
                    "paragraph": "上射揖。司射退反位。樂正命大師，曰：奏貍首。間若一。",
                    "zhushu": "樂正西面受命，左還，東面，命大師以大射之樂章使奏之也。貍首，逸詩，曾孫也。貍之言不來也。其詩有射詩侯首不朝者之言，因以名篇，後世失之，謂之曾孫。曽孫者，其章頭也。射義所載詩曰曾孫侯氏是也。以爲諸侯射節者，采其旣有弧矢之威，又言小大莫處，御於君所，以燕以射，則燕則譽，有樂以時，㑹君事之志也。間，若一者，調其聲之䟽數重節。"
                },
                {
                    "paragraph": "大師不興，許諾。樂正反位，奏貍首以射。三耦卒射。賔待于物如初。公樂作而后就物，稍屬，不以樂志。其他如初儀。",
                    "zhushu": "不以樂志。君之射儀，遲速從心，其發不必應樂，辟不敏也。志，意所儗度也。春秋傳曰：吾志其目。"
                },
                {
                    "paragraph": "卒射如初，賔就席。諸公、卿、大夫、衆射者皆繼射，釋獲如初。卒射，降，反位。釋獲者執餘獲進告左右卒射如初。司馬升，命取矢，負侯許諾。司馬降，釋弓反位。小臣委矢，司馬師乗之，皆如初。司射釋弓、視筭如初。釋獲者以賢獲與鈞告如初，復位。司射命設豐、實觶如初，遂命勝者執張弓，不勝者執弛弓，升飮如初，卒，退豐與觶，如初。司射猶袒決遂，左執弓，右執一个，兼諸弦，面鏃，適次，命拾取矢，如初。",
                    "zhushu": "側持弦矢曰執。面猶尚也。兼矢於弦，尚鏃將止，變於射也。"
                },
                {
                    "paragraph": "司射反位。三耦及諸公、卿、大夫、衆射者皆袒決遂，以拾取矢如初。矢不挾，兼諸弦，面鏃，退適次，皆授有司弓矢，襲，反位。",
                    "zhushu": "不挾，亦謂執之如司射。"
                },
                {
                    "paragraph": "卿、大夫升就席。司射適次，釋弓，說決、拾，去扑，襲，反位。司馬正命退楅解綱，小臣師退楅，巾車、量人解左下綱。司馬師命獲者以旌與薦俎退。",
                    "zhushu": "解，猶釋也。今文司馬師無司馬。"
                },
                {
                    "paragraph": "司射命釋獲者退中與筭而俟。",
                    "zhushu": "諸所退射器，皆俟備。君復射，釋獲者亦退其薦俎。"
                },
                {
                    "paragraph": "公又舉奠觶，唯公所賜。若賔若長，以旅于西階上，如初。大夫卒受者以虚觶降，奠于篚，反位。司馬正升自西階，東楹之東，北面告于公，請徹俎。公許。",
                    "zhushu": "射事旣畢，禮殺人，倦冝，徹俎，燕坐。"
                },
                {
                    "paragraph": "遂適西階上，北面告于賔。賔北面取俎以出。諸公、卿取俎如賔禮，遂出，授從者于門外。",
                    "zhushu": "自其從者。"
                },
                {
                    "paragraph": "大夫降，復位。",
                    "zhushu": "門東北面位。"
                },
                {
                    "paragraph": "庻子正徹公俎，降自阼階以東",
                    "zhushu": "降自阼階，若親徹也。以東去藏。"
                },
                {
                    "paragraph": "賔。諸公、卿皆人門，東面北上。",
                    "zhushu": "諸公卿不入門而右，以將燕，亦因從賔。"
                },
                {
                    "paragraph": "司正升賔賔。諸公、卿、大夫皆說屨，升就席。公以賔及卿、大夫皆坐，乃安。",
                    "zhushu": "曏命以我安臣於君尚猶踧踖，至此乃敢安。"
                },
                {
                    "paragraph": "羞庻羞。",
                    "zhushu": "羞，進也。庻，衆也。所進衆羞，謂𦠆肝、膋狗、胾醢也。或有炮鼈、膾、鯉、雉、兎、鶉、鴽。"
                },
                {
                    "paragraph": "大夫祭薦。",
                    "zhushu": "燕乃祭薦，不敢於盛成禮。"
                },
                {
                    "paragraph": "司正升受命，皆命。公曰：衆無不醉！賔及諸公、卿、大夫皆興，對曰：諾，敢不醉！皆反位，坐。",
                    "zhushu": "皆命者，命賔、命諸公、命卿大夫，皆郷其位也。興，對必降席，敬也。司正退立西序端。"
                },
                {
                    "paragraph": "主人洗，酌，獻士于西階上。士長升，拜受觶，主人拜送。",
                    "zhushu": "獻士用觶。士賤也。今文觶作觚。"
                },
                {
                    "paragraph": "士坐祭，立飮，不拜旣爵；其他不拜。坐祭，立飮。",
                    "zhushu": "其他，謂衆士也。升，不拜，受爵。"
                },
                {
                    "paragraph": "乃薦司正與射人于觶南，北面東上。司正爲上。",
                    "zhushu": "司正，射人，士也。以齒受獻旣，乃薦之也。司正，大射正也。射人，小射正，略其佐。"
                },
                {
                    "paragraph": "辯獻士。士旣獻者立于東方，西面北上。乃薦士。",
                    "zhushu": "士旣獻，易位者，以卿大夫在堂，臣位尊東也。畢獻薦之，略賤。"
                },
                {
                    "paragraph": "祝、史、小臣師亦就其位而薦之。",
                    "zhushu": "亦者，亦士也。辯獻乃薦也。祝史門東，北面東上。"
                },
                {
                    "paragraph": "主人就士旅食之尊而獻之。旅食不拜，受爵，坐祭，立飮。",
                    "zhushu": "主人旣酌，西面。士旅食，北面受之。不洗者，於賤，略之。"
                },
                {
                    "paragraph": "主人執虚爵，奠于篚，復位。賔降洗，升媵觶于公，酌散，下拜。公降一等。小臣正辭。賔升，再拜稽首。公荅再拜。",
                    "zhushu": "賔受公賜多矣。禮將終，冝勸公，序厚意也。今文觶爲觚。公荅拜，無再拜。"
                },
                {
                    "paragraph": "賔坐祭，卒爵，再拜稽首。公荅再拜。賔降洗象觚，升酌膳，坐奠于薦南，降拜。小臣正辭。賔升成拜，公荅拜。賔反位。",
                    "zhushu": "反位，反席也。此觚當爲觶。"
                },
                {
                    "paragraph": "公坐取賔所媵觚興，唯公所賜。受者如初受酬之禮，降，更爵，洗，升酌膳，下再拜稽首。小臣正辭，升成拜。公荅拜，乃就席，坐行之。",
                    "zhushu": "坐行之，若今坐相勸酒。"
                },
                {
                    "paragraph": "有執爵者，",
                    "zhushu": "士有盥升，主酌授之。"
                },
                {
                    "paragraph": "唯受于公者拜。",
                    "zhushu": "公所賜者拜，其餘則否。"
                },
                {
                    "paragraph": "司正命執爵者爵辯，卒受者興以酬士。",
                    "zhushu": "欲令惠均。"
                },
                {
                    "paragraph": "大夫卒受者以爵興，西階上酬士。士升，大夫奠爵拜。士荅拜。",
                    "zhushu": "興酬士者，立堂下，與上坐者異也。"
                },
                {
                    "paragraph": "大夫立卒爵，不拜，實之。士拜受，大夫拜送。士旅于西階上，辯。",
                    "zhushu": "祝、史、小臣、師旅食皆及焉。"
                },
                {
                    "paragraph": "士旅酌，",
                    "zhushu": "旅，序也。士以次自酌相酬，無執爵者。"
                },
                {
                    "paragraph": "若命曰復射，則不獻庶子。",
                    "zhushu": "獻庻子則正。禮畢後無事。"
                },
                {
                    "paragraph": "司射命射，唯欲",
                    "zhushu": "司射命賔及諸公卿大夫射，欲者則射，不欲者則止。可否之事，從人心也。"
                },
                {
                    "paragraph": "卿、大夫皆降，再拜稽首。公荅拜，",
                    "zhushu": "拜君樂，與臣下執事無巳不言賔賔，從羣臣，禮在上。"
                },
                {
                    "paragraph": "壹發中，三侯皆獲。",
                    "zhushu": "其功一也，而和者益多，尚歡樂也。矢揚觸，或有參中者。"
                },
                {
                    "paragraph": "主人洗，升自西階，獻庶子于阼階上，如獻士之禮。辯獻，降洗，遂獻左右正與内小臣，皆於阼階上，如獻庶子之禮。",
                    "zhushu": "庶子旣掌正六牲之體，又正舞位，授舞器，與膳宰、樂正聯事。又掌國子戒令，敎治世子之官也。左右正，謂樂正、僕人正也，位在中庭之左右。小樂正在頌磬之北，右也。工在西即北面，工遷於東則東面。大樂正在笙磬之北，左也。工在西則西面，工遷於東則北面。僕人正相大師，工升堂，與其師士降立於小樂正之北，北上，工遷於東，則陪其工。後國君無故不釋縣。二正，君之近官也。内小臣、奄人掌君隂事，隂令，后夫人之官也。獻三官於阼階，别内外臣也。同獻，更洗以時事，不聮也。獻正下及内小臣，則磬人、鍾人、鑮人、鼓人、僕人、師、僕人士盡獻可知也。庶子内小臣位在小臣師之東，少退，西上。"
                },
                {
                    "paragraph": "無筭爵",
                    "zhushu": "筭，數也。爵行無次數，唯意所勸，醉而止。"
                },
                {
                    "paragraph": "士也。有執膳爵者，有執散爵者。執膳爵者酌以進公，公不拜受。執散爵者酌以之公，命所賜。所賜者興受爵，降席下，奠爵，再拜稽首。公荅，再拜。",
                    "zhushu": "席下。席西。"
                },
                {
                    "paragraph": "受賜爵者以爵就席坐，公卒爵，然後飮。",
                    "zhushu": "酬之禮，爵代舉。今爵並行，嫌不代也。並行猶代者，明勸惠從尊者來。"
                },
                {
                    "paragraph": "執膳爵者受公爵，酌，反奠之。",
                    "zhushu": "燕之歡，在飲酒，成其意也。"
                },
                {
                    "paragraph": "受賜者興，授執散爵者，執散爵者乃酌行之。",
                    "zhushu": "與其所勸者，"
                },
                {
                    "paragraph": "唯受于公者拜。卒爵者興，以酬士于西階上。士升，大夫不拜，乃飮實爵。",
                    "zhushu": "乃猶而也。"
                },
                {
                    "paragraph": "士不拜，受爵。大夫就席。士旅酌，亦如之。公有命徹幂，則賔及諸公、卿、大夫皆降，西階下，北面東上，再拜稽首。",
                    "zhushu": "命徹幂者，公意殷勤欲盡酒。"
                },
                {
                    "paragraph": "公命小臣正辭，公荅拜，大夫皆辟，升反位。",
                    "zhushu": "升不成拜，於將醉。正臣禮。"
                },
                {
                    "paragraph": "士終旅於上，如初。",
                    "zhushu": "卿大夫降而爵止，於其反席卒之。"
                },
                {
                    "paragraph": "無筭樂。",
                    "zhushu": "升歌間合無次數，唯意所樂。"
                },
                {
                    "paragraph": "宵則庶子執燭於阼階上，司宫執獨於西階上，甸人執大燭於庭，閽人爲獨於門外。",
                    "zhushu": "宵，夜也。燭，燋也。甸人，掌共薪蒸者。庭大燭，爲其位廣也。爲，作也。作燭俟賔出。"
                },
                {
                    "paragraph": "賔醉，北面坐，取其薦脯以降，",
                    "zhushu": "取脯，重得君之賜。"
                },
                {
                    "paragraph": "奏陔，",
                    "zhushu": "陔夏，樂章也。其歌頌𩔖也。以鍾鼓奏之。其篇今亡。"
                },
                {
                    "paragraph": "賔所執脯以賜鍾人于門内，𩅸遂出。",
                    "zhushu": "必賜鍾人，鍾人以鍾鼔奏陔夏，賜之脯。明雖醉志，禮不忘樂。"
                },
                {
                    "paragraph": "卿、大夫皆出，",
                    "zhushu": "從賔出。"
                },
                {
                    "paragraph": "公不送，",
                    "zhushu": "臣也，與之安燕交歡，嫌元禮也。"
                },
                {
                    "paragraph": "公入。驁。",
                    "zhushu": "驁夏亦樂章也以鍾鼓奏之其詩今亡此公出而言入者射宫在郊以將還爲入燕不驁者於路寢無出入也"
                }
            ]
        },
        {
            "name": "聘禮第八",
            "paragraphs": [
                {
                    "paragraph": "聘禮第八",
                    "zhushu": "",
                    "type": 1
                },
                {
                    "paragraph": "聘禮，君與𨜮圖事，",
                    "zhushu": "圖，謀也。謀聘故及可使者。謀事者必因朝其位，君南面，𨜮西面，大夫北面，士東面。"
                },
                {
                    "paragraph": "遂命使者，",
                    "zhushu": "遂，猶因也。旣謀其人，因命之也。聘使卿。"
                },
                {
                    "paragraph": "使者再拜稽首辭。",
                    "zhushu": "辭以不敏。"
                },
                {
                    "paragraph": "君不許，乃退。",
                    "zhushu": "退，反位也。受命者必進。"
                },
                {
                    "paragraph": "旣圖事，戒上介亦如之。",
                    "zhushu": "旣，巳也。戒猶命也。巳謀事，乃命上介，難於使者，易於介。"
                },
                {
                    "paragraph": "宰命司馬戒衆介，衆介皆逆命，不辭。",
                    "zhushu": "宰上𨜮，貳君事者也。諸侯謂司徒爲宰。衆介者，士也。士屬司馬。周禮司馬之屬司士堂作士。適四方，使爲介。逆猶受也。"
                },
                {
                    "paragraph": "宰書幣，",
                    "zhushu": "書聘所用幣多少也。宰又掌制國之用。"
                },
                {
                    "paragraph": "命宰夫官具。",
                    "zhushu": "宰夫，宰之屬也。命之，使衆官具幣及所宜齎。"
                },
                {
                    "paragraph": "及期，夕幣，",
                    "zhushu": "及猶至也。夕幣，先行之日，夕陳幣而視之，重聘也。"
                },
                {
                    "paragraph": "使者朝服，帥衆介夕。",
                    "zhushu": "視其事也。古文帥皆作率。"
                },
                {
                    "paragraph": "管人布幕于寢門外。",
                    "zhushu": "管猶館也。舘人謂掌次舎帷幕者也。布幕以承幣。寢門外朝也。古文管作官，今文布作敷。"
                },
                {
                    "paragraph": "官陳幣，皮北首西上，加其奉於左，皮上，馬則北面，奠幣于其前。",
                    "zhushu": "奉，所奉以致命，謂束帛及玄纁也。馬言則者，此享主用皮，或時用馬，馬入則在幕南，皮馬皆乗。古文奉爲卷，今文無則。"
                },
                {
                    "paragraph": "使者北面，衆介立于其左，東上。",
                    "zhushu": "旣、受、行同，位也。位在幕南。"
                },
                {
                    "paragraph": "卿大夫在幕東，西面北上。",
                    "zhushu": "大夫西面辟使者。"
                },
                {
                    "paragraph": "宰入，告具于君。君朝服出門左，南郷。",
                    "zhushu": "入告，入路門而告。"
                },
                {
                    "paragraph": "史讀書展幣。",
                    "zhushu": "展猶校録也。史幕東西面讀書，賈人坐撫其幣，毎者曰在。必西面者，欲君與使者俱見之也。"
                },
                {
                    "paragraph": "宰執書，告備具于君，授使者，使者受書，授上介。",
                    "zhushu": "史展幣畢，以書還授宰。宰旣告備，以授使者。其受授皆北面。"
                },
                {
                    "paragraph": "公揖入，",
                    "zhushu": "揖禮羣臣。"
                },
                {
                    "paragraph": "官載其幣，舎于朝。",
                    "zhushu": "待旦行也。"
                },
                {
                    "paragraph": "上介視載者",
                    "zhushu": "監其安處之。畢乃出。"
                },
                {
                    "paragraph": "所受書以行。",
                    "zhushu": "爲當復展？"
                },
                {
                    "paragraph": "厥明，賔朝服，釋幣于禰，",
                    "zhushu": "告，爲君使也。賔使者謂之賔，尊之也。天子諸侯將出，告羣廟，大夫告禰而已。凡釋幣，設洗盥如祭。"
                },
                {
                    "paragraph": "有司筵几于室中。祝先入，主人從入。主人在右，再拜。祝告，又再拜。",
                    "zhushu": "更云主人者，廟中之稱也。祝告，告以主人將行也。"
                },
                {
                    "paragraph": "釋幣，制玄纁束，奠于几下，出。",
                    "zhushu": "祝，釋之也。凡物十曰束。玄纁之率，玄居三，纁居二。朝貢禮云：純四只，制丈八尺。"
                },
                {
                    "paragraph": "主人立于戶東，祝立于牖西。",
                    "zhushu": "少頃之間，示有俟於神。"
                },
                {
                    "paragraph": "又入取幣，降，卷幣，實于笲，埋于西階東。",
                    "zhushu": "又入者，祝也。埋幣必盛以器，若藏之然。"
                },
                {
                    "paragraph": "又釋幣于行，",
                    "zhushu": "告將行也。行者之先，其古人之名未聞。天子諸侯有常祀，在冬。大夫三祀，曰門，曰行，曰厲。喪禮有毀宗躐行，出于大門，則行神之位在廟門外西方，不言埋幣可知也。今時民春秋祭祀有行神，古之遺禮乎？"
                },
                {
                    "paragraph": "遂受命。",
                    "zhushu": "賔須介來，乃受命也。言遂者，明自是出，不復入。"
                },
                {
                    "paragraph": "上介釋幣亦如之。",
                    "zhushu": "如其於禰與行。"
                },
                {
                    "paragraph": "上介及衆介俟于使者之門外。",
                    "zhushu": "俟，待也。待於門外，東面北上。"
                },
                {
                    "paragraph": "使者載旜，帥以受命于朝。",
                    "zhushu": "旜，旌旗屬也。載之者，所以表識其事也。周禮曰：通帛爲旜。又曰：孤卿建旜，至於朝門，使者北面東上。古文旜皆爲膳。"
                },
                {
                    "paragraph": "君朝服南郷，卿大夫西面北上。君使卿進使者，",
                    "zhushu": "進之者，使者，謙不敢必君之終使巳。"
                },
                {
                    "paragraph": "使者入，及衆介隨入，北面東上。君揖使者進之，上介立于其左，接聞命。",
                    "zhushu": "進之者有命，宜相近也。接，猶續也。"
                },
                {
                    "paragraph": "賈人西面坐啓櫝，取圭垂繅，不起而授宰。",
                    "zhushu": "賈人，在官，知物賈者。繅，所以藉圭也。其或拜，則奠于其上。今文繅作璪。"
                },
                {
                    "paragraph": "宰執圭屈繅，自公左授使者。",
                    "zhushu": "屈繅者，斂之禮，以相變爲敬也。自公左賛幣之義。"
                },
                {
                    "paragraph": "使者受圭，同面垂繅以受命。",
                    "zhushu": "同面者，宰就使者北面，並授之，旣授之，而君出命矣。凡授受者，授由其右，受由其左。"
                },
                {
                    "paragraph": "旣□命，同面授上介。",
                    "zhushu": "述命者，循君之言重失誤。"
                },
                {
                    "paragraph": "上介受圭屈繅，出授賈人，衆介不從。",
                    "zhushu": "賈人將行者，在門外北面。"
                },
                {
                    "paragraph": "受享束帛，加璧，受夫人之聘璋，享玄纁，束帛加琮，皆如初。",
                    "zhushu": "享，獻也。旣聘又獻，所以厚恩惠也。帛，今之璧色繒也。夫人亦有聘享者，以其與巳同體，爲國小君也。其聘用璋，取其半圭也。君享用璧，夫人用琮，天地配合之象也。圭璋特逹，瑞也。璧琮有加，徃德也。周禮曰：瑑圭璋璧琮以覜聘。"
                },
                {
                    "paragraph": "遂行，舎於郊，",
                    "zhushu": "於此脫舎衣服，乃即道也。曲禮曰：凡爲君使，已受命，君言不宿於家。"
                },
                {
                    "paragraph": "歛旜。",
                    "zhushu": "此行道耳，未有事也。歛，藏也。"
                },
                {
                    "paragraph": "若過邦，至于竟，使次介假道，束帛將命于朝，曰：請帥奠幣。",
                    "zhushu": "至竟而假道，諸侯以國爲家，不敢直徑也。將猶奉也。帥猶道也。請道巳道路所當由。"
                },
                {
                    "paragraph": "下大夫取以入告，岀許，遂受幣，",
                    "zhushu": "言遂者，明受其幣，非爲許故也。容其辭讓，不得命也。"
                },
                {
                    "paragraph": "餼之以其禮。上賔大牢，積唯芻禾，介皆有餼。",
                    "zhushu": "凡賜人以牲，生曰餼。餼猶稟也，給也。以其禮者，尊卑有常差也。常差者，上賔、上介牲用大牢，羣介用少牢，米皆百筥。牲陳于門内之西北，靣米設于中庭。上賔，上介致之以束帛，羣介則牽羊焉。上賔有禾十車，芻二十車，禾以抺馬。"
                },
                {
                    "paragraph": "士帥没其竟，",
                    "zhushu": "没盡。"
                },
                {
                    "paragraph": "誓于其竟，賔南面，上介西面，衆介北面，東上。史讀書，司馬執䇿立于其後。",
                    "zhushu": "此使次介假道止而誓也。賔南面，專威信也。史於衆介之前，北面讀書，以勑告士衆，爲其犯禮暴掠也。禮，君行師從，卿行旅從，司馬主軍法者，執䇿示罰。"
                },
                {
                    "paragraph": "未入竟，壹肄。",
                    "zhushu": "謂於所聘之國竟也。肄，習也。習聘之威儀，重失誤。"
                },
                {
                    "paragraph": "爲壝壇，畫階，帷其北，無宫。",
                    "zhushu": "壝土，象壇也。帷其北，宜有所郷依也。無宫不壝土，畫外垣也。"
                },
                {
                    "paragraph": "朝服，無主，無執也。",
                    "zhushu": "不立主人，主人尊也。不執玉，不敢䙝也，徒習其威儀而已。"
                },
                {
                    "paragraph": "介皆與，北面西上。",
                    "zhushu": "入門左之位也。古文與作豫。"
                },
                {
                    "paragraph": "習享，士執庭實，",
                    "zhushu": "士，士介也。庭實必執之者，皮則有攝張之節。"
                },
                {
                    "paragraph": "習夫人之聘享，亦如之。習公事，不習私事。",
                    "zhushu": "公事，致命者也。"
                },
                {
                    "paragraph": "及竟，張旜誓，",
                    "zhushu": "及，至也。張旜，明事在此國也。張旜，謂使人維之。"
                },
                {
                    "paragraph": "乃謁關人。",
                    "zhushu": "謁，告也。古者竟上爲關，以譏異服，識異言。"
                },
                {
                    "paragraph": "關人問從者幾人，",
                    "zhushu": "欲知聘問，且爲有司，當共委積之具。"
                },
                {
                    "paragraph": "以介對。",
                    "zhushu": "以所與受命者對，謙也。聘禮：上公之使者七介，侯伯之使者五介，子男之使者三介。以其代君交於列國，是以貴之。周禮曰：凡諸侯之卿，其禮各下其君二等。"
                },
                {
                    "paragraph": "君使士請事，遂以入竟。",
                    "zhushu": "請，猶問也，問所爲來之故也。遂以入，因道之。"
                },
                {
                    "paragraph": "入竟，斂旜，乃展",
                    "zhushu": "復校録幣，重其事，歛旜變於始入。"
                },
                {
                    "paragraph": "布幕，賔，朝服立于幕東，西面。介皆北面東上。賈人北面坐拭圭，",
                    "zhushu": "拭，清也。側幕而坐乃開櫝。"
                },
                {
                    "paragraph": "遂執展之。",
                    "zhushu": "持之而立，告在。"
                },
                {
                    "paragraph": "上介北面視之，退復位。",
                    "zhushu": "言退復位，則視圭，進違位。"
                },
                {
                    "paragraph": "退圭，",
                    "zhushu": "圭璋尊，不陳之。"
                },
                {
                    "paragraph": "陳皮，北首西上。又拭璧，展之，㑹諸其幣，加于左皮上。上介視之，退",
                    "zhushu": "㑹，合也。諸，於也。古文曰：陳幣北首。"
                },
                {
                    "paragraph": "馬則幕南北面，奠幣于其前。",
                    "zhushu": "前。當前幕上。"
                },
                {
                    "paragraph": "展夫人之聘享，亦如之。賈人告于上介。上介告于賔，",
                    "zhushu": "展夫人聘享，上介不視。貶於君也。賈人旣拭璋琮，南面告於上介，上介於是乃東面以告賔，亦所謂放而文之𩔖？"
                },
                {
                    "paragraph": "有司展羣幣以告。",
                    "zhushu": "羣幣，私覿及大夫者。有司載幣者，自展自告。"
                },
                {
                    "paragraph": "及郊，又展如初。",
                    "zhushu": "郊，逺郊也。周制，天子畿内千里，逺郊百里。以此差之，逺郊，上公五十里，侯伯三十里，子男十里也。近郊各半之。"
                },
                {
                    "paragraph": "及館，展幣於賈人之館，如初。",
                    "zhushu": "館，舎也。逺郊之内有候館，可以小休止。沐浴展幣。不于賔館者，爲主國之人有勞問巳者就焉，便疾也。"
                },
                {
                    "paragraph": "賔至于近郊，張旜。君使下大夫請行。反。君使卿朝服用束帛勞。",
                    "zhushu": "請行，問所之也。雖知之，謙不必也。士請事，大夫請行，卿勞，彌尊賔也。其服皆朝服。"
                },
                {
                    "paragraph": "上介出請，入告，賔禮辭，迎于舎門之外，再拜。",
                    "zhushu": "出請，出門西面。請所以來事也。入告，入北面，告賔也。毎所及至皆有舎，其有來者，皆出請入告，于此言之者，賔彌尊，事彌録。"
                },
                {
                    "paragraph": "勞者不荅拜，",
                    "zhushu": "凡爲人使，不當其禮。"
                },
                {
                    "paragraph": "賔揖，先入，受于舎門内。",
                    "zhushu": "不受于堂。此主於侯伯之臣也。公之臣受勞於堂。"
                },
                {
                    "paragraph": "勞者奉幣入，東面致命。",
                    "zhushu": "東面郷賔。"
                },
                {
                    "paragraph": "賔北面聽命，還，少退，再拜稽首，受幣。勞者岀，",
                    "zhushu": "北面聽命，若君南面然。少退，象降拜。"
                },
                {
                    "paragraph": "授老幣，",
                    "zhushu": "老賔之臣。"
                },
                {
                    "paragraph": "出迎勞者，",
                    "zhushu": "欲儐之。"
                },
                {
                    "paragraph": "勞者禮辭。賔揖先入，勞者從之。乗皮設",
                    "zhushu": "設於門内也。物四曰乗。皮，麋鹿皮也。"
                },
                {
                    "paragraph": "賔，用束錦儐勞者，",
                    "zhushu": "言儐者，賔在公館如家之義，亦以來者爲賔。"
                },
                {
                    "paragraph": "勞者再拜稽首，受。",
                    "zhushu": "稽首，尊國賔也。"
                },
                {
                    "paragraph": "賔再拜稽首，送幣。",
                    "zhushu": "受送拜皆北面，象階上。"
                },
                {
                    "paragraph": "勞者揖皮出，乃退。賔送，再拜。",
                    "zhushu": "揖皮出，東面揖執皮者而出。"
                },
                {
                    "paragraph": "夫人使下大夫勞，以二竹簋方，玄被纁裏，有蓋，",
                    "zhushu": "竹簋方者，器名也。以竹爲之，狀如簋而方，如今寒具筥筥者，圜此方耳。"
                },
                {
                    "paragraph": "其實棗蒸，栗擇，兼執之以進。",
                    "zhushu": "兼，猶兩也。右手執棗，左手執栗。"
                },
                {
                    "paragraph": "賔受棗，大夫二手授栗，",
                    "zhushu": "受授不游手，慎之也。"
                },
                {
                    "paragraph": "賔之，受如初禮。",
                    "zhushu": "如卿勞之儀。"
                },
                {
                    "paragraph": "儐之如初。下大夫勞者，遂以賔入，",
                    "zhushu": "出，以束錦授從者，因東面釋辭，請道之以入。然則賔送不拜。"
                },
                {
                    "paragraph": "至于朝。主人曰：不腆先君之祧，旣拚以俟矣。",
                    "zhushu": "賔至外門，下大夫入告，出釋此辭。主人者，公也。不言公而言主人，主人接賔之辭，明至欲受之，不敢稽賔也。腆猶善也。遷主所在曰祧。周禮：天子七廟，文武焉祧。諸侯五廟，則祧始祖也，是亦廟也。言祧者，祧尊而廟親。待賔客者，上尊者。"
                },
                {
                    "paragraph": "賔曰：俟間。",
                    "zhushu": "賔之意不欲奄卒主人也，且以道路悠逺，欲沐浴齊戒俟間，未敢聞命。"
                },
                {
                    "paragraph": "大夫帥至于館。卿致館，",
                    "zhushu": "致，至也。賔至此館，主人以上卿禮致之，所以安之也。"
                },
                {
                    "paragraph": "賔迎，再拜。卿致命，賔再拜稽首。卿退，賔送，再拜。",
                    "zhushu": "卿不俟設飱之畢，以不用束帛致故也。不用束帛致之者，明爲新至，非大禮也。"
                },
                {
                    "paragraph": "宰夫朝服設飱。",
                    "zhushu": "食不備禮曰飱。詩云：不素飱兮。春秋傳曰：方食魚飱。皆謂是。"
                },
                {
                    "paragraph": "飪一牢，在西，鼎九，羞鼎三；腥一牢，在東，鼎七；",
                    "zhushu": "中庭之饌也。飪，孰也。孰在西，腥在東，象春秋也。鼎西九東七。凡其鼎實與其陳，如陳饔餼。羞鼎則陪鼎也。以其實言之，則曰羞，以其陳言之，則曰陪。"
                },
                {
                    "paragraph": "堂上之饌八，西夾六。",
                    "zhushu": "八六者，豆數也。凡饌以豆爲本。堂上八豆、八簋、六鈃、兩簠、八壺。西夾六豆、六簋、四鉶、兩簠、六壷。其實與其陳，亦如饔餼。"
                },
                {
                    "paragraph": "門外米、禾皆二十車，",
                    "zhushu": "禾，槀實并刈者也。諸侯之禮，車米視生牢，禾視死牢。十車大夫之禮，皆視死牢而已。雖有生牢，不取數焉。米陳門東，禾陳門西。"
                },
                {
                    "paragraph": "薪芻倍禾。",
                    "zhushu": "各四十車。凡此之陳，亦如饔餼。"
                },
                {
                    "paragraph": "上介，飪一牢，在西，鼎七，羞鼎三；堂上之饌六。門外米、禾皆十車，薪芻倍禾。",
                    "zhushu": "西鼎七，無鮮魚、鮮腊。"
                },
                {
                    "paragraph": "衆介皆少牢。",
                    "zhushu": "亦飪在西。鼎五，羊、豕、腸、胃、魚、腊。新至尚孰。堂上之饌，四豆，四簋，兩鈃，四壷，無簠。"
                },
                {
                    "paragraph": "厥明，訝賔于館。",
                    "zhushu": "此訝下大夫也。以君命迎賔謂之訝。訝，迎也，亦皮弁。"
                },
                {
                    "paragraph": "賔皮弁，聘至于朝，賔入于次。",
                    "zhushu": "服皮弁者，朝聘主相尊敬也。諸侯視朔，皮弁服。入于次者，俟，辦也。次在大門外之西，以帷爲之。"
                },
                {
                    "paragraph": "乃陳幣。",
                    "zhushu": "有司入于主國廟門外，以布幕陳幣，如展幣焉。圭璋，賈人執櫝而俟。"
                },
                {
                    "paragraph": "卿爲上𢷤，大夫爲承𢷤，士爲紹𢷤。𢷤者出請事。",
                    "zhushu": "𢷤，謂主國之君所使出接賔者也。紹，繼也。其位相承繼而出也。主君，公也，則𢷤者五人；侯、伯也，則𢷤者四人；子、男也，則𢷤者三人。聘義曰：介紹而傳命，君子於其所尊不敢質，敬之至也。旣知其所爲來之事，復請之者，賔來當與主君爲禮，爲其謙，不敢厈尊者啓發以進之。於是時賔出次，直闑西，北面。上𢷤在闑東閾外，西面。其相去也，公之使者七十歩，侯伯之使者五十歩，子男之使者三十歩。此旅𢷤耳，不傳命。上介在賔西北，東面，承𢷤在上𢷤東南，西面。各自次序而下。末介、末𢷤旁相去三丈六尺。上𢷤之請事，進，南面揖賔，俱前賔至末介，上𢷤至末𢷤，亦相去三丈六尺，止。揖而請事，還入告于公。天子諸侯朝覲，乃命介紹傳命耳。其儀各鄉本受命，反面傳而下，及末則鄉受之，反面傳而上，又受命傳而下，亦如之。此三丈六尺者，門容二徹，參个，旁加各一歩也。今文無𢷤。"
                },
                {
                    "paragraph": "公皮弁，迎賔于大門内。大夫納賔。",
                    "zhushu": "公不出大門，降于待其君也。大夫，上𢷤也。謂之大夫者，上序可知，從大夫揔，無所别也。於是賔主人皆裼。"
                },
                {
                    "paragraph": "賔入門左，",
                    "zhushu": "内賔位也。衆介隨入，北面西上，少退。𢷤者亦入門而右，北面東上。上𢷤進相君。"
                },
                {
                    "paragraph": "公再拜。",
                    "zhushu": "南面拜迎。"
                },
                {
                    "paragraph": "賔辟，不荅拜。",
                    "zhushu": "辟位逡遁，不敢當其禮。"
                },
                {
                    "paragraph": "公揖入。毎門，毎曲揖。",
                    "zhushu": "毎門輙揖者，以相人偶爲敬也。凡君與賔入門，賔必後君，介及𢷤者隨之，並而鴈行。旣入，則或左或右，相去如初。玉藻曰：君入門，介拂闑，大夫中棖與闑之間，士介拂棖。賔入不中門，不履閾。此賔謂聘卿大夫也。門中，門之正也。不敢與君並由之，敬也。介與𢷤者，鴈行卑，不踰尊者之迹，亦敬也。賔之介，猶主人之𢷤。"
                },
                {
                    "paragraph": "及廟門，公揖入，立于中庭。",
                    "zhushu": "公揖，先入，省内事也。旣則立於中庭以俟，賔不復出。如此，得君行一，臣行二，於禮可矣。公迎賔于大門内，卿大夫以下入廟門，即位而俟之。"
                },
                {
                    "paragraph": "賔立接西塾，",
                    "zhushu": "接猶近也。門側之堂謂之塾。立近塾者，巳與主君交禮，將有出命，俟之於此。介在幣南，北面西上。上𢷤亦隨公入門東，東上，少進於士。"
                },
                {
                    "paragraph": "几筵旣設。𢷤者出請命。",
                    "zhushu": "有几筵者，以其廟受冝。依神也。賔至廟門，司宫乃于依前設之。神尊，不豫事也。席西上，上𢷤待而出，請受賔，所以來之命，重停賔也。至此言命，事彌至，言彌信也。周禮：諸侯祭祀，席蒲筵繢純，右彫几。"
                },
                {
                    "paragraph": "賈人東面坐，啓櫝，取圭垂繅，不起而授上介。",
                    "zhushu": "賈人郷入陳幣，東面俟。於此言之，就有事也。授圭不起，賤不與爲禮也。不言裼襲者，賤不裼也。繅，有組繫也。"
                },
                {
                    "paragraph": "上介不襲，執圭，屈繅授賔。",
                    "zhushu": "上介北靣受圭，進西靣，授賔。不襲者，以盛禮不在於巳也。屈繅并持之也。曲禮曰：執玉，其有藉者則裼，無藉者則襲。"
                },
                {
                    "paragraph": "賔襲，執圭。",
                    "zhushu": "執圭盛禮，而又盡飾，爲其相蔽敬也。玉藻曰：服之襲也，充美也。是故尸襲，執玉龜襲也。"
                },
                {
                    "paragraph": "𢷤者入告，出辭玉，",
                    "zhushu": "𢷤者，上𢷤也。入告，公以賔執圭，將致其聘命。圭，贄之重者，辭之。亦所以致尊讓也。"
                },
                {
                    "paragraph": "納賔。賔入門左，",
                    "zhushu": "公事自闑西。"
                },
                {
                    "paragraph": "介皆入門左，北面西上，",
                    "zhushu": "隨，賔，入也。介無事止於此。今文無門。"
                },
                {
                    "paragraph": "三揖，",
                    "zhushu": "君與賔也，入門，將曲，揖。旣曲北面，又揖，當碑揖。"
                },
                {
                    "paragraph": "至于階，三讓。",
                    "zhushu": "讓升。"
                },
                {
                    "paragraph": "公升二等。",
                    "zhushu": "先賔升二等，亦欲君行一，臣行二。"
                },
                {
                    "paragraph": "賔升西楹西，東面。",
                    "zhushu": "與主君相郷。"
                },
                {
                    "paragraph": "𢷤者退中庭，",
                    "zhushu": "郷公所立處退者，以公冝親受賔命，不用𢷤相也。"
                },
                {
                    "paragraph": "賔致命，",
                    "zhushu": "致其君之命也。"
                },
                {
                    "paragraph": "公左還，北郷。",
                    "zhushu": "當拜。"
                },
                {
                    "paragraph": "𢷤者進，",
                    "zhushu": "進阼階西，釋辭於賔。相公拜也。"
                },
                {
                    "paragraph": "公當楣再拜。",
                    "zhushu": "拜，貺也。貺，惠賜也。楣謂之梁。"
                },
                {
                    "paragraph": "賔三退，負序。",
                    "zhushu": "三退，三逡，遁也。不言辟者，以執圭將進授之。"
                },
                {
                    "paragraph": "公側襲，受玉于中堂與東楹之間。",
                    "zhushu": "側，猶獨也，言獨見其尊賔也。佗日公有事，必有賛爲之者。凡襲于隱者，公序玷之間可知也。中堂，南北之中也。入堂深，尊賔事也。東楹之間，亦以君行一，臣行二。"
                },
                {
                    "paragraph": "𢷤者退，負東塾而立。",
                    "zhushu": "反其等位，無事。"
                },
                {
                    "paragraph": "賔降，介逆出，",
                    "zhushu": "逆出由便。"
                },
                {
                    "paragraph": "賔出，",
                    "zhushu": "聘事畢。"
                },
                {
                    "paragraph": "公側授宰玉。",
                    "zhushu": "使藏之，授於序端。"
                },
                {
                    "paragraph": "裼降立。",
                    "zhushu": "裼者免上衣，見裼衣。凡當盛禮者，以充美爲敬；非盛禮者，以見美爲敬，禮尚相變也。玉藻曰：裘之裼也，見美也。又曰：麛裘青豻，褎，絞衣以裼之。論語曰：素衣麛裘。皮弁時或素衣，其裘同可知也。裘者爲温，表之爲其褻也。寒暑之服，冬則裘，夏則葛。凡䄠裼者，左降立，俟享也，亦於中庭。古文裼皆作賜。"
                },
                {
                    "paragraph": "𢷤者出請",
                    "zhushu": "不必賔事之有無。"
                },
                {
                    "paragraph": "賔。裼奉束帛加璧享。𢷤者入告，出許。",
                    "zhushu": "許受之。"
                },
                {
                    "paragraph": "庭實，皮則攝之。毛在内，内攝之，入設也。",
                    "zhushu": "皮，虎豹之皮。攝之者，右手并執前足，左手并執後足，毛在内，不欲文之豫見也。内攝之者，兩手相郷也。入設亦參分庭一在南。言則者，或以馬也。凡君於臣，臣於君，麋鹿皮可也。"
                },
                {
                    "paragraph": "賔入門左，揖讓如初，升致命，張皮。",
                    "zhushu": "張者，釋外，足見文也。"
                },
                {
                    "paragraph": "公再拜受幣。士受皮者自後右客。",
                    "zhushu": "自，由也。從東方來，由客後，西居其左，受皮也。執皮者旣授，亦自前西而出，"
                },
                {
                    "paragraph": "賔出，當之，坐攝之。",
                    "zhushu": "象受于賔。"
                },
                {
                    "paragraph": "公側授宰幣，皮如入，右首而東。",
                    "zhushu": "如入左在前皮右首者，變于生也。"
                },
                {
                    "paragraph": "聘于夫人，用璋。享用琮，如初禮。",
                    "zhushu": "如公立于中庭以下。"
                },
                {
                    "paragraph": "若有言，則以束帛如享禮。",
                    "zhushu": "有言有所告，請若有所問也。記曰：有故，則束帛加書以將命。春秋臧孫辰告糴于齊，公子遂如楚乞師，𣈆侯使韓穿來言汶陽之田，皆是也。無庭實也。"
                },
                {
                    "paragraph": "𢷤者出請事，賔告事畢。",
                    "zhushu": "公事畢。"
                },
                {
                    "paragraph": "賔奉束錦以請覿。",
                    "zhushu": "覿，見也。郷將公事，是欲交其歡敬也。不用羔，因使而見，非特來。"
                },
                {
                    "paragraph": "𢷤者入告，出辭，",
                    "zhushu": "客有大禮，未有以待之。"
                },
                {
                    "paragraph": "請禮賔。賔禮辭，聽命。𢷤者入告。",
                    "zhushu": "告、賔，許也。"
                },
                {
                    "paragraph": "宰夫徹几，改筵。",
                    "zhushu": "宰夫，又主酒食者也。將禮賔，徹神几，改神席更布也。賔席東上。公食大夫禮曰：蒲筵常，緇布純，加萑席㝷，玄帛純。此筵上下大夫也。周禮曰：筵國賔于牖前，莞筵紛純，加繅席畫純，左彤几者，則是筵孤也。孤彤几，卿大夫其漆几與？"
                },
                {
                    "paragraph": "公出，迎賔以入，揖讓如初。",
                    "zhushu": "公出，近者已之，禮更端也。"
                },
                {
                    "paragraph": "公升，側受几于序端。",
                    "zhushu": "漆，几也。今文無升。"
                },
                {
                    "paragraph": "宰夫内拂几三，奉兩端以進。",
                    "zhushu": "内拂几不欲塵坋尊者以進自東箱來授君。"
                },
                {
                    "paragraph": "公東南郷外拂几三，卒，振袂，中攝之，進西鄕。",
                    "zhushu": "進就賔也。"
                },
                {
                    "paragraph": "𢷤者告",
                    "zhushu": "告賔，以公授几。"
                },
                {
                    "paragraph": "賔進，訝受几于筵前，東面俟。",
                    "zhushu": "未設也。今文訝爲梧。"
                },
                {
                    "paragraph": "公壹拜送。",
                    "zhushu": "公，尊也。古文壹作一。"
                },
                {
                    "paragraph": "賔以几辟，",
                    "zhushu": "辟位逡遁。"
                },
                {
                    "paragraph": "北面設几，不降，階上荅再拜稽首。",
                    "zhushu": "不降，以主人禮未成也。几賔左几。"
                },
                {
                    "paragraph": "宰夫實觶以醴，加柶于觶，面枋。",
                    "zhushu": "酌以授君也。君不自酌，尊也。宰夫亦洗，升實觶，以醴自東箱來，不面擸，不訝授也。"
                },
                {
                    "paragraph": "公側受醴，",
                    "zhushu": "將以飲賔。"
                },
                {
                    "paragraph": "賔不降，壹拜，進筵前受醴，復位。公拜送醴。",
                    "zhushu": "賔壹拜者，醴質，以少爲貴。"
                },
                {
                    "paragraph": "宰夫薦籩豆、脯、醢，賔升筵。𢷤者退負東塾，",
                    "zhushu": "事未畢，𢷤者不退中庭，以有宰夫也。"
                },
                {
                    "paragraph": "賔祭脯醢，以柶祭醴三。庭實設。",
                    "zhushu": "庭實乗馬。"
                },
                {
                    "paragraph": "降筵，北面，以柶兼諸觶，尚擸。坐啐醴。",
                    "zhushu": "降筵，就階上。"
                },
                {
                    "paragraph": "公用束帛，",
                    "zhushu": "致幣也。言用尊于下也。亦受之于序端。"
                },
                {
                    "paragraph": "建柶，北面奠于薦東。",
                    "zhushu": "糟醴不啐。"
                },
                {
                    "paragraph": "𢷤者進相幣。",
                    "zhushu": "進以辭。"
                },
                {
                    "paragraph": "賔降辭幣。",
                    "zhushu": "不敢當公，禮也。"
                },
                {
                    "paragraph": "公降一等辭，",
                    "zhushu": "辭、賔，降也。"
                },
                {
                    "paragraph": "栗階升聽命，",
                    "zhushu": "栗階趨君命，尚疾不連歩。"
                },
                {
                    "paragraph": "降拜。",
                    "zhushu": "拜受。"
                },
                {
                    "paragraph": "公辭。",
                    "zhushu": "不降一等，殺也。"
                },
                {
                    "paragraph": "升，再拜稽首，受幣，當東楹，北面，",
                    "zhushu": "亦訝受而北面者，禮主於巳。巳，臣也。"
                },
                {
                    "paragraph": "退，東面俟。",
                    "zhushu": "俟君拜也。不北面者，謙若不敢當階然。"
                },
                {
                    "paragraph": "公壹拜，賔降也。公再拜。",
                    "zhushu": "不俟公再拜者，不敢當公之盛也。公再拜者，事畢成禮也。"
                },
                {
                    "paragraph": "賔執左馬以出。",
                    "zhushu": "受尊者禮冝，親之也。效馬者并左右靮授之。餘三馬，主人牽者從出也。"
                },
                {
                    "paragraph": "上介受賔幣，從者訝受馬。",
                    "zhushu": "從者士介。"
                },
                {
                    "paragraph": "賔覿奉束錦、緫，乗馬二人。賛入門右，北面奠幣，再拜稽首。",
                    "zhushu": "不請不辭。郷時已請也。覿用束錦，辟享幣也。緫者，緫八轡牽之。賛者，居馬間扣馬也。入門而右，私事自闑右。奠幣再拜，以臣禮見也。賛者，賈人之屬，介特覿也。"
                },
                {
                    "paragraph": "𢷤者辭，",
                    "zhushu": "辭其臣。"
                },
                {
                    "paragraph": "賔出。",
                    "zhushu": "事畢。"
                },
                {
                    "paragraph": "𢷤者坐取幣，出。有司二人牽馬以從，出門，西面于東塾南。",
                    "zhushu": "將還之也。賛者，有司受馬，乃出，几取幣于庭，北面。"
                },
                {
                    "paragraph": "𢷤者請受，",
                    "zhushu": "請以客禮受之。"
                },
                {
                    "paragraph": "賔禮辭，聽命，",
                    "zhushu": "賔受其幣。賛者，受馬。"
                },
                {
                    "paragraph": "牽馬右之，入，設",
                    "zhushu": "庭實先設，客禮也。右之，欲人居馬左，任右手便也。於是牽馬者四人，事得申也。曲禮曰：效馬效羊者，右牽之。"
                },
                {
                    "paragraph": "賔，奉幣，入門左。介皆入門左，西上。",
                    "zhushu": "以客禮入，可從介。"
                },
                {
                    "paragraph": "公揖讓如初，升。公北面再拜，",
                    "zhushu": "公再拜者，以其𥘉以臣禮見，新之也。"
                },
                {
                    "paragraph": "賔三退，反還，負序，",
                    "zhushu": "反還者，不敢與授圭同。"
                },
                {
                    "paragraph": "振幣進授，當東楹北面。",
                    "zhushu": "不言君受，略之也。"
                },
                {
                    "paragraph": "士受馬者自前還，牽者後，適其右，受",
                    "zhushu": "自，由也。適牽者之右而受之也。此亦並授者，不自前左，由便也。便其巳授而去也。受馬自前，變於受皮。"
                },
                {
                    "paragraph": "牽馬者自前西，乃出。",
                    "zhushu": "自由也。"
                },
                {
                    "paragraph": "賔降階東拜送。君辭",
                    "zhushu": "拜送幣于階東。以君在堂郷之。"
                },
                {
                    "paragraph": "拜也。君降一等辭。",
                    "zhushu": "君乃辭之而賔由拜，敬也。"
                },
                {
                    "paragraph": "𢷤者曰：寡君從子，雖將拜，起也。",
                    "zhushu": "此禮固多有辭矣，未有著之者，是其志而煥乎？未敢明說。"
                },
                {
                    "paragraph": "栗階升，公西郷賔階上再拜稽首。",
                    "zhushu": "成拜。"
                },
                {
                    "paragraph": "公少退。",
                    "zhushu": "爲敬。"
                },
                {
                    "paragraph": "賔降出。公側授宰幣，馬出。",
                    "zhushu": "廟中宜清。"
                },
                {
                    "paragraph": "公降立，𢷤者出請。上介奉束錦，士介四人，皆奉玉錦束，請覿。",
                    "zhushu": "玉錦，錦之文纎縟者也。禮有以少文爲貴者，後言束辭之便也。"
                },
                {
                    "paragraph": "𢷤者入告，出許。上介奉幣，儷皮，二人賛，",
                    "zhushu": "儷，猶兩也。上介用皮，變於賔也。皮，麋鹿皮。"
                },
                {
                    "paragraph": "皆入門右，東上，奠幣，皆再拜稽首。",
                    "zhushu": "皆者，皆衆介也。賛者奠皮出。"
                },
                {
                    "paragraph": "𢷤者辭，",
                    "zhushu": "亦辭其臣。"
                },
                {
                    "paragraph": "介逆出。",
                    "zhushu": "亦事畢也。"
                },
                {
                    "paragraph": "𢷤者執上幣，士執衆幣，有司二人舉皮，從其幣出，請受，",
                    "zhushu": "此請，受請于上介也。𢷤者先即西面位請之，釋辭之時，衆執幣者隨立門中而俟。"
                },
                {
                    "paragraph": "委皮南面，",
                    "zhushu": "𢷤者旣，釋辭。執衆幣者進即位，有司乃得委之，南面。便其復入也。委，皮當門。"
                },
                {
                    "paragraph": "執幣者西面北上。𢷤者請受，",
                    "zhushu": "請于上介也。上言其次，此言其位，互約文也。"
                },
                {
                    "paragraph": "介禮辭，聽命，皆進，訝受其幣。",
                    "zhushu": "此言皆訝受者，嫌𢷤者二授之。"
                },
                {
                    "paragraph": "上介奉幣，皮先，入門左，奠皮，",
                    "zhushu": "皮先者，介隨執皮者而入也。入門左，介至，揖位而立，執皮者奠皮，以有不敢授之義。古文重入。"
                },
                {
                    "paragraph": "公再拜。",
                    "zhushu": "拜中庭也。不受于堂，介賤也。"
                },
                {
                    "paragraph": "介振幣，自皮西進，北面授幣，退復位，再拜稽首。送幣。",
                    "zhushu": "進者北行，參分庭一而東行，當君乃復北行也。"
                },
                {
                    "paragraph": "介出，宰自公左受幣，",
                    "zhushu": "不側授介，禮輕。"
                },
                {
                    "paragraph": "有司二人坐舉皮以東。𢷤者又納士介。",
                    "zhushu": "納者，出道入也。"
                },
                {
                    "paragraph": "士介入門右，奠幣，再拜稽首。",
                    "zhushu": "終不敢以客禮見。"
                },
                {
                    "paragraph": "𢷤者辭，介逆出。𢷤者執上幣以出，禮請受，賔固辭，",
                    "zhushu": "禮請受者一，請受而聽之也。賔爲之辭？士介賤，不敢以言通於主君也。固，衍字，當如面大夫也。"
                },
                {
                    "paragraph": "公荅再拜。𢷤者出，立于門中以相拜，",
                    "zhushu": "𢷤者以賔辭入告，還立門中閾外，西面。公乃遥荅拜也。相者賛告之。"
                },
                {
                    "paragraph": "士介皆辟。",
                    "zhushu": "辟於其東面位。逡遁也。"
                },
                {
                    "paragraph": "士三人東上，坐取幣，立。",
                    "zhushu": "俟儐者執上幣來也。"
                },
                {
                    "paragraph": "𢷤者進，",
                    "zhushu": "就公所也。"
                },
                {
                    "paragraph": "宰夫受幣于中庭以東，",
                    "zhushu": "使宰夫受于士，士介幣。輕也。受之于公左，賔幣。公側授宰上介幣，宰受于公左，士介幣。宰夫受于士，敬之差。"
                },
                {
                    "paragraph": "執幣者序從之。",
                    "zhushu": "序從者，以宰夫當一一受之。"
                },
                {
                    "paragraph": "𢷤者出請賔，告事畢。",
                    "zhushu": "賔旣，告事畢。衆介逆道。賔而出也。"
                },
                {
                    "paragraph": "𢷤者入告，公出送賔。",
                    "zhushu": "公出，衆𢷤亦逆道，紹𢷤及賔並行，間亦六歩。"
                },
                {
                    "paragraph": "及大門内，公問君，",
                    "zhushu": "郷以公禮將事，無由問也。賔至，始入門之位，北面，將揖而出，衆介亦在其右，少退，西上。於此可以問君居處何如，序殷勤也。時承𢷤紹𢷤亦於門東，北靣東上。上𢷤徃來傳君命，南面。蘧伯玉使人於孔子，孔子問曰：夫子何爲此公問君之𩔖也？"
                },
                {
                    "paragraph": "賔對。公再拜。",
                    "zhushu": "拜其無恙。公拜，賔亦辟。"
                },
                {
                    "paragraph": "公問大夫，賔對。公勞賔，賔再拜稽首。公荅拜。",
                    "zhushu": "勞以道路之勤。"
                },
                {
                    "paragraph": "公勞介，介皆再拜稽首。公荅拜。賔出，公再拜送，賔不顧。",
                    "zhushu": "公旣拜，客趨辟。君命上𢷤送。賔出，反告賔不顧。於此君可以反路寢矣。論語記孔子之行曰：君召使𢷤，色勃如也，足躩如也。賔退，必復命曰：賔不顧矣。"
                },
                {
                    "paragraph": "賔請有事於大夫，",
                    "zhushu": "請問，問卿也。不言問聘，聘亦問也，嫌近君也。上𢷤送賔出賔，東面而請之。𢷤者反命，因告之。"
                },
                {
                    "paragraph": "公禮辭，許。",
                    "zhushu": "禮辭一辭。"
                },
                {
                    "paragraph": "賔即館。",
                    "zhushu": "小休息也。即，就也。"
                },
                {
                    "paragraph": "卿大夫勞賔，賔不見。",
                    "zhushu": "以巳，公事未行，上介以賔辭辭之。"
                },
                {
                    "paragraph": "大夫奠鴈再拜。上介受，",
                    "zhushu": "不言卿，卿與大夫同執鴈，下見于國君。周禮：凡諸侯之卿見朝君，皆執羔。"
                },
                {
                    "paragraph": "勞上介亦如之。君使卿韋弁，歸饔餼五牢。",
                    "zhushu": "變皮弁，服韋弁，敬也。韋弁，韎韋之弁，兵服也。而服之者，皮韋同𩔖，取相近耳。其服蓋韎布以爲衣而素裳。牲殺曰饔，生曰餼。今文歸或爲饋。"
                },
                {
                    "paragraph": "上介請事，賔朝服禮辭。",
                    "zhushu": "朝服，示不受也。受之當以尊服。"
                },
                {
                    "paragraph": "有司入陳",
                    "zhushu": "入賔，所館之庿，陳其積。"
                },
                {
                    "paragraph": "饔，",
                    "zhushu": "謂飪與腥。"
                },
                {
                    "paragraph": "飪一牢，鼎九，設于西階前，陪鼎，當内廉，東面北上，上當碑，南陳。牛、羊、豕、魚、腊、腸、胃同鼎，膚、鮮魚、鮮腊。設扄、鼏、膷、臐、膮，蓋，陪牛、羊、豕。",
                    "zhushu": "陪鼎三牲，臛、膷、臐、膮陪之，庶羞加也。當内廉，辟堂塗也。腸胃次腊，以其出牛羊也。膚，豕肉也。唯燖者有膚。此饌先陳其位，後言其次，重大禮，詳其事也。宫必有碑，所以識日景，引隂陽也。凡碑引物者，宗廟則麗牲焉，以取毛血。其材，宫廟以石，窆用木。"
                },
                {
                    "paragraph": "腥二牢，鼎二七，無鮮魚、鮮腊。設于阼階前，西面，南陳，如飪鼎二，列",
                    "zhushu": "有腊者，所以優賔也。"
                },
                {
                    "paragraph": "堂上。八豆設于戶西，西陳，皆二以並，東上。韭菹其南醓醢屈，",
                    "zhushu": "戸，室戶也。東上，變于親食賔也。醓，醢汁也。屈，猶錯也。今文並皆爲併。"
                },
                {
                    "paragraph": "八簋繼之，黍其南稷錯，",
                    "zhushu": "黍在北。"
                },
                {
                    "paragraph": "六鉶繼之，牛以西羊豕，豕南牛以東羊豕，",
                    "zhushu": "鉶，羹器也。"
                },
                {
                    "paragraph": "兩簠繼之，粱在北。",
                    "zhushu": "簠不次簋者，粱稻加也。凡饌，屈錯要相變。"
                },
                {
                    "paragraph": "八壷設于西序，北上，二以並，南陳。",
                    "zhushu": "壷，酒尊也。酒蓋稻酒、粱酒。不錯者，酒不以雜錯爲味。"
                },
                {
                    "paragraph": "西夾六豆，設于西墉下，北上。韭菹其東醓醢，屈六簋繼之，黍其東稷錯，四鉶繼之，牛以南羊，羊東豕，豕以北牛，兩簠繼之，粱在西，皆二以並，南陳。六壷西上，二以並，東陳。",
                    "zhushu": "東陳，在北墉下，綂於豆。"
                },
                {
                    "paragraph": "饌于東方亦如之，",
                    "zhushu": "東方東夾室："
                },
                {
                    "paragraph": "西北上。",
                    "zhushu": "亦韭菹，其東醯醢也。"
                },
                {
                    "paragraph": "壷東上，西陳。",
                    "zhushu": "亦在北墉下，綂於豆。"
                },
                {
                    "paragraph": "醯醢百罋，夾碑，十以爲列，醯在東。",
                    "zhushu": "夾碑在鼎之中央也。醯在東，醯，榖陽也。醢，肉隂也。"
                },
                {
                    "paragraph": "餼二牢，陳于門西，北面，東上。牛以西羊、豕，豕西牛、羊、豕。",
                    "zhushu": "餼，生也。牛羊右手牽之，豕束之。寢右，亦居其左。"
                },
                {
                    "paragraph": "米百筥，筥半斛，設于中庭，十以爲列，北上。黍、粱、稻皆二行，稷四行。",
                    "zhushu": "庭實固當庭中，言當中庭者，南北之中也。東西爲列，列當醯醢南，亦相變也。此言中庭，則設碑近如堂深也。"
                },
                {
                    "paragraph": "門外米三十車，車秉有五籔，設于門東，爲三列，東陳。",
                    "zhushu": "大夫之禮，米禾皆視死牢。秉籔，數名也。秉有伍，籔，二十四斛也。籔讀若不數之數。今文籔或爲逾。"
                },
                {
                    "paragraph": "禾三十車，車三秅，設于門西，西陳。",
                    "zhushu": "秅，數名也。三秅千二百秉。"
                },
                {
                    "paragraph": "薪芻倍禾。",
                    "zhushu": "倍禾者，以其用多也。薪從米，芻從禾，四者之車皆陳北輈。凡此所以厚重禮也。聘義曰：古之用財不能均如此，然而用財如此其厚者，言盡之於禮也。盡之於禮，則内君臣不相陵，而外不相侵，故天子制之，而諸侯務焉爾。"
                },
                {
                    "paragraph": "賔皮弁。迎大夫于外門外，再拜。大夫不荅拜，",
                    "zhushu": "大夫使者，卿也。"
                },
                {
                    "paragraph": "揖入。及廟門，賔揖入。",
                    "zhushu": "賔與使者揖而入，使者止，執幣，賔俟之于門内，謙也。古者天子適諸侯，必舎於大祖廟。諸侯行，舎于諸公廟。大夫行，舎于大夫廟。"
                },
                {
                    "paragraph": "大夫奉束帛",
                    "zhushu": "執其所以將命。"
                },
                {
                    "paragraph": "入，三揖，皆行。",
                    "zhushu": "皆。猶並也。使者尊，不後主人。"
                },
                {
                    "paragraph": "至于階，讓。大夫先升一等，",
                    "zhushu": "讓不言三，不成三也。凡升者，主人讓于客三，敵者則客三辭，主人乃許升，亦道賔之義也。使者尊，主人三讓則許升矣。今使者三讓，則是主人四讓也。公雖尊，亦三讓乃許升，不可以不下主人也。古文曰三讓。"
                },
                {
                    "paragraph": "賔從，升堂，北面聽命。",
                    "zhushu": "北面于階上也。"
                },
                {
                    "paragraph": "大夫東面致命。賔降階西再拜稽首，拜餼亦如之。",
                    "zhushu": "大夫以束帛同致饔餼也。賔殊拜之，敬也，重君之禮也。"
                },
                {
                    "paragraph": "大夫辭，升成拜。",
                    "zhushu": "尊賔。"
                },
                {
                    "paragraph": "受幣堂中西，北面。",
                    "zhushu": "趨主君命也。堂中西，中央之西。"
                },
                {
                    "paragraph": "大夫降，出。賔降，授老幣，出迎大夫。",
                    "zhushu": "老家臣也。賔出迎，欲𢷤之。"
                },
                {
                    "paragraph": "大夫禮辭，許。入，揖讓如初。賔升一等，大夫從，升堂。",
                    "zhushu": "賔先升，敵也。皆北面。"
                },
                {
                    "paragraph": "庭實設，馬乗。",
                    "zhushu": "乗四馬也。"
                },
                {
                    "paragraph": "賔降堂，受老束錦。大夫止。",
                    "zhushu": "止不降，使之餘尊。"
                },
                {
                    "paragraph": "賔奉幣西面，大夫東面。賔致幣，",
                    "zhushu": "不言致命，非君命也。"
                },
                {
                    "paragraph": "大夫對，北面當楣，再拜稽首。",
                    "zhushu": "稽首，尊君客也。致對，有辭也。"
                },
                {
                    "paragraph": "受幣于楹間，南面，退，東面俟。",
                    "zhushu": "賔北面授。尊君之使。"
                },
                {
                    "paragraph": "賔再拜稽首送幣。大夫降，執左馬以出。",
                    "zhushu": "出廟門，從者亦訝受之。"
                },
                {
                    "paragraph": "賔送于外門外，再拜。明日，賔拜于朝，拜，饔與餼皆再拜稽首。",
                    "zhushu": "拜謝主君之恩惠於大門外。周禮曰：凡賔客之治令，訝聽之。此拜亦皮弁服。"
                },
                {
                    "paragraph": "上介，饔餼三牢，飪一牢，在西，鼎七；羞鼎三；",
                    "zhushu": "飪鼎七，無鮮魚。鮮腊也。賔介皆異館。"
                },
                {
                    "paragraph": "腥一牢，在東，鼎七。堂上之饌六，",
                    "zhushu": "六者，賔西夾之數。"
                },
                {
                    "paragraph": "西夾亦如之。筥及罋，如上賔，",
                    "zhushu": "凡所不貶者，尊介也。言如上賔者，明此賔客介也。"
                },
                {
                    "paragraph": "餼一牢。門外米、禾視死牢，牢十車，薪芻倍禾。凡其實與陳，如上賔。",
                    "zhushu": "凡，凡飪以下。"
                },
                {
                    "paragraph": "下大夫韋弁，用束帛致之。上介韋弁以受，如賔禮。",
                    "zhushu": "介不皮弁者，以其受大禮似賔，不敢純如賔也。"
                },
                {
                    "paragraph": "儐之兩馬束錦。士介四人，皆餼，大牢，米百筥，設于門外。",
                    "zhushu": "牢米不入門，略之也。米設當門，亦十爲列，北上。牢在其南，西上。"
                },
                {
                    "paragraph": "宰夫朝服，牽牛以致之。",
                    "zhushu": "執紖牽之，東面致命。朝服，無束帛，亦略之。上介西面拜迎。"
                },
                {
                    "paragraph": "士介朝服，北面再拜稽首受。",
                    "zhushu": "受於牢東，拜，自牢後適宰夫右受，由前東面授從者。"
                },
                {
                    "paragraph": "無𢷤",
                    "zhushu": "旣受，拜送之矣。明日，衆介亦各如其受之服，從賔拜於朝。"
                },
                {
                    "paragraph": "賔，朝服問卿，",
                    "zhushu": "不皮弁，别於主君。卿。毎國三人。"
                },
                {
                    "paragraph": "卿受于祖廟。",
                    "zhushu": "重賔，禮也。祖，王父也。"
                },
                {
                    "paragraph": "下大夫𢷤",
                    "zhushu": "無士𢷤者，旣接於君所急見之。"
                },
                {
                    "paragraph": "𢷤者出請事。大夫朝服迎于外門外，再拜。賔不荅拜，揖。大夫先入，毎門毎曲揖。及廟門，大夫揖入。",
                    "zhushu": "入者，省内事也。旣而俟于宁也。"
                },
                {
                    "paragraph": "𢷤者請命。",
                    "zhushu": "亦從入而出。請不几筵，辟君也。"
                },
                {
                    "paragraph": "庭實設四皮",
                    "zhushu": "麋鹿皮也。"
                },
                {
                    "paragraph": "賔，奉束帛入，三揖皆行。至于階，讓，",
                    "zhushu": "皆，猶並也。古文曰三讓。"
                },
                {
                    "paragraph": "賔升一等，大夫從，升堂，北面聽命。",
                    "zhushu": "賔先升，使者尊。"
                },
                {
                    "paragraph": "賔東面致命。",
                    "zhushu": "致其君命。"
                },
                {
                    "paragraph": "大夫降，階西再拜稽首。賔辭，升成拜，受幣堂中西北面。",
                    "zhushu": "於堂中央之西，受幣。趨聘君之命。"
                },
                {
                    "paragraph": "賔降出。大夫降，授老幣。無𢷤。",
                    "zhushu": "不𢷤賔，辟君也。"
                },
                {
                    "paragraph": "𢷤者出請事。賔面，如覿幣。",
                    "zhushu": "面，亦見也。其謂之面，威儀質也。"
                },
                {
                    "paragraph": "賔奉幣，庭實從，",
                    "zhushu": "庭實四馬。"
                },
                {
                    "paragraph": "入門右。大夫辭，",
                    "zhushu": "大夫於賔，入自階下。辭，迎之。"
                },
                {
                    "paragraph": "賔遂左。",
                    "zhushu": "見私事也。雖敵賔猶謙。入門右，爲若降等然。曲禮曰：客若降等，則就主人之階。主人興，辭於客，然後客復就西階。"
                },
                {
                    "paragraph": "庭實設，揖讓如初。",
                    "zhushu": "大夫至庭中，旋並行。"
                },
                {
                    "paragraph": "大夫升一等，賔從之。",
                    "zhushu": "大夫先升，道賔。"
                },
                {
                    "paragraph": "大夫西面，賔稱面。",
                    "zhushu": "稱，舉也。舉相見之辭以相接。"
                },
                {
                    "paragraph": "大夫對，北面當楣再拜，受幣于楹間，南面，退，西面立。",
                    "zhushu": "受幣楹間。敵也。賔亦振幣進，北面授。"
                },
                {
                    "paragraph": "賔當楣再拜送幣，降，出。大夫降，授老幣。𢷤者出請事。上介特面幣，如覿。介奉幣，",
                    "zhushu": "特面者，異於主君，士介不從而入也。君尊，衆介始覿，不自别也。上賔，則衆介皆從之。"
                },
                {
                    "paragraph": "皮二人賛。",
                    "zhushu": "亦儷皮也。"
                },
                {
                    "paragraph": "入門右，奠幣，再拜。",
                    "zhushu": "降，等也。"
                },
                {
                    "paragraph": "大夫辭。",
                    "zhushu": "於辭上介則出。"
                },
                {
                    "paragraph": "𢷤者反幣。",
                    "zhushu": "出還于上介也。"
                },
                {
                    "paragraph": "庭實設，介奉幣入，大夫揖讓如初。",
                    "zhushu": "大夫亦先升一等。今文曰入設。"
                },
                {
                    "paragraph": "介升，大夫再拜受。",
                    "zhushu": "亦於楹間，南面而受。"
                },
                {
                    "paragraph": "介降拜，大夫降辭。介升，再拜送幣。",
                    "zhushu": "介旣送幣。降，出也。大夫亦授老幣。"
                },
                {
                    "paragraph": "𢷤者出請。衆介面，如覿幣，入門右，奠幣，皆再拜。大夫辭，介逆出。𢷤者執上幣出，禮請受，賔辭。",
                    "zhushu": "賔亦爲士介辭。"
                },
                {
                    "paragraph": "大夫荅，再拜。𢷤者執上幣立于門中以相拜，士介皆辟。老受𢷤者幣于中庭，士三人坐取羣幣以從之。𢷤者出請事。賔出，大夫送于外門外，再拜。賔不顧，",
                    "zhushu": "不顧言去。"
                },
                {
                    "paragraph": "𢷤者退，大夫拜辱。",
                    "zhushu": "拜，送也。"
                },
                {
                    "paragraph": "下大夫甞使至者，幣及之。",
                    "zhushu": "甞使至巳國，則以幣問之也。君子不忘舊。"
                },
                {
                    "paragraph": "上介朝服。三介問下大夫，下大夫如卿受幣之禮，",
                    "zhushu": "上介、三介，下大夫使之，禮也。"
                },
                {
                    "paragraph": "其面，如賔面于卿之禮。大夫若不見，",
                    "zhushu": "有故也。"
                },
                {
                    "paragraph": "君使大夫各以其爵爲之受，如主人受幣禮，不拜。",
                    "zhushu": "各以其爵。主人卿也，則使卿，大夫也，則使大夫。不拜，代受之耳，不當主人禮也。"
                },
                {
                    "paragraph": "夕，夫人使下大夫韋弁歸禮。",
                    "zhushu": "夕，問卿之夕也。使下大夫，下君也。君使之云夫人者，以致辭當稱寡小君。"
                },
                {
                    "paragraph": "堂上籩豆六，設于戶東，西上，二以並，東陳。",
                    "zhushu": "籩豆六者，下君禮也。臣設于戶東，又辟饌位也。其設脯其南醢，屈六籩六豆。"
                },
                {
                    "paragraph": "壷設于東序，北上，二以並，南陳。醙黍、淸皆兩壷。",
                    "zhushu": "醙白酒也。凡酒，稻爲上，黍次之，粱次之，皆有清白。以黍間清白者，互相備，明三酒六壷也。先言醙白，酒尊先設之。"
                },
                {
                    "paragraph": "大夫以束帛致之。",
                    "zhushu": "致夫人命也。此禮無牢，下朝君也。"
                },
                {
                    "paragraph": "賔如受饔之禮，儐之乗馬束錦。上介四豆、四籩、四壷，受之如賔禮，",
                    "zhushu": "四壺，無稻酒也。不致牢，下於君也。"
                },
                {
                    "paragraph": "儐之兩馬束錦。明日，賔拜禮於朝。",
                    "zhushu": "於是乃言賔拜，明介從拜也。今文禮爲醴。"
                },
                {
                    "paragraph": "大夫餼賔大牢，米八筐。",
                    "zhushu": "其陳於門外，黍、粱各二筐，稷四筐，二以並，南陳，無稻。牲陳於後，東上。不饌於堂庭，辟君也。"
                },
                {
                    "paragraph": "賔迎，再拜。老牽牛以致之，賔再拜稽首受。老退，賔再拜送。",
                    "zhushu": "老室，老大夫之貴臣。"
                },
                {
                    "paragraph": "上介亦如之。衆介皆少牢，米六筐，皆士牽羊以致之。",
                    "zhushu": "米六筐者，又無粱也。士亦大夫之貴臣。"
                },
                {
                    "paragraph": "公於賔，壹食，再饗，",
                    "zhushu": "饗謂亨大牢以飲賔也。公食大夫禮日設洗如饗，則饗與食互相先後也。古文壹皆爲一，今文饗皆爲郷。"
                },
                {
                    "paragraph": "燕與羞，俶獻無常數。",
                    "zhushu": "羞謂禽羞鴈鶩之屬。成，孰煎和也。俶，始也。始獻四時新物。聘義所謂時賜無常數，由恩意也。古文俶作淑。"
                },
                {
                    "paragraph": "賔、介皆明日拜于朝。上介，壹食壹饗。",
                    "zhushu": "饗食，賔介爲介。從饗獻矣，復特饗之，客之也。"
                },
                {
                    "paragraph": "若不親食，使大夫各以其爵、朝服致之以侑幣。如致饔，無儐。",
                    "zhushu": "君不親食，謂有疾及他故也。必致之，不廢其禮也。致之必使同班，敵者易以相親敬也。致禮於卿，使卿。致禮於大夫，使大夫，非必命數也。無儐以巳夲。冝、徃，古文侑皆作宥。"
                },
                {
                    "paragraph": "致饗以酬幣亦如之。",
                    "zhushu": "酬幣饗禮酬賔勸酒之幣也，所用未聞也。禮幣，束帛乗馬，亦不是過也。禮器曰：琥璜爵，蓋天子酬諸侯。"
                },
                {
                    "paragraph": "大夫於賔，壹饗壹食。上介，若食若饗。若不親饗，則公作大夫致之以酬幣，致食以侑幣。",
                    "zhushu": "作，使也。大夫有故，君必使其同爵者爲之致之。列國之賔來。榮辱之事，君臣同之。"
                },
                {
                    "paragraph": "君使卿皮弁，還玉于館。",
                    "zhushu": "玉，圭也。君子於玉比德焉。以之聘，重禮也。還之者，德不可取於人，相切厲之義也。皮弁者，始以此服受之，不敢不終也。"
                },
                {
                    "paragraph": "賔皮弁，襲，迎于外門外，不拜，帥大夫以入。",
                    "zhushu": "迎之不拜，示將去，不純爲主也。帥，道也。今文曰迎于門外。古文帥爲率。"
                },
                {
                    "paragraph": "大夫升自西階，鉤楹",
                    "zhushu": "鉤楹，由楹内，將南面致命。致命不東面，以賔在下也。必言鉤楹者，賔在下，嫌楹外也。"
                },
                {
                    "paragraph": "賔，自碑内聽命，升自西階，自左，南面受圭，退負右房而立。",
                    "zhushu": "聽命於下，敬也。自左南面，右大夫，且並受也。必並受者，若郷君前耳。退爲大夫降逡遁。今文或曰由自西階，無南面。"
                },
                {
                    "paragraph": "大夫降中庭。賔降自碑内，東面，授上介于阼階東。",
                    "zhushu": "大夫降，出。言中庭者，爲賔降節也。授於阼階東者，欲親見賈人藏之也。賔還阼階下西靣立。"
                },
                {
                    "paragraph": "上介出，請賔。迎大夫還璋如初。入",
                    "zhushu": "岀請，請事於外，以入告也。賔雖將去，出入猶東，唯升堂由西階。凡介之位，未有改也。"
                },
                {
                    "paragraph": "賔。裼迎大夫，賄用束紡。",
                    "zhushu": "賄，予人財之言也。紡，紡絲爲之，今之縳也。所以遺聘君，可以爲衣服，相厚之至。"
                },
                {
                    "paragraph": "禮玉、束帛、乗皮，",
                    "zhushu": "禮，禮聘君也，所以報享也，亦言玉璧可知也。今文禮皆作醴。"
                },
                {
                    "paragraph": "皆如還玉禮。大夫出，賔送，不拜。公館，賔",
                    "zhushu": "爲賔將去，親存送之，厚殷勤，且謝聘君之意也。公朝服。"
                },
                {
                    "paragraph": "賔辟，",
                    "zhushu": "不敢受主。國君見巳於此館也。此亦不見，言辟者，君在廟門，敬也。凡君有事於諸侯臣之家，車造廟門乃下。"
                },
                {
                    "paragraph": "上介聽命。",
                    "zhushu": "聽命於廟門中，西面，如相拜然也。𢷤者毎賛君辭，則曰：敢不承命，告于寡君之老。"
                },
                {
                    "paragraph": "聘享，夫人之聘享，問大夫，送賔，公皆再拜。",
                    "zhushu": "拜此四事，公東面拜，𢷤者北面。"
                },
                {
                    "paragraph": "公退，賔從，請命于朝。",
                    "zhushu": "賔從者，實爲拜主君之館巳也。言請命者，以已不見，不敢厈尊者之意。"
                },
                {
                    "paragraph": "公辭，賔退，",
                    "zhushu": "辭其拜也。退還館，裝駕，爲旦將發也。周禮曰：賔從拜辱于朝。明日，客拜禮賜，遂行之。"
                },
                {
                    "paragraph": "賔三拜乗禽於朝，訝聽之，",
                    "zhushu": "發去，乃拜乗禽，明已受賜，大小無不識。"
                },
                {
                    "paragraph": "遂行，舎于郊。",
                    "zhushu": "始發且宿，近郊自展軨。"
                },
                {
                    "paragraph": "公使卿贈，如覿幣，",
                    "zhushu": "贈，送也。所以好送之也。言如覿幣，見爲反報也。今文公爲君。"
                },
                {
                    "paragraph": "受于舎門外，如受勞禮，無儐。",
                    "zhushu": "不入無儐，明去而冝有巳也。如受勞禮，以贈勞同節。"
                },
                {
                    "paragraph": "使下大夫贈上介，亦如之。使士贈衆介，如其覿幣。大夫親贈，如其面幣，無儐，贈上介亦如之。使人贈衆介，如其面幣。士送至于竟，使者歸。及郊，請反命，",
                    "zhushu": "郊，近郊也。告郊人，使請反命於君也。必請之者，以巳乆在外，言有罪惡，不可以入。春秋時，鄭伯惡其大夫高克，使之將兵，逐而不納，此蓋請而不得入。"
                },
                {
                    "paragraph": "朝服載旜",
                    "zhushu": "行時稅舎于此郊，今還至此，正其故行服以俟君命，敬也。古文旜作膳。"
                },
                {
                    "paragraph": "禳，乃入。",
                    "zhushu": "禳，祭名也。爲行道累歷不祥，禳之以除灾凶。"
                },
                {
                    "paragraph": "乃入。陳幣于朝，西上。上賔之，公幣、私幣皆陳，上介公幣陳，他介皆否。",
                    "zhushu": "皆否者，公幣、私幣皆不陳。此幣，使者及介所得於彼國君卿大夫之贈賜也。其或陳或不陳，詳尊而略卑也。其陳之，及卿大夫處者待之如夕幣，其禮於君者不陳。上賔使者。公幣，君之賜也。私幣，卿大夫之幣也。他介，士介也。言他，容衆從者。"
                },
                {
                    "paragraph": "束帛各加其庭實，皮左，",
                    "zhushu": "不加於其皮上，榮其多也。"
                },
                {
                    "paragraph": "公南鄕。",
                    "zhushu": "亦宰告于君，君乃朝服出門左，南郷。"
                },
                {
                    "paragraph": "卿進使者，使者執圭垂繅，北面。上介執璋，屈繅，立于其左，",
                    "zhushu": "此主於反命。士介亦隨入，並立東上。"
                },
                {
                    "paragraph": "反命曰：以君命聘于某君，某君受幣于某宫，某君再拜，以享某君，某君再拜。",
                    "zhushu": "君亦揖使者進之，乃進，反命也。某君，某國名也。某宫，若言桓宮、僖宮也。某君再拜，謂再拜受也。必言此者，明彼君敬君，巳不辱命。"
                },
                {
                    "paragraph": "宰自公左受玉，",
                    "zhushu": "亦於使者之東，同面並受也。不右使者，由便也。"
                },
                {
                    "paragraph": "受上介璋。致命亦如之。",
                    "zhushu": "變反言致者，若云非君命也。致命曰：以君命聘於某君夫人，某君再拜。以享于某君夫人，某君再拜。不言受幣于某宮可知，略之。"
                },
                {
                    "paragraph": "執賄幣以告，曰：某君使某子賄。授宰。",
                    "zhushu": "某子，若言髙子、國子。凡使者所當以告君者，上介取以授之，賄幣在外也。"
                },
                {
                    "paragraph": "禮玉亦如之。",
                    "zhushu": "亦執束帛，加璧也。告曰：某君使某子禮。宰受之，士隨自後左。士介受，乗皮如初。上介岀，取玉束帛，士介從取皮也。"
                },
                {
                    "paragraph": "執禮幣，以盡言賜禮。",
                    "zhushu": "禮幣，主國君𥘉禮，賔之幣也，以盡言賜禮，謂自此至於贈，"
                },
                {
                    "paragraph": "公曰：然，而不善乎？",
                    "zhushu": "善其能使於四方而猶女也。"
                },
                {
                    "paragraph": "授上介幣，再拜稽首。公荅，再拜。",
                    "zhushu": "授上介幣，當拜公言也。不授宰者，當復陳之。"
                },
                {
                    "paragraph": "私幣不告。",
                    "zhushu": "亦略卑也。"
                },
                {
                    "paragraph": "君勞之，再拜稽首。君荅，再拜。",
                    "zhushu": "勞之以道路勤苦。"
                },
                {
                    "paragraph": "若有獻，則曰：某君之賜也，",
                    "zhushu": "言此物某君之所賜予爲惠者也。其所獻雖珍異，不言某爲彼君服御物，謙也。其大夫出，反必獻，忠孝也。"
                },
                {
                    "paragraph": "君其以賜乎？",
                    "zhushu": "不必其當君也。獻不拜者，爲君之荅巳也。"
                },
                {
                    "paragraph": "上介徒以公賜告，如上賔之禮。",
                    "zhushu": "徒謂空手，不執其幣。"
                },
                {
                    "paragraph": "君勞之，再拜稽首。君荅拜。勞士介亦如之。",
                    "zhushu": "士介四人，旅荅，壹拜。又賤也。"
                },
                {
                    "paragraph": "君使宰賜使者幣，使者再拜稽首。",
                    "zhushu": "以所陳幣賜之也。禮，臣子人賜之而必獻之君父，不敢自私服也。君父因以予之，則拜受之，如更受賜也。旣拜，宰以上幣授之。"
                },
                {
                    "paragraph": "賜介，介皆再拜稽首，",
                    "zhushu": "士介之幣，皆載以造朝，不陳之耳。與上介同受賜命，俱拜旣。拜。宰亦以上幣授上介。"
                },
                {
                    "paragraph": "乃退。",
                    "zhushu": "君揖入。皆出去。"
                },
                {
                    "paragraph": "介皆送至於使者之門，",
                    "zhushu": "將行，俟于門，反，又送于門，與尊長出入之禮也。"
                },
                {
                    "paragraph": "乃退，揖",
                    "zhushu": "揖，别也。"
                },
                {
                    "paragraph": "使者，拜其辱。",
                    "zhushu": "隨謝之也。再拜上介，三拜士介。"
                },
                {
                    "paragraph": "釋幣于門，",
                    "zhushu": "門，大門也。主于闑，布席于闑西閾外，東靣。設洗于門外東方，其餘如初。于禰時，出于行，入于門，不兩告，告所先見也。"
                },
                {
                    "paragraph": "乃至于禰，筵几于室，薦脯醢，",
                    "zhushu": "告，反也。薦，進也。"
                },
                {
                    "paragraph": "觴酒，陳",
                    "zhushu": "主人酌，進奠，一獻也。言陳者，將復有次也。先薦後酌，祭禮也。行釋幣，反釋奠，略出，謹入也。"
                },
                {
                    "paragraph": "席于阼，",
                    "zhushu": "爲酢主人也。酢主人者，祝取爵酌，不酢於室，異於祭。"
                },
                {
                    "paragraph": "薦脯醢，",
                    "zhushu": "成酢禮也。"
                },
                {
                    "paragraph": "三獻。",
                    "zhushu": "室老亞獻，士三獻也。毎獻奠，輒取爵酌主人，自酢也。"
                },
                {
                    "paragraph": "一人舉爵，",
                    "zhushu": "三獻禮成，更起酒也。主人奠之，未舉也。"
                },
                {
                    "paragraph": "獻從者，",
                    "zhushu": "從者，家臣從行者也。主人獻之，勞之也。皆升，飲酒於西階上。不使人獻之，辟國君也。"
                },
                {
                    "paragraph": "行酬，乃出。",
                    "zhushu": "主人舉奠，酬從者，下辯。室老亦與焉也。"
                },
                {
                    "paragraph": "上介至，亦如之。聘，遭喪，入竟則遂也。",
                    "zhushu": "遭喪，主國君薨也。入竟則遂。國君以國爲體，士旣請事，巳入竟矣，關人未告則反。"
                },
                {
                    "paragraph": "不郊勞，",
                    "zhushu": "子。未君也。"
                },
                {
                    "paragraph": "不筵几，",
                    "zhushu": "致命不於廟，就尸柩於殯宮，又不神之。"
                },
                {
                    "paragraph": "不禮賔。",
                    "zhushu": "喪降事也。"
                },
                {
                    "paragraph": "主人畢歸，禮",
                    "zhushu": "賔所飲食，不可廢也。禮，謂饔餼饗食。"
                },
                {
                    "paragraph": "賔，唯饔餼之受。",
                    "zhushu": "受正不受加也。"
                },
                {
                    "paragraph": "不賄，不禮玉，不贈。",
                    "zhushu": "喪殺禮，爲之不備。"
                },
                {
                    "paragraph": "遭夫人、世子之喪，君不受，使大夫受于廟，其他如遭君喪。",
                    "zhushu": "夫人、世子死，君爲喪主，使大夫受聘禮，不以凶接吉也。其他，謂禮所降。"
                },
                {
                    "paragraph": "遭喪，將命于大夫，主人長衣練冠以受",
                    "zhushu": "遭喪，謂主國君薨，夫人、世子死也。此三者，皆大夫攝主人。長衣素純布衣也。去衰易冠，不以純凶接純吉也。吉時在裏爲中衣，中衣、長衣，繼皆掩尺，表之曰深衣，純袂寸半耳。君喪不言使大夫受，子未君，無使臣義也。"
                },
                {
                    "paragraph": "聘。君若薨于後，入竟則遂。",
                    "zhushu": "旣接於主國君也。"
                },
                {
                    "paragraph": "赴者未至，則哭于巷，衰于館。",
                    "zhushu": "未至，謂赴告主國君者也。哭于巷者，哭于巷門，未可爲位也。衰于館，未可以凶服出見人，其聘享之事，自若吉也。今文赴作訃。"
                },
                {
                    "paragraph": "受禮，",
                    "zhushu": "受饔餼也。"
                },
                {
                    "paragraph": "不受饗食。",
                    "zhushu": "亦不受加。"
                },
                {
                    "paragraph": "赴者至，則衰而出，",
                    "zhushu": "禮爲隣國闕，於是可以凶服將事也。"
                },
                {
                    "paragraph": "唯稍受之。",
                    "zhushu": "稍禀食也。"
                },
                {
                    "paragraph": "歸，執圭，復命于殯。升自西階，不升堂。",
                    "zhushu": "復命于殯者，臣子之於君父，存亡同。"
                },
                {
                    "paragraph": "子即位，不哭。",
                    "zhushu": "將有告請之事。冝，清净也。不言世子者，君薨也。諸臣待之，亦皆如朝夕哭位。"
                },
                {
                    "paragraph": "辯復命，如聘，",
                    "zhushu": "自陳幣至于上介，以公賜告，無勞。"
                },
                {
                    "paragraph": "子臣皆哭，",
                    "zhushu": "使者旣復命，子與羣臣皆哭。"
                },
                {
                    "paragraph": "與介入，北郷哭。",
                    "zhushu": "北郷哭新至。别於朝夕。"
                },
                {
                    "paragraph": "出，袒括髪，",
                    "zhushu": "悲哀變於外，臣也。"
                },
                {
                    "paragraph": "入門右，即位踊。",
                    "zhushu": "從臣位。自哭至踊、如奔喪禮。"
                },
                {
                    "paragraph": "若有私喪，則哭于館，衰而居，不饗食。",
                    "zhushu": "私喪，謂其父母哭于館，衰而居，不敢以私喪自聞于主國。凶服于君之吉使。春秋傳曰：大夫以君命出，聞喪，徐行而不反。"
                },
                {
                    "paragraph": "歸，使衆介先，衰而從之。",
                    "zhushu": "巳有齊斬之服，不忍顯然趨於徃來，其在道路，使介居前，歸，又請反命，巳猶徐行隨之。君納之，乃朝服旣，反命，出公門，釋服哭而歸，其佗如奔喪之禮。吉時道路深衣。"
                },
                {
                    "paragraph": "賔入竟而死，遂也。主人爲之具而殯，",
                    "zhushu": "具謂始死至殯所當用。"
                },
                {
                    "paragraph": "介攝其命。",
                    "zhushu": "爲致聘享之禮也。初時上介接聞命。"
                },
                {
                    "paragraph": "君弔，介爲主人。",
                    "zhushu": "雖有臣子親姻，猶不爲主人。以介與賔並命於君，尊也。"
                },
                {
                    "paragraph": "主人歸禮幣必以用。",
                    "zhushu": "當中奠贈諸喪具之用，不必如賔禮。"
                },
                {
                    "paragraph": "介受賔禮，無辭也。",
                    "zhushu": "介受主國賔巳之禮，無所辭也。以其當陳之以反命也。有賔喪，嫌其辭之。"
                },
                {
                    "paragraph": "不饗食。歸，介復命。柩止于門外。",
                    "zhushu": "門外，大門外也。必以柩造朝，逹其忠心。"
                },
                {
                    "paragraph": "介卒復命，出，奉柩送之。君弔卒殯。",
                    "zhushu": "卒殯成節乃去。"
                },
                {
                    "paragraph": "若大夫介卒，亦如之。",
                    "zhushu": "不言上介者，小聘上介士也。"
                },
                {
                    "paragraph": "士介死，爲之棺斂之，",
                    "zhushu": "不具佗衣物也。自以時服也。"
                },
                {
                    "paragraph": "君不弔焉。",
                    "zhushu": "主國君使人弔，不親徃。"
                },
                {
                    "paragraph": "若賔死，未將命，則旣斂于棺，造于朝，介將命。",
                    "zhushu": "未將命，謂俟間之後也。以柩造朝，以巳至朝，志在逹君命。"
                },
                {
                    "paragraph": "若介死，歸復命，唯上介造于朝。若介死，雖士介，賔旣復命。徃卒殯，乃歸。",
                    "zhushu": "徃，謂送柩。"
                },
                {
                    "paragraph": "小聘曰問，不享，有獻，不及夫人。主人不筵几，不禮面，不升。不郊勞。",
                    "zhushu": "記貶於聘，所以爲小也。獻，私獻也。面，猶覿也。"
                },
                {
                    "paragraph": "其禮如爲介。三介。",
                    "zhushu": "如爲介，如爲大聘上介。"
                },
                {
                    "paragraph": "記：乆無事則聘焉。",
                    "zhushu": "事謂盟㑹之屬。"
                },
                {
                    "paragraph": "若有故，則卒聘。束帛加書，將命，百名以上書於䇿，不及百名書於方。",
                    "zhushu": "故，謂灾患及時事相告請也。將猶致也。名，書文也，今謂之字。䇿，簡也。方，板也。"
                },
                {
                    "paragraph": "主人使人與客讀諸門外。",
                    "zhushu": "受其意旣，聘享賔出而讀之。讀之不於内者，人稠處嚴，不得審悉。主人，國君也。人，内史也。書必璽之。"
                },
                {
                    "paragraph": "客將歸，使大夫以其束帛反命于館。",
                    "zhushu": "爲書報也。"
                },
                {
                    "paragraph": "明日，君館之。",
                    "zhushu": "旣，報館之書，問尚疾也。"
                },
                {
                    "paragraph": "旣受行，出，遂見宰，問幾月之資。",
                    "zhushu": "資，行用也。古者君臣謀密草創，未知所之，逺近問行用，當知多少而已。古文資作齎。"
                },
                {
                    "paragraph": "使者旣受行日，朝同位，",
                    "zhushu": "謂前夕幣之間同位者。使者北面，介立于左，少退，别其處臣也。"
                },
                {
                    "paragraph": "出祖，釋軷，祭酒脯，乃飲酒于其側。",
                    "zhushu": "祖，始也。旣受聘享之禮，行出國門，止陳車騎，釋酒脯之奠於軷，爲行始也。詩傳曰：軷，道祭也。謂祭道路之神。春秋傳曰：軷渉山川。然則軷，山行之名也。道路以險阻爲難，是以委土爲山，或伏牲其上，使者爲軷祭酒脯。祈，告也。卿大夫處者，於是餞之，飲酒於其側，禮畢，乗車轢之而遂行，舎於近郊矣。其牲犬羊可也。古文軷作祓。"
                },
                {
                    "paragraph": "所以朝天子。圭與繅皆九寸，剡上寸半，厚半寸，博三寸。繅三采六等，朱、白、蒼。",
                    "zhushu": "圭，所執以爲瑞節也。剡上，象天圜地方也。雜采曰繅。以韋衣木板，飾以三色，再就，所以薦玉重愼也。九寸，三公之圭也。古文繅或作藻，今文作璪。"
                },
                {
                    "paragraph": "問諸侯，朱緑繅八寸，",
                    "zhushu": "二采再就，降於天子也。於天子曰朝，於諸侯曰問，記之於聘，文互相備。"
                },
                {
                    "paragraph": "皆玄纁繫，長尺，絢組。",
                    "zhushu": "采成文曰絢。繫無事則以繫玉，因以爲飾，皆用五采組，上以玄，下以絳爲地。今文絢作約。"
                },
                {
                    "paragraph": "問大夫之幣，俟于郊，爲肆，又齎皮馬。",
                    "zhushu": "肆猶陳列也。齎猶付也。使者旣受命，宰夫載問大夫之禮，待於郊，陳之爲行列，至則以付之也。使者初行，舎于近郊，幣云肆，馬云齎，因其冝，亦互文也。不於朝付之者，辟君禮也。必陳列之者，不夕也。古文肆爲肄。"
                },
                {
                    "paragraph": "辭無常，孫而說。",
                    "zhushu": "孫，順也。大夫使，受命不受辭，辭必順且說。"
                },
                {
                    "paragraph": "辭多則史，少則不逹。",
                    "zhushu": "史謂䇿祝。"
                },
                {
                    "paragraph": "辭苟足以逹，義之至也。",
                    "zhushu": "至，極也。今文至爲砥。"
                },
                {
                    "paragraph": "辭曰：非禮也。敢對。曰：非禮也，敢辭。",
                    "zhushu": "辭，不受也。對，荅問也。二者皆卒，曰敢。言不敢。"
                },
                {
                    "paragraph": "卿館於大夫，大夫館於士，士館於工商。",
                    "zhushu": "館者必於廟，不館於敵者之廟，爲大尊也。自官師以上，有廟有寢，工商則寢而巳。"
                },
                {
                    "paragraph": "管人爲客，三日具沐，五日具浴，",
                    "zhushu": "管人，掌客館者也。客，謂使者下及士介也。"
                },
                {
                    "paragraph": "飱不致，",
                    "zhushu": "不以束帛致命，草次饌飱具輕。"
                },
                {
                    "paragraph": "賔不拜，",
                    "zhushu": "以不致命。"
                },
                {
                    "paragraph": "沐浴而食之。",
                    "zhushu": "自㓗清尊主，國君賜也。記此重者，沐浴可知。"
                },
                {
                    "paragraph": "卿、大夫訝，大夫、士訝，士皆有訝。",
                    "zhushu": "卿使者，大夫上介也。士，衆介也。訝主國君所使迎待賔者，如今使者護客。"
                },
                {
                    "paragraph": "賔即館，訝將公命，",
                    "zhushu": "使巳迎待之命。"
                },
                {
                    "paragraph": "又見之以其摯。",
                    "zhushu": "又，復也。復以私禮見者，訝將舎於賔館之外，冝相親也。大夫訝者執鴈，士訝者執雉。"
                },
                {
                    "paragraph": "賔旣，將公事，復見之以其摯。",
                    "zhushu": "旣，巳也。公事聘享，問大夫，復報也。使者及上介執鴈，羣介執雉，各以見其訝。"
                },
                {
                    "paragraph": "凡四器者，唯其所寳，以聘可也。",
                    "zhushu": "言國獨以此爲寳也。四器，謂圭、璋、璧、琮。"
                },
                {
                    "paragraph": "宗人授次，次以帷，少退于君之次。",
                    "zhushu": "主國之門外，諸侯及卿大夫之所使者，次位皆有常處。"
                },
                {
                    "paragraph": "上介執圭，如重授賔",
                    "zhushu": "愼之也。曲禮曰：凡執主器，執輕如不克。"
                },
                {
                    "paragraph": "賔，入門，皇，升堂讓。將授，志趨",
                    "zhushu": "皇，自莊盛也。讓謂舉手平衡也。志猶念也。念趨謂審行歩也。孔子之執圭，鞠躬如也，如不勝，上如揖，下如授，勃如戰色，足蹜蹜如有循。古文皇皆作王。"
                },
                {
                    "paragraph": "授，如爭承下，如送君還而后退。",
                    "zhushu": "重失隊也。而后，猶然後也。"
                },
                {
                    "paragraph": "下階，發氣，怡焉，再三舉足，又趨，",
                    "zhushu": "發氣，舎息也。再三舉足，自安定，乃復趨也。此云舉足，則志趨卷遯而行也。孔子之升堂，鞠躬如也。屏氣似不息者，出降一等，逞顔色，怡怡如也。没階，趨進，翼如也。"
                },
                {
                    "paragraph": "及門，正焉，",
                    "zhushu": "容色復故，此皆心變，見於威儀。"
                },
                {
                    "paragraph": "執圭，入門，鞠躬焉，如恐失之。",
                    "zhushu": "記異說也。"
                },
                {
                    "paragraph": "及享，發氣焉，盈容。",
                    "zhushu": "發舎氣也。孔子之於享禮，有容色。"
                },
                {
                    "paragraph": "衆介北面蹌焉，",
                    "zhushu": "容貌舒揚。"
                },
                {
                    "paragraph": "私覿，愉愉焉。",
                    "zhushu": "容貌和敬。"
                },
                {
                    "paragraph": "出，如舒鴈",
                    "zhushu": "威儀自然而有行列，舒鴈鵞也。"
                },
                {
                    "paragraph": "皇。且行。入門，主敬。升堂，主愼。",
                    "zhushu": "復記執玉異說。"
                },
                {
                    "paragraph": "凡庭實，隨入，左先，皮馬相間可也。",
                    "zhushu": "隨入不並行也。間，猶代也。上物有冝，君子不以所無爲禮。畜獸同𩔖，可以相代。古文間作干。"
                },
                {
                    "paragraph": "賔之幣，唯馬出，其餘皆東。",
                    "zhushu": "馬出當從廐也。餘物皆東藏之内府。"
                },
                {
                    "paragraph": "多貨則傷于德，",
                    "zhushu": "貨，天地所化生，謂玉也。君子於玉比德焉。朝聘之禮，以爲瑞節，重禮也。多之則是主於貨，傷其爲德。"
                },
                {
                    "paragraph": "幣美則没禮。",
                    "zhushu": "幣，人所造成，以自覆幣，謂束帛也。愛之斯欲衣食之，君子之情也，是以享用幣，所以副忠信，美之則是主於幣，而禮之本意不見也。"
                },
                {
                    "paragraph": "賄在聘于賄。",
                    "zhushu": "賄，財也。于讀曰爲，言主國禮賔，當視賔之聘禮而爲之財也。賔客者，主人所欲豐也。若苟豐之，是又傷財也。周禮曰：凡諸侯之交，各稱其邦而爲之幣，以其幣爲之禮。古文賄皆作悔。"
                },
                {
                    "paragraph": "凡執玉，無藉者。襲",
                    "zhushu": "藉謂繅也。繅所以緼藉玉。"
                },
                {
                    "paragraph": "禮，不拜至。",
                    "zhushu": "以賔不於是始。至今文禮爲醴。"
                },
                {
                    "paragraph": "醴尊于東箱，瓦大一，有豐。",
                    "zhushu": "瓦大瓦尊，豐承尊器。如豆而卑。"
                },
                {
                    "paragraph": "薦脯五，膱祭半膱，橫之。",
                    "zhushu": "膱脯如版然者，或謂之脡，皆取直貌焉。"
                },
                {
                    "paragraph": "祭醴，再扱，始扱一祭，卒再祭。",
                    "zhushu": "卒，謂後扱。"
                },
                {
                    "paragraph": "主人之庭實，則主人遂以出。賔之，士訝受之。",
                    "zhushu": "此謂餘三馬也。左馬賔，執以出矣。士，士介，從者。"
                },
                {
                    "paragraph": "旣覿賔。若私獻，奉獻，將命。",
                    "zhushu": "時有珍異之物，或賔奉之，所以自序尊敬也，猶以君命致之。"
                },
                {
                    "paragraph": "𢷤者入告，出禮辭。",
                    "zhushu": "辭其獻也。"
                },
                {
                    "paragraph": "賔東面坐奠獻，再拜稽首。",
                    "zhushu": "送獻不入者，奉物禮輕。"
                },
                {
                    "paragraph": "𢷤者東面坐取獻，舉以入告，出禮，請受。",
                    "zhushu": "東靣坐取獻者，以冝並受也。其取之由賔南，而自後右客也。"
                },
                {
                    "paragraph": "賔固辭。公荅再拜。",
                    "zhushu": "拜受於賔也。固亦衍字。"
                },
                {
                    "paragraph": "𢷤者立于閾外以相拜，賔辟。",
                    "zhushu": "相賛也。古文閾爲蹙。"
                },
                {
                    "paragraph": "𢷤者授宰夫于中庭。",
                    "zhushu": "東藏之旣乃介覿。"
                },
                {
                    "paragraph": "若兄弟之國，則問夫人。",
                    "zhushu": "兄弟，謂同姓若昬姻甥舅有親者。問猶遺也，謂獻也。不言獻者，變於君也。非兄弟，獻不及夫人。"
                },
                {
                    "paragraph": "若君不見，",
                    "zhushu": "君有疾，若他故不見使者。"
                },
                {
                    "paragraph": "使大夫受，",
                    "zhushu": "受聘享也。大夫，上卿也。"
                },
                {
                    "paragraph": "自下聽命。自西階升受，負右房而立。賔降，亦降，",
                    "zhushu": "此儀如還圭然，而賔大夫易處耳。今文無而。"
                },
                {
                    "paragraph": "不禮。",
                    "zhushu": "辟，正。主也。"
                },
                {
                    "paragraph": "幣之所及，皆勞，不釋服。",
                    "zhushu": "以與賔接於君所，賔又請有事于已，不可以不速也。所不及者，下大夫未甞使者也。不勞者，以先是賔請有事於巳，同𩔖旣聞彼爲禮所及則巳，徃有嫌也。所以知及不及者，賔請有事，固曰某子某子。"
                },
                {
                    "paragraph": "賜饔，唯羹飪。筮一尸，若昭若穆。",
                    "zhushu": "羹飪，謂飪一牢也。肉謂之羹，唯是祭其先，大禮之盛者也。筮尸若昭若穆，容父在，父在則祭祖，父卒則祭禰。腥餼不祭，則士介不祭也。士之初行，不釋幣于禰，不祭可也。古文羹爲羔，飪作腍。"
                },
                {
                    "paragraph": "僕爲祝。祝曰：孝孫某，孝子某，薦嘉禮于皇祖某甫、皇考某子。",
                    "zhushu": "僕爲祝者，大夫之臣攝官也。"
                },
                {
                    "paragraph": "如饋食之禮，",
                    "zhushu": "如少牢饋食之禮，不言少牢，今以大牢也。今文無之。"
                },
                {
                    "paragraph": "假噐於大夫，",
                    "zhushu": "不敢以君之器爲祭器。"
                },
                {
                    "paragraph": "朌肉及廋車。",
                    "zhushu": "朌，猶賦也。廋，廋人也。車，巾車也。二人掌視車馬之官也。賦及之，明辯也。古文朌作紛。"
                },
                {
                    "paragraph": "聘日致饔，",
                    "zhushu": "急歸大禮。"
                },
                {
                    "paragraph": "明日，問大夫。",
                    "zhushu": "不以残日問人，崇敬也。古文曰：問夫人也。"
                },
                {
                    "paragraph": "夕，夫人歸禮",
                    "zhushu": "與君異日，下之也。今文歸作饋。"
                },
                {
                    "paragraph": "旣，致饔。旬而稍，宰夫始歸。乗禽日，如其饔餼之數。",
                    "zhushu": "稍，稟食也。乗，謂乗行之禽也，謂鴈鶩之屬。其歸之以雙爲數，其賔與上介也。古文旣爲餼。"
                },
                {
                    "paragraph": "士中日則二雙。",
                    "zhushu": "中，猶間也。不一日一𩀱，大寡。不敬也。"
                },
                {
                    "paragraph": "凡獻，執一𩀱，委其餘於面。",
                    "zhushu": "執一𩀱以將命也。面，前也。其受之也，上介受以入告之，士舉其餘從之。賔不辭，拜受于庭。上介執之以相拜于門中，乃入授人。上介受亦如之。士介拜受于門外。"
                },
                {
                    "paragraph": "禽羞俶獻。比",
                    "zhushu": "比，放也。其致之禮，如乗禽也。禽羞，謂成孰有齊和者。俶獻，四時珍美新物也。俶，始也。言其始可獻也。聘義謂之時賜。"
                },
                {
                    "paragraph": "歸。大禮之日，旣受饔餼，請觀，",
                    "zhushu": "聘於是國，欲見其宗廟之好，百官之冨，若尤尊大之焉。"
                },
                {
                    "paragraph": "訝帥之，自下門入，",
                    "zhushu": "帥，猶道也。從下門外入游觀，非正也。"
                },
                {
                    "paragraph": "各以其爵，朝服。",
                    "zhushu": "此句似非其次，冝在凡致禮下，絶爛在此。"
                },
                {
                    "paragraph": "士無饔。無饔者無𢷤。",
                    "zhushu": "謂歸餼也。"
                },
                {
                    "paragraph": "大夫不敢辭，君初爲之辭矣。",
                    "zhushu": "此句亦非其次，冝在明日問大夫之下。"
                },
                {
                    "paragraph": "凡致禮。皆用其饗之加籩豆。",
                    "zhushu": "凡致禮，謂君不親饗賔及上介，以酧幣致其禮也。其，其賔與上介也。加籩豆，謂其實也，亦實于罋筐。饗禮今亡。"
                },
                {
                    "paragraph": "無饔者，無饗禮。",
                    "zhushu": "士介。無饗禮。"
                },
                {
                    "paragraph": "凡餼，大夫黍、粱、稷、筐。五斛。",
                    "zhushu": "謂大夫餼。賔，上介也。器寡而大略。"
                },
                {
                    "paragraph": "旣。將公事，賔請歸。",
                    "zhushu": "謂巳問大夫，事畢請歸，不敢自專，謙也。主國留之，饗食燕獻無日數，盡殷勤也。"
                },
                {
                    "paragraph": "凡賔拜于朝，訝聽之。",
                    "zhushu": "拜，拜賜也。唯稍不拜。"
                },
                {
                    "paragraph": "燕，則上介爲賔，賔爲苟敬。",
                    "zhushu": "饗食，君親爲主，尊賔也。燕私樂之禮，崇恩殺敬也。賔不欲主君復舉禮事，禮已，于是辭爲賔。君聽之，從諸公之席，命爲苟敬。苟敬者，主人所以小敬也。更降迎其介以爲賔。介，大夫也。雖爲賔，猶卑於君，君則不與亢禮也。主人所以致敬者，自敵以上。"
                },
                {
                    "paragraph": "宰夫獻",
                    "zhushu": "爲主人代公獻。"
                },
                {
                    "paragraph": "無行，則重賄。反幣，",
                    "zhushu": "無行，謂獨來復無所之也。必重其賄與反幣者，使者歸，以得禮多爲榮，所以盈聘君之意也。反幣，謂禮玉、束帛、乗皮，所以報聘君之享禮也。昔秦康公使西乞術聘于魯，辭孫而說襄仲曰：不有君子，其能國乎？厚賄之。此謂重賄反幣者也。今文曰賄反幣。"
                },
                {
                    "paragraph": "曰：子以君命在寡君，寡君拜君命之辱。",
                    "zhushu": "此賛君拜聘享辭也。在，存也。"
                },
                {
                    "paragraph": "君以社稷故，在寡小君。拜",
                    "zhushu": "此賛拜夫人聘享辭也。言君以社稷故者，夫人與君體敵，不敢當其惠也。其卒亦曰寡君拜命之辱。"
                },
                {
                    "paragraph": "君貺寡君，延及二三老，拜。",
                    "zhushu": "此賛拜問大夫之辭。貺，賜也。大夫曰老。"
                },
                {
                    "paragraph": "又拜送",
                    "zhushu": "拜送賔也。其辭蓋云子將有行，寡君敢拜送百拜。聘享至此，亦非其次，冝承上君館之下。"
                },
                {
                    "paragraph": "賔於館堂楹閒，釋四皮束帛。賔不致，主人不拜。",
                    "zhushu": "賔將遂去是館，留禮以禮主人，所以謝之也。不致不拜，不以將别崇新敬也。"
                },
                {
                    "paragraph": "大夫來使，無罪，饗之，",
                    "zhushu": "樂與嘉賔為禮。"
                },
                {
                    "paragraph": "過則餼之。",
                    "zhushu": "餼之腥，致其牢禮也。其致之辭，不云君之有故耳。聘義曰：使者聘而誤，主君不親饗食，所以愧厲之也。不言罪者，罪將執之。"
                },
                {
                    "paragraph": "其介爲介。",
                    "zhushu": "饗賔，有介者。賔尊，行敵禮也。"
                },
                {
                    "paragraph": "有大客後至，則先客不饗食，致之。",
                    "zhushu": "卑不與尊者齊禮。"
                },
                {
                    "paragraph": "唯大聘有几筵，",
                    "zhushu": "謂受聘享時也。小聘輕，雖受于庿，不爲神位。"
                },
                {
                    "paragraph": "十斗曰斛，十六斗曰籔，十籔曰秉，",
                    "zhushu": "秉，十六斛。今江淮之間量名有爲籔者。今文籔爲逾。"
                },
                {
                    "paragraph": "二百四十斗。",
                    "zhushu": "謂一車之米，秉有五籔。"
                },
                {
                    "paragraph": "四秉曰筥，",
                    "zhushu": "此秉謂刈禾盈手之秉也。筥，穧名也。若今萊易之閒，刈稻聚把，有名爲筥者。詩云：彼有遺秉。又云：此有不歛穧。"
                },
                {
                    "paragraph": "十筥曰稯，十稯曰秅，四百秉爲一秅。",
                    "zhushu": "一車之禾三秅爲千二百秉三百筥三十稯也古文稯作緵"
                }
            ]
        },
        {
            "name": "公食大夫禮第九",
            "paragraphs": [
                {
                    "paragraph": "公食大夫禮第九",
                    "zhushu": "",
                    "type": 1
                },
                {
                    "paragraph": "公食大夫之禮。使大夫戒，各以其爵。",
                    "zhushu": "戒，猶告也。告之必使同班，敵者易以相親敬。"
                },
                {
                    "paragraph": "上介出請，入告，",
                    "zhushu": "問所以爲來事。"
                },
                {
                    "paragraph": "三辭。",
                    "zhushu": "爲旣先受賜，不敢當。"
                },
                {
                    "paragraph": "賓出，拜辱。",
                    "zhushu": "拜使者屈辱來迎已。"
                },
                {
                    "paragraph": "大夫不荅拜，將命。",
                    "zhushu": "不荅拜，爲人使也。將，猶致也。"
                },
                {
                    "paragraph": "賓再拜稽首。",
                    "zhushu": "受命。"
                },
                {
                    "paragraph": "大夫還，",
                    "zhushu": "復於君。"
                },
                {
                    "paragraph": "賓不拜送，遂從之。",
                    "zhushu": "不拜送者，爲從之不終事。"
                },
                {
                    "paragraph": "賓朝服卽位于大門外，如聘",
                    "zhushu": "於是朝服，則初時玄端。如聘，亦入于次俟。"
                },
                {
                    "paragraph": "卽位具。",
                    "zhushu": "主人也。𢷤者俟君於大門外。𨜮大夫、士序，及宰夫具其饌物，皆於廟門之外。"
                },
                {
                    "paragraph": "羮定。",
                    "zhushu": "肉謂之羮。定，猶孰也。著之者，不以爲節。"
                },
                {
                    "paragraph": "甸人陳鼎七，當門，南面，西上。設扄鼏，鼏若束若編。",
                    "zhushu": "七鼎，一大牢也。甸人，冡宰之屬，兼亨人者。南面西上，以其爲賓，統於外也。扄，鼎扛，所以舉之者也。凡鼎鼏，蓋以茅爲之，長則束本，短則編其中央。今文“扄”作“鉉”，古文“鼏”皆作“宻”。"
                },
                {
                    "paragraph": "設洗如饗。",
                    "zhushu": "必如饗者，先饗後食，如其近者也。饗禮亡，燕禮則設洗於阼階東南。古文“饗”或作“鄉”。"
                },
                {
                    "paragraph": "小臣具盤匜，在東堂下。",
                    "zhushu": "爲公盥也。公尊，不就洗。小臣於小賓客饗食，掌正君服位。"
                },
                {
                    "paragraph": "宰夫設筵，加席几，",
                    "zhushu": "設筵於戸西，南面而左几。公不賓至授几者，親設湆醬，可以畧此。"
                },
                {
                    "paragraph": "無尊。",
                    "zhushu": "主於食，不獻酬。"
                },
                {
                    "paragraph": "飲酒，漿飲，俟于東房。",
                    "zhushu": "飲酒，清酒也。漿飲，酨漿也。其俟，奠於豐上也。飲酒先言飲，明非獻酬之酒也。漿飲先言“漿”，别於六飲也。"
                },
                {
                    "paragraph": "凡宰夫之具，饌于東房。",
                    "zhushu": "凡，非一也。飲食之具，宰夫所掌也。酒漿不在凡中者，雖無尊，猶嫌在堂。"
                },
                {
                    "paragraph": "公如賓服，迎賓于大門内。",
                    "zhushu": "不出大門，降於國君。"
                },
                {
                    "paragraph": "大夫納賓。",
                    "zhushu": "大夫，謂上𢷤也。納賓，以公命。"
                },
                {
                    "paragraph": "賓入門左，公再拜。賓辟，再拜稽首。",
                    "zhushu": "左，西方，賓位也。辟，逡遁，不敢當君拜也。"
                },
                {
                    "paragraph": "公揖入，賓從。",
                    "zhushu": "揖入，道之。"
                },
                {
                    "paragraph": "及廟門，公揖入。",
                    "zhushu": "廟，禰廟也。"
                },
                {
                    "paragraph": "賓入，三揖，",
                    "zhushu": "毎曲揖，及當碑揖，相人偶。"
                },
                {
                    "paragraph": "至于階，三讓。",
                    "zhushu": "讓先升。"
                },
                {
                    "paragraph": "公升二等，賓升。",
                    "zhushu": "逺下人君。"
                },
                {
                    "paragraph": "大夫立于東夾南，西面北上。",
                    "zhushu": "東夾南，東西節也。取節於夾，明東於堂。"
                },
                {
                    "paragraph": "士立于門東，北面西上。",
                    "zhushu": "統於門者，非其正位，辟賓在此。"
                },
                {
                    "paragraph": "小臣東堂下，南面西上。宰東夾北，西面南上。",
                    "zhushu": "宰，宰夫之屬也。古文無“南上”。"
                },
                {
                    "paragraph": "内官之士在宰東北，西面南上。",
                    "zhushu": "夫人之官，内宰之屬也。自𨜮大夫至此，不先卽位，從君而入者，明助君饗食賓自無事。"
                },
                {
                    "paragraph": "介門西，北面西上。",
                    "zhushu": "西上，自統於賓也。然則承𢷤以下立於士西。少進，東上。"
                },
                {
                    "paragraph": "公當楣北鄉，至再拜。賓降也，公再拜。",
                    "zhushu": "楣謂之梁。至再拜者，興禮俟賓，嘉其來也。公再拜，賓降矣。"
                },
                {
                    "paragraph": "賓西階東，北面荅拜。",
                    "zhushu": "西階東，少就主君，敬也。"
                },
                {
                    "paragraph": "𢷤者辭。",
                    "zhushu": "辭拜於下。"
                },
                {
                    "paragraph": "拜也，公降一等，辭曰：“寡君從子，雖將拜，興也。”",
                    "zhushu": "賔降，再拜，公降，𢷤者釋辭矣。賔猶降，終其再拜稽首。興，起也。"
                },
                {
                    "paragraph": "賓栗階升，不拜。",
                    "zhushu": "自以已拜也。栗，實栗也。不拾級連歩，趨主國君之命，不拾級而下曰辵。"
                },
                {
                    "paragraph": "命之，成拜，階上北面再拜稽首。",
                    "zhushu": "賓降拜，主君辭之。賓雖終拜，於主君之意猶爲不成。"
                },
                {
                    "paragraph": "士舉鼎，去鼏於外，次入，陳鼎于碑南，南面西上。右人抽扄，坐奠于鼎西，南順，出自鼎西。左人待載。",
                    "zhushu": "入由東，出由西，明爲賔也。今文“奠”爲“委”，古文“待”爲“持”。"
                },
                {
                    "paragraph": "雍人以爼入，陳于鼎南。旅人南面加匕于鼎，退。",
                    "zhushu": "旅人，雍人之屬，旅食者也。雍人言“入”，旅人言“退”，文互相備也。出入之由，亦如舉鼎者。匕爼毎噐一人，諸侯官多也。"
                },
                {
                    "paragraph": "大夫長盥，洗東南，西面北上，序進盥。退者與進者交于前。卒盥，序進，南面。七",
                    "zhushu": "長，以長㓜也。序，猶更也。前，洗南。"
                },
                {
                    "paragraph": "載者西面。",
                    "zhushu": "載者，左人也。亦序自鼎東，西面於其前。大夫七則載之。"
                },
                {
                    "paragraph": "魚、腊飪。",
                    "zhushu": "飪，孰也。食禮宜孰。饗有腥者。"
                },
                {
                    "paragraph": "載體進奏。",
                    "zhushu": "體，謂牲與腊也。奏，謂皮膚之理也。進其理，本在前。下大夫體七个。"
                },
                {
                    "paragraph": "魚七，縮爼，𥨊右。",
                    "zhushu": "右，首也。𥨊右，進鬐也。乾魚近膄，多骨鯁。"
                },
                {
                    "paragraph": "膓胃七，同爼。",
                    "zhushu": "以其同𩔖也，不異其牛羊膄賤也。此爼實凡二十八。"
                },
                {
                    "paragraph": "倫膚七。",
                    "zhushu": "倫，理也，謂精理滑脆者。今文“倫”或作“論”。"
                },
                {
                    "paragraph": "膓、胃、膚皆橫諸爼，垂之。”",
                    "zhushu": "順其在牲之性也。膓胃垂及爼拒。"
                },
                {
                    "paragraph": "大夫旣匕，匕奠于鼎，逆退，復位。",
                    "zhushu": "事畢，宜由便也。士匕載者，又待設爼。"
                },
                {
                    "paragraph": "公降盥，",
                    "zhushu": "將設醬。"
                },
                {
                    "paragraph": "賓降，公辭。",
                    "zhushu": "辭其從已。"
                },
                {
                    "paragraph": "卒盥，公壹揖壹讓，公升，賓升。",
                    "zhushu": "揖讓皆壹，殺於初。古文“壹”皆作“一”。"
                },
                {
                    "paragraph": "宰夫自東房授醯醬，",
                    "zhushu": "授，授公也。醯醬，以醯和醬。"
                },
                {
                    "paragraph": "公設之。",
                    "zhushu": "以其爲饌本。"
                },
                {
                    "paragraph": "賓辭，北面坐遷而東遷所。”",
                    "zhushu": "東遷所，奠之東側，其故處。"
                },
                {
                    "paragraph": "公立于序内，西鄕。",
                    "zhushu": "不立阼階上，示親饌。"
                },
                {
                    "paragraph": "“賓立于階西，疑立。",
                    "zhushu": "不立階上，以主君離阼也。疑，正立也，自定之貌。今文曰“西階”。"
                },
                {
                    "paragraph": "宰夫自東房薦豆六，設于醬東，西上：韭菹以東醓醢、昌本；昌本南麋臡，以西菁菹、鹿臡。",
                    "zhushu": "醓醢，醢有醓。昌本，昌蒲本，菹也。醢有骨謂之臡。菁，蓂菁，菹也。今文“臡”皆作“麋”。"
                },
                {
                    "paragraph": "士設爼于豆南，西上：牛、羊、豕，魚在牛南，腊、膓胃亞之，",
                    "zhushu": "亞，次也。不言䋫錯，爼尊也。"
                },
                {
                    "paragraph": "膚以爲特。",
                    "zhushu": "直豕與膓胃東也。特膚者，出下牲，賤。"
                },
                {
                    "paragraph": "旅人取匕，甸人舉鼎，順出，奠于其所。",
                    "zhushu": "以其空也。其所，謂當門。"
                },
                {
                    "paragraph": "宰夫設黍稷六簋于爼西，二以並，東北上。黍當牛爼，其西稷，錯以終南陳。",
                    "zhushu": "並，併也。今文曰“併”。古文“簋”皆作“軌”。"
                },
                {
                    "paragraph": "大羮湆，不和，實于鐙。宰右執鐙，左執蓋，由門入，升自阼階，盡階，不升堂，授公，以蓋降，岀，入反位。",
                    "zhushu": "大羮湆，煑肉汁也，大古之羮。不和，無鹽菜。瓦豆謂之鐙。宰謂大宰，宰夫之長也。有蓋者，饌自外入，爲風塵。今文“湆”爲“汁”，又曰“入門自阼階”，無“升”。"
                },
                {
                    "paragraph": "公設之于醬西，賓辭，坐遷之。",
                    "zhushu": "亦東遷所。"
                },
                {
                    "paragraph": "宰夫設鉶四于豆西，東上，牛以西羊，羊南豕，豕以東牛。",
                    "zhushu": "鉶，菜和羮之噐。"
                },
                {
                    "paragraph": "飮酒，實于觶，加于豐。",
                    "zhushu": "豐，所以承觶者也，如豆而卑。"
                },
                {
                    "paragraph": "宰夫右執觶，左執豐，進設于豆東。",
                    "zhushu": "食有酒者，優賓也。設于豆東，不舉也。燕禮記曰：“凡奠者於左。”。"
                },
                {
                    "paragraph": "宰夫東面坐啓簋㑹，各郤于其西。",
                    "zhushu": "㑹，簋蓋也，亦一一合郤之，各當其簋之西。"
                },
                {
                    "paragraph": "贊者負東房，南面告具于公。",
                    "zhushu": "負東房，負房戸而立也。南面者，欲得鄉公與賓也。"
                },
                {
                    "paragraph": "公再拜，揖食。",
                    "zhushu": "再拜，拜賓饌具。"
                },
                {
                    "paragraph": "賓降拜，",
                    "zhushu": "荅公拜。"
                },
                {
                    "paragraph": "公辭。賓升，再拜稽首。",
                    "zhushu": "不言成拜，降未拜。"
                },
                {
                    "paragraph": "賓升席，坐取韭菹，以辯擩于醢，上豆之間祭。",
                    "zhushu": "擩，猶染也。今文無“于”。"
                },
                {
                    "paragraph": "贊者東面坐取黍，實于左手，辯，又取稷，辯，反于右手，興以授賓。賓祭之。",
                    "zhushu": "取授以右手，便也。賓亦興受，坐祭之於豆祭也。獨云贊興，優賔也。少儀曰：“受立，授立，不坐。”。"
                },
                {
                    "paragraph": "三牲之肺不離，贊者辯取之，壹以授賓。",
                    "zhushu": "肺不離者，刌之也。不言刌，刌則祭肺也。此舉肺不離而刌之，便賓祭也。祭離肺者，絶肺祭也。壹，猶稍也。古文“壹”作“一”。"
                },
                {
                    "paragraph": "賓興受，坐祭，",
                    "zhushu": "於是云“賓興受，坐祭”，重牲也。賓亦每肺興受，祭於豆祭。"
                },
                {
                    "paragraph": "挩手，扱上鉶以柶，辯擩之，上鉶之間祭。",
                    "zhushu": "扱以柶，扱其鉶菜也。挩，拭也，拭以巾。"
                },
                {
                    "paragraph": "祭飮酒於上豆之間。魚、腊、醬、湆不祭。",
                    "zhushu": "不祭者，非食物之盛者。"
                },
                {
                    "paragraph": "宰夫授公飯粱，公設之于湆西。賓北面辭，坐遷之。",
                    "zhushu": "旣告具矣，而又設此，殷勤之加也。“遷之”，遷而西之，以其東上也。"
                },
                {
                    "paragraph": "公與賓皆復初位。",
                    "zhushu": "“位”，序内階西。"
                },
                {
                    "paragraph": "宰夫膳稻于粱西。",
                    "zhushu": "“膳”，猶進也，進稻粱者以簠。"
                },
                {
                    "paragraph": "士羞庶羞，皆有大蓋，執豆如宰。",
                    "zhushu": "“羞”，進也。“庶”，衆也。進衆，珍味可進者也。“大”，以肥美者特爲臠，所以祭也。魚或謂之“膴”，膴，大也。唯醢醬無大。“如宰”，如其進大羮湆。右執豆，左執蓋。"
                },
                {
                    "paragraph": "先者反之，由門入，升自西階。",
                    "zhushu": "庶羞多，羞人不足，則相授於階上，復出取也。"
                },
                {
                    "paragraph": "先者一人升，設于稻南簋西，間容人，",
                    "zhushu": "簋西，黍稷西也。必言稻南者，明庶羞加，不與正豆併也。“間容人”者，賓當從間徃來也。"
                },
                {
                    "paragraph": "旁四列，西北上。",
                    "zhushu": "不統於正饌者，雖加，自是一禮，是所謂羮胾中别。"
                },
                {
                    "paragraph": "膷以東臐、膮、牛炙；",
                    "zhushu": "膷、臐、膮，今時臛也。牛曰膷，羊曰臐，豕曰膮，皆香美之名也。古文“膷”作“香”，“臐”作“薰”。"
                },
                {
                    "paragraph": "炙南醢，以西牛胾、醢、牛鮨；",
                    "zhushu": "先設醢，䋫之以次也。内則謂鮨爲鱠，然則鱠用鮨。今文“鮨”作“鰭”。"
                },
                {
                    "paragraph": "鮨南羊炙，以東羊胾、醢、豕炙；炙南醢，以西豕胾、芥醬、魚膾。",
                    "zhushu": "“芥醬”，芥實醬也。内則曰：“膾，春用葱，秋用芥。”。"
                },
                {
                    "paragraph": "衆人騰羞者，盡階，不升堂，授，以蓋降，岀。",
                    "zhushu": "騰，當作媵。媵，送也。授，授先者一人。"
                },
                {
                    "paragraph": "贊者負東房，告僃于公。",
                    "zhushu": "隨告庶羞具者，以其異饌。"
                },
                {
                    "paragraph": "贊升賓。",
                    "zhushu": "以公命命賓升席。"
                },
                {
                    "paragraph": "賓坐席末，取粱卽稻，祭于醬湆間。",
                    "zhushu": "卽，就也。祭稻粱不以豆祭，祭宜加於加。"
                },
                {
                    "paragraph": "贊者北面坐，辯取庶羞之大，興，一以授賓。賓受，兼壹祭之。",
                    "zhushu": "壹壹受之，而兼一祭之，庶羞輕也。自祭之於膷、臐之間，以異饌也。"
                },
                {
                    "paragraph": "賓降拜，",
                    "zhushu": "拜庶羞。"
                },
                {
                    "paragraph": "公辭。賓升，再拜稽首。公荅再拜。賓北面自間坐，左擁簋粱，右執湆以降。",
                    "zhushu": "“自間坐”，由兩饌之間也。擁，抱也。必取粱者，公所設也。以之降者，堂尊處，欲食於階下然也。"
                },
                {
                    "paragraph": "公辭。賓西面坐奠于階西，東面對，西面坐取之，栗階升，北面反奠于其所，降辭公。",
                    "zhushu": "奠而後對，成其意也。降辭公，敬也。必辭公者，爲其尊而親臨己食。侍食，贊者之事。"
                },
                {
                    "paragraph": "公許。賓升。公揖，退于箱。",
                    "zhushu": "箱，東夾之前，俟事之處。"
                },
                {
                    "paragraph": "𢷤者退，負東塾而立。",
                    "zhushu": "無事。"
                },
                {
                    "paragraph": "賓坐，遂卷加席。公不辭。",
                    "zhushu": "贊者以告公，公聽之。重來優賓。"
                },
                {
                    "paragraph": "賓三飯以湆醬。",
                    "zhushu": "毎飯歠湆，以肴擩醬，食正饌也。三飯而止，君子食不求飽。不言其肴，優賓。"
                },
                {
                    "paragraph": "宰夫執觶漿飮，與其豐以進。",
                    "zhushu": "此進漱也，非爲卒食，爲將有事，縁賓意欲自潔清。"
                },
                {
                    "paragraph": "賓挩手，興受。",
                    "zhushu": "受觶。"
                },
                {
                    "paragraph": "宰夫設其豐于稻西。",
                    "zhushu": "酒在東，漿在西，是所謂左酒右漿。"
                },
                {
                    "paragraph": "庭實設",
                    "zhushu": "乗皮。"
                },
                {
                    "paragraph": "實，坐祭，遂飮，奠于豐上。",
                    "zhushu": "飲，漱。"
                },
                {
                    "paragraph": "公受宰夫束帛以侑，西鄉立。",
                    "zhushu": "束帛，十端帛也。侑，猶勸也。主國君以爲食賓殷勤之意未至，復發幣以勸之，欲用深安賓也。西鄉立，序内位也。受束帛于序端。"
                },
                {
                    "paragraph": "賓降筵，北面。",
                    "zhushu": "以君將有命也。北面於西階上。"
                },
                {
                    "paragraph": "𢷤者進相幣。",
                    "zhushu": "爲君釋幣辭於賓。"
                },
                {
                    "paragraph": "賓降，辭幣，升聽命，",
                    "zhushu": "降辭幣，主國君又命之。升聽命。釋許辭。"
                },
                {
                    "paragraph": "降拜。",
                    "zhushu": "當拜受幣。"
                },
                {
                    "paragraph": "公辭。賓升，再拜稽首，受幣，當東楹，北面，",
                    "zhushu": "主國君南面授之。當東楹者，欲得君行一，臣行二也。"
                },
                {
                    "paragraph": "退，西楹西，東面立。",
                    "zhushu": "俟主國君送幣也。退不負序，以將降。"
                },
                {
                    "paragraph": "公壹拜，賓降也。公再拜。",
                    "zhushu": "賓不敢俟成拜。"
                },
                {
                    "paragraph": "介逆出。",
                    "zhushu": "以賓事畢。"
                },
                {
                    "paragraph": "賓北面揖，執庭實以岀。",
                    "zhushu": "揖執者，示親受。"
                },
                {
                    "paragraph": "公降立。",
                    "zhushu": "俟賓反。"
                },
                {
                    "paragraph": "上介受賓幣，從者訝受皮。",
                    "zhushu": "從者，府、史之屬。訝，迎也。今文曰“梧受”。"
                },
                {
                    "paragraph": "賓入門左，没霤，北面再拜稽首。",
                    "zhushu": "便退則食禮未卒，不退則嫌，更入行拜，若欲從此退。"
                },
                {
                    "paragraph": "公辭，",
                    "zhushu": "止其拜，使之卒食。"
                },
                {
                    "paragraph": "揖讓如初，",
                    "zhushu": "如初入也。"
                },
                {
                    "paragraph": "升。賓再拜稽首，公荅再拜。",
                    "zhushu": "賓拜，拜主國君之厚意。賓揖，介入，復位。"
                },
                {
                    "paragraph": "賓降辭公如初。",
                    "zhushu": "將復食。"
                },
                {
                    "paragraph": "賓升，公揖，退于箱。賓卒食，㑹飯，三飮，",
                    "zhushu": "卒，已也。已食㑹飯，三潄漿也。㑹飯，謂黍稷也。此食黍稷，則初時食稻粱。"
                },
                {
                    "paragraph": "不以醬湆；",
                    "zhushu": "不復用正饌也。初時食加飯用正饌，此食正飯用庶羞，互相後也。後言湆，或時後用。"
                },
                {
                    "paragraph": "挩手，興，北面坐取粱與醬以降；西面坐奠于階西，",
                    "zhushu": "示親徹也。不以出者，非所當得，又以已得侑幣。"
                },
                {
                    "paragraph": "東面再拜稽首。",
                    "zhushu": "卒食拜也。不北面者，異於辭。"
                },
                {
                    "paragraph": "公降，再拜。",
                    "zhushu": "荅之也。不辭之使升堂，明禮有終。"
                },
                {
                    "paragraph": "介迎出。賓出，公送于大門内，再拜。賓不顧。",
                    "zhushu": "初來揖讓，而退不顧，退禮畧也，示難進易退之義。𢷤者以賓不顧告公，公乃還也。"
                },
                {
                    "paragraph": "有司卷三牲之爼，歸于賓舘，",
                    "zhushu": "卷，猶收也，無遺之辭也。三牲之爼，正饌尤尊，盡以歸賓，尊之至也。歸爼者，實于篚，他時有所釋，故。"
                },
                {
                    "paragraph": "魚腊不與。",
                    "zhushu": "以三牲之爼無所釋故也。禮之有餘爲施惠。不言膓胃、膚者，在魚、腊下，不與可知也。古文“與”作“豫”。"
                },
                {
                    "paragraph": "明日，賓朝服拜賜于朝，拜食與侑幣，皆再拜稽首，",
                    "zhushu": "朝，謂大門外。"
                },
                {
                    "paragraph": "訝聽之。”",
                    "zhushu": "受其言，入告出報也。此下大夫有士訝。"
                },
                {
                    "paragraph": "“上大夫八豆，八簋，六鉶，九爼，魚、腊皆二爼；",
                    "zhushu": "記公食上大夫異於下大夫之數。豆加葵菹、蝸醢，四四爲列；爼加鮮魚、鮮腊，三三爲列，無特。"
                },
                {
                    "paragraph": "魚、膓胃，倫膚，若九，若十有一。”下大夫則若七若九。",
                    "zhushu": "此以命數爲差也。九，謂再命者也。十一，謂三命者也。七，謂一命者也。九或上或下者，再命謂小國之𨜮，次國之大夫也。𨜮則曰上，大夫則曰下。大國之孤視子男。"
                },
                {
                    "paragraph": "庶羞，西東毋過四列。",
                    "zhushu": "謂上下大夫也。古文“毋”爲“無”。"
                },
                {
                    "paragraph": "上大夫庶羞二十，加於下大夫以雉、兎、鶉、鴽。",
                    "zhushu": "鴽無。毋。"
                },
                {
                    "paragraph": "若不親食，",
                    "zhushu": "謂主國君有疾病若他故。"
                },
                {
                    "paragraph": "使大夫各以其爵，朝服以侑幣致之。”",
                    "zhushu": "執幣以將命。"
                },
                {
                    "paragraph": "豆實，實于罋，陳于楹外，二以並，北陳。簋實，實于篚，陳于楹内兩楹間，二以並，南陳。",
                    "zhushu": "陳罋筐於㨕間者，象授受於堂中也。南北相當，以食饌同列耳。罋北陳者，變於食。罋數如豆。醢芥醬從焉。筐米四。今文“並”作“併”。"
                },
                {
                    "paragraph": "庶羞陳于碑内，",
                    "zhushu": "生魚也，魚腊從焉。上大夫加鮮魚、鮮腊、雉、兎、鶉、鴽。不陳於堂，辟正饌。"
                },
                {
                    "paragraph": "庭實陳于碑外，",
                    "zhushu": "執乗皮者也。不參分庭一在南者，以言歸，且近内。"
                },
                {
                    "paragraph": "牛、羊、豕陳于門内西方，東上。",
                    "zhushu": "爲其踐汙舘庭，使近外。"
                },
                {
                    "paragraph": "賓朝服以受，如受饔禮，",
                    "zhushu": "朝服，食禮輕也。"
                },
                {
                    "paragraph": "無𢷤。",
                    "zhushu": "以已本宜徃。"
                },
                {
                    "paragraph": "“明日，賓朝服以拜賜于朝，訝聽命。",
                    "zhushu": "賜亦謂食侑幣。"
                },
                {
                    "paragraph": "大夫相食，親戒，速。",
                    "zhushu": "記異於君者也。速，召也。先就告之歸具。旣具，復自召之。"
                },
                {
                    "paragraph": "迎賓于門外，拜至，皆如饗拜。",
                    "zhushu": "饗，大夫相饗之禮也。今亡。古文“饗”或作“鄉”。"
                },
                {
                    "paragraph": "降盥。受醬、湆、侑幣束錦也，皆自阼階降堂受，授者升一等，",
                    "zhushu": "皆者，謂受醬、受湆、受幣也。侑用束錦，大夫文也。降堂，謂止階上。今文無“束”。"
                },
                {
                    "paragraph": "賓止也。",
                    "zhushu": "主人三降，賓不從。"
                },
                {
                    "paragraph": "賓執粱與湆，之西序端。",
                    "zhushu": "不敢食於尊處。"
                },
                {
                    "paragraph": "主人辭，賓反之。卷加席，主人辭，賓反之。辭幣，降一等，主人從。",
                    "zhushu": "從，辭賓降。"
                },
                {
                    "paragraph": "受侑幣，再拜稽首。主人送幣，亦然。",
                    "zhushu": "敵也。"
                },
                {
                    "paragraph": "辭於主人，降一等，主人從。",
                    "zhushu": "辭，謂辭其臨已食。"
                },
                {
                    "paragraph": "卒食，徹于西序端，",
                    "zhushu": "亦親徹。"
                },
                {
                    "paragraph": "東面再拜，降出。",
                    "zhushu": "拜，亦拜卒食。"
                },
                {
                    "paragraph": "其他皆如公食大夫之禮。”“若不親食，則公作大夫朝服以侑幣致之。",
                    "zhushu": "作，使也。大夫有故，君必使其同爵者爲之致禮。列國之賓來，榮辱之事君臣同。"
                },
                {
                    "paragraph": "賓受于堂，無儐。”",
                    "zhushu": "與受君禮同。"
                },
                {
                    "paragraph": "記：“不宿戒，",
                    "zhushu": "食禮輕也。此所以不宿戒者，謂前期三日之戒。申戒爲宿，謂前期一日。"
                },
                {
                    "paragraph": "戒不速。",
                    "zhushu": "食賓之朝，夙興戒之，賓則從戒者而來，不復召。"
                },
                {
                    "paragraph": "不授几，",
                    "zhushu": "異於醴也。"
                },
                {
                    "paragraph": "無阼席。",
                    "zhushu": "公不坐。"
                },
                {
                    "paragraph": "亨于門外東方。",
                    "zhushu": "必於門外者，大夫之事也。東方者，主陽。"
                },
                {
                    "paragraph": "司宫具几與蒲筵常，緇布純；加萑席尋，玄帛純，皆卷自末。",
                    "zhushu": "司宫，大宰之屬，掌宫廟者也。丈六尺曰常，半常曰尋。純，縁也。萑，細葦也。末，經所終，有以識之。必長筵者，以有左右饌也。今文“萑”皆爲“莞”。"
                },
                {
                    "paragraph": "宰夫筵，出自東房。",
                    "zhushu": "筵本在房，宰夫敷之也。天子、諸侯左右房。"
                },
                {
                    "paragraph": "賓之乗車在大門外西方，北面立。",
                    "zhushu": "賓車不入門，廣敬也。凡賓卽朝，中道而徃，將至，下行，而後車還立于西方。賓及位而止，北面𨜮。大夫之位當車前。凡朝位，賓主之間各以命數爲逺近之節也。"
                },
                {
                    "paragraph": "鉶芼，牛霍，羊苦，豕薇，皆有滑。",
                    "zhushu": "藿，豆葉也。苦，苦荼也。滑，堇荁之屬。今文“苦”爲“苄”。"
                },
                {
                    "paragraph": "贊者盥，從爼升。",
                    "zhushu": "爼，其所有事。"
                },
                {
                    "paragraph": "簠有蓋幂。”",
                    "zhushu": "稻粱將食乃設，去㑹於房，蓋以幂。幂，巾也。今文或作“鼏”。"
                },
                {
                    "paragraph": "凡炙無醬。",
                    "zhushu": "已有鹹和。"
                },
                {
                    "paragraph": "上大夫蒲筵，加萑席，其純皆如下大夫純，",
                    "zhushu": "謂三命大夫也。孤爲賓，則莞筵紛純，加繅席畫純也。"
                },
                {
                    "paragraph": "𨜮𢷤由下。",
                    "zhushu": "不升堂也。"
                },
                {
                    "paragraph": "“上贊”，下大夫也。",
                    "zhushu": "上，謂堂上。𢷤贊者，事相近，以佐上下爲名。”。"
                },
                {
                    "paragraph": "上大夫庶羞，酒飮漿飮，庶羞可也。",
                    "zhushu": "於食庶羞，宰夫又設酒漿，以之食庶羞可也。以優賓。"
                },
                {
                    "paragraph": "拜食與侑幣，皆再拜稽首。",
                    "zhushu": "嫌上大夫不稽首。"
                }
            ]
        },
        {
            "name": "覲禮第十",
            "paragraphs": [
                {
                    "paragraph": "覲禮第十",
                    "zhushu": "",
                    "type": 1
                },
                {
                    "paragraph": "覲禮：至于郊，王使人皮弁用璧勞。侯氏亦皮弁迎于帷門之外，再拜。",
                    "zhushu": "郊謂近郊，去王城五十里。小行人職曰：凡諸侯入王，則迎勞于畿。則郊勞者，大行人也。皮弁者，天子之朝朝服也。璧無束帛者，天子之玉尊也。不言諸侯言侯氏者，明國殊舎異，禮不凡之也。郊舎狹寡，爲帷宫以受勞。掌舎職曰：爲帷官，設旌門。"
                },
                {
                    "paragraph": "使者不荅拜，遂執玉，三揖，至于階，使者不讓，先升。侯氏升聽命，降，再拜稽首，遂升受玉。",
                    "zhushu": "不荅拜者，爲人使不當其禮也。不讓先升，奉王命，尊也。升者，升壇，使者東靣致命，侯氏東階上西面聽之。"
                },
                {
                    "paragraph": "使者左還而立，侯氏還璧，使者受。侯氏降，再拜稽首，使者乃出，",
                    "zhushu": "左還。還南面，示將去也。立者，見侯氏將有事於巳，俟之也。還玉，重禮。"
                },
                {
                    "paragraph": "侯氏乃止使者，使者乃入。侯氏與之讓升，侯氏先升，授几，侯氏拜送几。使者設几，荅拜。",
                    "zhushu": "侯氏先升，賔，禮綂焉。几者，安賔，所以崇優厚也。上介出，止使者，則巳布席也。"
                },
                {
                    "paragraph": "侯氏用束帛乗馬儐使者，使者再拜受。侯氏再拜送幣。",
                    "zhushu": "儐使者，所以致尊敬也。拜者各於其階。"
                },
                {
                    "paragraph": "使者降，以左驂出，侯氏送于門外，再拜，侯氏遂從之。",
                    "zhushu": "騑馬曰驂，左驂，設在西者。其餘二馬，侯氏之士。遂以出，授使者之從者于外。從之者遂隨使者以至朝。"
                },
                {
                    "paragraph": "天子賜舎，",
                    "zhushu": "以其新至，道路勞苦，未受其禮，且使即安也。賜舎，猶致館也。所使者，司空與小行人爲承𢷤。今文賜作錫。"
                },
                {
                    "paragraph": "曰：伯父女順命于王所，賜伯父舎。",
                    "zhushu": "此使者致館辭。"
                },
                {
                    "paragraph": "侯氏再拜稽首，",
                    "zhushu": "受館。"
                },
                {
                    "paragraph": "儐之束帛乗馬。",
                    "zhushu": "王使人以命致館，無禮，猶𢷤之者，尊王使也。侯氏受館於外，旣則儐使者於内。"
                },
                {
                    "paragraph": "天子使大夫戒曰：某日，伯父帥乃初事。",
                    "zhushu": "大夫者，卿爲訝者也。掌訝職曰：凡訝者，賔客至而徃，詔相其事。戒猶告也。其爲告，使順循其事也。𥘉猶故也。今文帥作率。"
                },
                {
                    "paragraph": "侯氏再拜稽首。",
                    "zhushu": "受覲日也。"
                },
                {
                    "paragraph": "諸侯前朝，皆受舎于朝。同姓西面北上，異姓東面北上。",
                    "zhushu": "言諸侯者，明來朝者衆矣，顧其入覲，不得並耳。受舎於朝，受次於文王廟門之外。聘禮記曰：宗人授次，次以帷，少退于君之次。則是次也。言舎者，尊舎也。天子使掌次爲之，諸侯上介先朝受焉。此覲也，言朝者，覲遇之禮雖簡，其來之心猶若朝也。分别同姓異姓，受之將有先後也。春秋傳曰：寡人若朝于薛，不敢與諸任齒，則周禮先同姓。"
                },
                {
                    "paragraph": "侯氏禆冕，釋幣于禰，",
                    "zhushu": "將覲，質明時也。禪冕者，衣禆衣而冠冕也。禆之爲言埤也。天子六服，大裘爲上，其餘爲禆，以事尊卑服之，而諸侯亦服焉。上公衮，無升龍，侯伯鷩，子男毳，孤絺，卿大夫玄。此差司服所掌也。禰謂行主，遷主矣，而云禰，親之也。釋幣者，告將覲也。其釋幣，如聘大夫將受命釋幣于禰之禮。旣則祝藏其幣，歸乃埋之於祧西階之東。"
                },
                {
                    "paragraph": "乗墨車，載龍旂弧韣，乃朝以瑞玉，有繅。",
                    "zhushu": "墨車，大夫制也。乗之者，入天子之國，車服不可盡同也。交龍爲旂，諸侯之所建。弧，所以張縿之弓也。弓衣曰韣。瑞玉謂公桓圭、侯信圭、伯躬圭、子榖璧、男蒲璧。繅，所以藉玉，以韋衣木，廣袤各如其玉之大小，以朱、白、蒼爲六色。今文玉爲璧，繅或爲璪。"
                },
                {
                    "paragraph": "天子設斧依於戸牖之間，左右几。",
                    "zhushu": "依，如今綈素屏風也。有屏斧文，所以示威也。斧謂之黼。几，玉几也。左右者，優至尊也。其席，莞席紛純，加繅席畫純，加次席黼純。"
                },
                {
                    "paragraph": "天子衮冕，負斧依。",
                    "zhushu": "衮衣者，禆之上也。繢之繡之爲九章。其龍，天子有升龍，有降龍。衣此衣而冠冕，南郷而立，以俟諸侯見。"
                },
                {
                    "paragraph": "嗇夫承命，告于天子。",
                    "zhushu": "嗇夫，蓋司空之屬也。爲末𢷤，承命於侯氏，下介傳而上，上𢷤以告天子。天子見公𢷤者五人，見侯伯𢷤者四人，見子男𢷤者三人，皆宗伯爲上𢷤。春秋傳曰：嗇夫馳。"
                },
                {
                    "paragraph": "天子曰：非他，伯父實來，予一人嘉之。伯父其入，予一人將受之。",
                    "zhushu": "言非他者，親之辭。嘉之者，美之辭也。上𢷤又傅此，而下至嗇夫，侯氏之下介受之，傳而上，上介以告其君，君乃許入。今文實作寔，嘉作賀。"
                },
                {
                    "paragraph": "侯氏入門右，坐奠圭，再拜稽首。",
                    "zhushu": "入門右執。臣道。不敢由賔。客位也。卑者見尊，奠摯而不授。"
                },
                {
                    "paragraph": "𢷤者謁。",
                    "zhushu": "謁。猶告也。上𢷤告以天子前辭，欲親受之，如賔客也。其辭所易者，曰伯父其升。"
                },
                {
                    "paragraph": "侯氏坐取圭，升致命。王受之玉。侯氏降，階東，北面再拜稽首。𢷤者延之，曰：升。升成拜，乃出。",
                    "zhushu": "𢷤者請之侯氏，坐取圭，則遂左降，拜稽首。送玉也。從後詔禮曰延。延，進也。"
                },
                {
                    "paragraph": "四享皆束帛加璧，庭實唯國所有。",
                    "zhushu": "四當爲三，古書作三，四或皆積畫。此篇又多四字，字相似，由此誤也。大行人職曰：諸侯廟中將幣，皆一享，其禮差，又無取於四也。𥘉享或用馬，或用虎豹之皮。其次享三牲，魚腊，籩豆之實，龜也，今也。丹漆、𢇁纊，竹箭也，其餘無常貨。此地物非一國所能有，唯所有分爲三享，皆以璧帛致之。"
                },
                {
                    "paragraph": "奉束帛，匹馬卓上，九馬隨之。中庭西上，奠幣，再拜稽首。",
                    "zhushu": "卓，讀如卓王孫之卓。卓猶的也。以素的一馬以爲上，書其國名，後當識其何産也。馬必十匹者，不敢斥王之乗用成數，敬也。"
                },
                {
                    "paragraph": "𢷤者曰：予一人將受之。",
                    "zhushu": "亦言王欲親受之。"
                },
                {
                    "paragraph": "侯氏升致命，王撫玉。侯氏降自西階，東面授宰幣，西階前再拜稽首，以馬出授人，九馬隨之。",
                    "zhushu": "王不受玉，撫之而巳。輕財也。以馬出，隨侯氏出，授王人於外也。王不使人受馬者，主于享。王之尊益君，侯氏之卑益臣。"
                },
                {
                    "paragraph": "事畢，",
                    "zhushu": "三享訖。"
                },
                {
                    "paragraph": "乃右肉𥘵于廟門之東，乃入門右，北面立，告聽事。",
                    "zhushu": "右肉𥘵者，刑宜施於右也。凡以禮事者，左祖入，更從右者，臣益純也。告聽事者，告王以國所用爲罪之事也。易曰：折其右肱，无咎。"
                },
                {
                    "paragraph": "𢷤者謁諸天子，天子辭於侯氏曰：伯父無事，歸寧。乃拜。",
                    "zhushu": "謁，告。寧，安也。乃猶女也。"
                },
                {
                    "paragraph": "侯氏再拜稽首，出自屏南，適門西，遂入門左，北面立。王勞之，再拜稽首。𢷤者延之，曰：升。升成拜。降出。",
                    "zhushu": "王辭之，不即左者，當出隱於屏而襲之也。天子外屏勞之，勞其道勞也。"
                },
                {
                    "paragraph": "天子賜侯氏以車服，迎于外門外，再拜。",
                    "zhushu": "賜車者，同姓以全路，異姓以象路。服則衮也，鷩也，毳也。古文曰迎于門外也。"
                },
                {
                    "paragraph": "路先設，西上，路下四，亞之，重賜無數，在車南。",
                    "zhushu": "路謂車也。凡君所乗車曰路。路下四，謂乗馬也。亞之，次車而東也。詩云：君子來朝，何錫予之？雖無予之，路車乗馬。又何與之？玄衮及黼。重猶善也。所加賜善物，多少由恩也。春秋傳曰：重錦三十兩。"
                },
                {
                    "paragraph": "諸公奉篋服，加命書于其上。升自西階，東面，大史是右。",
                    "zhushu": "言諸公者，王同時分命之，而使賜侯氏也。右讀如周公右王之右是。右者，始隨入於升東面，乃居其右。古文是爲氏也。"
                },
                {
                    "paragraph": "侯氏升，西面立。大史述命。",
                    "zhushu": "讀王命書也。"
                },
                {
                    "paragraph": "侯氏降兩階之間，北面再拜稽首，",
                    "zhushu": "受命。"
                },
                {
                    "paragraph": "升，成拜。",
                    "zhushu": "大史辭之降也。春秋傳曰：且有後命，以伯舅耋老母下拜。此辭之𩔖。"
                },
                {
                    "paragraph": "大史加書于服上，侯氏受。",
                    "zhushu": "受篋服。"
                },
                {
                    "paragraph": "使者出，侯氏送，再拜。儐使者，諸公賜服者，束帛、四馬，儐大史亦如之。",
                    "zhushu": "旣云：拜送。乃言儐使者以勞有成禮，畧而遂言。"
                },
                {
                    "paragraph": "同姓大國則曰伯父，其異姓則曰伯舅。同姓小邦則曰叔父，其異姓小邦則曰叔舅。",
                    "zhushu": "據此禮云伯父同姓大邦而言。"
                },
                {
                    "paragraph": "饗禮乃歸。",
                    "zhushu": "禮謂食燕也。王或不親，以其禮幣致之，畧言饗禮，互文也。掌客職曰：上公三饗三食三燕，侯伯再饗再食再燕，子男一饗一食一燕。"
                },
                {
                    "paragraph": "諸侯覲於天子，爲宫方三百歩，四門，壇十有二㝷，深四尺，加方明于其上。",
                    "zhushu": "四時朝覲，受之於廟，此謂時㑹，殷同也。宫謂壝土爲埒，以象墻壁也。爲宫者於國外，春㑹同則於東方，夏㑹同則於南方，秋㑹同則於西方，冬㑹同則於北方。八尺曰㝷，十有二㝷則方九十六尺也。深謂髙也，從上曰深。司儀職曰：爲壇三成，成猶重也。三重者，自下差之爲三等，而上有堂焉。堂上方二丈四尺，上等、中等、下等，毎面十二尺。方明者，上下四方神明之象也。上下四方之神者，所謂神明也。㑹同而盟，明神監之，則謂之天之司盟。有象者，猶宗廟之有主乎。王廵守，至于方嶽之下，諸侯㑹之，亦爲此宫以見之。司儀職曰：將㑹諸侯，則㑹爲壇三成，宫旁一門，詔王儀，南郷見諸侯也。"
                },
                {
                    "paragraph": "方明者，木也。方四尺，設六色，東方青，南方赤，西方白，北方黒，上玄下黃。設六玉，上圭下璧，南方璋，西方琥，北方璜，東方圭。",
                    "zhushu": "六色象其神，六玉以禮之，上宜以蒼璧，下宜以黃琮，而不以者，則上下之神非天地之至貴者也。設玉者，刻其木而著之。"
                },
                {
                    "paragraph": "上介皆奉其君之旂，置于宫，尚左。公、侯、伯、子、男，皆就其旂而立。",
                    "zhushu": "置於宮者，建之，豫爲其君見王之位也。諸公中階之前，北面東上。諸侯東階之東，西面北上。諸伯西階之西，東面北上。諸子門東，北面東上。諸男門西，北面東上。尚左建旂，公東上，侯先伯，伯先子，子先男，而位皆上東方也。諸侯入壝門，或左或右，各就其旂而立。王降階，南郷見之，三揖，土揖庶姓，時揖異姓，天揖同姓。見揖，位乃定。古文尚作上。"
                },
                {
                    "paragraph": "四傳𢷤，",
                    "zhushu": "王旣揖五者升壇設𢷤，升諸侯以㑹同之禮。其奠瑞玉及享幣，公拜於上等，侯伯於中等，子男於下等。𢷤者毎延之升堂致命，王受玉，撫玉，降拜於下等，及請事勞，皆如覲禮，是以記之。覲云四傳，𢷤者毎一位畢，𢷤者以告，乃更陳列而升。其次公也，侯也、伯也，各一位。子男俠門而俱東上，亦一位也。至庭乃設𢷤，則諸侯初入門，王官之伯帥之耳。古文傳作傳。"
                },
                {
                    "paragraph": "天子乗龍，載大斾，象日月，升龍、降龍。出，拜日於東門之外，反祀方明。",
                    "zhushu": "此謂㑹同以春者也。馬八尺以上爲龍。大斾，大常也。王建大常，縿首畫日月，其下及旒交畫升龍、降龍。朝事儀曰：天子冕而執鎮圭，尺有二寸，繅籍尺有二寸，搢大圭，乗大路，建大常，十有二旒，樊纓十有二就，貳車十有二乗。帥諸侯而朝日於東郊，所以教尊尊也。退而朝諸侯。由此二者言之，己祀方明，乃以㑹同之禮見諸侯也。凡㑹同者，不恊而盟。司盟職曰：凡邦國有疑㑹同，則掌其盟約之載書及其禮儀，北面詔明神。旣盟則藏之。言北面詔明神，則明神有象也。象者，其方明乎？及盟時，又加於壇上，乃以載辭告焉。詛祝掌其祝號。"
                },
                {
                    "paragraph": "禮日於南門外，禮月與四瀆於北門外，禮山川丘陵於西門外。",
                    "zhushu": "此謂㑹同以夏冬秋者也。變拜言禮者，客祀也。禮月於北郊者，月，太隂之精，以爲地神也。盟神必云日月山川焉者，尚著明也。詩曰：謂子不信，有如皦日。春秋傳曰：縱子忘之，山川神祗其忘諸乎？比皆用明神爲信也。"
                },
                {
                    "paragraph": "祭天，燔柴；祭山、丘陵，升；祭川，沈，祭地瘞。",
                    "zhushu": "升沉必就祭者也。就祭，則是謂王廵守及諸侯之盟祭也。其盟愒其著明者，燔柴升沉瘞，祭禮終矣，備矣。郊特牲曰：郊之祭也，迎長日之至也，大報天而主日也。宗伯職曰：以實柴祀日月星辰。則燔柴祭天，謂祭日也。柴爲祭日，則祭地。瘗者，祭月也。日月而云天地，靈之也。王制曰：王廵守至於岱宗，柴。是王廵守之盟，其神主日也。春秋傳曰：晉文公爲踐土之盟，而傳云山川之神，是諸侯之盟，其神主山川也。月者，太隂之精，上爲天使臣，道莫貴焉。是王官之伯，㑹諸侯而盟，其神主月與？古文瘗作殪。"
                },
                {
                    "paragraph": "設几侯于東箱，",
                    "zhushu": "王即席，乃設之也。東箱，東夾之前，相翔待事之處。"
                },
                {
                    "paragraph": "偏駕，不入王門，",
                    "zhushu": "左旁與巳同曰偏，同姓金路，異姓象路，四衛革輅，蕃國木輅。駕之與王同，謂之偏駕。不入王門，乗墨車以朝是也。偏駕之車，舎之於館與？"
                },
                {
                    "paragraph": "奠圭于繅上。",
                    "zhushu": "謂釋於地也"
                }
            ]
        },
        {
            "name": "䘮服第十一",
            "paragraphs": [
                {
                    "paragraph": "䘮服第十一",
                    "zhushu": "",
                    "type": 1
                },
                {
                    "paragraph": "䘮服，斬衰裳，苴、絰、杖，絞帶，冠繩纓，菅屨者。",
                    "zhushu": "者者，明爲下出也。凢服，上曰衰，下曰裳。麻在首在要，皆曰絰。絰之言實也，明孝子有忠實之心，故爲制此服焉。首絰象緇布冠之缺項，要絰象大帶，又有絞帶，象革帶。齊衰以下用布。"
                },
                {
                    "paragraph": "傳曰：斬者何？不緝也。苴絰者，麻之有蕡者也。苴絰，大搹，左夲在下，去五分一以爲帶。齊衰之絰，斬衰之帶也，去五分一以爲帶。大功之絰，齊衰之帶也，去五分一以爲帶。小功之絰，大功之帶也，去五分一以爲帶。緦麻之絰，小功之帶也，去五分一以爲帶。苴杖，竹也。削杖，桐也。杖各分其心，皆下本。杖者何？爵也。無爵而杖者何？擔主也。非主而杖者何？輔病也。童子何以不杖？不能病也。婦人何以不杖？亦不能病也。絞帶者，繩帶也。冠纓，纓條屬，右縫。冠六升，外畢，鍜而勿灰，衰三升。菅屨者，菅菲也。外納。居倚廬，寢苫，枕塊，哭，晝夜無時。歠粥，朝一溢米，夕一溢米。寢不說絰帶，旣虞，翦屏柱楣。寢有席，食䟽食水飲，朝一哭，夕一哭而巳。旣練舎外寢，始食菜果，飯素食，哭無時。",
                    "zhushu": "盈手曰搹。搹，扼也。中人之扼，圍九寸，以五分一爲殺者，象五服之數也。爵，謂天子、諸侯，𨜮大夫士也。無爵，謂庻人也。擔猶假也。無爵者假之以杖，尊其爲主也。非主，謂衆子也。屬猶著也。通屈一條繩爲武，垂下爲纓，著之冠也。布八十縷爲升。升字當爲登。登，成也。今之禮皆以登爲升，俗誤巳行久矣。雜記曰：䘮冠條屬，以別吉凶。三年之練冠，亦條屬右縫，小功以下左縫。外畢者，冠前後屈而出縫於武也。二十兩曰溢，爲米一升二十四分升之一。楣謂之梁，柱楣所謂梁闇。䟽猶麤也。舎外寢於中門之外，屋下壘墼爲之，不𡍼。墍，所謂堊室也。素猶故也，謂復平生時食也。斬衰不書受月者，天子、諸侯、卿大夫士虞卒哭異數。"
                },
                {
                    "paragraph": "父傳曰：爲父何以斬衰也？父至尊也。諸侯爲天子。傳曰：天子至尊也。君傳曰：君，至尊也。",
                    "zhushu": "天子諸侯及𨜮大夫有地者，皆曰君。"
                },
                {
                    "paragraph": "父爲長子，",
                    "zhushu": "不言適子，通上下也。亦言立適以長。"
                },
                {
                    "paragraph": "傳曰：何以三年也？正體於上，又乃將所傳重也。庶子不得爲長子三年，不繼祖也。",
                    "zhushu": "此言爲父後者，然後爲長子三年，重其當先祖之正體，又以其將代巳爲宗廟主也。庶子者，爲父後者之弟也。言庶者，逺，別之也。小記曰：不繼祖與禰。此但言祖不言禰，容祖禰共廟。"
                },
                {
                    "paragraph": "爲人後者，傳曰：何以三年也？受重者必以尊服服之，何如而可爲之後？同宗則可爲之後。何如而可以爲人後？支子可也。爲所後者之祖父母。妻，妻之父母昆弟，昆弟之子若子。",
                    "zhushu": "若子者，爲所爲後之親，如親子。"
                },
                {
                    "paragraph": "妻爲夫。傳曰：夫，至尊也。妾爲君。傳曰：君，至尊也。",
                    "zhushu": "妾謂夫爲君者，不得體之，加尊之也，雖士亦然。"
                },
                {
                    "paragraph": "女子子在室，爲父",
                    "zhushu": "女子子者，子，女也，別於男子也。言在室者，謂巳許嫁。"
                },
                {
                    "paragraph": "布緫箭笄，髽衰三年。",
                    "zhushu": "此妻妾、女子子䘮服之異於男子者。總，束髮。謂之總者，旣束其本，又總其末。箭笄，篠竹也。髽，露紒也，猶男子之括髮。斬衰括髮以麻，則髽亦用麻。以麻者，自項而前，交於額上，卻繞紒，如著幓頭焉。小記曰：男子冠而婦人笄，男子免而婦人髽。凢服，上曰衰，下曰裳。此但言衰不言裳，婦人不殊裳。衰如男子衰，下如深衣，深衣則衰無帶，下又無衽。"
                },
                {
                    "paragraph": "傳曰：總六升，長六寸。箭笄長尺，吉笄尺二寸。",
                    "zhushu": "總六升者，首飾象冠數，長六寸，謂出紒後所垂爲飾也。"
                },
                {
                    "paragraph": "子嫁，反在父之室，爲父三年。",
                    "zhushu": "謂遭䘮後而出者，始服齊衰期，出而虞，則受以三年之䘮。受旣虞而出，則小祥亦如之。旣除䘮而出，則巳凢。女行於大夫以上曰嫁，行於士庶人曰適人。"
                },
                {
                    "paragraph": "公士大夫之衆臣，爲其君布帶、繩屨。",
                    "zhushu": "士𨜮士也。公𨜮大夫，厭於天子諸侯，故降其衆臣，布帶繩屨，貴臣得伸，不奪其正。"
                },
                {
                    "paragraph": "傳曰：公𨜮，大夫室老，士貴臣，其餘皆衆臣也。君，謂有地者也。衆臣杖，不以即位。近臣，君服斯服矣。繩屨者，繩菲也。",
                    "zhushu": "室老，家相也。士，邑宰也。近臣，閽寺之屬。君，嗣君也。斯，此也。近臣從君䘮服，無所降也。繩菲，今時不借也。"
                },
                {
                    "paragraph": "䟽衰裳，齊，牡麻絰，冠，布纓，削杖，布帶，䟽屨三年者。",
                    "zhushu": "䟽，猶麤也。"
                },
                {
                    "paragraph": "傳曰：齊者何？緝也。牡麻者，枲麻也。牡麻絰，右本在上。冠者，沽功也。䟽屨者，藨蒯之菲也。",
                    "zhushu": "沽猶麤也。冠尊，加其麤麤。功，大功也。齊衰不書受月者，亦天子諸侯𨜮，大夫士虞卒哭異數。"
                },
                {
                    "paragraph": "父卒則爲母，",
                    "zhushu": "尊得伸也。"
                },
                {
                    "paragraph": "繼母如母。傳曰：繼母何以如母？繼母之配父，與因母同，故孝子不敢殊也。",
                    "zhushu": "因，猶親也。"
                },
                {
                    "paragraph": "慈母如母。傳曰：慈母者？何也？傳曰：妾之無子者，妾子之無母者。父命妾曰：女以爲子。命子曰：女以爲母。若是，則生養之，終其身如母，死則䘮之三年如母。貴父之命也。",
                    "zhushu": "此主謂大夫士之妾。妾子之無母，父命爲母子者，其使養之，不命爲母子，則亦服庶母慈巳之服可也。大夫之妾子，父在爲母大功，則士之妾子爲母期矣。父卒則皆得伸也。"
                },
                {
                    "paragraph": "母爲長子。傳曰：何以三年也？父之所不降，母亦不敢降也。",
                    "zhushu": "不敢降者，不敢以巳尊降祖禰之正體。"
                },
                {
                    "paragraph": "䟽衰裳，齊，牡麻絰，冠，布纓，削杖，布帶，䟽屨，期者。傳曰：問者曰：何冠也？曰：齊衰、大功，冠其受也。緦麻、小功，冠其衰也。帶緣各視其冠。",
                    "zhushu": "問之者，見斬衰有二，其冠同。今齊衰有四章，不知其冠之異同爾。縁如深衣之縁。今文無冠布纓。"
                },
                {
                    "paragraph": "父在爲母。傳曰：何以期也？屈也。至尊在，不敢伸其私尊也。父必三年然後娶，逹子之志也。妻，傳曰：爲妻何以期也？妻至親也。",
                    "zhushu": "適子父在，則爲妻不杖。以父爲之主也。服問曰：君所主，夫人、妻、大子、適婦，父在，子爲妻以杖。卽位。謂庶子。"
                },
                {
                    "paragraph": "出妻之子爲母。",
                    "zhushu": "出，猶去也。"
                },
                {
                    "paragraph": "傳曰：出妻之子爲母期。則爲外祖父母無服。傳曰：絶族無施服。親者屬。出妻之子爲父後者，則爲出母無服。傳曰：與尊者爲一體，不敢服其私親也。",
                    "zhushu": "在旁而及曰施。親者屬。母子至親無絶道。"
                },
                {
                    "paragraph": "父卒，繼母嫁，從，爲之服，報。傳曰：何以期也？貴終也。",
                    "zhushu": "嘗爲母子，貴終其恩。"
                },
                {
                    "paragraph": "不杖麻屨者，",
                    "zhushu": "此亦齊衰，言其異於上。"
                },
                {
                    "paragraph": "祖父母。傳曰：何以期也？至尊也。世父母、叔父母。傳曰：世父、叔父何以期也？與尊者一體也。然則昆弟之子何以亦期也？旁尊也，不足以加尊焉，故報之也。父子一體也，夫妻一體也，昆弟一體也。故父子首足也，夫妻牉合也。昆弟，四體也。故昆弟之義無分，然而有分者，則辟子之私也。子不私其父，則不成爲子。故有東宫，有西宫，有南宫，有北宫，異居而同財，有餘則歸之宗，不足則資之宗。世母、叔母何以亦期也？以名服也。",
                    "zhushu": "宗者，世父爲小宗，典宗事者。資，取也。爲姑妹，妹在室亦如之。"
                },
                {
                    "paragraph": "大夫之適子爲妻。傳曰：何以期也？父之所不降，子亦不敢降也。何以不杖也？父在則爲妻不杖。",
                    "zhushu": "大夫不以尊降適婦者，重適也。凢不降者，謂如其親服服之。降有四品：君、大夫以尊降，公子、大夫之子以厭降，公之昆弟以旁尊降，爲人後者、女子子嫁者以出降。"
                },
                {
                    "paragraph": "昆弟",
                    "zhushu": "昆，兄也。爲姊妹。在室亦如之。"
                },
                {
                    "paragraph": "爲衆子：",
                    "zhushu": "衆子者，長子之弟及妾子、女子子在室亦如之。士謂之衆子，未能逺别也。大夫則謂之庶子，降之爲大功。天子國君不服之。内則曰：冡子未食而見，必執其右手。適子庶子巳食而見，必循其首。"
                },
                {
                    "paragraph": "昆弟之子。傳曰：何以期也？報之也。",
                    "zhushu": "檀弓曰：䘮服，兄弟之子猶子也。蓋引而進之。"
                },
                {
                    "paragraph": "大夫之庶子爲適昆弟。",
                    "zhushu": "兩言之者，適子或爲兄，或爲弟。"
                },
                {
                    "paragraph": "傳曰：何以期也？父之所不降，子亦不敢降也。",
                    "zhushu": "大夫雖尊，不敢降其適，重之也。適子爲庶昆弟。庶昆弟相爲，亦如大夫爲之。"
                },
                {
                    "paragraph": "適孫。傳曰：何以期也？不敢降其適也。有適子者無適孫，孫婦亦如之。",
                    "zhushu": "周之道，適子死則立適孫，是適孫將上爲祖後者也。長子在，則皆爲庶孫耳。孫婦亦如之。適婦在，亦爲庶孫之婦。凢父於將爲後者，非長子，皆期也。"
                },
                {
                    "paragraph": "爲人後者爲其父母，報。傳曰：何以期也？不貳斬也。何以不貳斬也？持重於大宗者，降其小宗也。爲人後者孰後？後大宗也。曷爲後大宗？大宗者，尊之統也。禽獸知母而不知父。野人曰：父母何算焉？都邑之士，則知尊禰矣，大夫及學士，則知尊祖矣。諸侯及其大祖，天子及其始祖之所自出。尊者尊統上，卑者尊統下。大宗者，尊之統也。大宗者，收族者也，不可以絶，故族人以支子後大宗也。適子不得後大宗。",
                    "zhushu": "都邑之士，則知尊禰，近政化也。大祖，始封之君。始祖者，感神靈而生，若稷、契也。自，由也，及始祖之所由出，謂祭天也。上猶逺也，下猶近也。收族者，謂别親䟽，序昭穆。大傳曰：繼之以姓而弗别，綴之以食而弗殊，雖百世昬姻不通者，周道然也。"
                },
                {
                    "paragraph": "女子子適人者，爲其父母昆弟之爲父後者。傳曰：爲父何以期也？婦人不貳斬也。婦人不貳斬者？何也？婦人有三從之義，無專用之道。故未嫁從父，旣嫁從夫，夫死從子。故父者子之天也，夫者，妻之天也。婦人不貳斬者，猶曰不貳天也，婦人不能貳尊也。爲昆弟之爲父後者，何以亦期也？婦人雖在外，必有歸宗，曰小宗，故服期也。",
                    "zhushu": "從者，從其敎。令歸宗者，父雖卒，猶自歸宗。其爲父後服重者，不自絶於其族𩔖也。曰小宗者，言是乃小宗也。小宗，明非一也。小宗有四，丈夫婦人之爲小宗，各如其親之服，辟大宗。"
                },
                {
                    "paragraph": "繼父同居者，傳曰：何以期也？傳曰：夫死，妻稺，子幼。子無大功之親，與之適人，而所適者亦無大功之親，所適者以其貨財爲之築宫廟，歲時使之祀焉，妻不敢與焉。若是，則繼父之道也。同居則服齊衰期，異居則服齊衰三月。必甞同居，然後爲異居。未甞同居，則不爲異居，",
                    "zhushu": "妻稺，謂年未滿五十。子幼，謂年十五巳下。子無大功之親，謂同財者也。爲之築宫廟於家門之外，神不歆，非族妻不敢與焉。恩雖至親，族巳絶矣。夫不可二，此以恩服爾。未甞同居，則不服之。"
                },
                {
                    "paragraph": "爲夫之君。傳曰：何以期也？從服也。姑姊妹女子子適人無主者，姑姊妹報。傳曰：無主者，謂其無祭主者也。何以期也？爲其無祭主故也。",
                    "zhushu": "無主後者，人之所哀憐，不忍降之。"
                },
                {
                    "paragraph": "爲君之父母。妻：長子祖父母。傳曰：何以期也？從服也。父母長子，君服斬，妻則小君也。父卒，然後爲祖後者服斬。",
                    "zhushu": "此爲君矣，而有父若祖之䘮者，謂始封之君也。若是繼體，則其父若祖有廢疾不立。父卒者，父爲君之孫冝嗣位而早卒，今君受國於曾祖。"
                },
                {
                    "paragraph": "妾爲女君。傳曰：何以期也？妾之事女君。與婦之事舅姑等。",
                    "zhushu": "女君，君適妻也。女君於妾無服，報之則重，降之則嫌。"
                },
                {
                    "paragraph": "婦爲舅姑。傳曰：何以期也？從服也。夫之昆弟之子。",
                    "zhushu": "男女皆是。"
                },
                {
                    "paragraph": "傳曰：何以期也？報之也。公妾大夫之妾爲其子。傳曰：何以期也？妾不得體君，爲其子得遂也。",
                    "zhushu": "此言二妾不得從於女君尊降其子也。女君與君一體，唯爲長子三年，其餘以尊降之，與妾子同也。"
                },
                {
                    "paragraph": "女子子爲祖父母。傳曰：何以期也？不敢降其祖也。",
                    "zhushu": "經似在室，傳似已嫁，明雖有出，道猶不降。"
                },
                {
                    "paragraph": "大夫之子爲世父母、叔父母、子、昆弟、昆弟之子、姑姊妹。女子子無主者爲大夫命婦者，唯子不報。傳曰：大夫者，其男子之爲大夫者也。命婦者，其婦人之爲大夫妻者也。無主者，命婦之無祭主者也。何以言唯子不報也？女子子適人者，爲其父母期，故言不報也。言其餘皆報也。何以期也？父之所不降，子亦不敢降也。大夫曷爲不降命婦也？夫尊於朝，妻貴於室矣。",
                    "zhushu": "命者，加爵服之名。自士至上公凡九等。君命其夫，則后夫人亦命其妻矣。此所爲者凢？六命夫、六命婦，無主者，命婦之無祭主，謂姑姊妹女子子也。其有祭主者如衆人，唯子不報，男女同不報爾。傳以爲主謂女子子，似失之矣。大夫曷爲不降命婦？據大夫於姑姊妹女子子旣以出降，其適士者，又以尊降在小功也。夫尊於朝，與巳同，妻貴於室，從夫爵也。"
                },
                {
                    "paragraph": "大夫爲祖父母，適孫爲士者。傳曰：何以期也？大夫不敢降其祖與適也。",
                    "zhushu": "不敢降其祖與適，則可降其旁親也。"
                },
                {
                    "paragraph": "公妾以及士妾爲其父母。傳曰：何以期也？妾不得體君，得爲其父母遂也。",
                    "zhushu": "然則女君有以尊降其父母者與？春秋之義，雖爲天王后，猶曰吾季姜，是言子尊不加於父母。此傳似誤矣。禮，妾從女君而服其黨服。是嫌不自服其父母，故以明之。"
                },
                {
                    "paragraph": "䟽衰裳齊，牡麻絰，無受者。",
                    "zhushu": "無受者，服是服而除，不以輕服受之。不著月數者，天子諸侯葬異月也。小記曰：齊衰三月，與大功同者，繩屨。"
                },
                {
                    "paragraph": "寄公爲所寓。",
                    "zhushu": "寓，亦寄也。爲所寄之國君服。"
                },
                {
                    "paragraph": "傳曰：寄公者何也？失地之君也。何以爲所寓服齊衰三月也？言與民同也。",
                    "zhushu": "諸侯五月而葬，而服齊衰三月者，三月而藏其服，至葬又反服之，旣葬而除之。"
                },
                {
                    "paragraph": "丈夫婦人爲宗子、宗子之母妻。",
                    "zhushu": "婦人、女子子在室及嫁歸宗者也。宗子繼别之後，百世不遷，所謂大宗也。"
                },
                {
                    "paragraph": "傳曰：何以服齊衰三月也？尊祖也。尊祖故敬宗，敬宗者，尊祖之義也。宗子之母在，則不爲宗子之妻服也。爲舊君，君之母妻。傳曰：爲舊君者孰謂也？仕焉而巳者也。何以服齊衰三月也？言與民同也。君之母、妻，則小君也。",
                    "zhushu": "仕焉而巳者，謂老若有廢疾而致仕者也。爲小君服者，恩深於民。"
                },
                {
                    "paragraph": "庶人爲國君，",
                    "zhushu": "不言民而言庶人，庶人或有在官者。天子畿内之民，服天子亦如之。"
                },
                {
                    "paragraph": "大夫在外，其妻長子爲舊國君。",
                    "zhushu": "在外待放巳去者。"
                },
                {
                    "paragraph": "傳曰：何以服齊衰三月也？妻，言與民同也。長子，言未去也。",
                    "zhushu": "妻雖從夫而出，古者大夫不外娶，婦人歸宗，往來猶民也。春秋傳曰：大夫越竟逆女，非禮。君臣有合離之義，長子去，可以無服。"
                },
                {
                    "paragraph": "繼父不同居者",
                    "zhushu": "甞同居，今不同。"
                },
                {
                    "paragraph": "曾祖父母。傳曰：何以齊衰三月也？小功者，兄弟之服也。不敢以兄弟之服服至尊也。",
                    "zhushu": "正言小功者，服之數盡於五，則高祖冝緦麻，曾祖冝小功也。據祖期，則曾祖冝大功，高祖冝小功也。高祖、曾祖皆有小功之差，則曾孫、玄孫爲之服同也。重其衰麻，尊尊也。減其日月，恩殺也。"
                },
                {
                    "paragraph": "大夫爲宗子。傳曰：何以服齊衰三月也？大夫不敢降其宗也。舊君。",
                    "zhushu": "大夫待放未去者。"
                },
                {
                    "paragraph": "傳曰：大夫爲舊君，何以服齊衰三月也？大夫去君，歸其宗廟，故服齊衰三月也。言與民同也。何大夫之謂乎？言其以道去君而猶未絶也。",
                    "zhushu": "以道去君爲三諌，不從，待放於郊未絶者，言爵禄尚有列於朝，出入有詔於國，妻子自若民也。"
                },
                {
                    "paragraph": "曾祖父母爲士者，如衆人。傳曰：何以齊衰三月也？大夫不敢降其祖也。女子子嫁者、未嫁者爲曾祖父母。傳曰：嫁者，其嫁於大夫者也。未嫁者，其成人而未嫁者也。何以服齊衰三月？不敢降其祖也。",
                    "zhushu": "言嫁於大夫者，明雖尊猶不降也。成人，謂年二十巳笄醴者也。此著不降，明有所降。"
                },
                {
                    "paragraph": "大功布衰裳，牡麻絰。無受者，",
                    "zhushu": "大功布者，其鍜治之功麤沽之。"
                },
                {
                    "paragraph": "子，女子子之長殤、中殤。",
                    "zhushu": "殤者，男女未冠笄而死，可殤者。女子子許嫁，不爲殤也。"
                },
                {
                    "paragraph": "傳曰：何以大功也？未成人也。何以無受也？䘮。成人者，其文縟䘮，未成人者，其文不縟。故殤之絰不樛垂，蓋未成人也。年十九至十六爲長殤，十五至十二爲中殤，十一至八歲爲下殤，不滿八歲以下皆爲無服之殤。無服之殤，以日易月，以日易月之殤，殤而無服。故子生三月則父名之，死則哭之，未名則不哭也。",
                    "zhushu": "縟猶數也。其文數者，謂變除之節也。不樛垂者，不絞其帶之垂者。雜記曰：大功巳上散帶，以日易月，謂生一月者，哭之一日也。殤而無服者，哭之而巳。爲昆弟之子，女子子亦如之。凢言子者，可以兼男女。又云女子子者，殊之以子關適庶也。"
                },
                {
                    "paragraph": "叔父之長殤、中殤，姑姊妹之長殤、中殤，昆弟之長殤、中殤，夫之昆弟之子女子子之長殤、中殤，適孫之長殤、中殤，大夫之庶子爲適昆弟之長殤、中殤。公爲適子之長殤、中殤，大夫爲適子之長殤、中殤。",
                    "zhushu": "公，君也。諸侯大夫不降適殤者，重適也。天子亦如之。"
                },
                {
                    "paragraph": "其長殤皆九月，纓絰；其中殤七月，不纓絰。",
                    "zhushu": "絰有纓者，爲其重也。自大功巳上絰有纓，以一條繩爲之。小功巳下絰無纓也。"
                },
                {
                    "paragraph": "大功布衰裳，牡麻絰，纓布帶。三月，受以小功衰，即葛九月者。",
                    "zhushu": "受，猶承也。"
                },
                {
                    "paragraph": "傳曰：大功布九升，小功布十一升。",
                    "zhushu": "此受之下也。以發傳者，明受盡於此也。又受麻絰以葛絰，間傳曰：大功之葛與小功之麻同凢。天子諸侯𨜮，大夫旣虞，士卒哭而受服。正言三月者，天子諸侯無大功，主於大夫士也。此雖有君，爲姑姊妹女子子嫁於國君者，非内䘮也。古文依此禮也。"
                },
                {
                    "paragraph": "姑、姊妹女子子適人者。傳曰：何以大功也？出也，",
                    "zhushu": "出必降之者，蓋有受我而厚之者。"
                },
                {
                    "paragraph": "從父昆弟",
                    "zhushu": "世父，叔父之子也。其姊妹在室亦如之。"
                },
                {
                    "paragraph": "爲人後者爲其昆弟。傳曰：何以大功也？爲人後者。降其昆弟也。庶孫",
                    "zhushu": "男女皆是下殤小功章曰。爲姪庶孫。丈夫婦人同。"
                },
                {
                    "paragraph": "適婦。",
                    "zhushu": "適婦，適子之妻。"
                },
                {
                    "paragraph": "傳曰：何以大功也？不降其適也。",
                    "zhushu": "婦言適者，從夫名。"
                },
                {
                    "paragraph": "女子子適人者爲衆昆弟",
                    "zhushu": "父在則同。父没乃爲父後者服期也。"
                },
                {
                    "paragraph": "姪丈夫婦人報。",
                    "zhushu": "爲姪，男女服同。"
                },
                {
                    "paragraph": "傳曰：姪者何也？謂吾姑者，吾謂之姪。夫之祖父母、世父母、叔父母。傳曰：何以大功也？從服也。夫之昆弟何以無服也？其夫屬乎父道者，妻皆母道也。其夫屬乎子道者，妻皆婦道也。謂弟之妻婦者，是嫂亦可謂之母乎？故名者，人治之大者也，可無愼乎？",
                    "zhushu": "道猶行也。言婦人棄姓無常秩，嫁於父行則爲母行，嫁於子行則爲婦行。謂弟之妻爲婦者，卑逺之，故謂之婦。嫂者，尊嚴之稱，是嫂亦可謂之母乎？嫂猶叟也。叟，老人稱也。是爲序男女之别爾。若巳以母婦之服服兄弟之妻，兄弟之妻以舅子之服服巳，則是亂昭穆之序也。治猶理也。父母兄弟夫婦之理，人倫之大者，可不愼乎？大傳曰：同姓從宗合族屬，異姓主名治際會，名著而男女有别。"
                },
                {
                    "paragraph": "大夫爲世父母、叔父母、子、昆弟、昆弟之子爲士者。",
                    "zhushu": "子謂庶子。"
                },
                {
                    "paragraph": "傳曰：何以大功也？尊不同也。尊同則得服其親服。",
                    "zhushu": "尊同。謂亦爲大夫者親服期。"
                },
                {
                    "paragraph": "公之庶昆弟、大夫之庶子爲母、妻、昆弟。",
                    "zhushu": "公之庶昆弟，則父卒也。大夫之庶子，則父在也。其或爲母，謂妾子也。"
                },
                {
                    "paragraph": "傳曰：何以大功也？先君餘尊之所厭，不得過大功也。大夫之庶子，則從乎大夫而降也。父之所不降，子亦不敢降也。",
                    "zhushu": "言從乎大夫而降，則於父卒，如國人也。昆弟，庶昆弟也。舊讀昆弟在下，其於厭降之義，宜蒙此傳也，是以上而同之。父所不降，謂適也。"
                },
                {
                    "paragraph": "皆爲其從父昆弟之爲大夫者。",
                    "zhushu": "皆者，言其互相爲服，尊同則不相降。其爲士者，降在小功，適子爲之亦如之。"
                },
                {
                    "paragraph": "爲夫之昆弟之婦人子適人者。",
                    "zhushu": "婦人子者，女子子也。不言女子子者，因出見恩䟽。"
                },
                {
                    "paragraph": "大夫之妾爲君之庶子。",
                    "zhushu": "下傳曰：何以大功也？妾爲君之黨服，得與女君同。指爲此也。妾爲君之長子亦三年，自爲其子期，異於女君也。士之妾爲君之衆子亦期。"
                },
                {
                    "paragraph": "女子子嫁者、未嫁者，爲世父母、叔父母、姑、姊妹。",
                    "zhushu": "舊讀合大夫之妾爲君之庶子、女子子嫁者、未嫁者，言大夫之妾爲此三人之服也。"
                },
                {
                    "paragraph": "傳曰：嫁者，其嫁於大夫者也。未嫁者，成人而未嫁者也。何以大功也？妾爲君之黨服，得與女君同。下言爲世父母、叔父母、姑、姊妹者，謂妾自服其私親也。",
                    "zhushu": "此不辭卽實爲妾遂自服其私親，當言其以明之。齊衰三月章曰：女子子嫁者、未嫁者爲曾祖父母。經與此同，足以明之矣。傳所云何以大功也？妾爲君之黨服，得與女君同，文爛在下爾。女子子成人者，有出道降旁親及將出者，明當及時也。"
                },
                {
                    "paragraph": "大夫、大夫之妻、大夫之子、公之昆弟爲姑、姊妹女子子嫁於大夫者。君爲姑姊妹女子子嫁於國君者。傳曰：何以大功也？尊同也。尊同則得服其親服。諸侯之子稱公子，公子不得禰先君。公子之子稱公孫，公孫不得祖諸侯。此自卑别於尊者也。若公子之子孫有封爲國君者，則世世祖是人也。不祖公子，此自尊別於卑者也。是故始封之君不臣諸父昆弟，封君之子不臣諸父而臣昆弟，封君之孫盡臣諸父昆弟。故君之所爲服，子亦不敢不服也。君之所不服，子亦不敢服也。",
                    "zhushu": "不得禰，不得祖者，不得立其廟而祭之也。𨜮大夫以下，祭其祖禰，則世世祖是人。不得祖公子者，後世爲君者祖。此受封之君，不得祀别子也。公子若在高祖以下，則如其親服，後世遷之，乃毀其廟爾。因國君以尊降其親，故終說此義云。"
                },
                {
                    "paragraph": "繐衰裳，牡麻絰、旣，葬除之者。傳曰：繐衰者何？以小功之繐也。",
                    "zhushu": "治其縷，如小功而成布，尊四升半。細其縷者，以恩輕也。升數少者，以服至也。凢布細而䟽者謂之繐。今南陽有鄧繐。"
                },
                {
                    "paragraph": "諸侯之大夫爲天子。傳曰：何以繐衰也？諸侯之大夫以時接見乎天子。",
                    "zhushu": "接猶會也。諸侯之大夫以時會見於天子而服之，則其士庶民不服可知。"
                },
                {
                    "paragraph": "小功布衰裳，澡麻帶絰。五月者，",
                    "zhushu": "澡者，治去莩垢，不絶其本也。小記曰：下殤小功，帶澡麻，不絶其本，屈而反以報之。"
                },
                {
                    "paragraph": "叔父之下殤，適孫之下殤、昆弟之下殤。大夫庶子爲適昆弟之下殤，爲姑姊妹女子子之下殤，爲人後者爲其昆弟從父昆弟之長殤。傳曰：問者曰中殤？何以不見也？大功之殤中從上，小功之殤中從下。",
                    "zhushu": "問者，據從父昆弟之下殤在緦麻也。大功、小功，皆謂服其成人也。大功之殤中從上，則齊衰之殤亦中從上也。此主謂大夫之爲殤者服也。凡不見者，以此求之也。"
                },
                {
                    "paragraph": "爲夫之叔父之長殤，",
                    "zhushu": "不見中殤者，中從下也。"
                },
                {
                    "paragraph": "昆弟之子、女子子、夫之昆弟之子、女子子之下殤。爲姪、庶孫、丈夫、婦人之長殤。大夫、公之昆弟、大夫之子爲其昆弟、庶子、姑姊妹、女子子之長殤。",
                    "zhushu": "大夫爲昆弟之長殤小功，謂爲士者若不仕者也。以此知爲大夫無殤服也。公之昆弟不言庶者，此無服，無所見也。大夫之子不言庶者，關適子亦服此殤也。云公之昆弟爲庶子之長殤，則知公之昆弟猶大夫。"
                },
                {
                    "paragraph": "大夫之妾爲庶子之長殤，",
                    "zhushu": "君之庶子。"
                },
                {
                    "paragraph": "小功布衰裳，牡麻絰，即葛五月者，",
                    "zhushu": "即，就也。小功輕，三月變麻，因故衰以就葛絰帶而五月也。間傳曰：小功之葛與緦之麻同。舊說小功以下吉，屨無絇也。"
                },
                {
                    "paragraph": "從祖祖父母，從祖父母報。",
                    "zhushu": "祖父之昆弟之親。"
                },
                {
                    "paragraph": "從祖昆弟、",
                    "zhushu": "父之從父昆弟之子。"
                },
                {
                    "paragraph": "從父姊妹",
                    "zhushu": "父之昆弟之女。"
                },
                {
                    "paragraph": "孫適人者、",
                    "zhushu": "孫者，子之子。女孫在室，亦大功也。"
                },
                {
                    "paragraph": "爲人後者。爲其姊妹。適人者",
                    "zhushu": "不言姑者，舉其親者，而恩輕者降可知。"
                },
                {
                    "paragraph": "爲外祖父母。傳曰：何以小功也？以尊加也。從母，丈夫婦人報。",
                    "zhushu": "從母，母之姊妹。"
                },
                {
                    "paragraph": "傳曰：何以小功也？以名加也。外親之服皆緦也。",
                    "zhushu": "外親異姓，正服不過緦。丈夫婦人姊妹之子，男女同。"
                },
                {
                    "paragraph": "夫之姑、姊妹、娣、姒婦，報。",
                    "zhushu": "夫之姑、姊妹，不殊在室及嫁者，因恩輕，略從降。"
                },
                {
                    "paragraph": "傳曰：娣姒婦者，弟長也。何以小功也？以爲相與居室中，則生小功之親焉。",
                    "zhushu": "娣姒婦者，兄弟之妻相名也。長婦謂稺婦爲娣婦，娣婦謂長婦爲姒婦。"
                },
                {
                    "paragraph": "大夫、大夫之子，公之昆弟爲從父昆弟。庶孫、姑姊妹、女子子適士者。",
                    "zhushu": "從父昆弟及庶孫，亦謂爲士者。"
                },
                {
                    "paragraph": "大夫之妾爲庶子適人者。",
                    "zhushu": "君之庶子，女子子也。庶女子子在室大功。其嫁於大夫亦大功。"
                },
                {
                    "paragraph": "庶婦，",
                    "zhushu": "夫將不受重者。"
                },
                {
                    "paragraph": "君母之父母、從母。",
                    "zhushu": "君母，父之適妻也。從母，君母之姊妹。"
                },
                {
                    "paragraph": "傳曰：何以小功也？君母在，則不敢不從服。君母不在則不服。",
                    "zhushu": "不敢不服者，恩實輕也。凡庶子爲君，毋如適子。"
                },
                {
                    "paragraph": "君子子爲庶母慈巳者。",
                    "zhushu": "君子子者，大夫及公子之適妻子。"
                },
                {
                    "paragraph": "傳曰：君子子者，貴人之子也。爲庶母何以小功也？以慈巳加也。",
                    "zhushu": "云君子子者，則父在也，父没則不服之矣。以慈巳加，則君子子亦以士禮爲庶母緦也。内則曰：異爲孺子，室於宫中，擇於諸母與可者，必求其寛𥙿、慈惠、温良、恭敬、愼而寡言者，使爲子師，其次爲慈母，其次爲保母，皆居子室，他人無事不往。又曰：大夫之子有食母，庶母慈巳者，此之謂也。其可者，賤於諸母，謂傅姆之屬也。其不慈巳，則緦可矣。不言師保，慈母居中，服之可知也。國君世子生，卜士之妻、大夫之妾，使食子。三年而出，見於公宫則劬。非慈母也，士之妻自養其子。"
                },
                {
                    "paragraph": "緦麻三月者。",
                    "zhushu": "緦麻布衰裳而麻絰帶也。不言衰絰，略輕服，省文。"
                },
                {
                    "paragraph": "傳曰：緦者，十五升抽其半，有事其縷，無事其布，曰緦。",
                    "zhushu": "謂之緦者，治其縷細如𢇁也。或曰：有𢇁，朝服用布，何衰用𢇁乎？抽猶去也。雜記曰：緦冠繰纓。"
                },
                {
                    "paragraph": "族曾祖父母、族祖父母、族父母、族昆弟、",
                    "zhushu": "族曾祖父者，曾祖昆弟之親也。族祖父者，亦高祖之孫，則高祖有服明矣。"
                },
                {
                    "paragraph": "庶孫之婦、庶孫之中殤，",
                    "zhushu": "庶孫者，成人大功，其殤中從上。此當爲下殤。言中殤者，字之誤爾。又諸言中者，皆連上下也。"
                },
                {
                    "paragraph": "從祖姑姊妹適人者，報。從祖父、從祖昆弟之長殤。",
                    "zhushu": "不見中殤者，中從下。"
                },
                {
                    "paragraph": "外孫，",
                    "zhushu": "女子子之子。"
                },
                {
                    "paragraph": "從父昆弟、姪之下殤，夫之叔父之中殤、下殤，",
                    "zhushu": "言中殤者，明中從下。"
                },
                {
                    "paragraph": "從母之長殤，報。庶子爲父後者爲其母。傳曰：何以緦也？傳曰：與尊者爲一體，不敢服其私親也。然則何以服緦也？有死於宫中者，則爲之三月不舉祭，因是以服緦也。",
                    "zhushu": "君卒，庶子爲母大功。大夫卒，庶子爲母三年也。士雖在，庶子爲母皆如衆人。"
                },
                {
                    "paragraph": "士爲庶母，傳曰：何以緦也？以名服也。大夫以上爲庶母無服。貴臣貴妾。傳曰：何以緦也？以其貴也。",
                    "zhushu": "此謂公士大夫之君也。殊其臣妾貴賤而爲之服。貴臣，室老士也。貴妾，姪娣也。天子諸侯降其臣妾無服。士卑無臣，則士妾又賤，不足殊，有子則爲之緦，無子則巳。"
                },
                {
                    "paragraph": "乳母，",
                    "zhushu": "謂養子者有他故，賤者代之。慈巳。"
                },
                {
                    "paragraph": "傳曰：何以緦也？以名服也。從祖昆弟之子、",
                    "zhushu": "族父母爲之服。"
                },
                {
                    "paragraph": "曾孫、",
                    "zhushu": "孫之子。"
                },
                {
                    "paragraph": "父之姑、",
                    "zhushu": "歸孫爲祖父之姊妹。"
                },
                {
                    "paragraph": "從母昆弟。傳曰：何以緦也？以名服也。甥，",
                    "zhushu": "姊妹之子。"
                },
                {
                    "paragraph": "傳曰：甥者何也？謂吾舅者。吾謂之甥。何以緦也？報之也。壻",
                    "zhushu": "女子子之夫也。"
                },
                {
                    "paragraph": "傳曰：何以緦？報之也。妻之父母。傳曰：何以緦？從服也。",
                    "zhushu": "從於妻而服之。"
                },
                {
                    "paragraph": "姑之子。",
                    "zhushu": "外兄弟也。"
                },
                {
                    "paragraph": "傳曰：何以緦？報之也。舅",
                    "zhushu": "母之昆弟。"
                },
                {
                    "paragraph": "傳曰：何以緦？從服也。",
                    "zhushu": "從於母而服之。"
                },
                {
                    "paragraph": "舅之子。",
                    "zhushu": "内兄弟也。"
                },
                {
                    "paragraph": "傳曰：何以緦？從服也。夫之姑姊妹之長殤。夫之諸祖父母，報",
                    "zhushu": "諸祖父者，夫之所爲小功。從祖祖父母，外祖父母。或曰曾祖父母。曾祖於曾孫之婦無服，而云報乎？曾祖父母，正服小功，妻從服緦。"
                },
                {
                    "paragraph": "君母之昆弟。傳曰：何以緦？從服也。",
                    "zhushu": "從於君母而舅服之也。君母在，則不敢不從服。君母卒，則不服也。"
                },
                {
                    "paragraph": "從父昆弟之子之長殤。昆弟之孫之長殤，爲夫之從父昆弟之妻。傳曰：何以緦也？以爲相與同室，則生緦之親焉。長殤、中殤降一等，下殤降二等，齊衰之殤中從上，大功之殤中從下。",
                    "zhushu": "同室者，不如居室之親也。齊衰大功，皆服其成人也。大功之殤中從下，則小功之殤亦中從下也。此主謂妻爲夫之親服也。凡不見者，以此求之。"
                },
                {
                    "paragraph": "記：公子爲其母練冠麻，麻衣縓緣，爲其妻縓冠葛絰帶，麻衣縓緣，皆旣。葬除之。",
                    "zhushu": "公子，君之庶子也。其或爲母，謂妾子也。麻者，緦麻之絰帶也。此麻衣者，如小功布深衣，爲不制衰裳變也。詩云：麻衣如雪。縓，淺絳也，一染謂之縓。練冠而麻衣縓縁，三年練之受飾也。檀弓曰：練，練衣，黃裏縓縁。諸侯之妾子厭於父，爲母不得伸，權爲制此服，不奪其恩也。爲妻縓冠葛絰帶，妻輕。"
                },
                {
                    "paragraph": "傳曰：何以不在五服之中也？君之所不服，子亦不敢服也。君之所爲服，子亦不敢不服也。",
                    "zhushu": "君之所不服，謂妾與庶婦也。君之所爲服，謂夫人與適婦也。諸侯之妾，貴者視𨜮，賤者視大夫，皆三月而葬。"
                },
                {
                    "paragraph": "大夫，公之昆弟。大夫之子，於兄弟降一等。",
                    "zhushu": "兄弟，猶言族親也。凢不見者，以此求之。"
                },
                {
                    "paragraph": "爲人後者於兄弟降一等，報於所爲後之兄弟之子。若子",
                    "zhushu": "言報者，嫌其爲宗子不降。"
                },
                {
                    "paragraph": "兄弟皆在他邦，加一等。不及知父母與兄弟居，加一等。",
                    "zhushu": "皆在他邦，謂行仕出遊。若辟仇不及知父母，父母早卒。"
                },
                {
                    "paragraph": "傳曰：何如則可謂之兄弟？傳曰：小功以下爲兄弟。",
                    "zhushu": "於此發兄弟傳者，嫌大功巳上又加也。大功己上，若皆在他國，則親自親矣。若不及知父母，則固同財矣。"
                },
                {
                    "paragraph": "朋友皆在他邦，袒免，歸則巳。",
                    "zhushu": "謂服無親者，當爲之主，毎至袒時則袒，袒則去冠，代之以免。舊說云：以爲免，象冠廣一寸。巳猶止也。歸有主則止也。主若幼少則未止。小記曰：大功者，主人之䘮，有三年者，則必爲之再祭，朋友虞袝而已。"
                },
                {
                    "paragraph": "朋友麻。",
                    "zhushu": "朋友雖無親，有同道之恩，相爲服緦之絰帶。檀弓曰：羣居則絰，出則否。其服弔服也。周禮曰：凡弔，當事則弁絰服。弁絰者，如爵弁而素，加環絰也。其服有三：錫衰也，緦衰也，疑衰也。王爲三公六𨜮錫衰，爲諸侯緦衰，爲大夫士疑衰。諸侯及𨜮大夫亦以錫衰爲弔服，當事乃弁絰，否則皮弁，辟天子也。士以緦衰爲䘮服，其弔服則疑衰也。舊說以爲士弔服，布上素下，或曰：素委貌冠加朝服。論語曰緇衣羔裘，又曰羔裘玄冠，不以弔，何朝服之有乎？然則二者皆有似也，此實疑衰也。其弁絰、皮弁之時，則如𨜮大夫然，又改其裳以素，辟諸侯也。朋友之相爲服卽，士弔服疑衰素裳。庶人不爵弁，則其弔服素冠委貌。"
                },
                {
                    "paragraph": "君之所爲兄弟服，室老降一等。",
                    "zhushu": "公士大夫之君。"
                },
                {
                    "paragraph": "夫之所爲兄弟服，妻降一等。庶子爲後者，爲其外祖父母、從母、舅無服，不爲後。如邦人。宗子孤爲殤，大功衰，小功衰，皆三月。親則月筭，如邦人。",
                    "zhushu": "言孤有不孤者，不孤，則族人不爲殤服服之也。不孤，謂父有廢疾，若年七十而老，子代主宗事者也。孤爲殤，長殤、中殤大功衰，下殤小功衰，皆如殤服而三月，謂與宗子絶屬者也。親，謂在五屬之内。筭，數也。月數如邦人者，與宗子有期之親者，成人服之齊衰期。長殤，大功衰九月，中殤，大功衰七月，下殤，小功衰五月。有大功之親者，成人服之齊衰三月，卒哭，受以大功衰九月。其長殤、中殤，大功衰五月；下殤，小功衰三月。有小功之親者，成人服之齊衰三月，卒哭，受以小功衰五月。其殤與絶屬者同。有緦麻之親者，成人及殤，皆與絶屬者同。"
                },
                {
                    "paragraph": "改葬緦，",
                    "zhushu": "謂墳墓以他故崩壞，將亡失尸柩也。言改葬者，明棺物毀敗，改設之如葬時也。其奠如大歛，從廟之廟，從墓之墓，禮宜同也。服緦者，臣爲君也，子爲父也，妻爲夫也。必服緦者，親見尸柩，不可以無服，緦三月而除之。"
                },
                {
                    "paragraph": "童子唯當室緦。",
                    "zhushu": "童子，未冠之稱也。當室者爲父後，承家事者爲家主，與族人爲禮。於有親者，雖恩不至，不可以無服也。"
                },
                {
                    "paragraph": "傳曰：不當室，則無緦服也。凡妾爲私兄弟，如邦人。",
                    "zhushu": "嫌厭降之也。私兄弟，自其族親也。然則女君有以尊降其兄弟者，謂士之女爲大夫妻，大夫之女爲諸侯夫人，諸侯之女爲天王后也。父卒，昆弟之爲父後者宗子，亦不敢降也。"
                },
                {
                    "paragraph": "大夫弔於命婦，錫衰。命婦弔於大夫，亦錫衰。",
                    "zhushu": "弔於命婦，命婦死也。弔於大夫，大夫死也。小記曰：諸侯弔，必皮弁錫衰。服問曰：公爲𨜮大夫錫衰以居，出亦如之，當事則弁絰。大夫相爲亦然。爲其妻，往則服之，出則否。"
                },
                {
                    "paragraph": "傳曰：錫者何也？麻之有錫者也。錫者，十五升抽其半。無事其縷，有事其布，曰錫。",
                    "zhushu": "謂之錫者，治其布，使之滑易也。不錫者，不治其縷，哀在内也。緦者不治其布，哀在外。君及𨜮，大夫弔，士雖當事，皮弁錫衰而巳。士之相弔，則如朋友服矣，疑衰素裳。凡婦人相弔，吉笄無首，素緫。"
                },
                {
                    "paragraph": "女子子適人者爲其父母，婦爲舅姑，惡笄，有首以髽。卒哭，子折笄首以笄，布緫。",
                    "zhushu": "言以髽，則髽有著笄者明矣。"
                },
                {
                    "paragraph": "傳曰：笄有首者，惡笄之有首也。惡笄者，櫛笄也。折笄首者，折吉笄之首也。吉笄者，象笄也。何以言子折笄首而不言婦？終之也。",
                    "zhushu": "櫛笄者，以櫛之木爲笄，或曰榛笄有首者，若今時刻鏤摘頭矣。卒哭而䘮之，大事畢，女子子可以歸於夫家，而著吉笄。吉笄尊，變其尊者，婦人之義也。折其首者，爲其大飾也，據在夫家宜言。婦終之者，終子道於父母之恩。"
                },
                {
                    "paragraph": "妾爲女君，君之長子惡笄，有首，布緫。凡衰，外削幅，裳内削幅，幅三袧。",
                    "zhushu": "削猶殺也。大古冠布衣布，先知爲上，外殺其幅，以便體也。後知爲下，内殺其幅，稍有飾也。後世聖人易之，以此爲䘮服。袧者，謂辟兩側，空中央也。祭服、朝服，辟積無數，凡裳前三幅，後四幅也。"
                },
                {
                    "paragraph": "若齊，裳内衰外",
                    "zhushu": "齊，緝也。凡五服之衰，一斬匹緝。緝裳者，内展之，緝衰者，外展之。"
                },
                {
                    "paragraph": "負，廣出於適寸。",
                    "zhushu": "負，在背上者也。適，辟領也。負出於辟領外旁一寸。"
                },
                {
                    "paragraph": "適，博四寸，出於衰。",
                    "zhushu": "博，廣也。辟領廣四寸，則與濶中八寸也。兩之爲尺六寸也。出於衰者，旁出衰外，不著寸數者，可知也。"
                },
                {
                    "paragraph": "衰長六寸，博四寸。",
                    "zhushu": "廣袤當心也。前有衰，後有負板，左右有辟領，孝子哀戚，無所不在。"
                },
                {
                    "paragraph": "衣帶下尺。",
                    "zhushu": "衣帶下尺者，要也。廣尺，足以掩裳上際也。"
                },
                {
                    "paragraph": "祍，二尺有五寸。",
                    "zhushu": "祍，所以掩裳際也，二尺五寸，與有司紳齊也。上正一尺，燕尾二尺五寸，凡用布三尺五寸。"
                },
                {
                    "paragraph": "袂，屬幅。",
                    "zhushu": "屬猶連也。連幅謂不削。"
                },
                {
                    "paragraph": "衣。二尺有二寸。",
                    "zhushu": "此謂袂中也。言衣者，明與身參齊。二尺二寸，其䄂足以容中人之肱也。衣自領至要二尺二寸，倍之四尺四寸，加辟領八寸，而又倍之。凡衣用布一丈四寸。"
                },
                {
                    "paragraph": "袪，尺二寸。",
                    "zhushu": "袪，䄂口也。尺二寸，足以容中人之併兩手也。吉時拱尚左手，䘮時拱尚右手。"
                },
                {
                    "paragraph": "衰三升，三升有半。其冠六升。以其冠爲受，受冠七升。",
                    "zhushu": "衰，斬衰也。或曰三升半者，義服也。其冠六升，齊衰之下也。斬衰正服，變而受之。此服也。三升，三升半，其受冠皆同，以服至尊，宜少差也。"
                },
                {
                    "paragraph": "齊衰四升，其冠七升。以其冠爲受，受冠八升。",
                    "zhushu": "言受以大功之上也。此謂爲母服也。齊衰正服五升，其冠八升；義服六升，其冠九升。亦以其冠爲受。凡不著之者，服之首主於父母。"
                },
                {
                    "paragraph": "繐，衰四升有半，其冠八升。",
                    "zhushu": "此謂諸侯之大夫爲天子繐衰也。服在小功之上者，欲著其縷之精麤也。升數在齊衰之中者，不敢以兄弟之服服至尊也。"
                },
                {
                    "paragraph": "大功八升，若九升。小功十升若十一升。",
                    "zhushu": "此以小功受大功之差也不言七升者主於受服欲其文相值言服降而在大功者衰七升正服衰八升其冠皆十升義服九升其冠十一升亦皆以其冠爲受也斬衰受之以下大功受之以正者重者輕之輕者從禮聖人之意然也其降而在小功者衰十升正服衰十一升義服衰十二升皆以卽葛及緦麻無受也此大功不言受者其章旣著之"
                }
            ]
        },
        {
            "name": "士喪禮第十二",
            "paragraphs": [
                {
                    "paragraph": "士喪禮第十二",
                    "zhushu": "",
                    "type": 1
                },
                {
                    "paragraph": "士喪禮：死于適室，幠用斂衾。",
                    "zhushu": "適室，正寢之室也。疾者齊，故于正寢焉。疾時處北墉下，死而遷之，當牖下，有牀祍。幠，覆也。斂衾，大斂所并用之衾。衾，被也。小斂之衾當陳。喪大記曰：始死，遷尸于牀，幠用斂衾，去死衣。"
                },
                {
                    "paragraph": "復者一人，以爵弁服，簪裳于衣，左何之，扱領于帶，",
                    "zhushu": "復者，有司招魂復魄也。天子則夏采祭僕之屬，諸侯則小臣爲之。爵弁服，純衣纁裳也。禮以冠名，服。簪連也。"
                },
                {
                    "paragraph": "升自前東榮，中屋北面招以衣，曰：皐某復！三，降衣于前，",
                    "zhushu": "北面招求諸幽之義也。皐，長聲也。某，死者之名也。復，反也。降衣，下之也。喪大記曰：凡復，男子稱名，婦人稱字。"
                },
                {
                    "paragraph": "受用篋，升自阼階，以衣尸。",
                    "zhushu": "受者，受之於庭也。復者，其一人招，則受衣亦一人也。人君則司服受之，衣尸者覆之，若得魂，反之。"
                },
                {
                    "paragraph": "復者降自後西榮，",
                    "zhushu": "不由前降，不以虚反也。降因徹西北，匪若云此室凶不可居然也。自是行死事。"
                },
                {
                    "paragraph": "楔齒用角柶，",
                    "zhushu": "爲將含，恐其口閉急也。"
                },
                {
                    "paragraph": "綴足用燕几。",
                    "zhushu": "綴，猶拘也。爲將屨，恐其辟戾也。今文綴爲對。"
                },
                {
                    "paragraph": "奠脯醢、醴酒，升自阼階，奠于尸東，",
                    "zhushu": "鬼神無象，設奠以馮依之。"
                },
                {
                    "paragraph": "帷堂。",
                    "zhushu": "事小訖也。"
                },
                {
                    "paragraph": "乃赴于君。主人西階東，南面命赴者，拜送。",
                    "zhushu": "赴，告也。臣，君之股肱耳目，死當有恩。"
                },
                {
                    "paragraph": "有賔則拜之。",
                    "zhushu": "賔，僚友群士也。其位猶朝夕哭矣。"
                },
                {
                    "paragraph": "入，坐于牀東，衆主人在其後，西面。婦人俠牀，東面。",
                    "zhushu": "衆主人，庻昆弟也。婦人，謂妻妾子姓也，亦適妻在前。"
                },
                {
                    "paragraph": "親者在室，",
                    "zhushu": "謂大功以上父兄姑姊妹子姓在此者。"
                },
                {
                    "paragraph": "衆婦人戶外北面。衆兄弟堂下北面。",
                    "zhushu": "衆婦人、衆兄弟、小功以下。"
                },
                {
                    "paragraph": "君使人弔，徹帷。主人迎于𥨊門外，見賔不哭，先入門右，北面。",
                    "zhushu": "使人，士也。禮，使人必以其爵。使者至，使人入將命，乃出迎之。寢門，内門也。徹帷㧁之事畢，則下之。"
                },
                {
                    "paragraph": "弔者入，升自西階，東面。主人進中庭，弔者致命，",
                    "zhushu": "主人不升，賤也。致命曰：君聞子之喪，使某如何不淑。"
                },
                {
                    "paragraph": "主人哭，拜稽顙，成踊。",
                    "zhushu": "稽顙頭觸地，成踊三者三。"
                },
                {
                    "paragraph": "賔出，主人拜送于外門外。君使人禭，徹帷，主人如初。禭者左執領，右執要，入，升致命。",
                    "zhushu": "襚之言遺也。衣被曰襚。致命曰：君使某襚。"
                },
                {
                    "paragraph": "主人拜如初。禭者入，衣尸，出，主人拜送如初。唯君命。出。升，降自階，西階，遂拜賔。有大夫，則特拜之。即位于西階下，東面，不踊。大夫雖不辭，入也。",
                    "zhushu": "唯君命出。以明大夫以下時來弔禭不出也。始喪之日，哀戚甚，在室，故不出拜賔也。大夫則特拜，别于士旅拜也。即位西階下，未忍在主人位也。不踊，但哭拜而巳。不辭而主人升入，明本不爲賔出，不成禮也。"
                },
                {
                    "paragraph": "親者禭，不將命以即陳。",
                    "zhushu": "大功以上，有同財之義也。不將命，不使人將之。致於主人也。即陳，陳在房中。"
                },
                {
                    "paragraph": "庶兄弟禭，使人以將命于室，主人拜于位，委衣于尸東牀上。",
                    "zhushu": "庶兄弟，即衆兄弟也。變衆言庶，容同姓耳。將命曰：某使某禭拜于位。室中位也。"
                },
                {
                    "paragraph": "朋友禭，親以進，主人拜，委衣如初，退哭不踊。",
                    "zhushu": "親以進，親之恩也。退，下堂，反賔位也。主人徒哭，不踊。别於君襚也。"
                },
                {
                    "paragraph": "徹衣者，執衣如禭，以適房。",
                    "zhushu": "凡於禭者出，有司徹衣。"
                },
                {
                    "paragraph": "爲銘，各以其物。亡則以緇長半幅，䞓末長終幅，廣三寸。書銘干未，曰某氏某之柩。",
                    "zhushu": "銘，明旌也。雜帛爲物，大夫之所建也。以死者爲不可别，故以其旗識識之，愛之斯録之矣。亡，無也。無旌，不命之士也。半幅一尺，終幅二尺，在棺爲柩。今文銘皆爲名，未爲斾也。"
                },
                {
                    "paragraph": "竹杠長三尺，置于宇西階上。",
                    "zhushu": "杠、銘，橦也。宇，梠也。"
                },
                {
                    "paragraph": "甸人掘坎于階間，少西，爲垼于西牆下，東郷。",
                    "zhushu": "甸人，有司，主田野者。垼塊竈。西牆中庭之西。今文郷爲面。"
                },
                {
                    "paragraph": "新盆、槃、瓶、廢敦、重鬲皆濯，造于西階下。",
                    "zhushu": "新此瓦器五種者，重死事，盆以盛水，槃承渜濯，瓶以汲水也。廢敦，敦無足者，所以盛米也。重鬲，鬲將縣重者也。濯，滌漑也。造，至也，猶饌也。以造言之，喪事遽。"
                },
                {
                    "paragraph": "陳襲事于房中，西領南上，不綪。",
                    "zhushu": "襲事謂衣服也。綪讀爲䋫。䋫，屈也。襲事少，上陳而下不屈。江沔之間謂縈收繩索爲䋫。古文綪皆爲精。"
                },
                {
                    "paragraph": "明。衣裳用布，",
                    "zhushu": "所以親身爲圭絜也。"
                },
                {
                    "paragraph": "鬠笄用桑，長四寸，纋中",
                    "zhushu": "桑之爲言喪也。用爲笄，取其名也。長四寸，不冠故也。纋，笄之中央以安髪。"
                },
                {
                    "paragraph": "布巾環幅，不鑿",
                    "zhushu": "環，幅廣袤等也。不鑿者，士之子親含及其巾而巳。大夫以上，賔爲之含，當口鑿之，嫌有惡。古文環作還。"
                },
                {
                    "paragraph": "掩。練帛廣終幅，長五尺，析其末。",
                    "zhushu": "掩裏首也。析其末爲將結，放頣下，又還結於項中。"
                },
                {
                    "paragraph": "瑱用白纊，",
                    "zhushu": "瑱，充耳。纊，新緜。"
                },
                {
                    "paragraph": "幎目用緇，方尺二寸，䞓裏，著組繫。",
                    "zhushu": "幎目覆面者也。幎讀若詩云葛藟縈之縈。䞓赤也。著，充之以絮也。組繫爲可結也。古文幎爲涓。"
                },
                {
                    "paragraph": "握手用玄，纁裏長尺二寸，廣五寸，牢中旁寸，著組繫。",
                    "zhushu": "牢讀爲樓，樓謂削約握之中央以安手也。今文樓爲纋，旁爲方。"
                },
                {
                    "paragraph": "決用正。王𣗥若檡，𣗥組繫，纊極二，",
                    "zhushu": "決猶闓也，挾弓以橫執弦。詩云：決拾旣佽。正善也。王𣗥與檡𣗥善理堅刃者，皆可以爲決。極猶放弦也，以沓指放弦，令不挈指也。生者以朱韋爲之而三，死用纊又二，明不用也。古文王爲玉，今文擇爲澤，世俗謂王𣗥矺䑕。"
                },
                {
                    "paragraph": "冒，緇質，長與手齊，䞓殺，掩足。",
                    "zhushu": "冐韜尸者，制如直囊，上曰質，下曰殺。質，正也。其用之，先以殺韜足而上，後以質韜首而下，齊手，上玄下纁，象天地也。喪大記曰：君錦冐黼殺，綴旁七；大夫玄冐黼殺，綴旁五；士緇冐䞓殺，綴旁三。凡冐，質長與手齊，殺三尺。"
                },
                {
                    "paragraph": "爵弁服，純衣。",
                    "zhushu": "謂生時爵弁之服也。純衣者，纁裳。古者以冠名服，死者不冠。"
                },
                {
                    "paragraph": "皮弁服，",
                    "zhushu": "皮弁，所衣之服也。其服，白布衣素裳也。"
                },
                {
                    "paragraph": "褖衣，",
                    "zhushu": "黒衣裳赤縁謂之褖。禒之言縁也，所以表袍者也。喪大記曰：衣必有裳，袍必有表。不禪謂之一稱。古文禒爲縁。"
                },
                {
                    "paragraph": "緇帶，",
                    "zhushu": "黒繒之帶。"
                },
                {
                    "paragraph": "韎韐，",
                    "zhushu": "一。命緼韍。"
                },
                {
                    "paragraph": "竹笏，",
                    "zhushu": "笏，所以書思對命者。玉藻曰：笏，天子以球玉，諸侯以象，大夫以魚須文竹，士以竹本象可也。又曰：笏度二尺有六寸，其中博三寸，其殺六分而去一。又曰：天子搢珽，方正於天下也。諸侯荼，前詘後直，讓於天子也。大夫前詘後詘，無所不讓。今文笏作忽。"
                },
                {
                    "paragraph": "夏葛屨，冬白屨，皆繶緇絇，純，組綦，繫于踵。",
                    "zhushu": "冬，皮屨，變言白者，明夏時用葛亦白也。此皮弁之屨。士冠禮曰：素積白屨，以魁柎之，緇絇繶純，純博寸。綦，屨，係也，所以拘止屨也。綦讀如馬絆綦之綦。"
                },
                {
                    "paragraph": "庶禭繼陳，不用",
                    "zhushu": "庶，衆也。不用，不用襲也。多陳之爲榮，少納之爲貴。"
                },
                {
                    "paragraph": "貝三，實于笄。",
                    "zhushu": "貝，水物。古者以爲貨，江水出焉。笲，竹器名。"
                },
                {
                    "paragraph": "稻米一豆，實於筐。",
                    "zhushu": "豆四升。"
                },
                {
                    "paragraph": "沐巾一，浴巾二，皆用綌。於笲。",
                    "zhushu": "巾，所以拭汚垢。浴巾，二者，上體下體異也。綌，麤葛。"
                },
                {
                    "paragraph": "櫛於簞，",
                    "zhushu": "簞，葦笥。"
                },
                {
                    "paragraph": "浴衣於篋，",
                    "zhushu": "浴衣，巳浴所衣之衣，以布爲之，其制如今通裁。"
                },
                {
                    "paragraph": "皆饌于西序下，南上。",
                    "zhushu": "皆者，皆具以下。東西牆謂之序，中以南謂之堂。"
                },
                {
                    "paragraph": "管人汲，不說繘，屈之。",
                    "zhushu": "管人，有司主館舎者。不說繘，將以就祝濯米。屈縈也。"
                },
                {
                    "paragraph": "祝淅米于堂，南面，用盆。",
                    "zhushu": "祝、夏祝也。浙，汰也。"
                },
                {
                    "paragraph": "管人盡階，不升堂。受潘煑于垼，用重鬲。",
                    "zhushu": "盡階，三等之上。喪大記曰：管人受沐，乃煑之。甸人取所徹廟之西北，匪薪，用爨之。"
                },
                {
                    "paragraph": "祝盛米于敦，奠于貝北。",
                    "zhushu": "復於筐處。"
                },
                {
                    "paragraph": "士有冰，用夷槃可也。",
                    "zhushu": "謂夏月而君加賜冰也。夷槃，承尸之槃。喪大記曰：君設大槃，造氷焉，大夫設夷槃，造冰焉，士併瓦槃，無冰，設牀䄠第，有枕。"
                },
                {
                    "paragraph": "外御受沐入。",
                    "zhushu": "外御小臣侍從者。沐管人所煑潘也。"
                },
                {
                    "paragraph": "主人皆出戶外，北面。",
                    "zhushu": "象平生沐浴倮桯，子孫不在旁，主人出而襢第。"
                },
                {
                    "paragraph": "乃沐、櫛。挋用巾，",
                    "zhushu": "挋，晞也。淸也。古文挋皆作振。"
                },
                {
                    "paragraph": "浴用巾，挋用浴衣。",
                    "zhushu": "用巾，用拭之也。喪大記曰：御者二人浴，浴水用盆，沃水用抖。"
                },
                {
                    "paragraph": "渜濯，棄于坎。",
                    "zhushu": "沐浴餘潘水，巾櫛浴衣亦并棄之。古文渜作縁，荆沔之間語。"
                },
                {
                    "paragraph": "蚤揃，如他日，",
                    "zhushu": "蚤讀爲𤓰，斷𤓰揃鬚也。人君則小臣爲之。他日平生時。"
                },
                {
                    "paragraph": "鬠用組。乃笄，設明衣裳。",
                    "zhushu": "用組，組，束髪也。古文鬠皆爲括。"
                },
                {
                    "paragraph": "主人入，即位。",
                    "zhushu": "巳設明衣，可以入也。"
                },
                {
                    "paragraph": "商祝襲祭服，禒衣次。",
                    "zhushu": "商祝，祝，習商禮者，商人教之以敬於接神。冝襲，布衣牀上。祭服，爵弁服、皮弁服，皆從君助祭之服。大蜡有皮弁素服而祭，送終之禮。襲衣於牀，牀次含牀之東。衽如𥘉也。喪大記曰：含一牀，襲一牀，遷尸於堂。又一牀。"
                },
                {
                    "paragraph": "主人出，南面，左袒，扱諸面之右，盥于盆上，洗貝，執以入。宰洗柶，建于米，執以從。",
                    "zhushu": "俱入戸西郷也。今文宰不言執。"
                },
                {
                    "paragraph": "商祝執巾從入，當牖北面，徹枕，設巾，徹楔，受貝，奠于尸西。",
                    "zhushu": "當牖北面。值尸南也。設巾覆面，爲飯之遺落米也。如商祝之事位，則尸南首明矣。"
                },
                {
                    "paragraph": "主人由足西，牀上坐，東面。",
                    "zhushu": "不敢從首前也。祝受貝米奠之，口實不由足也。"
                },
                {
                    "paragraph": "祝又受米，奠于貝北。宰從，立于牀西，在右。",
                    "zhushu": "米在貝北，便扱者也。宰立牀西，在主人之右，當佐飯事。"
                },
                {
                    "paragraph": "主人左扱米，實于右，三實一貝。左、中亦如之。又實米，唯盈。",
                    "zhushu": "于右尸口之右，唯盈取滿而巳。"
                },
                {
                    "paragraph": "主人襲，反位。",
                    "zhushu": "襲，復衣也。位在尸東。"
                },
                {
                    "paragraph": "商祝掩瑱，設幎目，乃屨，綦結于跗，連絇。",
                    "zhushu": "掩者，先結頥，下旣眞幎目，乃還結項也。跗，足上也。絇，屨飾，如刀衣鼻在屨頭上，以餘組連之，止足坼也。"
                },
                {
                    "paragraph": "乃襲，三稱，",
                    "zhushu": "遷尸於襲上而衣之。凡衣死者左衽，不紐襲，不言設牀，又不言遷尸於襲上，以其俱當牖，無大異。"
                },
                {
                    "paragraph": "明衣不在筭。",
                    "zhushu": "筭，數也。不在數，明衣、禪衣不成稱也。"
                },
                {
                    "paragraph": "設韐帶，搢笏，",
                    "zhushu": "韐帶，韎韐，緇帶。不言韎緇者，省文，亦欲見韐自有帶。韐，帶用革。搢，挿也。挿於帶之右旁，古文韐爲合也。"
                },
                {
                    "paragraph": "設決，麗于掔。自飯，持之，設握，乃連掔，",
                    "zhushu": "麗，施也。掔，手後節中也。飯，大擘指本也。決，以韋爲之，藉有彄。彄，内端爲紐，外端有横帶，設之以紐。擐，大擘本也。因沓其彄，以横帶貫紐，結於掔之表也。設握者，以綦繫鉤中指，由手表與決帶之餘連結之。此謂右手也。古文麗亦爲連，掔作捥。"
                },
                {
                    "paragraph": "設冒，櫜之幠，用衾、",
                    "zhushu": "櫜韜盛物者，取事名焉。衾者，始死時斂衾。今文櫜爲橐。"
                },
                {
                    "paragraph": "巾、柶、鬊蚤，埋于坎，",
                    "zhushu": "坎至此，築之也。將襲，辟奠旣，則反之。"
                },
                {
                    "paragraph": "重木刋，鑿之。甸人置重于中庭，參分庭一，在南。",
                    "zhushu": "木也。縣物焉，曰重刋。斵，治鑿之爲縣簪孔也。士重木長三尺。"
                },
                {
                    "paragraph": "夏祝鬻餘飯，用二鬲于西牆下。",
                    "zhushu": "夏祝，祝，習夏禮者也。夏人教以忠，其於養冝鬻餘飯，以飯尸餘米爲鬻也。重主道也。士二鬲，則大夫四，諸侯六，天子八，與簋同差。"
                },
                {
                    "paragraph": "幂用疏布，久之，繫用靲，縣千重。幂用葦席，北面，左衽。帶用靲，賀之，結于後。",
                    "zhushu": "久讀爲灸，謂以蓋塞鬲口也。靲，竹䈼也。以席覆重辟，屈而反，兩端交於後，左衽，西端在上。賀，加也。今文幂皆作密。"
                },
                {
                    "paragraph": "祝取銘，置于重。",
                    "zhushu": "祝，習周禮者也。"
                },
                {
                    "paragraph": "厥明，陳衣于房，南領，西上，綪絞，橫三縮一，廣終幅，析其末。",
                    "zhushu": "綪，屈也。絞，所以收束衣服爲堅急者也，以布爲之。縮，從也。横者三幅，從者一幅，析其末者，令可結也。喪大記曰：絞一幅爲三。"
                },
                {
                    "paragraph": "緇衾，赬裏，無紞。",
                    "zhushu": "紞，被也。斂衣或倒被，無别於前後可也。凡衾制同，皆五幅也。"
                },
                {
                    "paragraph": "祭服次，",
                    "zhushu": "爵弁服，皮弁服。"
                },
                {
                    "paragraph": "散衣次，",
                    "zhushu": "禒衣以下，袍繭之屬。"
                },
                {
                    "paragraph": "凡十有九稱。",
                    "zhushu": "祭服與散衣。"
                },
                {
                    "paragraph": "陳衣繼之，",
                    "zhushu": "庶禭。"
                },
                {
                    "paragraph": "不必盡用。",
                    "zhushu": "取稱而巳，不務多。"
                },
                {
                    "paragraph": "饌于東堂下，脯、醢、醴、酒幂。奠用功布，實于簞，在饌東。",
                    "zhushu": "功布，鍜濯灰治之布也。凡在東西堂下者，南齊坫。古文奠爲尊。"
                },
                {
                    "paragraph": "設盆盥于饌東，有巾。",
                    "zhushu": "爲奠設盥也。喪事略，故無洗也。"
                },
                {
                    "paragraph": "苴絰，大鬲下夲在左，要絰小焉，散帶垂，長三尺，牡麻絰，右夲在上，亦散帶垂。皆饌于東方。",
                    "zhushu": "苴絰，斬衰之絰也。苴麻者，其貌苴，以爲絰，服重者尚麤惡。絰之言實也。鬲，搤也。中人之手。搤圍九寸，絰帶之差自此出焉。下本在左，重服統於内而本陽也。要絰小焉，五分去一。牡麻絰者，齊衰以下之絰也。牡麻絰者，其貌易，服輕者冝差好也。右本在上，輕服本於隂而統於外。散帶之垂者，男子之道，文多變也。饌于東方，東坫之南，苴絰爲上。"
                },
                {
                    "paragraph": "婦人之帶，牡麻結夲，在房。",
                    "zhushu": "婦人亦有苴絰，但言帶者，記其異。此齊衰婦人、斬衰婦人亦苴絰也。"
                },
                {
                    "paragraph": "牀策。夷衾。饌于西坫南，",
                    "zhushu": "策，簀也。夷衾，覆尸之衾。喪大記曰：自小斂以徃，用夷衾。夷衾質殺之。裁猶冐也。"
                },
                {
                    "paragraph": "西方盥，如東方。",
                    "zhushu": "爲舉者設盥也。如東方者，亦用盆布巾，饌於西堂下。"
                },
                {
                    "paragraph": "陳一鼎于寢門外，當東塾，少南，西面。其實特豚，四鬄，去蹄，兩胉、脊、肺。設扃鼏，鼏西末。素俎在鼎西，西順，覆匕，東柄。",
                    "zhushu": "鬄，解也。四解之，殊肩髀而巳。喪事略去蹄，去其甲，爲不潔淸也。胉，脅也。素俎，喪尚質，旣饌將小斂，則辟襲奠。今文鬄爲剔，胉爲迫。古文鼏爲密。"
                },
                {
                    "paragraph": "士盥，二人以並，東面立于西階下。",
                    "zhushu": "立俟舉尸也。今文並爲併。"
                },
                {
                    "paragraph": "布席于戶内，下莞上簟。",
                    "zhushu": "有司布斂席也。"
                },
                {
                    "paragraph": "商祝布絞衾、散衣、祭服。祭服不倒，美者在中。",
                    "zhushu": "斂者趨方，或傎倒衣裳、祭服尊，不倒之也。美，善也。善衣後布，於斂則在中也。旣後布祭服，而又言善者在中，明毎服非一稱也。"
                },
                {
                    "paragraph": "士舉遷尸，反位。",
                    "zhushu": "遷尸於服上。"
                },
                {
                    "paragraph": "設牀。策于兩楹之間，衽如初，有枕。",
                    "zhushu": "衽，寢卧之席也，亦下莞上簟。"
                },
                {
                    "paragraph": "卒斂，徹帷。",
                    "zhushu": "尸巳飾。"
                },
                {
                    "paragraph": "主人西面馮尸，踊無筭。主婦東面馮，亦如之。",
                    "zhushu": "馮服膺之。"
                },
                {
                    "paragraph": "主人髺髮𥘵。衆主人免于房，",
                    "zhushu": "始死，將斬衰者雞斯，將齊衰者素冠。今至小斂變，又將初喪服也。髺髪者，去笄纚而紒衆主人。免者，齊衰將袒，以免代冠。冠服之尤尊，不以袒也。免之制未聞，舊說以爲如冠狀，廣一寸。喪服小記曰：斬衰髺髪以麻，免而以布。此用麻布爲之，狀如今之著幓頭矣。自項中而前交於額上，郤，繞紒也。于房于室，釋髺髪，冝於隱者。今文免皆作絻，古文髺作括。"
                },
                {
                    "paragraph": "婦人髽于室。",
                    "zhushu": "始死，婦人將斬衰者，去笄而纚，將齊衰者，骨笄而纚。今言髽者，亦去笄纚而紒也。齊衰以上至笄猶髽，髽之異於髻髪者，旣去纚而以髪爲大紒，如今婦人露紒其象也。檀弓曰：南宫縚之妻之姑之喪，夫子誨之髽，曰：爾母縱縱爾，爾母扈扈爾。其用麻布，亦如著幓頭然。"
                },
                {
                    "paragraph": "士舉，男女奉尸侇于堂，幠用夷衾。男女如室位，踊無筭。",
                    "zhushu": "侇之言尸也。夷衾，覆尸柩之衾也。堂，謂楹間牀第上也。今文侇作夷。"
                },
                {
                    "paragraph": "主人出于足，降自西階。衆主人東即位。婦人阼階上西面，主人拜賔，大夫特拜，士旅之。即位，踊，襲絰于序東，復位。",
                    "zhushu": "拜賔，鄕賔位，拜之也。即位，踊，東方位。襲絰于序東東夾前。"
                },
                {
                    "paragraph": "乃奠。",
                    "zhushu": "祝與執事爲之。"
                },
                {
                    "paragraph": "舉者盥，右執七，卻之；左執俎，橫攝之。入，阼階前西面錯。錯俎，北面。",
                    "zhushu": "舉者盥，出門。舉鼎者，右人以右手執七，左人以左手執俎，因其便也。攝持也。西面錯。錯鼎於此冝西面錯俎，北面俎冝西順之。"
                },
                {
                    "paragraph": "右人左執匕，抽扄予左手，兼執之。取鼏，委于鼎北，加扄，不坐。",
                    "zhushu": "抽扄取鼏，加扄於鼏上，皆右手。今文扄爲鉉，古文予爲與，鼏爲密。"
                },
                {
                    "paragraph": "乃朼載，載兩髀于兩端，兩肩亞，兩胉亞，脊、肺在於中，皆覆，進柢，執而俟。",
                    "zhushu": "乃朼，以朼次出牲體，右人也。載，受而載於俎，左人也。亞，次也。凡七體，皆覆爲塵。柢，本也。進本者，未異於生也。骨有本末。古文朼爲匕，髀爲脾，今文胉□爲迫，柢皆爲𦕑□。"
                },
                {
                    "paragraph": "夏祝及執事盥，執醴先，酒、脯、醢、俎從，升自阼階，丈夫踊。甸人徹鼎、巾，待于阼階下。",
                    "zhushu": "執事者，諸執奠事者。巾，功布也。執者不升，巳不設。祝旣錯醴，將受之。"
                },
                {
                    "paragraph": "奠于尸東，執醴酒，北面西上。",
                    "zhushu": "執醴酒者先升，尊也。立而俟，後錯。要成也。"
                },
                {
                    "paragraph": "豆錯，俎錯于豆東，立于俎北，西上。醴、酒錯于豆南。祝受巾，巾之，由足降自西階，婦人踊。奠者由重南，東，丈夫踊。",
                    "zhushu": "巾之爲塵也，東反其位。"
                },
                {
                    "paragraph": "賔出，主人拜送于門外，",
                    "zhushu": "廟門外也。"
                },
                {
                    "paragraph": "乃代哭，不以官。",
                    "zhushu": "代，更也。孝子始有親喪，悲哀憔悴。禮防其以死傷生，使之更哭，不絶聲而巳。人君以官尊卑，士賤以親䟽爲之。三日之後，哭無時。周禮挈壺氏：凡喪，縣壺以代哭。"
                },
                {
                    "paragraph": "有襚者則將命。𢷤者出請，入告。主人待于位。",
                    "zhushu": "喪禮略於威儀。旣、小斂，𢷤者乃用辭。出請之。辭曰：孤某使某請事。"
                },
                {
                    "paragraph": "𢷤者出，吿須，以賔入。",
                    "zhushu": "須，亦待也，出告之辭，曰：孤某須矣。"
                },
                {
                    "paragraph": "賔入中庭，北面致命。主人拜稽顙。賔升自西階，出于足，西面。委衣如於室禮，降，出。主人出，拜送。朋友親襚如初儀，西階東，北面哭，踊三，降。主人不踊。",
                    "zhushu": "朋友旣，委衣，又還，哭於西階上，不背主人。"
                },
                {
                    "paragraph": "襚者以褶，則必有裳。執衣如初。徹衣者亦如之。升降自西階以東。",
                    "zhushu": "帛爲褶，無絮。雖複與禪同，有裳乃成稱，不用表也。以東藏以待事也。古文褶爲襲。"
                },
                {
                    "paragraph": "宵，爲燎于中庭。",
                    "zhushu": "宵，夜也。燎，火燋。"
                },
                {
                    "paragraph": "厥明，滅燎。陳衣于房，南領西上，綪、絞、紟、衾二。君禭，祭服、散衣、庶襚，凡三十稱。紟不在筭，不必盡用。",
                    "zhushu": "紟，單被也。衾二者，始死斂衾，今又復制也。小斂衣數自天子，逹。大斂則異矣。喪大記曰：大斂布絞，縮者三，橫者三。"
                },
                {
                    "paragraph": "東方之饌。兩瓦甒，其實醴酒、角觶、木柶，毼豆兩，其實葵菹、芋蠃、醢，兩籩，無縢，布巾，其實栗，不擇，脯四脡。",
                    "zhushu": "此饌但言東方，則亦在東堂下也。毼，白也。齊人或名全菹爲𦍋。縢，縁也。詩云：竹柲緄縢。布巾。籩，巾也。籩豆具而有巾，盛之也。特牲饋食禮有籩巾。今文蠃爲蝸，古文縢爲甸。"
                },
                {
                    "paragraph": "奠席在饌北，斂席在其東。",
                    "zhushu": "大斂，奠而有席，彌神之。"
                },
                {
                    "paragraph": "掘肂見衽。",
                    "zhushu": "肂，埋棺之坎者也，掘之於西階上。祍，小要也。喪大記曰：君殯用輴，櫕至于上，畢塗屋。大夫殯以幬櫕置于西序，塗不曁于棺。士殯見祍，塗上帷之。又曰：君蓋用漆，三祍三束；大夫蓋用漆，二衽二束；士蓋不用漆，二祍二束。"
                },
                {
                    "paragraph": "棺入，主人不哭。升棺用軸，蓋在下。",
                    "zhushu": "軸，輁軸也。輁狀如牀軸，其輪輓而行。"
                },
                {
                    "paragraph": "熬黍稷各二筐，有魚、腊。饌于西坫南。",
                    "zhushu": "熬，所以惑蚍蜉，令不至棺旁也。爲舉者設盆盥於西。"
                },
                {
                    "paragraph": "陳三鼎于門外，北上。豚合升，魚鱄，鮒九，腊左胖，髀不升，其他皆如初。",
                    "zhushu": "合升，合左右體升於鼎，其他皆如初。謂豚體及匕俎之陳，如小斂時合升四鬄，亦相互耳。"
                },
                {
                    "paragraph": "燭俟于饌東。",
                    "zhushu": "燭，燋也。饌，東方之饌。有燭者，堂雖明，室猶闇。火在地曰燎，執之曰燭。"
                },
                {
                    "paragraph": "祝徹盥于門外，入，升自阼階，丈夫踊。",
                    "zhushu": "祝徹。祝與有司當徹小斂之奠者。小斂設盥于饌東，有巾。大斂設盥于門外，彌有威儀。"
                },
                {
                    "paragraph": "祝徹巾，授執事者以待。",
                    "zhushu": "授執巾者於尸東，使先待於阼階下，爲大斂奠，又將巾之，祝還徹醴也。"
                },
                {
                    "paragraph": "徹饌，先取醴酒，北面。",
                    "zhushu": "北面立，相待俱降。"
                },
                {
                    "paragraph": "其餘取先設者，出于足，降自西階，婦人踊。設于序西南，當西榮，如設于堂。",
                    "zhushu": "爲求神於庭，孝子不忍使其親須臾無所馮依也。堂，謂尸東也。凡奠設于序西南者，畢事而去之。"
                },
                {
                    "paragraph": "醴酒位如初。執事豆北，南面東上。",
                    "zhushu": "如初者，如其醴酒北面西上也。執醴尊，不爲便事變位。"
                },
                {
                    "paragraph": "乃適饌",
                    "zhushu": "東方之新饌。"
                },
                {
                    "paragraph": "帷堂，",
                    "zhushu": "徹事畢。"
                },
                {
                    "paragraph": "婦人尸西，東面。主人及親者升自西階，出于足，西面袒。",
                    "zhushu": "袒，大斂變也。不言髽免、髺髪，小斂以來自若矣。"
                },
                {
                    "paragraph": "士盥位如初。",
                    "zhushu": "亦旣盥，並立西階下。"
                },
                {
                    "paragraph": "布席如初。",
                    "zhushu": "亦下莞上簟，鋪於阼階上，於楹間爲少南。"
                },
                {
                    "paragraph": "商祝布絞、紟、衾、衣，美者在外，君禭不倒，",
                    "zhushu": "至此乃用君禭，主人先自盡。"
                },
                {
                    "paragraph": "有大夫則告。",
                    "zhushu": "後來者，則告以方斂，非斂時，則當降拜之。"
                },
                {
                    "paragraph": "士舉遷尸，復位，主人踊無筭。卒斂，徹帷，主人馮如初，主婦亦如之。主人奉尸斂于棺，踊如初，乃蓋。",
                    "zhushu": "棺在肂中，斂尸焉，所謂殯也。檀弓曰：殯於客位。"
                },
                {
                    "paragraph": "主人降，拜大夫之後至者，北面視肂。",
                    "zhushu": "北面於西階東。"
                },
                {
                    "paragraph": "衆主人復位。婦人東復位。",
                    "zhushu": "阼階。上下之位。"
                },
                {
                    "paragraph": "設熬，旁一筐，乃塗，踊無筭。",
                    "zhushu": "以木覆棺上而塗之，爲火備。"
                },
                {
                    "paragraph": "卒塗，祝取銘置于肂。主人復位，踊，襲，",
                    "zhushu": "爲銘，設柎，樹之肂東。"
                },
                {
                    "paragraph": "乃奠燭，升自阼階，祝執巾，席從，設于奥，東面。",
                    "zhushu": "執燭者先升堂照室，自是不復奠於尸。祝執巾，與執席者從入，爲安神位。室中西南隅謂之奥，執燭南面，巾委於席右。"
                },
                {
                    "paragraph": "祝反降，及執事執饌。",
                    "zhushu": "東方之饌。"
                },
                {
                    "paragraph": "士盥，舉鼎入，西面北上，如初。載魚左首，進鬐三列，腊進柢。",
                    "zhushu": "如初，如小斂舉鼎、執𠤎俎，扄鼏朼載之儀。魚左首，設而在南。鬐，脊也。左首進鬐，亦未異於生也。凡未異於生者，不致死也。古文首爲手，鬐爲耆。"
                },
                {
                    "paragraph": "祝執醴如初，酒、豆、籩、俎從，升自阼階，丈夫踊。甸人徹鼎。",
                    "zhushu": "如初祝，先升。"
                },
                {
                    "paragraph": "奠，由楹内入于室，醴、酒北面，",
                    "zhushu": "亦如初。"
                },
                {
                    "paragraph": "設豆，右菹，菹南栗、栗東脯，豚當豆，魚次腊，特于俎北。醴酒在籩南，巾如初。",
                    "zhushu": "右菹。菹在醢南也。此左右異於魚者，載者統於執，設者統於席。醴當栗南，酒當脯南。"
                },
                {
                    "paragraph": "旣錯者出，立于戸西，西上。祝後，闔戶，先由楹西，降自西階，婦人踊。奠者由重南，東，丈夫踊。",
                    "zhushu": "爲神馮依之也。"
                },
                {
                    "paragraph": "賔出，婦人踊。主人拜送于門外，入，及兄弟北面哭殯。兄弟出，主人拜送于門外。",
                    "zhushu": "小功以下，至此可以歸異門，大功亦存焉。"
                },
                {
                    "paragraph": "衆主人出門，哭止，皆西面于東方，闔門。主人揖，就次。",
                    "zhushu": "次謂斬衰𠋣廬，齊衰堊室也。大功有帷帳，小功緦麻有牀策可也。"
                },
                {
                    "paragraph": "君若有賜焉，則視歛旣，布衣。君至，",
                    "zhushu": "賜，恩惠也。斂，大斂。君視大斂，皮弁服，襲裘。主人成服之後，徃則錫衰。"
                },
                {
                    "paragraph": "主人出迎于外門外，見馬首，不哭，還入門右，北面，及衆主人袒。",
                    "zhushu": "不哭厭於君，不敢伸其私恩。"
                },
                {
                    "paragraph": "巫止于廟門外，祝代之。小臣二人執戈先，二人後。",
                    "zhushu": "巫掌招弭以除疾病。周禮：小臣掌正君之法儀者。周禮，男巫，王弔則與祝前。檀弓曰：君臨臣喪，以巫祝桃茢執戈以惡之，所以異於生也。皆天子之禮。諸侯臨臣之喪，則使祝代巫執茢居前，下天子也。小臣，君行則在前後，君升則俠阼階北面。凡宮有鬼神曰廟。"
                },
                {
                    "paragraph": "君釋采入門，主人辟。",
                    "zhushu": "釋采者，祝爲君禮門神也。必禮門神者，明君無故不來也。禮運曰：諸侯非問疾弔喪，而入諸臣之家，是謂君臣爲謔。"
                },
                {
                    "paragraph": "君升自阼階，西鄕。祝負墉南面，主人中庭。",
                    "zhushu": "祝南面房中，東鄕。君牆謂之墉。主人中庭，進益北。"
                },
                {
                    "paragraph": "君哭，主人哭，拜稽顙，成踊，出。",
                    "zhushu": "出，不敢必君之卒斂事。"
                },
                {
                    "paragraph": "君命反行事，主人復位。",
                    "zhushu": "大斂事。"
                },
                {
                    "paragraph": "君升主人，主人西楹東，北面，",
                    "zhushu": "命主人使之升。"
                },
                {
                    "paragraph": "升。公卿大夫繼主人，東上。乃斂。",
                    "zhushu": "公，大國之孤，四命也。春秋傳曰：鄭伯有耆酒，爲窟室，而夜飲酒，擊鍾焉。朝至未巳，朝者曰：公焉在？其人曰：吾公在壑谷。伯有者，公子子良之孫良霄。"
                },
                {
                    "paragraph": "卒，公卿大夫逆降復位。主人降，出。",
                    "zhushu": "逆降者後，升者先降。位如朝夕哭弔之位。"
                },
                {
                    "paragraph": "君反主人，主人中庭。君坐撫當心。主人拜稽顙，成踊，出。",
                    "zhushu": "撫手案之。凡馮尸興必踊。今文無成。"
                },
                {
                    "paragraph": "君反之，復初位。衆主人辟于東壁，南面。",
                    "zhushu": "以君將降也。南面，則當坫之東。"
                },
                {
                    "paragraph": "君降，西鄕，命主人馮尸。主人升自西階，由足西面馮尸，不當君所，踊。主婦東面馮，亦如之。",
                    "zhushu": "君必降者，欲孝子盡其情。"
                },
                {
                    "paragraph": "奉尸斂于棺，乃蓋。主人降，出，君反之，入門左，視塗。",
                    "zhushu": "肂在西階上，入門左，由便趨疾，不敢乆留君。"
                },
                {
                    "paragraph": "君升卽位，衆主人復位。卒塗，主人出，君命之反奠。入門右，",
                    "zhushu": "亦復中庭位。"
                },
                {
                    "paragraph": "乃奠，升自西階，",
                    "zhushu": "以君在阼。"
                },
                {
                    "paragraph": "君要節而踊，主人從踊。",
                    "zhushu": "節謂執奠始升階，及旣奠由重南東時也。"
                },
                {
                    "paragraph": "卒奠，主人出，哭者止。",
                    "zhushu": "以君將出，不敢讙囂聒尊者也。"
                },
                {
                    "paragraph": "君出門，廟中哭。主人不哭，辟。君式之。",
                    "zhushu": "辟逡遁辟，位也。古者立乗式，謂小俛以禮主人也。曲禮曰：立視五巂，式視馬尾。"
                },
                {
                    "paragraph": "貳車畢乗。主人哭，拜送，",
                    "zhushu": "貳車，副車也。其數各視其命之等。君出，使異姓之士乗之，在後。君弔蓋，乗象路。曲禮曰：乗君之乗車，不敢曠左，左必式。"
                },
                {
                    "paragraph": "襲，入即位。衆主人襲。拜大夫之後至者，成踊。",
                    "zhushu": "後至，布衣而後來者。"
                },
                {
                    "paragraph": "賔出，主人拜送。",
                    "zhushu": "自賔出以下，如君不在之儀。"
                },
                {
                    "paragraph": "三日成服，杖，拜君命及衆賔。不拜棺中之賜。",
                    "zhushu": "旣殯之明日，全三日始歠粥矣。禮，尊者加惠，明日必徃拜謝之。棺中之賜，不施已也。曲禮曰：生與來日。"
                },
                {
                    "paragraph": "朝夕哭，不辟子卯。",
                    "zhushu": "旣殯之後，朝夕及哀至乃哭，不代哭也。子卯，桀、紂亡日，凶事不辟，吉事闕焉。"
                },
                {
                    "paragraph": "婦人即位于堂，南上哭。丈夫即位于門外，西面北上，外兄弟在其南，南上。賔繼之，北上。門東，北面西上。門西，北面東上。西方，東面北上。主人即位，辟門。",
                    "zhushu": "外兄弟，異姓有服者也。辟，開也。凡廟門有事則開，無事則閉。"
                },
                {
                    "paragraph": "婦人拊心不哭。",
                    "zhushu": "方有事，止讙囂。"
                },
                {
                    "paragraph": "主人拜賔旁三，右還，入門哭，婦人踊。",
                    "zhushu": "先西面拜，乃南面拜，東面拜也。"
                },
                {
                    "paragraph": "主人堂下直東序，西面。兄弟皆卽，位如外位。卿大夫在主人之南。諸公門東，少進；他國之異爵者門西，少進。敵則先拜他國之賔。凡異爵者，拜諸其位。",
                    "zhushu": "賔，皆即此位，乃哭，盡哀止。主人乃右還，拜之，如外位矣。兄弟齊衰大功者，主人哭則哭。小功緦麻，亦即位乃哭。上言賔，此言卿大夫，明其亦賔爾。少進，前於列。異爵卿大夫也。他國卿大夫亦前於列，尊之。拜諸其位，就其位特拜。"
                },
                {
                    "paragraph": "徹者盥于門外，燭先入，升自阼階，丈夫踊。",
                    "zhushu": "徹者，徹大斂之宿奠。"
                },
                {
                    "paragraph": "祝取醴，北面取酒，立于其東。取豆、籩、俎，南面西上。祝先出，酒、豆、籩、俎序從，降自西階。婦人踊。",
                    "zhushu": "序，次也。"
                },
                {
                    "paragraph": "設于序西南，直西榮。醴、酒北面西上。豆西面錯，立于豆北，南面。籩、俎既錯，立于執豆之西，東上。酒錯，復位。醴錯于西。遂先由主人之北。適饌，",
                    "zhushu": "遂先者，明祝不復位也。適饌，適新饌，將復奠。"
                },
                {
                    "paragraph": "乃奠醴、酒、脯、醢，升，丈夫踊，入如初。設不巾。",
                    "zhushu": "入，入於室也。如初設者，豆先，次籩，次酒，次醴也。不巾，無菹，無栗也。菹栗具則有俎，有俎乃巾之。"
                },
                {
                    "paragraph": "錯者出，立于戶西，西上。滅燭，出。祝闔戶，先降自西階，婦人踊。奠者由重南，東，丈夫踊；賔出，婦人踊。主人拜送。",
                    "zhushu": "哭止乃奠，奠則禮畢矣。今文無拜。"
                },
                {
                    "paragraph": "衆主人出，婦人踊。出門，哭止，皆復位。闔門。主人卒拜送，賔揖衆主人，乃就次。朔月奠用特豚、魚、腊，陳三鼎如初。東方之饌亦如之。",
                    "zhushu": "朔月，月朔日也。自大夫以上，月半又奠如初者，謂大斂時。"
                },
                {
                    "paragraph": "無籩，有黍稷，用瓦敦，有蓋。當籩位。",
                    "zhushu": "黍稷併於甒北也，於是始有黍稷。死者之於朔月，月半，猶平常之朝夕。大祥之後，則四時祭焉。"
                },
                {
                    "paragraph": "主人拜賔，如朝夕哭。卒徹，",
                    "zhushu": "徹宿奠也。"
                },
                {
                    "paragraph": "舉鼎入，升，皆如初奠之儀。卒朼，釋匕于鼎。俎行，朼者逆出。甸人徹鼎，其序：醴、酒、菹、醢、黍、稷、俎。",
                    "zhushu": "俎行者，俎後執。執俎者行鼎可以出。其序，升入之次。"
                },
                {
                    "paragraph": "其設于室，豆錯，俎錯，腊特。黍稷當籩位。敦啓會，卻諸其南。醴酒位如初。",
                    "zhushu": "當籩位俎南黍稷，東稷，會蓋也。今文無敦。"
                },
                {
                    "paragraph": "祝與執豆者巾，乃出。",
                    "zhushu": "共爲之也。"
                },
                {
                    "paragraph": "主人要節而踊，皆如朝夕哭之儀。月半不殷奠。",
                    "zhushu": "殷，盛也。士月半不復如朔，盛奠下尊者。"
                },
                {
                    "paragraph": "有薦新，如朔奠。",
                    "zhushu": "薦五榖，若時果物新出者。"
                },
                {
                    "paragraph": "徹朔奠，先取醴酒，其餘取先設者。敦啓會，面足，序出，如入。",
                    "zhushu": "啓㑹，徹時不復蓋也。面足執之，令足間鄕前也。敦有足，則敦之形如今酒敦。"
                },
                {
                    "paragraph": "其設于外，如於室。",
                    "zhushu": "外序西南。"
                },
                {
                    "paragraph": "筮宅。冡人營之。",
                    "zhushu": "宅，葬居也。冡人，有司掌墓地兆域者。營猶度也。詩云：經之營之。"
                },
                {
                    "paragraph": "掘四隅，外其壤。掘中，南其壤。",
                    "zhushu": "爲葬將北首故也。"
                },
                {
                    "paragraph": "旣朝哭，主人皆徃兆南，北面，免絰，",
                    "zhushu": "兆，域也。所營之處。免絰者求吉，不敢純凶。"
                },
                {
                    "paragraph": "命筮者在主人之右。",
                    "zhushu": "命尊者冝，由右出也。少儀曰：賛幣自左，詔辭自右。"
                },
                {
                    "paragraph": "筮者東面，抽上韇，兼執之，南面受命，",
                    "zhushu": "韇，藏筴之器也。兼與筴執之。今文無兼。"
                },
                {
                    "paragraph": "命曰：哀子某爲其父某甫筮宅，度兹幽宅兆基，無有後艱。",
                    "zhushu": "某甫，其字也。若言山甫、孔甫矣。宅，居也。度，謀也。兹，此也。基，始也。言爲其父筮葬居，今謀此以爲幽𡨋居兆域之始，得無後將有艱難乎？艱難，謂有非常若崩壞也。孝經曰：卜其宅兆而安庴之。古文無兆，基作期。"
                },
                {
                    "paragraph": "筮人許諾，不述命，右還，北面指中封而筮。卦者在左。",
                    "zhushu": "述，循也。旣受命而申言之曰述。不述者，士禮略：凡筮因㑹命筮爲述。命，中封中央壤也。卦者，識爻卦畫地者。古文述皆作術。"
                },
                {
                    "paragraph": "卒筮，執卦以示命筮者。命筮者受視，反之，東面。旅占，卒，進告于命筮者與主人。占之曰從。",
                    "zhushu": "卒筮卦者寫卦示主人，乃受而執之。旅，衆也。反與其屬共占之。謂掌連山、歸藏、周易者。從猶吉也。"
                },
                {
                    "paragraph": "主人絰，哭不踊。若不從，筮擇如初儀。",
                    "zhushu": "更擇地而筮之。"
                },
                {
                    "paragraph": "歸殯前，北面哭，不踊。",
                    "zhushu": "易位而哭，明非常。"
                },
                {
                    "paragraph": "旣，井椁。主人西面拜工，左還椁，反位，哭，不踊。婦人哭于堂。",
                    "zhushu": "旣，巳也。匠人爲椁，刋治其材，以井，構於殯門外也。反位，拜位也。旣哭之，則徃施之竁中矣。主人還椁，亦以旣朝哭矣。"
                },
                {
                    "paragraph": "獻材于殯門外，西面北上。綪。主人徧，視之，如哭椁。獻素、獻成亦如之。",
                    "zhushu": "材，明器之材，視之亦拜。工左還，形法定爲素飾治畢爲成。"
                },
                {
                    "paragraph": "卜日，旣、朝哭，皆復外位。卜人先奠龜于西塾上，南首，有席。楚焞置于燋，在龜東。",
                    "zhushu": "楚，荆也。荆焞所以鑚灼龜者。燋，炬也，所以燃火者也。周禮：菙氏掌共燋契，以待卜事。凡卜，以明火爇燋，遂灼其焌契，以授卜師，遂以役之。"
                },
                {
                    "paragraph": "族長涖卜及宗人吉服立于門西，東面南上。占者三人在其南，北上。卜人及執燋席者在塾西，",
                    "zhushu": "族長有司，掌族人親䟽者也。涖，臨也。吉服，服玄端也。占者三人，掌玉兆、瓦兆、原兆者也。在塾西者，南面東上。"
                },
                {
                    "paragraph": "闔東扉。主婦立于其内，",
                    "zhushu": "扉門罪也。"
                },
                {
                    "paragraph": "席于闑西閾外。",
                    "zhushu": "爲卜者也。古文闑作𣙗，閾作蹙。"
                },
                {
                    "paragraph": "宗人吿事具，主人北面，免絰，左擁之。涖卜即位于門東，西面。",
                    "zhushu": "涖，卜，族長也。更西面，當代主人命卜。"
                },
                {
                    "paragraph": "卜人抱龜燋，先奠龜，西首，燋在北。",
                    "zhushu": "旣奠燋，又執龜以待之。"
                },
                {
                    "paragraph": "宗人受卜人龜，示髙。",
                    "zhushu": "以龜腹甲高起所當灼處，示涖卜也。"
                },
                {
                    "paragraph": "涖，卜受視，反之。宗人還，少退，受命，",
                    "zhushu": "受涖卜命，授龜冝，近受命，冝，郤也。"
                },
                {
                    "paragraph": "命曰：哀子某，來日某，卜葬其父某甫。考降，無有近悔。",
                    "zhushu": "考，登也。降，下也。言卜此日葬，魂神上下，得無近於咎悔者乎。"
                },
                {
                    "paragraph": "許諾，不述命。還，即席，西面坐，命龜，興，授卜人龜，負東扉。",
                    "zhushu": "宗人不述命。亦士禮略。凡卜述命，命龜異龜，重威儀多也。負東扉，俟龜之兆也。"
                },
                {
                    "paragraph": "卜人坐，作龜，興。",
                    "zhushu": "作猶灼也。周禮卜人：凡卜事，示高揚火以作龜，致其墨。興，起也。"
                },
                {
                    "paragraph": "宗人受龜，示涖卜，涖卜受視，反之。宗人退，東面，乃旅占。卒，不釋龜，告于涖卜與主人，占曰某日從。",
                    "zhushu": "不釋龜，復執之也。古文曰爲日。"
                },
                {
                    "paragraph": "授卜人龜，吿于主婦，主婦哭，",
                    "zhushu": "不執龜者，下主人也。"
                },
                {
                    "paragraph": "吿于異爵者，使人告于衆賔。",
                    "zhushu": "衆賔，僚友不來者也。"
                },
                {
                    "paragraph": "卜人徹龜，宗人吿，事畢。主人絰，入哭，如筮宅。賔出，拜送。若不從卜宅，如初儀。",
                    "zhushu": ""
                }
            ]
        },
        {
            "name": "旣夕禮第十三",
            "paragraphs": [
                {
                    "paragraph": "旣夕禮第十三",
                    "zhushu": "",
                    "type": 1
                },
                {
                    "paragraph": "旣夕哭，",
                    "zhushu": "旣，已也。謂岀門哭止，復外位時。"
                },
                {
                    "paragraph": "請啓期。告于賔。",
                    "zhushu": "將葬，當遷柩于祖，有司於是乃請啓肂之期於主人以告賔，賔冝知其時也。今文“啓”爲“開”。"
                },
                {
                    "paragraph": "夙興，設盥于祖廟門外。",
                    "zhushu": "祖，王父也。下士祖禰共廟。"
                },
                {
                    "paragraph": "陳鼎皆如殯。東方之饌亦如之。",
                    "zhushu": "皆，皆三鼎也。如殯，如大歛旣殯之奠。"
                },
                {
                    "paragraph": "夷牀饌于階間。",
                    "zhushu": "夷之言尸也。朝正柩用此牀。"
                },
                {
                    "paragraph": "二燭俟于殯門外。",
                    "zhushu": "早關以爲明也。燭用烝。"
                },
                {
                    "paragraph": "丈夫髽，散帶垂，即位如初。",
                    "zhushu": "爲將啓變也。此互文以相見耳。髽，婦人之變。䘮服小記曰：“男子免而婦人髽，男子冠而婦人笄。”如初，朝夕哭。門外位。"
                },
                {
                    "paragraph": "婦人不哭。主人拜賔，入，即位，袒。",
                    "zhushu": "此不象如𥘉者，以男子入門不哭也。不哭者，將有事，止讙囂。"
                },
                {
                    "paragraph": "商祝免袒，執功布入，升自西階，盡階，不升堂。聲三，啓三，命哭。",
                    "zhushu": "功布，灰治之布也。執之以接神，爲有所拂㧍也。聲三，三有聲，存神也。啓三，三言啓，告神也。舊說以爲聲，噫興也。今文免作絻。"
                },
                {
                    "paragraph": "燭入。",
                    "zhushu": "炤徹與啓肂者。"
                },
                {
                    "paragraph": "祝降，與夏祝交于階下。取銘置于重。",
                    "zhushu": "祝降者，祝徹宿奠降也。與夏祝交，事相接也。夏祝取銘置于重，爲啓肂遷之。吉事交相左，凶事交相右。今文銘皆作名。"
                },
                {
                    "paragraph": "踊無筭。",
                    "zhushu": "主人也。"
                },
                {
                    "paragraph": "商祝拂柩用功布，幠用夷衾。",
                    "zhushu": "拂，去塵也。幠，覆之，爲其形露。"
                },
                {
                    "paragraph": "遷于祖，用軸。",
                    "zhushu": "遷，徙也。徙於祖，朝祖庿也。檀弓曰：“殷朝而殯於祖，周朝而遂葬。”蓋象平生將出，必辭尊者。軸，輁軸也。軸狀如轉轔，刻兩頭爲軹。輁狀如長牀，穿桯前後，著金而關軸焉。大夫、諸侯以上有四周，謂之輴，天子畫之以龍。"
                },
                {
                    "paragraph": "重先，奠從，燭從，柩從，燭從，主人從。",
                    "zhushu": "行之序也。主人從者，丈夫由右，婦人由左，以服之親䟽爲先後，各從其昭穆，男賔在前，女賔在後。"
                },
                {
                    "paragraph": "升自西階。",
                    "zhushu": "柩也。猶用子道，不由阼也。"
                },
                {
                    "paragraph": "奠俟于下，東面北上。",
                    "zhushu": "俟正柩也。"
                },
                {
                    "paragraph": "主人從升。婦人升，東面。衆人東即位。",
                    "zhushu": "東方之位。"
                },
                {
                    "paragraph": "正柩于兩楹間，用夷牀。",
                    "zhushu": "兩楹間，象鄕戶牖也。是時柩北首。"
                },
                {
                    "paragraph": "主人柩東，西面。置重如初。",
                    "zhushu": "如殯宮時也。"
                },
                {
                    "paragraph": "席升，設于柩西。奠設如初，巾之，升降自西階。",
                    "zhushu": "席設于柩之西，直柩之西，當西階也。從奠設如𥘉，東面也。不統於柩，神不西面也。不設柩東，東非神位也。巾之者，爲禦當風塵。"
                },
                {
                    "paragraph": "主人踊無筭，降，拜賔，即位，踊，襲。主婦及親者由足，西面。",
                    "zhushu": "設奠時，婦人皆室戶西，南面，奠畢，乃得東面。親者西面，堂上迫，䟽者可以居房中。"
                },
                {
                    "paragraph": "薦車，直東榮，北輈。",
                    "zhushu": "薦，進也。進車者，象生時將行陳駕也，今時謂之魂車。輈，轅也。車當采榮。東陳西上於中庭。"
                },
                {
                    "paragraph": "質明，滅燭。",
                    "zhushu": "質，正也。"
                },
                {
                    "paragraph": "徹者升自阼階，降自西階。",
                    "zhushu": "徹者，辟新奠，不設序西南。已再設爲䙝。"
                },
                {
                    "paragraph": "乃奠如初，升降自西階。",
                    "zhushu": "爲遷祖奠也。奠升不由阼階，柩北首，辟其足。"
                },
                {
                    "paragraph": "主人要節而踊。",
                    "zhushu": "節，升降。"
                },
                {
                    "paragraph": "薦馬，纓三就，入門，北面，交轡，圉人夾牽之。",
                    "zhushu": "駕車之馬，毎車二疋。纓，今馬鞅也。就，成也。諸侯之臣，飾纓以三色而三成。此三色者，蓋絛𢇁也，其著之如罽然。天子之臣，如其命數。王之革路絛纓。圉人，養馬者。在左右曰夾。旣奠乃薦馬者，爲其踐汚庿中也。凡入門，參分庭一在南。"
                },
                {
                    "paragraph": "御者執策立于馬後。哭，成踊。右還，出。",
                    "zhushu": "主人於是乃哭踊者，薦車之禮，成於薦馬。"
                },
                {
                    "paragraph": "賔岀，主人送于門外。有司請祖期。",
                    "zhushu": "亦因在外位請之，當以告賔。每事畢輒出。將行而飮酒曰祖。祖，始也。"
                },
                {
                    "paragraph": "曰：“日側。”",
                    "zhushu": "側，昳也，謂將過中之時。"
                },
                {
                    "paragraph": "主人入，袒。乃載。踊無筭。卒束，襲。",
                    "zhushu": "𥘵。爲載變也。乃舉柩郤下而載之。束，束棺於柩車。“賔出，遂匠納車于階間。”謂此車。"
                },
                {
                    "paragraph": "降奠，當前束。",
                    "zhushu": "下遷祖之奠也。當前束，猶當戶腢也，亦在柩車西，束有前後也。"
                },
                {
                    "paragraph": "商祝飾柩，一池。紐前䞓後緇，齊三采，無貝。”",
                    "zhushu": "飾柩，爲設牆栁也。巾奠乃牆，謂此也。牆有布帷，栁有布荒。池者，象官室之承霤，以竹爲之，狀如小車笭，衣以青布。一池縣於栁前。士不揄絞。紐，所以聮帷荒，前赤後黒，因以爲飾。左右面各有前後，齊居栁之中央，若今小車蓋上㽔矣。以三采繒爲之，上朱，中白，下蒼，著以絮。元士以上有貝。"
                },
                {
                    "paragraph": "設披，",
                    "zhushu": "披，輅栁棺上，貫結於戴，人居旁牽之，以備傾虧。䘮大記曰：“士戴前纁後緇，二披用纁。”今文“披”皆爲“藩”。"
                },
                {
                    "paragraph": "屬引。",
                    "zhushu": "屬，猶著也。引，所以引柩車。在軸輴曰紼。古者人引柩。春秋傳曰：“坐引而哭之三。”。"
                },
                {
                    "paragraph": "陳明器於乗車之西。",
                    "zhushu": "明器，藏器也。檀弓曰：“其曰明器，神明之也。”言神明者，異於生器。“竹不成用，瓦不成味，木不成斵，琴瑟張而不平，竽笙備而不和，有鍾磬而無筍虡。”陳器於乗車之西，則重北也。"
                },
                {
                    "paragraph": "折，橫覆之。",
                    "zhushu": "折，猶庪也，方鑿連木爲之，蓋如牀，而縮者三，橫者五，無簀，窆事畢，加之壙上，以承抗席。橫陳之者，爲苞、筲以下䋫於其北，便也。覆之，見善面也。"
                },
                {
                    "paragraph": "抗木，橫三縮二。",
                    "zhushu": "抗，禦也，所以禦止土者。其横與縮，各足掩壙。"
                },
                {
                    "paragraph": "加抗席三。",
                    "zhushu": "席，所以禦塵。"
                },
                {
                    "paragraph": "加茵，用䟽布，緇翦，有幅，亦縮二橫三。",
                    "zhushu": "茵，所以藉棺者。翦，淺也。幅，縁之。亦者，亦抗木也。及其用之，木三在上，茵二在下，象天三合地二，人藏其中焉。今文“翦”作“淺”。"
                },
                {
                    "paragraph": "器：西南上，綪。",
                    "zhushu": "器，目言之也。陳明器，以西行，南端爲上。綪，屈也，不容則屈而反之。"
                },
                {
                    "paragraph": "茵。",
                    "zhushu": "茵在杭木上，陳器次而北也。"
                },
                {
                    "paragraph": "苞二。",
                    "zhushu": "所以裹奠羊、豕之肉。"
                },
                {
                    "paragraph": "筲三：黍，稷，麥。",
                    "zhushu": "筲，畚種𩔖也，其容蓋與簋同一觳也。"
                },
                {
                    "paragraph": "罋三：醯，醢，屑，幂用䟽布。",
                    "zhushu": "罋，瓦器，其容亦蓋一觳。屑，薑桂之屑也。内則曰：“屑桂與薑。”幂，覆也。今文“幂”皆作“密”。"
                },
                {
                    "paragraph": "甒二，醴，酒，幂用功布。",
                    "zhushu": "甒，亦瓦器也。古文“甒”皆作“廡”。"
                },
                {
                    "paragraph": "“皆木桁久之。”",
                    "zhushu": "桁，所以庪苞、筲、罋、甒也。久，當爲“炙”。灸，謂以蓋案塞其口。毎器異桁。"
                },
                {
                    "paragraph": "用器：弓，矢，耒耜，兩敦，兩杅，槃，匜。匜實于槃中，南流。",
                    "zhushu": "此皆常用之噐也。杅，盛湯漿。槃匜，盥噐也。流，匜口也。今文“杅”爲“桙”。"
                },
                {
                    "paragraph": "“無祭器，",
                    "zhushu": "士禮略也。大夫以上，兼用鬼器、人噐也。”。"
                },
                {
                    "paragraph": "有燕樂器可也。",
                    "zhushu": "“與賔客燕飲用樂之器也。”。"
                },
                {
                    "paragraph": "役器：甲，胄，干，笮。",
                    "zhushu": "“此皆師役之器。甲，鎧。胄，兠鍪。干，楯。笮，矢箙。”。"
                },
                {
                    "paragraph": "燕器：杖，笠，翣。",
                    "zhushu": "“燕居安體之器也。笠，竹𥱀蓋也。翣，扇。”。"
                },
                {
                    "paragraph": "徹奠。巾席俟于西方。主人要節而踊，",
                    "zhushu": "“巾、席俟於西方，祖奠將用焉。要節者，來象升，丈夫踊；去象降，婦人踊。徹者由明器北，西面。旣徹，由重南東。不設於序西南者，非宿奠也。宿奠必設者，爲神馮依之久也。"
                },
                {
                    "paragraph": "袒。",
                    "zhushu": "爲將𥘵變。"
                },
                {
                    "paragraph": "“商祝御柩，",
                    "zhushu": "亦執功布居前。爲還柩車爲節。"
                },
                {
                    "paragraph": "乃祖。",
                    "zhushu": "“還柩鄕外，爲行始。"
                },
                {
                    "paragraph": "踊，襲，少南，當前束。",
                    "zhushu": "主人也。柩還則當前束南。”。"
                },
                {
                    "paragraph": "婦人降，即位于階間。",
                    "zhushu": "“爲柩將去有時也。位東上。"
                },
                {
                    "paragraph": "祖，還車，不還器。",
                    "zhushu": "“祖有行漸，車亦冝鄕外也。器之陳自已南上。”。"
                },
                {
                    "paragraph": "祝取銘置于茵。",
                    "zhushu": "“重不藏，故於此移銘加於茵上。”。"
                },
                {
                    "paragraph": "二人還重，左還。",
                    "zhushu": "“重與車馬還相反，由便也。”。"
                },
                {
                    "paragraph": "布席。乃奠如初。主人要節而踊。",
                    "zhushu": "“車已祖，可以爲之奠也，是之謂祖奠。”。"
                },
                {
                    "paragraph": "薦馬如初。",
                    "zhushu": "“柩動車還，冝新之也。”。"
                },
                {
                    "paragraph": "賔出，主人送。有司請葬期。",
                    "zhushu": "“亦因在外位時。”。"
                },
                {
                    "paragraph": "入復位。",
                    "zhushu": "“主人也。自死至於殯，自啓至於葬，主人及兄弟𢘆在内位。"
                },
                {
                    "paragraph": "公賵：“玄纁束，馬兩。”",
                    "zhushu": "公，國君也。賵，所以助主人送葬也。兩馬，士制也。春秋傳曰：“宋景曹卒，魯季康子使冉求賵之以馬，曰：“其可以稱旌繁乎？”。"
                },
                {
                    "paragraph": "𢷤者出請，入吿。主人釋杖，迎于廟門外，不哭，先入門右，北面，及衆主人袒。",
                    "zhushu": "尊君命也。衆主人自若西面。"
                },
                {
                    "paragraph": "馬入設，",
                    "zhushu": "設于庭，在重南。"
                },
                {
                    "paragraph": "賔奉幣，由馬西當前輅，北面致命。",
                    "zhushu": "賔，使者。幣，玄纁也。輅，轅縳，所以屬引。由馬西，則亦當前輅之西，於是北面致命，得郷柩與奠。柩車在階間少前，參分庭之北，輅有前後。"
                },
                {
                    "paragraph": "主人哭拜，稽顙成踊。賔奠幣于棧左服，出。",
                    "zhushu": "棧謂柩車也。凡士車制無漆飾。左服，象授人授其右也。服，車箱。今文“棧”作“輚”。"
                },
                {
                    "paragraph": "宰由主人之北，舉幣以東。",
                    "zhushu": "柩東，主人位，以東藏之。"
                },
                {
                    "paragraph": "士受馬以出。",
                    "zhushu": "此士謂胥徒之長也。有勇力者受馬。聘禮曰：“皮馬相間可也。”。"
                },
                {
                    "paragraph": "主人送于外門外，拜，襲，入復位，杖。賔賵者將命，",
                    "zhushu": "賔𨜮，大夫士也。"
                },
                {
                    "paragraph": "𢷤者出請，入告，“出告須。”",
                    "zhushu": "不迎。告曰：“孤某須。”。"
                },
                {
                    "paragraph": "馬入設，賔奉幣，𢷤者先入，賔從，致命如初。",
                    "zhushu": "𥘉，公使者。"
                },
                {
                    "paragraph": "主人拜于位，不踊。",
                    "zhushu": "柩車東位也。旣啓之後，與在室同。"
                },
                {
                    "paragraph": "賔奠幣如初，舉幣受馬如初。𢷤者出請。",
                    "zhushu": "賔出在外，請之”，爲其復有事。"
                },
                {
                    "paragraph": "若奠，",
                    "zhushu": "賔致可以奠也。"
                },
                {
                    "paragraph": "入告，出，以賔入，將命如初。士受羊，如受馬。又請，",
                    "zhushu": "士亦謂胥徒之長。又，復也。"
                },
                {
                    "paragraph": "若賻，",
                    "zhushu": "賻之言𥙷也，𦔳也。貨財曰賻。"
                },
                {
                    "paragraph": "入告，主人出門左，西面，賔東面將命。",
                    "zhushu": "“主人出”者，賻主施於主人。"
                },
                {
                    "paragraph": "主人拜，賔坐委之。宰由主人之北，東面舉之，反位。",
                    "zhushu": "“坐委之”，明主人哀戚，志不在受人物。“反位”，反主人之後位。"
                },
                {
                    "paragraph": "若無器，則捂受之。",
                    "zhushu": "謂對相授，不委地。"
                },
                {
                    "paragraph": "又請，賔告事畢，拜送入。贈者將命，",
                    "zhushu": "贈，送。"
                },
                {
                    "paragraph": "𢷤者出請，納賔如初。",
                    "zhushu": "如其入告，出告須。"
                },
                {
                    "paragraph": "賔奠幣如初。",
                    "zhushu": "亦於棧左服。"
                },
                {
                    "paragraph": "若就器，則坐奠于陳。",
                    "zhushu": "就，猶善也。贈無常，唯玩好所有。陳，明噐之陳。"
                },
                {
                    "paragraph": "凡將禮，必請而後拜送。",
                    "zhushu": "雖知事畢，猶請，君子不必人意。"
                },
                {
                    "paragraph": "兄弟，賵奠可也。",
                    "zhushu": "“兄弟”，有服親者，可且賵且奠，許其厚也。賵奠於死生兩施。"
                },
                {
                    "paragraph": "所知，則賵而不奠。",
                    "zhushu": "“所知”，通問相知也，降於兄弟。奠施於死者爲多，故不奠。"
                },
                {
                    "paragraph": "知死者贈，知生者賻。",
                    "zhushu": "各主於所知。"
                },
                {
                    "paragraph": "書賵於方，若九，若七，若五。",
                    "zhushu": "方，板也。書賵奠賻贈之人名與其物於板，毎板若九行，若七行，若五行。"
                },
                {
                    "paragraph": "書遣於策。",
                    "zhushu": "策，簡也。遣，猶送也。謂所當藏物茵以下。"
                },
                {
                    "paragraph": "乃代哭如初。",
                    "zhushu": "棺柩有時將去，不忍絶聲也。𥘉，謂旣小斂時。"
                },
                {
                    "paragraph": "宵，爲燎于門内之右。",
                    "zhushu": "爲哭者爲明。"
                },
                {
                    "paragraph": "厥明，陳鼎五于門外，如初。",
                    "zhushu": "鼎五，羊、豕、魚、腊、鮮獸各一鼎也。士禮特牲三鼎，盛葬奠加一等，用少牢也。如𥘉，如大歛奠時。"
                },
                {
                    "paragraph": "其實：羊左胖，",
                    "zhushu": "反吉祭也。言左胖者，體不殊骨也。"
                },
                {
                    "paragraph": "髀不升，",
                    "zhushu": "周貴肩賤髀。古文“髀”作“脾”。"
                },
                {
                    "paragraph": "腸五，胃五，",
                    "zhushu": "亦盛之也。"
                },
                {
                    "paragraph": "離肺。",
                    "zhushu": "離。"
                },
                {
                    "paragraph": "豕亦如之，豚解，無腸胃；",
                    "zhushu": "如之，如“羊左胖，髀不升，離肺”也。“豚解”，解之如解豚，亦前肩後肫、春脅而已。無腸胄者，君子不食溷腴。"
                },
                {
                    "paragraph": "魚、腊、鮮獸，皆如初。",
                    "zhushu": "鮮，新殺者。士腊用兎，加鮮獸而無膚者，豕旣豚解，略之。"
                },
                {
                    "paragraph": "東方之饌：四豆，脾析、蜱醢、葵菹、蠃醢；",
                    "zhushu": "脾讀爲“雞脾肶”之“脾”。脾析，百葉也。蜱，蜯也。今文“蠃”爲“蝸”。"
                },
                {
                    "paragraph": "四籩，棗、糗、栗、脯；",
                    "zhushu": "糗，以豆。糗粉餌。"
                },
                {
                    "paragraph": "醴，酒。",
                    "zhushu": "此東方之饌，與祖奠同，在主人之南，當前輅，北上，巾之。"
                },
                {
                    "paragraph": "陳器。",
                    "zhushu": "明噐也。夜敘藏之。"
                },
                {
                    "paragraph": "滅燎。執燭俠輅，北靣。",
                    "zhushu": "炤徹與葬奠也。"
                },
                {
                    "paragraph": "賔入者，拜之。",
                    "zhushu": "明自啓至此，主人無出禮。"
                },
                {
                    "paragraph": "徹者入，丈夫踊。設于西北，婦人踊。",
                    "zhushu": "猶阼階升時也。亦旣盥乃入，入由重東，而主人踊，猶其升也。自重北西面而徹，設於柩車西北，亦由序西南。"
                },
                {
                    "paragraph": "徹者東。",
                    "zhushu": "由柩車北，東適葬奠之饌。"
                },
                {
                    "paragraph": "鼎入。",
                    "zhushu": "舉入陳之也。陳之蓋於重東北。西面北上如初。"
                },
                {
                    "paragraph": "乃奠。豆南上，綪。籩，蠃醢南，北上，綪。",
                    "zhushu": "籩蠃醢南，辟醴酒也。"
                },
                {
                    "paragraph": "俎二以成，南上，不綪，特鮮獸。",
                    "zhushu": "成，猶併也。不綪者，魚在羊東，腊在豕東。古文“特”爲俎。"
                },
                {
                    "paragraph": "醴、酒在籩西，北上。",
                    "zhushu": "統於豆也。"
                },
                {
                    "paragraph": "奠者出，主人要節而踊。",
                    "zhushu": "亦以往來爲節。奠由重北西，旣奠，由重南東。"
                },
                {
                    "paragraph": "甸人抗重，出自道，道左𠋣之。",
                    "zhushu": "還重不言甸人，抗重言之者，重旣虞將埋之，言其宫，使守視之。抗，舉也。岀自道，出從門中央也。不由闑東西者，重不反，變於𢘆出入。道左，主人位。今時有死者，鑿木置食其中，樹於道側，由此。"
                },
                {
                    "paragraph": "薦馬，馬出自道，車各從其馬，駕於門外，西面而俟，南上。",
                    "zhushu": "南上，便其行也。行者乗車在前，道、槀序從。"
                },
                {
                    "paragraph": "徹者入，踊如初。徹巾，苞牲，取下體，",
                    "zhushu": "苞者，象旣饗而歸賔俎者也。取下體者，脛骨象行，又俎實之終始也。士苞三个，前脛折取臂臑，後脛折取骼，亦得俎釋三个。雜記曰：“父母而賔客之，所以爲哀。"
                },
                {
                    "paragraph": "不以魚腊。",
                    "zhushu": "非正牲也。"
                },
                {
                    "paragraph": "行器，",
                    "zhushu": "目葬行明器在道之次。"
                },
                {
                    "paragraph": "茵、苞、器序從，",
                    "zhushu": "如其陳之先後。"
                },
                {
                    "paragraph": "車從。",
                    "zhushu": "次噐。"
                },
                {
                    "paragraph": "徹者出，踊如初。",
                    "zhushu": "於是廟中當行者唯柩車。"
                },
                {
                    "paragraph": "主人之史請讀賵，執筭從，柩東，當前束，西面。不命母哭，哭者相止也。唯主人、主婦哭。燭在石，南面。",
                    "zhushu": "史北面請，旣而與執筭西面於主人之前讀書，釋筭。燭在右，南面，炤書便也。古文“筭”皆爲“筴”。"
                },
                {
                    "paragraph": "讀書，釋筭則坐。",
                    "zhushu": "必釋筭者，榮其多。"
                },
                {
                    "paragraph": "卒，命哭。滅燭，書與筭執之以逆出。",
                    "zhushu": "卒已。"
                },
                {
                    "paragraph": "公史自西方，東面，命母哭，主人、主婦皆不哭。讀遣。卒，命哭，滅燭，出。",
                    "zhushu": "“公史”，君之典禮書者。“遣”者，入壙之物。君使史來讀之，成其得禮之正以終也。燭俠路。"
                },
                {
                    "paragraph": "商祝執功布以御柩。執披，",
                    "zhushu": "居柩車之前，若道有低仰傾虧，則以布爲抑揚左右之節，使引者、執披者知之。士執披八人。今文無“以”。"
                },
                {
                    "paragraph": "主人袒，乃行，踊無筭，",
                    "zhushu": "𥘵爲行變也。“乃行”，謂柩車行也。凡從柩者，先後左右如遷于祖之序。"
                },
                {
                    "paragraph": "出宫，踊，襲。",
                    "zhushu": "哀次。"
                },
                {
                    "paragraph": "至于邦門，公使宰夫贈𤣥纁束。",
                    "zhushu": "“邦門”，城門也。“贈”，送也。"
                },
                {
                    "paragraph": "主人去杖，不哭，由左聽命，賔由右致命。",
                    "zhushu": "柩車前輅之左右也。當時止柩車。"
                },
                {
                    "paragraph": "主人哭，拜稽顙。賔升，實幣于蓋，降。主人拜送，復位，杖，乃行。",
                    "zhushu": "升柩車之前，實其幣於棺蓋之栁中，若親受之然。復位，反柩車後。"
                },
                {
                    "paragraph": "至于壙，陳器于道東西，北上。",
                    "zhushu": "統於壙。"
                },
                {
                    "paragraph": "茵先入。",
                    "zhushu": "當藉柩也。元士則葬用輁軸，加茵焉。"
                },
                {
                    "paragraph": "屬引，",
                    "zhushu": "於是說載除飾，更屬引於緘耳。古文“屬”爲“燭”。"
                },
                {
                    "paragraph": "主人袒，衆主人西面北上，婦人東面，皆不哭。",
                    "zhushu": "俠羡道爲位。"
                },
                {
                    "paragraph": "乃窆。主人哭，踊無筭，",
                    "zhushu": "窆，下棺也。今文“窆”爲“封”。"
                },
                {
                    "paragraph": "襲。贈用制幣𤣥纁束，拜稽顙，踊如初。",
                    "zhushu": "丈八尺曰制，二制合之束，十制五合。"
                },
                {
                    "paragraph": "卒，袒，拜賔，主婦亦拜賔。即位，拾踊三，襲。",
                    "zhushu": "主婦拜賔，拜女賔也。卽位，反位。"
                },
                {
                    "paragraph": "賔出，則拜送。",
                    "zhushu": "相問之賔也。凡弔賔有五，去皆拜之，此舉中焉。"
                },
                {
                    "paragraph": "藏器於旁，加見。",
                    "zhushu": "噐，用器，役器也。見，棺飾也。更謂之“見”者，加此則棺柩不復見矣。先言“藏噐”，乃云“加見”者，噐在見内也。内之者，明君子之於事，終不自逸也。檀弓曰：“有虞氏之瓦棺，夏后氏堲周，殷人棺椁，周人牆置翣。”。"
                },
                {
                    "paragraph": "藏苞筲於旁，",
                    "zhushu": "於旁者，在見外也。不言罋甒，饌相次可知。四者兩兩而居。䘮大託曰：“棺椁之間，君容祝，大夫容壺，士容甒。”。"
                },
                {
                    "paragraph": "加折，卻之。加抗席，覆之。加抗木。",
                    "zhushu": "冝次也。"
                },
                {
                    "paragraph": "實土三。主人拜鄕人，",
                    "zhushu": "謝其勤勞。"
                },
                {
                    "paragraph": "即位，踊，襲如初。",
                    "zhushu": "哀親之在斯。"
                },
                {
                    "paragraph": "乃反哭，入，升自西階，東面。衆主人堂下東面北上。",
                    "zhushu": "西階東面，反諸其所作也。反哭者，於其祖庿，不於阼階西面，西方神位。"
                },
                {
                    "paragraph": "婦人入，大夫踊，升自阼階。",
                    "zhushu": "辟主人也。"
                },
                {
                    "paragraph": "主婦入于室，踊，出即位，及丈夫，拾踊三。",
                    "zhushu": "入于室，反諸其所養也。出卽位，堂上西面也。拾，更也。"
                },
                {
                    "paragraph": "賔弔者升自西階，曰：“如之何？”主人拜稽顙。",
                    "zhushu": "賔弔者，衆賔之長也。反而亡焉，失之矣，於是爲甚，故弔之。弔者北面，主人拜於位。不北面拜賔東者，以其亦主人位也。今文無曰。"
                },
                {
                    "paragraph": "賔降，出，主人送于門外，拜稽顙。遂適殯宮，皆如啓位，拾踊三。",
                    "zhushu": "啓位，婦人入升堂，丈夫即中庭之位。"
                },
                {
                    "paragraph": "兄弟出，主人拜送。",
                    "zhushu": "兄弟，小功以下也。異門大功，亦可以歸。"
                },
                {
                    "paragraph": "衆主人出門，哭止。闔門。主人揖衆主人，乃就次。",
                    "zhushu": "次，倚廬也。"
                },
                {
                    "paragraph": "猶朝夕哭，不奠。",
                    "zhushu": "是日也，以虞易奠。"
                },
                {
                    "paragraph": "三虞，",
                    "zhushu": "虞，䘮祭名。虞，安也。骨肉歸於土，精氣無所不之，孝子爲其彷徨，三祭以安之。朝葬，日中而虞，不忍一日離。"
                },
                {
                    "paragraph": "卒哭。",
                    "zhushu": "卒哭，三虞之後祭名。始朝夕之間，哀至則哭，至此祭止也，朝夕哭而已。"
                },
                {
                    "paragraph": "明日以其班祔。",
                    "zhushu": "班，次也。袝，卒哭之明日祭名。祔，猶屬也。祭昭穆之次而屬之。“今文“班”爲“胖”。”。"
                },
                {
                    "paragraph": "記：士處適寢，寢東首于北墉下。",
                    "zhushu": "將有疾，乃寢於適室。“今文“處”爲“居”，“于”爲“於”。”。"
                },
                {
                    "paragraph": "有疾，疾者齊，",
                    "zhushu": "正情性也。適寢者，不齊不居其室。"
                },
                {
                    "paragraph": "養者皆齊，",
                    "zhushu": "憂也。"
                },
                {
                    "paragraph": "徹琴瑟。",
                    "zhushu": "去樂。"
                },
                {
                    "paragraph": "疾病，外内皆埽",
                    "zhushu": "爲有賔客來問也。疾甚曰病。"
                },
                {
                    "paragraph": "徹，褺衣，加新衣。",
                    "zhushu": "故衣垢汗，爲來人穢惡之。"
                },
                {
                    "paragraph": "御者四人，皆坐持體。",
                    "zhushu": "爲不能自轉側。御者，今時侍從之人。"
                },
                {
                    "paragraph": "屬纊，以俟絶氣。",
                    "zhushu": "爲其氣微難節也。纊，新絮。"
                },
                {
                    "paragraph": "男子不絶於婦人之手，婦人不絶於男子之手。",
                    "zhushu": "備褻。"
                },
                {
                    "paragraph": "乃行禱于五祀，",
                    "zhushu": "盡孝子之情。五祀，博言之。士二祀：曰“門”，曰“行”。"
                },
                {
                    "paragraph": "乃卒。",
                    "zhushu": "卒，終也。"
                },
                {
                    "paragraph": "主人啼，兄弟哭。",
                    "zhushu": "哀有甚有否。於是始去笄纚，服深衣。檀弓曰：“始死，羔裘玄冠者易之。”。"
                },
                {
                    "paragraph": "設牀第，當牖。衽，下筦，上簟，設枕，",
                    "zhushu": "病卒之間廢牀，至是設之，事相變。祍，卧席。古文“第”爲“茨”。"
                },
                {
                    "paragraph": "遷尸。",
                    "zhushu": "徙於牖下也。於是幠用歛衾。"
                },
                {
                    "paragraph": "復者朝服，左執領，右執要，招而左。",
                    "zhushu": "衣朝服，服未可以變。"
                },
                {
                    "paragraph": "楔貌如軛，上兩末。",
                    "zhushu": "事便也。今文“軛”作“厄”。"
                },
                {
                    "paragraph": "綴足用燕几，校在南，御者坐持之。",
                    "zhushu": "校，脛也。尸南首，几脛在南以拘足，則不得辟戾矣。古文“校”爲“枝”。"
                },
                {
                    "paragraph": "即牀而奠，當腢，用吉噐，若醴若酒，無巾柶。",
                    "zhushu": "腢，肩頭也。用吉器，器未變也。或卒無醴，用新酒。"
                },
                {
                    "paragraph": "赴曰：“君之臣某死。”赴母、妻、長子，則曰：“君之臣某之某死。”",
                    "zhushu": "赴，走告也。今文“赴”作“訃”。"
                },
                {
                    "paragraph": "室中唯主人、主婦坐。兄弟有命夫、命婦在焉，亦坐。",
                    "zhushu": "别尊卑也。"
                },
                {
                    "paragraph": "尸在室，有君命，衆主人不出。",
                    "zhushu": "不二主。"
                },
                {
                    "paragraph": "襚者委衣于牀，不坐。",
                    "zhushu": "牀高，由便。"
                },
                {
                    "paragraph": "其禭于室，戸西北面致命。",
                    "zhushu": "始死時也。"
                },
                {
                    "paragraph": "夏祝淅米，差盛之。",
                    "zhushu": "差，擇之。"
                },
                {
                    "paragraph": "御者四人，抗衾而浴。䄠第。",
                    "zhushu": "抗衾，爲其倮程，蔽之也。䄠，𥘵也。𥘵簀去席，盝水便。"
                },
                {
                    "paragraph": "其母之䘮，則内御者浴，鬠無笄。",
                    "zhushu": "内御，女御也。無笄，猶丈夫之不冠也。"
                },
                {
                    "paragraph": "設明衣，婦人則設中帶。",
                    "zhushu": "中帶，若今之禪襂。"
                },
                {
                    "paragraph": "卒洗貝，反于䈂，實貝，柱右齻左齻。",
                    "zhushu": "象齒堅。"
                },
                {
                    "paragraph": "夏祝徹餘飯。",
                    "zhushu": "徹，去鬻。"
                },
                {
                    "paragraph": "瑱塞耳。",
                    "zhushu": "塞，充窒。"
                },
                {
                    "paragraph": "掘坎，南順，廣尺，輪二尺，深三尺，南其壤，",
                    "zhushu": "南順，統於堂。輪，從也。今文“掘”爲“坅”。"
                },
                {
                    "paragraph": "垼，用塊。",
                    "zhushu": "塊，堛也。古文“垼”爲“役”。"
                },
                {
                    "paragraph": "明衣裳用幕布，袂屬幅，長下𦡀，",
                    "zhushu": "幕布，帷幕之布，升數未聞也。屬幅，不削幅也。長下膝，又有裳，於蔽下體深也。"
                },
                {
                    "paragraph": "有前後裳，不辟，長及觳，",
                    "zhushu": "不辟，質也。觳，足跗也。凡他服，短無見膚，長無被土。"
                },
                {
                    "paragraph": "縓綼緆，",
                    "zhushu": "一染謂之縓，今紅也。飾裳在幅曰綼，在下曰緆。"
                },
                {
                    "paragraph": "緇純。",
                    "zhushu": "七入爲緇。緇，黒也。飾衣曰純，謂領與袂。衣以緇，裳以縓，象天地也。"
                },
                {
                    "paragraph": "設握，裏親膚，繫鉤中指，結于掔。",
                    "zhushu": "掔，掌後節中也。手無決者，以握繫一端繞掔，還從上自貫，反與其一端結之。"
                },
                {
                    "paragraph": "甸人築坅坎，",
                    "zhushu": "築，實土其中，堅之。穿坎之名，一曰坅。"
                },
                {
                    "paragraph": "隷人𣵀廁。",
                    "zhushu": "𨽻人，罪人也，今之徒役作者也。𣵀，塞也。爲人復往褻之，又亦鬼神不用。"
                },
                {
                    "paragraph": "旣襲，宵爲燎于中庭。",
                    "zhushu": "宵，夜。"
                },
                {
                    "paragraph": "厥明，滅燎，陳衣。",
                    "zhushu": "記節。"
                },
                {
                    "paragraph": "凡絞紟用布，倫如朝服。",
                    "zhushu": "凡，凡小斂、大斂也。倫，比也。今文無“紟”，古文“倫”爲“輪”。"
                },
                {
                    "paragraph": "設棜于東堂下，南順，齊于坫，饌于其上。兩甒：醴、酒，酒在南。篚在東，南順，實角觶四，木柶二，素勺二。豆在甒北，二以並，籩亦如之。",
                    "zhushu": "棜，今之轝也。角觶四、木柶、二素勺，爲少進醴、酒，兼饌之也。勺二，醴、酒各一也。豆、籩二以併，則是大歛饌也。記於此者，明其他與小歛同陳。古文“角觶”爲“角柶”。"
                },
                {
                    "paragraph": "凡籩豆實具設，皆巾之。",
                    "zhushu": "籩、豆偶而爲具，具則於饌巾之。巾之，加飾也。明小斂一豆一籩不巾。"
                },
                {
                    "paragraph": "觶俟時而酌，柶覆加之，面枋，及錯，建之。",
                    "zhushu": "時，朝夕也。檀弓曰：“朝奠日出，夕奠逮日。”。"
                },
                {
                    "paragraph": "小斂，辟奠不出室，",
                    "zhushu": "未忍神逺之也。辟襲奠以辟斂，旣斂則不出於室，設於序西南，畢事而去之。"
                },
                {
                    "paragraph": "無踊節。",
                    "zhushu": "其哀未可節也。"
                },
                {
                    "paragraph": "旣馮尸，主人袒，髺髮，絞帶，衆主人布帶。",
                    "zhushu": "“衆主人，齊衰以下。”。"
                },
                {
                    "paragraph": "大斂于阼。",
                    "zhushu": "未忍便離主人位也。”主人奉尸斂于棺，則西階上賔之。"
                },
                {
                    "paragraph": "大夫升自西階，階東北面東上。",
                    "zhushu": "視斂。"
                },
                {
                    "paragraph": "旣馮尸，大夫逆降，復位。",
                    "zhushu": "“中庭西面位。"
                },
                {
                    "paragraph": "巾奠，執燭者滅燭，出，降自阼階，由主人之北東。",
                    "zhushu": "巾奠而室事已。"
                },
                {
                    "paragraph": "旣殯，主人說髦。",
                    "zhushu": "“旣殯，置銘于肂，復位時也。“今文說皆作稅。”兒生三月，鬋髪爲鬌，男角女羈，否則男左女右，長大猶爲飾存之，謂之髦，所以順父母幼小之心。至此尸柩不見，䘮無飾，可以去之。髦之形象未聞。"
                },
                {
                    "paragraph": "三日，絞垂。",
                    "zhushu": "成服日，絞要絰之散垂者。"
                },
                {
                    "paragraph": "冠六升，外縪，纓條屬，厭。",
                    "zhushu": "縪，謂縫著於武也。外者，外其餘也。纓條屬者，通屈一條繩爲武，垂下爲纓，屬之冠。厭，伏也。"
                },
                {
                    "paragraph": "衰三升，",
                    "zhushu": "衣與裳也。"
                },
                {
                    "paragraph": "屨外納。",
                    "zhushu": "“納，收餘也。"
                },
                {
                    "paragraph": "杖下本，竹、桐一也。",
                    "zhushu": "順其性也。"
                },
                {
                    "paragraph": "居𠋣廬，",
                    "zhushu": "“倚木爲廬，在中門外東方北戶。”。"
                },
                {
                    "paragraph": "寢苫枕塊，",
                    "zhushu": "“苫，編藁。”塊，堛也。"
                },
                {
                    "paragraph": "不說絰帶，",
                    "zhushu": "哀戚不在於安。"
                },
                {
                    "paragraph": "哭晝夜無時，",
                    "zhushu": "哀至則哭，非必朝夕。"
                },
                {
                    "paragraph": "非䘮事不言。",
                    "zhushu": "不忘所以爲親。"
                },
                {
                    "paragraph": "歠粥，朝一溢米，夕一溢米，不食菜果。",
                    "zhushu": "不在於飽與滋味。粥，糜也。二十兩曰溢，爲米一升二十四分升之一。實在木曰果，在地曰蓏。"
                },
                {
                    "paragraph": "主人乗惡車，",
                    "zhushu": "拜君命、拜衆賔，及有故行所乗也。雜記曰：“端衰、䘮車皆無等。”然則此惡車，王䘮之木車也。古文“惡”作“堊”。"
                },
                {
                    "paragraph": "白狗幦，",
                    "zhushu": "未成豪狗。幦，覆笭也。以狗皮爲之，取其臑也。白於䘮飾宜。古文“幦”爲“幂”。"
                },
                {
                    "paragraph": "蒲蔽。",
                    "zhushu": "蔽，藩。"
                },
                {
                    "paragraph": "御以蒲菆，",
                    "zhushu": "不在於驅馳。蒲菆，牡蒲莖。古文“菆”作“騶”。"
                },
                {
                    "paragraph": "犬服，",
                    "zhushu": "笭間兵服，以犬皮爲之，取堅也，亦白。今文“犬”爲“大”。"
                },
                {
                    "paragraph": "木錧，",
                    "zhushu": "取少聲。今文“錧”爲“鎋”。"
                },
                {
                    "paragraph": "約綏，約轡，",
                    "zhushu": "約繩。綏，所以引升車。"
                },
                {
                    "paragraph": "木鑣。",
                    "zhushu": "亦取少聲。古文“鑣”爲“苞”。"
                },
                {
                    "paragraph": "馬不齊髦。",
                    "zhushu": "齊，翦也。今文“髦”爲“毛”。主人之惡車如王之木車，則齊衰以下，其乗素車、繅車、駹車、漆車與？"
                },
                {
                    "paragraph": "主婦之車亦如之，䟽布裧。",
                    "zhushu": "裧者，車裳幃，於蓋弓垂之。"
                },
                {
                    "paragraph": "貳車，白狗攝服，",
                    "zhushu": "貳，副也。攝，猶縁也。狗皮緣服，差飾。"
                },
                {
                    "paragraph": "其他皆如乗車。",
                    "zhushu": "如所乗惡車。"
                },
                {
                    "paragraph": "朔月，童子執帚，卻之，左手奉之，",
                    "zhushu": "童子，𨽻子弟，若内竪、寺人之屬。執用左手，卻之，示未用。"
                },
                {
                    "paragraph": "從徹者而入。",
                    "zhushu": "童子不專禮事。"
                },
                {
                    "paragraph": "比奠，舉席，埽室，聚諸㝔，布席如初。卒奠，埽者執帚，垂末内鬛，從執燭者而東。",
                    "zhushu": "比，猶先也。室東南隅謂之㝔。"
                },
                {
                    "paragraph": "燕養、饋、羞、湯沐之饌，如他日。",
                    "zhushu": "燕養，平常所用供養也。饋，朝夕食也。羞，四時之珍異。湯沐，所以洗去汙垢。内則曰：“三日具沐，五日具浴。”孝子不忍一日廢其事親之禮，於下室日設之，如生存也。進徹之時如其頃。"
                },
                {
                    "paragraph": "朔月，若薦新，則不饋于下室。",
                    "zhushu": "以其殷奠有黍稷也。下室，如今之内堂。正寢聽朝事。"
                },
                {
                    "paragraph": "筮宅，冡人物土。",
                    "zhushu": "物，猶相也，相其地可葬者，乃營之。"
                },
                {
                    "paragraph": "卜曰“吉”，告從于主婦。主婦哭，婦人皆哭。主婦升堂，哭者皆止。",
                    "zhushu": "事畢。"
                },
                {
                    "paragraph": "啓之昕，外内不哭。",
                    "zhushu": "將有事，爲其讙嚻。旣啓，命哭。古文“啓”爲“開”。"
                },
                {
                    "paragraph": "夷牀、輁軸，饌于西階東。",
                    "zhushu": "明階間者，位近西也。夷牀饌於祖庿，輁軸饌於殯宫。其二庿者，於禰亦饌輁軸焉。古文“輁”或作“拱”。"
                },
                {
                    "paragraph": "其二庿，則饌于禰庿，如小斂奠。乃啓。",
                    "zhushu": "祖尊禰卑也。士事祖禰，上士異庿，下士共庿。"
                },
                {
                    "paragraph": "朝于禰庿，重止于門外之西，東面。柩入，升自西階，正柩于兩楹間。奠止于西階之下，東面北上。主人升，柩東，西面。衆主人東即位。婦人從升，東面。奠升，設于柩西。升降自西階。主人要節而踊。",
                    "zhushu": "重不入者，主於朝祖而行，若過之矣。門西東面，待之便也。"
                },
                {
                    "paragraph": "燭先入者，升堂，東楹之南，西面；後入者，西階東，北面，在下。",
                    "zhushu": "炤正柩者。先，先柩者。後，後柩者。適祖時，燭亦然。互記於此。"
                },
                {
                    "paragraph": "主人降，即位，徹，乃奠，升降自西階。主人踊如初。",
                    "zhushu": "如其降拜賔，至於要節而踊。不薦車，不從此行。"
                },
                {
                    "paragraph": "祝及執事舉奠，巾、席從而降，柩從，序從如初，適祖。",
                    "zhushu": "此謂朝禰明日舉奠適祖之序也。此祝執醴先，酒、脯、醢、俎從之，巾、席爲後。旣正柩，席升設，設奠如𥘉，祝受巾，巾之。凡䘮，自卒至殯，自啓至葬，主人之禮其變同，則此日數亦同矣。“序從主人”以下，今文無“從”。"
                },
                {
                    "paragraph": "薦乗車，鹿淺幦，干、笮、革靾，載旜，載皮弁服。纓、轡、貝勒，縣于衡。",
                    "zhushu": "士乗棧車。鹿淺，鹿夏毛也。幦，覆笭。玉藻曰：“士齊車，鹿幦豹犆。”干，盾也。笮，矢箙也。靾，韁也。□，旌旗之屬。通帛爲旜，孤𨜮之所建，亦攝焉。皮弁服者，視朔之服。貝勒，貝飾勒，有于無。兵有箙無弓矢，明不用。古文“靾”爲“殺”，“旜”爲“膳”。"
                },
                {
                    "paragraph": "道車，載朝服。",
                    "zhushu": "道車，朝夕及燕出入之車。朝服，日視朝服之也，玄衣素裳。"
                },
                {
                    "paragraph": "稾車，載蓑笠。",
                    "zhushu": "稾，猶散也。散車，以田以鄙之車。蓑笠，備雨服。今文“稾”爲潦。凡道車、稾車之纓、轡及勒，亦縣于衡也。"
                },
                {
                    "paragraph": "將載，祝及執事舉奠，戶西，南面，東上。卒束前而降，奠席于柩西。",
                    "zhushu": "將於柩西當前束設之。"
                },
                {
                    "paragraph": "巾奠，乃牆。",
                    "zhushu": "牆，飾柩也。"
                },
                {
                    "paragraph": "抗木刋。",
                    "zhushu": "剥削之。古文“刋”爲“竿”。"
                },
                {
                    "paragraph": "茵著用荼，實綏澤焉。",
                    "zhushu": "荼，茅秀也。綏，廉薑也。澤，澤蘭也。皆取其香，且御濕。"
                },
                {
                    "paragraph": "葦苞長三尺，一編。",
                    "zhushu": "用便易也。"
                },
                {
                    "paragraph": "菅筲三，其實皆瀹。",
                    "zhushu": "米麥皆湛之湯。未知神之所享，不用食道，所以爲敬。"
                },
                {
                    "paragraph": "祖，還車不易位。",
                    "zhushu": "爲鄕外耳。未行。"
                },
                {
                    "paragraph": "執披者，旁四人。",
                    "zhushu": "前後左右各二人。"
                },
                {
                    "paragraph": "凡贈幣，無常。",
                    "zhushu": "賔之贈也。玩好曰贈，在所有。"
                },
                {
                    "paragraph": "凡糗，不煎。",
                    "zhushu": "以膏煎之則褺。非敬。"
                },
                {
                    "paragraph": "唯君命，止柩於堩，其餘則否。",
                    "zhushu": "不敢留神也。堩，道也。曾子問曰：“葬旣引，至於堩。”。"
                },
                {
                    "paragraph": "車至道左，北面立，東上。",
                    "zhushu": "道左，墓道東，先至者在東。"
                },
                {
                    "paragraph": "柩至于壙，斂服載之。",
                    "zhushu": "柩車至壙，祝說載除飾，乃歛乗車、道車、槀車之服載之，不空之以歸。送形而往，迎精而反，亦禮之冝。"
                },
                {
                    "paragraph": "卒窆而歸，不驅。",
                    "zhushu": "孝子往如慕，反如疑，爲親之在彼。"
                },
                {
                    "paragraph": "君視斂，若不待奠，加蓋而出。不視斂，則加蓋而至，卒事。",
                    "zhushu": "爲有他故及辟忌也。"
                },
                {
                    "paragraph": "旣正柩，賔出，遂匠納車于階間。",
                    "zhushu": "遂、匠，遂人、匠人也。遂人主引徒役，匠人主載柩窆，職相左右也。車，載柩車。周禮謂之“蜃車”，雜記謂之“團”，或作“輇”，或作“摶”，聲讀皆相附耳，未聞孰正。其車之轝，狀如牀，中央有轅，前後出。設前後輅。轝上有四周，下則前後有軸，以輇爲輪。許叔重說：“有輻曰輪，無輻曰輇。”。"
                },
                {
                    "paragraph": "祝饌祖奠于主人之南，當前輅，北上，巾之。",
                    "zhushu": "言饌於主人之南，當前輅，則旣祖，祝乃饌。"
                },
                {
                    "paragraph": "弓矢之新，沽功。",
                    "zhushu": "設之冝新，沽示不用。今文“沽”作“古”。"
                },
                {
                    "paragraph": "有弭飾焉，",
                    "zhushu": "弓無縁者謂之弭，弭以骨角爲飾。"
                },
                {
                    "paragraph": "亦張可也。",
                    "zhushu": "亦使可張。"
                },
                {
                    "paragraph": "有柲，",
                    "zhushu": "柲，弓檠，弛則縳之於弓裏，備損傷，以竹爲之。詩云：“竹柲緄縢。”今文“柲”作“枈”。"
                },
                {
                    "paragraph": "設依撻焉，",
                    "zhushu": "依，纒絃也。撻，弣側矢道也。皆以韋爲之。今文“撻”爲“銛”。"
                },
                {
                    "paragraph": "有韣。",
                    "zhushu": "韣，弓衣也，以緇布爲之。"
                },
                {
                    "paragraph": "翭矢一乗，骨鏃，短衞。",
                    "zhushu": "翭，猶𠋫也，候物而射之矢也。四矢曰乗。骨鏃短衛，亦示不用也。生時翭矢金鏃。凡爲矢，五分笴長而羽其一。"
                },
                {
                    "paragraph": "志矢一乗，軒輖中，亦短衞。",
                    "zhushu": "志，猶擬也，習射之矢。書云：“若射之有志。”輖，摯也。無鏃短衛，亦示不用。生時志矢骨鏃。凡爲矢，前重後輕也。"
                }
            ]
        },
        {
            "name": "士虞禮第十四",
            "paragraphs": [
                {
                    "paragraph": "士虞禮第十四",
                    "zhushu": "",
                    "type": 1
                },
                {
                    "paragraph": "士虞禮。特豕饋食，",
                    "zhushu": "饋，猶歸也。"
                },
                {
                    "paragraph": "側亨于廟門外之右，東面。",
                    "zhushu": "側亨，亨一胖也。亨於爨，用鑊。不於門東，未可以吉也。是日也，以虞易奠，祔而以吉祭易喪祭。鬼神所在則曰廟，尊言之。"
                },
                {
                    "paragraph": "魚腊爨亞之，北上。",
                    "zhushu": "爨，竈。"
                },
                {
                    "paragraph": "饎爨在東壁，西面。",
                    "zhushu": "炊黍稷曰饎。饎北上，上齊於屋宇。於虞有亨饎之爨，彌吉。"
                },
                {
                    "paragraph": "設洗于西階西南，水在洗西，篚在東。",
                    "zhushu": "反吉也。亦當西榮，南北以堂深。"
                },
                {
                    "paragraph": "尊于室中北墉下，當戶。兩甒醴、酒，酒在東，無禁，幂用絺布，加勺，南枋。",
                    "zhushu": "酒在東，上醴也。絺布，葛屬。"
                },
                {
                    "paragraph": "素几、葦席在西序下。",
                    "zhushu": "有几，始鬼神也。"
                },
                {
                    "paragraph": "苴刌茅，長五寸，束之，實于篚，饌于西坫上。",
                    "zhushu": "苴，猶藉也。"
                },
                {
                    "paragraph": "饌兩豆菹、醢于西楹之東，醢在西，一鉶亞之。",
                    "zhushu": "醢在西，南面取之，得左取菹，右取醢，便其設之。"
                },
                {
                    "paragraph": "從獻豆兩亞之，四籩亞之，北上。",
                    "zhushu": "豆從主人獻祝，籩從主婦獻尸祝。北上，菹與棗。不東陳，别於正。"
                },
                {
                    "paragraph": "饌黍稷二敦于階間，西上，藉用葦席。",
                    "zhushu": "藉，猶薦也。古文“藉”爲“席”。"
                },
                {
                    "paragraph": "匜水錯于槃中，南流，在西階之南，簞巾在其東。",
                    "zhushu": "流，匜吐水口也。"
                },
                {
                    "paragraph": "陳三鼎于門外之右，北面北上，設扄鼏。",
                    "zhushu": "門外之右，門西也。今文“扄”爲“鉉”。"
                },
                {
                    "paragraph": "匕爼在西塾之西。",
                    "zhushu": "不饌於塾上，統於鼎也。塾有西者，是室南鄕。"
                },
                {
                    "paragraph": "羞燔爼在内西塾上，南順。",
                    "zhushu": "南順，於南面取縮，執之便也。肝俎在燔東。"
                },
                {
                    "paragraph": "主人及兄弟如葬服，賓執事者如弔服，皆卽位于門外，如朝夕臨位。婦人及内兄弟服，卽位于堂，亦如之。",
                    "zhushu": "葬服者，旣夕曰“丈夫髽，散帶垂”也。賓執事者，賓客來執事也。"
                },
                {
                    "paragraph": "祝免，澡葛絰帶，布席于室中，東面，右几，降，出，及宗人卽位于門西，東面南上。",
                    "zhushu": "祝亦執事。免者，祭祀之禮，祝所親也。澡，治也。治葛以爲首絰及帶，接神宜變也。然則士之屬官爲其長弔服加麻矣。至於旣卒哭，主人變服則除。右几，於席近南也。"
                },
                {
                    "paragraph": "宗人告“有司具”，遂請拜賓，如臨。入門哭，婦人哭。",
                    "zhushu": "臨，朝夕哭。"
                },
                {
                    "paragraph": "主人卽位于堂，衆主人及兄弟、賓卽位于西方，如反哭位。",
                    "zhushu": "旣夕曰：“乃反哭，入門，升自西階，東面。衆主人堂下，東面，北上。”此則異於朝夕。"
                },
                {
                    "paragraph": "祝入門左，北面。",
                    "zhushu": "不與執事同位，接神尊也。"
                },
                {
                    "paragraph": "宗人西階前北面。",
                    "zhushu": "當詔主人及賓之事。"
                },
                {
                    "paragraph": "祝盥，升，取苴降，洗之，升，入設于几東席上，東縮，降，洗觶，升，止哭。",
                    "zhushu": "縮，從也。古文“縮”爲“蹙”。"
                },
                {
                    "paragraph": "主人𠋣杖入，祝從，在左，西面。",
                    "zhushu": "主人北旋，𠋣杖西序，乃入。喪服小記曰：“虞，杖不入於室。祔杖不升於堂。”然則練杖不入於門明矣。"
                },
                {
                    "paragraph": "贊薦菹醢，醢在北。",
                    "zhushu": "主婦不薦，衰斬之服不執事也。曾子問曰：“士祭不足，則取於兄弟大功以下者。”。"
                },
                {
                    "paragraph": "佐食及執事盥，出舉，長在左。",
                    "zhushu": "舉，舉鼎也。長在左，西方位也。凡事宗人詔之。"
                },
                {
                    "paragraph": "鼎入，設于西階前，東面，北上，匕俎從設。左人抽扄鼏，匕，佐食及右人載。",
                    "zhushu": "載，載於俎。佐食載，則亦在右矣。今文“扄”爲“鉉”，古文“鼏”爲“密”。"
                },
                {
                    "paragraph": "卒，朼者逆退，復位。",
                    "zhushu": "復賓位也。"
                },
                {
                    "paragraph": "俎入，設于豆東，魚亞之，腊特。",
                    "zhushu": "亞，次也。今文無“之”。"
                },
                {
                    "paragraph": "贊設二敦于俎南，黍，其東稷。",
                    "zhushu": "簋實尊黍也。"
                },
                {
                    "paragraph": "設一鉶于豆南。",
                    "zhushu": "鉶，菜羮也。"
                },
                {
                    "paragraph": "佐食出，立于戸西。",
                    "zhushu": "饌已也。今文無“于戸西”。"
                },
                {
                    "paragraph": "贊者徹鼎。",
                    "zhushu": "反于門外。"
                },
                {
                    "paragraph": "祝酌醴，命佐食啓㑹”。佐食許諾，啓㑹，郤于敦南，復位。",
                    "zhushu": "㑹，合也，謂敦蓋也。復位，出立于戸西。今文“啓”爲“開”。"
                },
                {
                    "paragraph": "祝奠觶于鉶南，復位。主人再拜稽首。",
                    "zhushu": "復位，復主人之左。"
                },
                {
                    "paragraph": "祝饗，命佐食祭。",
                    "zhushu": "饗，告神饗。此祭，祭于苴也。饗神辭，記所謂“哀子某，哀顯相，夙興夜處不寧”，下至“適爾皇祖某甫，尚饗”是也。"
                },
                {
                    "paragraph": "佐食許諾，鉤袒，取黍稷祭于苴，三；取膚祭，祭如初。祝取奠觶祭，亦如之；不盡，益，反奠之。主人再拜稽首。",
                    "zhushu": "鉤袒，如今擐衣也。苴，所以藉祭也。孝子始將納尸以事其親，爲神疑於其位，設苴以定之耳。或日苴，主道也。則特牲、少牢當有主象而無，何乎？"
                },
                {
                    "paragraph": "祝祝卒，主人拜如初，哭，出，復位。",
                    "zhushu": "祝祝者，釋孝子祭辭。"
                },
                {
                    "paragraph": "祝迎尸，一人衰絰奉篚，哭從尸。",
                    "zhushu": "尸，主也。孝子之祭，不見親之形象，心無所繫，立尸而主意焉。一人，主人兄弟。檀弓曰：“旣封，主人贈而祝宿虞尸。”。"
                },
                {
                    "paragraph": "尸入門，丈夫踊，婦人踊。",
                    "zhushu": "踊不同文者，有先後也。尸入，主人不降者，喪事主哀不主敬。"
                },
                {
                    "paragraph": "淳尸盥，宗人授巾。",
                    "zhushu": "淳，沃也。沃尸盥者，賔執事者也。"
                },
                {
                    "paragraph": "尸及階，祝延尸。",
                    "zhushu": "延，進也，告之以升。"
                },
                {
                    "paragraph": "尸升，宗人詔踊如初。",
                    "zhushu": "言詔踊如初，則凡踊宗人詔之。"
                },
                {
                    "paragraph": "尸入户，踊如初，哭止。",
                    "zhushu": "哭止，尊尸。"
                },
                {
                    "paragraph": "婦人入于房。",
                    "zhushu": "辟執事者。"
                },
                {
                    "paragraph": "主人及祝拜妥尸。尸拜，遂坐。",
                    "zhushu": "妥，安坐也。"
                },
                {
                    "paragraph": "從者錯篚于尸左席上，立于其北。",
                    "zhushu": "北，席北也。"
                },
                {
                    "paragraph": "尸取奠，左執之，取菹擩于醢，祭于豆間。祝命佐食墮祭。",
                    "zhushu": "下祭曰墮，墮之猶言墮下也。周禮曰：“旣祭則藏其墮”，謂此也。今文墮爲綏。特牲、少牢或爲“羞”，失古正矣。齊、魯之間謂祭爲墮。"
                },
                {
                    "paragraph": "佐食取黍稷肺祭授尸。尸祭之，祭奠，祝祝，主人拜如初。尸嘗醴，奠之。",
                    "zhushu": "如初，亦祝祝卒，乃再拜稽首。"
                },
                {
                    "paragraph": "佐食舉肺脊授尸。尸受，振祭，嚌之，左手執之。",
                    "zhushu": "右手將有事也。尸食之時，亦奠肺脊于豆。"
                },
                {
                    "paragraph": "祝命佐食邇敦。佐食舉黍，錯于席上。",
                    "zhushu": "邇，近也。"
                },
                {
                    "paragraph": "尸祭鉶，嘗鉶。",
                    "zhushu": "右手也。少牢曰：“以柶祭羊鉶，遂以祭豕鉶，嘗羊鉶。”。"
                },
                {
                    "paragraph": "泰羮湆自門入，設于鉶南，胾四豆，設于左。",
                    "zhushu": "博異味也。湆，肉汁也。胾，切肉也。"
                },
                {
                    "paragraph": "尸飯，播餘于篚。",
                    "zhushu": "不反餘也。古者飯用手，吉時播餘于㑹。古文播爲半。"
                },
                {
                    "paragraph": "三飯，佐食舉幹，尸受，振祭，嚌之，實于篚。",
                    "zhushu": "飯間㗖肉，安食氣。"
                },
                {
                    "paragraph": "又三飯，舉胳，祭如初。佐食舉魚腊，實于篚。",
                    "zhushu": "尸不受魚、腊，以喪不備味。"
                },
                {
                    "paragraph": "又三飯，舉肩，祭如初。",
                    "zhushu": "後舉肩者，貴要成也。"
                },
                {
                    "paragraph": "舉魚腊俎，俎釋三个。",
                    "zhushu": "釋，猶遺也。遺之者，君子不盡人之歡，不竭人之忠。个，猶枚也。今俗或名枚曰個，音相近。此腊亦七體，如其牲也。"
                },
                {
                    "paragraph": "尸卒食，佐食受肺脊，實于篚。反黍如初設。”",
                    "zhushu": "九飯而已，士禮也。篚，猶吉祭之有所俎。"
                },
                {
                    "paragraph": "“主人洗廢爵，酌酒酳尸。尸拜受爵，主人北面荅拜。尸祭酒，嘗之。",
                    "zhushu": "爵無足曰廢爵。酳，安食也。主人北面以酳酢，變吉也。凡異者皆變吉。古文“酳”作“酌”。"
                },
                {
                    "paragraph": "賔長以肝從，實于俎，縮，右鹽。",
                    "zhushu": "縮，從也，從實肝炙於俎也。喪祭進柢。右鹽，於俎近北，便尸取之也。縮執俎，言右鹽，則肝鹽併也。"
                },
                {
                    "paragraph": "尸左執爵，右取肝，擩鹽，振祭，嚌之，加于俎。賔降，反俎于西塾，復位。",
                    "zhushu": "取肝，右手也。加于俎，從其牲體也。以喪不志于味。"
                },
                {
                    "paragraph": "尸卒爵，祝受，不相爵。主人拜，尸荅拜。”",
                    "zhushu": "不相爵，喪祭於禮略。相爵者，特牲曰：“送爵，皇尸卒爵。”。"
                },
                {
                    "paragraph": "“祝酌授尸，尸以醋主人，主人拜受爵，尸荅拜。”",
                    "zhushu": "醋，報。"
                },
                {
                    "paragraph": "“主人坐祭，卒爵，拜，尸荅拜。”筵祝，南面。",
                    "zhushu": "祝接神，尊也。筵用萑席。"
                },
                {
                    "paragraph": "主人獻祝，祝拜，坐受爵，主人荅拜。”",
                    "zhushu": "獻祝，因反西面位。"
                },
                {
                    "paragraph": "薦菹醢，設俎。祝左執爵，祭薦，奠爵，興，取肺，坐祭，嚌之，興，加于俎，祭酒，嘗之。肝從。祝取肝，擩鹽，振祭，嚌之，加于俎，卒爵，拜，主人荅拜。”",
                    "zhushu": "今文無“擩鹽”。"
                },
                {
                    "paragraph": "“祝坐授主人。主人酌，獻佐食。佐食北面拜，坐受爵。主人荅拜。佐食祭酒，卒爵，拜。主人荅拜，受爵，出，實于篚，升堂，復位。”",
                    "zhushu": "篚在庭，不復入，事已也。亦因取杖，乃東面立。"
                },
                {
                    "paragraph": "“主婦洗足爵于房中，酌，亞獻尸，如主人儀。",
                    "zhushu": "爵有足，輕者飾也。昬禮曰：“内洗在北堂，直室東隅。”。"
                },
                {
                    "paragraph": "自反兩籩，棗、栗，設于㑹南，棗在西。",
                    "zhushu": "尚棗，棗美。"
                },
                {
                    "paragraph": "尸祭籩，祭酒如初。”賔以燔從，如初。尸祭，燔，卒爵如初。酌獻祝。籩燔從，獻佐食，皆如初。以虚爵入于房。",
                    "zhushu": "𥘉，主人儀。"
                },
                {
                    "paragraph": "賔長洗繶爵，三獻，燔從，如初儀。",
                    "zhushu": "繶爵，口足之間有篆，又彌飾。"
                },
                {
                    "paragraph": "婦人復位。",
                    "zhushu": "復堂上西面位。事已，尸將出，當哭踊。"
                },
                {
                    "paragraph": "祝出戸，西面告利成。主人哭，",
                    "zhushu": "西面告，告主人也。利猶養也。成，畢也。言養禮畢也。不言養禮畢，於尸間嫌。"
                },
                {
                    "paragraph": "皆哭。",
                    "zhushu": "丈夫、婦人於主人哭，斯哭矣。"
                },
                {
                    "paragraph": "祝入，尸謖，",
                    "zhushu": "謖，起也。祝入而無事，尸則知起矣。不告尸者，無遣尊者之道也。古文“謖”或爲“休”。"
                },
                {
                    "paragraph": "從者奉篚，哭如初。",
                    "zhushu": "初，哭從尸。"
                },
                {
                    "paragraph": "祝前尸出戸，踊如初。降堂，踊如初。出門，亦如之。",
                    "zhushu": "前，道也。如初者，出如入，降如升，三者之節悲哀同。"
                },
                {
                    "paragraph": "祝反，入，徹，設于西北隅，如其設也。几在南，厞用席。",
                    "zhushu": "改設饌者，不知鬼神之節，改設之，庶幾歆饗，所以爲厭飫也。几在南，變古文，明東面。不南面，漸也。厞，隱也。干厞隱之處，從其幽闇。"
                },
                {
                    "paragraph": "祝薦席，徹入于房。祝自執其俎出。",
                    "zhushu": "徹薦席者，執事者。祝薦席，則初自房來。"
                },
                {
                    "paragraph": "贊闔牖戸。",
                    "zhushu": "鬼神尚居幽闇，或者逺人乎？贊，佐食者。"
                },
                {
                    "paragraph": "主人降，賔出。",
                    "zhushu": "宗人詔主人降，賔則出廟門。"
                },
                {
                    "paragraph": "主人出門，哭止，皆復位。",
                    "zhushu": "門外未入位。"
                },
                {
                    "paragraph": "宗人告事畢。賔出，主人送，拜稽顙。",
                    "zhushu": "送拜者，明于大門外也。賔執事者皆去，卽徹室中之饌。者，兄弟也。"
                },
                {
                    "paragraph": "記：“虞，沐浴，不櫛。",
                    "zhushu": "沐浴者，將祭，自絜清。不櫛，未在於飾也。唯三年之喪不櫛，期以下櫛可也。今文曰沐浴。"
                },
                {
                    "paragraph": "陳牲于廟門外，北首，西上，𥨊右。",
                    "zhushu": "言牲，腊在其中。西上，變吉。𥨊右者，當升左胖也。腊用棜。檀弓曰：“旣反哭，主人與有司視虞牲。"
                },
                {
                    "paragraph": "日中而行事。",
                    "zhushu": "朝葬，日中而虞，君子舉事必用辰正也。再虞、三虞，皆質明。”。"
                },
                {
                    "paragraph": "殺于廟門西，主人不視豚解。”",
                    "zhushu": "主人視牲不視殺，凡爲喪事略也。豚解，解前後脛、脊、脅而已。孰乃體解，升於鼎也。今文無庿。"
                },
                {
                    "paragraph": "羮飪，升左肩，臂、臑，肫、骼，脊、脅，離肺，膚祭三，取諸左膉上；肺祭一，實于上鼎。",
                    "zhushu": "肉謂之羮。飪，孰也。脊、脅，正脊、正脅也。喪祭略，七體耳。離肺，舉肺也。少牢饋食禮曰：“舉肺一，長終肺。祭肺三，皆刌。”膉，脰肉也。古文曰“左股上”。此字從肉殳，“殳矛”之“殳”聲。"
                },
                {
                    "paragraph": "升魚，鱄鮒九，實于中鼎。",
                    "zhushu": "差減之。"
                },
                {
                    "paragraph": "升腊左胖，髀不升，實于下鼎。",
                    "zhushu": "腊亦七，體牲之𩔖。"
                },
                {
                    "paragraph": "皆設扄鼏，陳之。",
                    "zhushu": "嫌旣陳乃設扄、鼏也。今文“扄”作“鉉”，古文“鼏”作“密”。"
                },
                {
                    "paragraph": "載猶進柢，魚進鬐。”",
                    "zhushu": "猶，猶士喪、旣夕，言未可以吉也。柢，本也。鬐，脊也。今文“柢”爲“胝”，古文“鬐”爲“耆”。"
                },
                {
                    "paragraph": "祝俎，髀、脰、脊、脅、離肺，陳于階間，敦東",
                    "zhushu": "不升於鼎，賤也。統於敦，明神惠也。祭以離肺，下尸。"
                },
                {
                    "paragraph": "淳。尸盥，執槃，西面，執匜，東面，執巾在其北，東面。宗人授巾，南面。",
                    "zhushu": "槃以盛棄水，爲淺汚人也。執巾不授巾，卑也。"
                },
                {
                    "paragraph": "主人在室，則宗人升，戸外北面。",
                    "zhushu": "當詔主人室事。"
                },
                {
                    "paragraph": "佐食無事，則出戸，負依南面。",
                    "zhushu": "室中尊，不空立。戸牖之間謂之依。"
                },
                {
                    "paragraph": "鉶芼，用苦，若薇，有滑，夏用葵，冬用苴，有柶。”",
                    "zhushu": "苦，苦荼也。苴，堇𩔖也，乾則滑。夏秋用生葵，冬春用乾苴。古文“苦”爲“枯”，今文或作“芐”。"
                },
                {
                    "paragraph": "豆實，葵菹，菹以西，蠃醢。籩，棗烝，栗擇。",
                    "zhushu": "棗烝、栗擇，則菹刌也。棗烝、栗擇，則豆不揭，籩有籐也。"
                },
                {
                    "paragraph": "尸入，祝從尸。",
                    "zhushu": "祝在主人前也，嫌如初時“主人𠋣杖入，祝從之”。初時主人之心尚若親存，宜自親之。今旣接神，祝當詔侑尸也。"
                },
                {
                    "paragraph": "尸坐，不說屨。",
                    "zhushu": "侍神，不敢燕惰也。今文“說”爲“稅”。"
                },
                {
                    "paragraph": "尸謖。祝前，鄕尸；",
                    "zhushu": "前，道也。祝道尸，必先鄕之，爲之節。"
                },
                {
                    "paragraph": "還，出戸，又鄕尸；還，過主人，又鄕尸；還，降階，又鄕尸。",
                    "zhushu": "過主人則西階上，不言及階，明主人見尸，有踧踖之敬。"
                },
                {
                    "paragraph": "降階，還，及門，如出戸。",
                    "zhushu": "及，至也。言還至門，明其間無節也。降階如升時，將出門如出戸時，皆還鄉尸也。每將還，必有辟退之容。凡前尸之禮儀在此。"
                },
                {
                    "paragraph": "尸出，祝反，入門左，北面復位，然後宗人詔降。尸服卒者之上服。",
                    "zhushu": "上服者，如特牲士玄端也。不以爵弁服爲上者，祭於君之服，非所以自配鬼神。士之妻則宵衣耳。"
                },
                {
                    "paragraph": "男，男尸；女，女尸。必使異姓，不使賤者。",
                    "zhushu": "異姓，婦也。賤者，謂庶孫之妾也。尸配尊者，必使適也。"
                },
                {
                    "paragraph": "無尸，則禮及薦饌皆如初。",
                    "zhushu": "無尸，謂無孫列可使者也。殤亦是也。禮，謂衣服、即位、升降。"
                },
                {
                    "paragraph": "旣饗，祭于苴，祝祝卒，",
                    "zhushu": "記異者之節。"
                },
                {
                    "paragraph": "不綏祭，無泰羮、湆、胾、從獻。",
                    "zhushu": "不綏，言獻，記終始也。事尸之禮，始於綏祭，終於從獻。綏當爲墮。"
                },
                {
                    "paragraph": "主人哭，出復位。",
                    "zhushu": "於祝祝卒。"
                },
                {
                    "paragraph": "祝闔牖戸，降，復位于門西。",
                    "zhushu": "門西北面位也。"
                },
                {
                    "paragraph": "男女拾踊三。",
                    "zhushu": "拾，更也。三更踊。"
                },
                {
                    "paragraph": "如食間，",
                    "zhushu": "隱之如尸一食九飯之頃也。"
                },
                {
                    "paragraph": "祝升，止哭，聲三，啓戸。",
                    "zhushu": "聲者，噫歆也。將啓戸，警覺神也。今文“啓”爲“開”。"
                },
                {
                    "paragraph": "主人入，",
                    "zhushu": "親之。"
                },
                {
                    "paragraph": "祝從，啓牖，鄕，如初。",
                    "zhushu": "牖先闔後啓，扇在内也。鄕，牖名也。如初者，主人入，祝從在左。"
                },
                {
                    "paragraph": "主人哭，出復位。",
                    "zhushu": "堂上位也。"
                },
                {
                    "paragraph": "卒徹，祝、佐食降，復位。",
                    "zhushu": "祝復門西北面位，佐食復西方位。不復設西北隅者，重閉牖户，䙝也。"
                },
                {
                    "paragraph": "宗人詔降如初。",
                    "zhushu": "初，贊闔牖戸，宗人詔主人降之。"
                },
                {
                    "paragraph": "始虞，用柔日，",
                    "zhushu": "葬之日，日中虞，欲安之。柔日隂隂，取其靜。"
                },
                {
                    "paragraph": "曰：“哀子某，哀顯相，夙興夜處不寧。",
                    "zhushu": "曰，辭也，祝祝之辭也。喪祭稱哀。顯相，助祭者也。顯，明也。相，助也。詩云：“於穆清廟，肅雍顯相。”不寧，悲思不安。"
                },
                {
                    "paragraph": "敢用潔牲剛鬣、",
                    "zhushu": "敢，昧冒之辭。豕曰剛鬣。"
                },
                {
                    "paragraph": "香合、",
                    "zhushu": "黍也。大夫、士於黍稷之號，合言“普淖”而已。此言香合，蓋記者誤耳。辭次黍又不得在薦上。"
                },
                {
                    "paragraph": "嘉薦、普淖、",
                    "zhushu": "嘉薦，菹醢也。普淖，黍稷也。普，大也。淖，和也。德能大和，乃有黍稷，故以爲號云。"
                },
                {
                    "paragraph": "明齊溲酒，",
                    "zhushu": "明齊，新水也。言以新水溲釀此酒也。郊特牲曰：“明水涗齊，貴新也。”或曰：當爲明視，謂兔腊也。今文曰明粢”。粢，稷也。皆非其次。今文“溲”爲“醙”。"
                },
                {
                    "paragraph": "哀薦祫事，",
                    "zhushu": "始虞謂之祫事者，主欲其祫先祖也，以與先祖合爲安。今文曰“吉事”。"
                },
                {
                    "paragraph": "適爾皇祖某甫。",
                    "zhushu": "爾，女也。女，死者。告之以適皇祖，所以安之也。皇，君也。某甫，皇祖字也，若言“尼甫”。"
                },
                {
                    "paragraph": "饗！”",
                    "zhushu": "勸強之也。"
                },
                {
                    "paragraph": "再虞，皆如初，曰：“哀薦虞事。”",
                    "zhushu": "丁日葬，則己日再虞，其祝辭異者，一言耳。"
                },
                {
                    "paragraph": "三虞，卒哭。他，用剛日，亦如初，曰：“哀薦成事。”",
                    "zhushu": "當祔於祖廟，爲神安於此。後虞改用剛日。剛日，陽也，陽取其動也。士則庚日三虞，壬日卒哭。其祝辭異者，亦一言耳。他，謂不及時而葬者。喪服小記曰：“報葬者、報虞者，三月而後卒哭。”然則虞、卒哭之間有祭事者，亦用剛日。其祭無名，謂之他者，假設言之。文不在卒哭上者，以其非常也。今正者，自相亞也。檀弓曰：“葬日中而虞，弗忍一日離也。是日也，以虞易奠。卒哭日成事，是日也，以吉祭易喪祭。明日祔於祖父。”如是，虞爲喪祭，卒哭爲吉祭。今文“他”爲“它”。"
                },
                {
                    "paragraph": "獻畢，未徹，乃餞。",
                    "zhushu": "卒哭之祭，旣三獻也。餞，送行者之酒。詩云：“出宿于濟，飲餞于禰。”尸旦將始祔於皇祖，是以餞送之。古文“餞”爲“踐”。"
                },
                {
                    "paragraph": "尊兩甒于廟門外之右，少南。水尊在酒西，勺北枋。",
                    "zhushu": "少南，將有事於北。有玄酒，即吉也。此在西，尚凶也。言水者，喪質。無鼏，不乆陳。古文“甒”爲“廡”也。"
                },
                {
                    "paragraph": "洗在尊東南，水在洗東，篚在西。",
                    "zhushu": "在門之左，又少南。"
                },
                {
                    "paragraph": "饌籩豆，脯四脡，",
                    "zhushu": "酒宜脯也。古文“脡”爲“挺”。"
                },
                {
                    "paragraph": "有乾肉折俎，二尹，縮，祭半尹，在西塾。",
                    "zhushu": "乾肉，牲體之脯也。如今涼州烏翅矣。折以爲俎實，優尸也。尹，正也。雖其折之，必使正。縮，從也。古文“縮”爲“蹙”。"
                },
                {
                    "paragraph": "尸出，執几從，席從。",
                    "zhushu": "祝入，亦告利成，入前尸，尸乃出。几席，素几葦席也。以几席從，執事也。"
                },
                {
                    "paragraph": "尸出門右，南面。",
                    "zhushu": "俟設席也。"
                },
                {
                    "paragraph": "席設于尊西北，東面，几在南。賔出，復位。",
                    "zhushu": "將入臨之位。士喪禮：“賔繼兄弟北上，門東，北面，西上。門西，北面，東上。西方，東面，北上。”。"
                },
                {
                    "paragraph": "主人出，即位于門東少南。婦人出，即位于主人之北。皆西面哭不止。",
                    "zhushu": "婦人出者，重餞尸。"
                },
                {
                    "paragraph": "尸即席坐，唯主人不哭，洗廢爵，酌獻尸，尸拜受。主人拜送，哭，復位。薦脯醢，設俎于薦東，朐在南。",
                    "zhushu": "朐，脯及乾肉之屈也。屈者在南，變於吉。"
                },
                {
                    "paragraph": "尸左執爵，取脯擩醢祭之。佐食授嚌，",
                    "zhushu": "授乾肉之祭。"
                },
                {
                    "paragraph": "尸受，振祭，嚌，反之，祭酒，卒爵，奠于南方。",
                    "zhushu": "反之，反於佐食。佐食反之於俎。尸奠爵，禮有終。"
                },
                {
                    "paragraph": "主人及兄弟踊，婦人亦如之。主婦洗足爵，亞獻，如主人儀，無從，踊如初。賔長洗繶爵，三獻，如亞獻，踊如初。佐食取俎實于篚。尸謖，從者奉篚哭從之。祝前，哭者皆從，及大門内，踊如初。",
                    "zhushu": "男女從尸，男由左，女由右。及，至也。從尸不出大門者，由廟門外無事尸之禮也。古文“謖”作“沐”。"
                },
                {
                    "paragraph": "尸出門，哭者止。",
                    "zhushu": "以餞於外。大門，猶廟門。"
                },
                {
                    "paragraph": "賔出，主人送，拜稽顙，",
                    "zhushu": "送賔，拜於大門外。"
                },
                {
                    "paragraph": "主婦亦拜賔。",
                    "zhushu": "女賔也。不言出，不言送，拜之於闈門之内。闈門如今東西掖門。"
                },
                {
                    "paragraph": "丈夫說絰帶于廟門外。",
                    "zhushu": "旣卒哭，當變麻，受之以葛也。夕日則服葛者爲祔期。今文“說”爲“稅”。"
                },
                {
                    "paragraph": "入徹，主人不與。",
                    "zhushu": "入徹者，兄弟大功以下。言主人不與，則知丈夫、婦人在其中。古文“與”爲“豫”。"
                },
                {
                    "paragraph": "婦人說首絰，不說帶。",
                    "zhushu": "不脫帶，齊、斬婦人帶不變也。婦人少變而重帶。帶，下體之上也。大功、小功者葛帶，時亦不說者，未可以輕文變於主婦之質。至祔，葛帶以即位。檀弓曰：“婦人不葛帶。”。"
                },
                {
                    "paragraph": "無尸則不餞，猶出几席，設如初，拾踊三，",
                    "zhushu": "以餞尸者，本爲送神也。丈夫、婦人亦從几席而出。古文“席”爲“筵”。"
                },
                {
                    "paragraph": "哭止，吿事畢，賔出。死三日而殯，三月而葬，遂卒哭。",
                    "zhushu": "謂士也。雜記曰：“大夫三月而葬，五月而卒哭。諸侯五月而葬，七月而卒哭。”此記更從死起，異人之間，其義或殊。"
                },
                {
                    "paragraph": "將旦而祔，則薦。",
                    "zhushu": "薦謂卒哭之祭。"
                },
                {
                    "paragraph": "卒辭曰：“哀子某，來日某，隮祔爾于爾皇祖某甫，尚饗。”",
                    "zhushu": "卒辭，卒哭之祝辭。隮，升也。尚，庶幾也。不稱饌，明主爲告祔也。今文“隮”爲“齊”。"
                },
                {
                    "paragraph": "女子，曰“皇祖妣某氏”。",
                    "zhushu": "女孫祔於祖母。"
                },
                {
                    "paragraph": "婦，曰“孫婦于皇祖姑某氏”。",
                    "zhushu": "不言“爾”，曰“孫婦”，婦差䟽也。今文無“某氏”。"
                },
                {
                    "paragraph": "其他辭一也。",
                    "zhushu": "“來日某，隮祔，尚饗！”。"
                },
                {
                    "paragraph": "饗辭曰：“哀子某，圭爲而哀薦之，饗！”",
                    "zhushu": "饗辭，勸強尸之辭也。圭，絜也。詩曰：“吉圭爲饎。”凡吉祭饗尸，曰“孝子”。"
                },
                {
                    "paragraph": "明日，以其班祔。",
                    "zhushu": "卒哭之明日也。班，次也。喪服小記曰：“祔必以其昭穆，亡則中一以上。”凡祔已，復于𥨊。如旣祫，主反其廟，練而後遷廟。古文“班”或爲“辨”，辨氏姓，或然。今文爲“胖”。"
                },
                {
                    "paragraph": "沐浴，櫛，搔翦。",
                    "zhushu": "彌自飾也。搔，當爲“爪”。今文曰“沐浴搔翦”，或爲“蚤揃”，“揃”或爲“鬋”。"
                },
                {
                    "paragraph": "用專膚爲折俎，取諸脰膉。",
                    "zhushu": "專，猶厚也。折俎，謂主婦以下俎也。體盡人多，折骨以爲之。今以脰膉，貶於純吉。今文字爲“折俎”，而說以爲“肵俎”，亦甚誣矣。古文“脰膉”爲“頭嗌”也。"
                },
                {
                    "paragraph": "其他如饋食。",
                    "zhushu": "如特牲饋食之事。或云以左胖虞，右胖祔。今此“如饋食，則尸俎、肵俎皆有肩臂，豈復用虞臂乎？其不然明矣。"
                },
                {
                    "paragraph": "用嗣尸。",
                    "zhushu": "虞祔尚質，未暇筮尸。"
                },
                {
                    "paragraph": "曰：“孝子某，孝顯相，夙興夜處，小心畏忌，不惰，其身不寧。",
                    "zhushu": "稱孝者，吉祭。"
                },
                {
                    "paragraph": "用尹祭、",
                    "zhushu": "尹祭，脯也。大夫、士祭無云脯者。今不言牲號，而云尹祭，亦記者誤矣。"
                },
                {
                    "paragraph": "嘉薦、普淖、普薦、溲酒，",
                    "zhushu": "普薦，鉶羮。不稱牲，記其異者。今文“溲”爲“醙”。"
                },
                {
                    "paragraph": "適爾皇祖某甫，以隮祔爾孫某甫，尚饗。”",
                    "zhushu": "欲其祔合兩告之。曾子問曰：“天子崩，國君薨，則祝取羣廟之主而藏諸祖廟，禮也。卒哭成事，而後主各反其廟。”然則士之皇祖，於卒哭亦反其廟。無主，則反廟之禮未聞，以具幣告之乎？"
                },
                {
                    "paragraph": "朞而小祥，",
                    "zhushu": "小祥，祭名。祥，吉也。擅弓曰：“歸祥肉。”古文“朞”皆作“基”。"
                },
                {
                    "paragraph": "曰：“薦此常事。”",
                    "zhushu": "祝辭之異者。言常者，朞而祭，禮也。古文“常”爲“祥”。"
                },
                {
                    "paragraph": "又朞而大祥，曰：“薦此祥事。”",
                    "zhushu": "又，復也。"
                },
                {
                    "paragraph": "中月而禫。",
                    "zhushu": "中，猶間也。禫，祭名也。言大祥間一月，自喪至此，凡二十七月。禪之言澹澹然，平安意也。古文“禫”或爲“導”。"
                },
                {
                    "paragraph": "是月也，吉祭，猶未配。",
                    "zhushu": "是月，是𧝓月也。當四時之祭月則祭，猶未以某妃配某氏，哀未忘也。少牢饋食禮：“祝祝曰：“孝孫某，敢用柔毛剛鬣，嘉薦普淖，用薦歲事于皇祖伯某，以某妃配某氏。尚饗。”。"
                }
            ]
        },
        {
            "name": "特牲饋食禮第十五",
            "paragraphs": [
                {
                    "paragraph": "特牲饋食禮第十五",
                    "zhushu": "",
                    "type": 1
                },
                {
                    "paragraph": "特牲饋食之禮，不諏日。",
                    "zhushu": "祭祀自孰始，曰饋食。饋食者，食道也，諏，謀也。士賤職褻，時至事暇，可以祭，則筮其日矣。不如少牢，大夫先與有司於庿門。諏。丁巳之日。今文諏皆爲詛。"
                },
                {
                    "paragraph": "及筮日，主人冠端玄卽，位于門外，西面。",
                    "zhushu": "冠端玄，玄冠玄端。下言玄者，玄冠有不玄端者。門謂庿門。"
                },
                {
                    "paragraph": "子姓兄弟如主人之服，立于主人之南，西面北上。",
                    "zhushu": "所祭者之子孫。言子姓者，子之所生。小宗祭，而兄弟皆來與焉。宗子祭，則族人皆侍。"
                },
                {
                    "paragraph": "有司羣執事，如兄弟服，東面北上。",
                    "zhushu": "士之屬吏也。"
                },
                {
                    "paragraph": "席于門中闑西閾外。",
                    "zhushu": "爲筮人設之也。古文闑作槷，閾作蹙。"
                },
                {
                    "paragraph": "筮人取筮于西塾，執之，東面受命于主人。",
                    "zhushu": "筮人，官名也。筮，問也。取其所用問神明者，謂著也。"
                },
                {
                    "paragraph": "宰自主人之左賛命，命曰：孝孫某，筮來日某，諏此某事，適其皇祖某子。尚饗！",
                    "zhushu": "宰，羣吏之長。自，由也。賛，佐也，逹也。賛命由左者，爲神求變也。士祭曰歲事，此言某事，又不言妃者，容大祥之後，禫月之吉祭。皇，君也。言君祖者，尊之也。某子者，祖，字也，伯子、仲子也。尚，庶幾也。"
                },
                {
                    "paragraph": "筮者許諾，還卽席，西面坐。卦者在左。卒筮，寫卦。筮者執以示主人。",
                    "zhushu": "士之筮者，坐蓍短由便卦者，主畫地識爻，爻備以方寫之。"
                },
                {
                    "paragraph": "主人受視，反之。",
                    "zhushu": "反還。"
                },
                {
                    "paragraph": "筮者還，東面。長占，卒，告于主人。占曰：吉。",
                    "zhushu": "長占：以其屬之長㓜旅占之。"
                },
                {
                    "paragraph": "若不吉，則筮。逺日如初儀。",
                    "zhushu": "逺日，旬之外日。"
                },
                {
                    "paragraph": "宗人吿事畢。前期三日之朝，筮尸，如求日之儀。命筮曰：孝孫某，諏此某事，適其皇祖某子，筮某之某爲尸。尚饗。",
                    "zhushu": "三日者，容宿賔視濯也。某之某者，字尸父而名尸，連言其親，庶幾其馮依之也。大夫士以孫之倫爲尸。"
                },
                {
                    "paragraph": "乃宿尸，",
                    "zhushu": "宿，讀爲肅。肅，進也。進之者，使知祭日當來。古文宿皆作羞，凡宿或作速，記作肅，周禮亦作宿。"
                },
                {
                    "paragraph": "主人立于尸外門外，子姓兄弟立于主人之後，北面東上。",
                    "zhushu": "不東面者，來不爲賔客。子姓立于主人之後，上當其後。"
                },
                {
                    "paragraph": "尸如主人服，出門左，西面。",
                    "zhushu": "不敢南面當尊。"
                },
                {
                    "paragraph": "主人辟，皆東面北上。",
                    "zhushu": "順尸。"
                },
                {
                    "paragraph": "主人再拜，尸荅拜，",
                    "zhushu": "主人先拜。尊尸。"
                },
                {
                    "paragraph": "宗人𢷤辭如初。卒曰：筮子爲某尸，占曰吉，敢宿。",
                    "zhushu": "宗人𢷤者，釋主人之辭。如初者，如宰賛命筮尸之辭。卒曰者，著其辭所易也。今文無敢。"
                },
                {
                    "paragraph": "祝許諾，致命。",
                    "zhushu": "受宗人辭，許之，傳命於尸。始宗人祝北面，至於傳命，皆西面受命，東面釋之。"
                },
                {
                    "paragraph": "尸許諾，主人再拜稽首。",
                    "zhushu": "其許，亦宗人受於祝。而告主人。"
                },
                {
                    "paragraph": "尸入，主人退。",
                    "zhushu": "相揖而去尸，不拜送。尸尊。"
                },
                {
                    "paragraph": "宿賔賔如主人服，出門左，西面再拜。主人東面，荅再拜。宗人𢷤曰：某薦歲事，吾子將涖之，敢宿。",
                    "zhushu": "薦，進也。涖，臨也。言吾子將臨之，知賔在有司中，今特肅之尊賔耳。"
                },
                {
                    "paragraph": "賔曰：某敢不敬從。主人再拜，賔荅拜。主人退，賔拜送。厥明夕，陳鼎于門外，北面北上，有鼏。",
                    "zhushu": "厥，其也。宿賔之明日夕，門外北而當門也。古文鼏爲密。"
                },
                {
                    "paragraph": "棜在其南，南順。實獸于其上，東首。",
                    "zhushu": "順，猶從也。棜之制，如今大木轝矣。上有四周，下無足。獸，腊也。"
                },
                {
                    "paragraph": "牲在其西，北首東足。",
                    "zhushu": "其西，棜西也。東足者，尚右也。牲不用棜，以其生。"
                },
                {
                    "paragraph": "設洗于阼階東南，壷禁在東序，豆、籩、鉶在東房，南上。凡席兩敦，在西堂。",
                    "zhushu": "東房，房中之東，當夾北。西堂，西夾室之前，近南耳。"
                },
                {
                    "paragraph": "主人及子姓兄弟即位于門東，如初。",
                    "zhushu": "初筮位也。"
                },
                {
                    "paragraph": "賔及衆賔即位于門西，東面北上。",
                    "zhushu": "不象如初者，以宰在而宗人祝不在。"
                },
                {
                    "paragraph": "宗人、祝立于賔西北，東面南上。",
                    "zhushu": "事彌至，位彌異。宗人祝，於祭宜近庿。"
                },
                {
                    "paragraph": "主人再拜，賔荅再拜，三拜衆賔，衆賔荅再拜。",
                    "zhushu": "衆賔再拜者，士賤，旅之得備禮也。"
                },
                {
                    "paragraph": "主人揖入，兄弟從，賔及衆賔從，即位于堂下，如外位。",
                    "zhushu": "爲視濯也。"
                },
                {
                    "paragraph": "宗人升自西階，視壺濯及豆籩，反降，東北面。吿濯具，",
                    "zhushu": "濯，漑也。不言敦鉶者，省文也。東北面告縁賔，意欲聞也。言濯具不言絜，以有几席。"
                },
                {
                    "paragraph": "賔出。主人出，皆復外位。",
                    "zhushu": "爲視牲也。今文復爲反。"
                },
                {
                    "paragraph": "宗人視牲吿充，雍正作豕。",
                    "zhushu": "充，猶肥也。雍正，官名也。北面以䇿動作。豕，視聲氣。"
                },
                {
                    "paragraph": "宗人舉獸尾，告備；舉鼎鼏，告潔。",
                    "zhushu": "備其。"
                },
                {
                    "paragraph": "請期，曰：羮飪。",
                    "zhushu": "肉謂之羮。飪，孰也。謂明日質明時，而曰肉孰，重豫勞賔。宗人旣得期，西北面告賔有司。"
                },
                {
                    "paragraph": "吿事畢。賔出。主人拜送。夙興。主人服如初，立于門外東方，南面。視側殺。",
                    "zhushu": "夙，早也。興，起也。主人服如初，則其餘有不玄端者。側殺，殺一牲也。"
                },
                {
                    "paragraph": "主婦視饎爨于西堂下。",
                    "zhushu": "炊黍稷曰饎。宗婦爲之。爨，竈也。西堂下者，堂之西下也，近西壁，南齊于坫。古文饎作糦，周禮作𩟄。"
                },
                {
                    "paragraph": "亨于門外東方，西面北上。",
                    "zhushu": "亨煑也。煑豕，魚腊以鑊各一爨。詩云：誰能亨魚，漑之釡鬵。"
                },
                {
                    "paragraph": "羮飪，實鼎，陳于門外，如初。",
                    "zhushu": "初視濯也。"
                },
                {
                    "paragraph": "尊于戸東，玄酒在西。",
                    "zhushu": "戸東室。戸東玄。酒在西，尚之。凡尊，酌者在左。"
                },
                {
                    "paragraph": "實豆、籩、鉶，陳于房中，如初。",
                    "zhushu": "如初者，取而實之，旣而反之。"
                },
                {
                    "paragraph": "執事之爼陳于階間，二列，北上。",
                    "zhushu": "執事，謂有司及兄弟二列者，因其位在東西。祝、主人、主婦之爼亦存焉。不升鼎者，異於神。"
                },
                {
                    "paragraph": "盛兩敦，陳于西堂，藉用萑。几席陳于西堂，如𥘉。",
                    "zhushu": "盛黍稷者，宗婦也。萑，細葦，古文用爲于。"
                },
                {
                    "paragraph": "尸盥，匜水實于槃中，簞巾在門内之右。",
                    "zhushu": "設盥水及巾，尸尊，不就洗，又不揮。門内之右，象洗在東，統于門東，西上。凡郷内，以入爲左右，郷外以出爲左右。"
                },
                {
                    "paragraph": "祝筵几于室中，東面。",
                    "zhushu": "爲神敷席也。至此使祝接神。"
                },
                {
                    "paragraph": "主婦纚笄、宵衣，立于房中，南面。",
                    "zhushu": "主婦，主人之妻，雖姑存，猶使之主祭祀，纚笄首服。宵，綺屬也。此衣染之以黒，其繒本名曰宵。詩有素衣朱宵，記有玄宵衣，凡婦人助祭者同服也。内則曰：舅没則姑老。冡婦所祭祀賔客，每事必請於姑。"
                },
                {
                    "paragraph": "主人及賔兄弟羣，執事卽位于門外，如𥘉。宗人吿有司具。",
                    "zhushu": "具，猶辦也。"
                },
                {
                    "paragraph": "主人拜賔，如𥘉。揖入，即位，如𥘉。",
                    "zhushu": "𥘉，視，濯也。"
                },
                {
                    "paragraph": "佐食北面立于中庭。",
                    "zhushu": "佐食賔佐尸食者，立于宗人之西。"
                },
                {
                    "paragraph": "主人及祝升，祝先入，主人從，西面于戸内。",
                    "zhushu": "祝先入，接神冝在前也。少牢饋食禮曰：祝盥于洗，升自西階。主人盥，升自阼階。祝先入，南面。"
                },
                {
                    "paragraph": "主婦盥于房中，薦兩豆，葵菹、蝸醢，醢在北。",
                    "zhushu": "主婦盥，盥於内洗。昬禮。婦洗在北堂，直室東隅。"
                },
                {
                    "paragraph": "宗人遣佐食及執事盥，出。",
                    "zhushu": "命之盥，出。當助主人。及賔舉鼎。"
                },
                {
                    "paragraph": "主人降。及賔盥，出。主人在右，及佐食舉牲鼎。賔長在右，及執事舉魚腊鼎，除鼏。",
                    "zhushu": "及，與也。主人在右，綂於東。主人，與佐食者。賔尊，不載。少牢饋食禮魚用鮒，腊用麋，士腊用兎。"
                },
                {
                    "paragraph": "宗人執畢，先入，當阼階南面，",
                    "zhushu": "畢狀如义，蓋爲其似畢星取名焉。主人親舉，宗人則執畢導之。旣錯。又以畢臨七載，備失脫也。雜記曰：朼用桑，長三尺，畢用桑三尺。刋其本與末，朼、畢同材明矣。今此朼用𣗥心，則畢亦用𣗥心。舊說云：畢以御他神物，神物惡桑义，則少牢饋食及虞無义，何哉？此無义者，乃主人不親舉耳。少牢大夫祭不親舉，虞，䘮祭祭也。主人未執事，祔、練、祥，執事用桑义。自此純吉，用𣗥必义。"
                },
                {
                    "paragraph": "鼎西面錯。右人抽扃，委于鼎北。",
                    "zhushu": "右人，謂主人及二賔。旣錯，皆西面俟也。"
                },
                {
                    "paragraph": "賛者錯，爼加七，",
                    "zhushu": "賛者執爼及七，從鼎入者。其錯，爼東縮，加七，東柄。旣則退，而左人北面也。"
                },
                {
                    "paragraph": "乃朼。",
                    "zhushu": "右人也。尊者於事指使可也。左人載之。"
                },
                {
                    "paragraph": "佐食升肵爼，鼏之，設于阼階西。",
                    "zhushu": "肵謂心舌之爼也。郊特牲曰：肵之爲言敬也，言主人之所以敬尸之爼。古文鼏皆作密。"
                },
                {
                    "paragraph": "卒載，加七于鼎。",
                    "zhushu": "卒，巳也。巳載畢亦加焉。"
                },
                {
                    "paragraph": "主人升，入復位。爼入，設于豆東。魚次，腊特于爼北。",
                    "zhushu": "入設爼載者，腊特饌要方也。凡饌必方者，明食味人之性所以正。"
                },
                {
                    "paragraph": "主婦設兩敦，黍稷于爼南，西上，及兩鉶芼設于豆南，南陳。",
                    "zhushu": "宗婦不賛敦鉶者，以其少，可親之。芼菜也。"
                },
                {
                    "paragraph": "祝洗，酌奠，奠于鉶南，遂命佐食啓㑹。佐食啓㑹，郤于敦南，出，立于戸西，南面。",
                    "zhushu": "酌奠，奠其爵觶也。少牢饋食禮：啓㑹乃奠之。"
                },
                {
                    "paragraph": "主人再拜稽首，祝在左。",
                    "zhushu": "稽首，服之甚者，祝在左，當爲主人釋辭於神也。祝祝曰：孝孫某，敢用剛鬛嘉薦普淖，用薦某事於皇祖某子。尚饗。"
                },
                {
                    "paragraph": "卒祝，主人再拜稽首。祝迎尸于門外，",
                    "zhushu": "尸自外來，代主人接之，就其次而請，不拜。不敢與尊者爲禮。周禮掌次：凡祭祀，張尸次。"
                },
                {
                    "paragraph": "主人降，立于阼階東。",
                    "zhushu": "主人不迎尸，成尸尊。尸，所祭者之孫也。祖之尸，則主人乃宗子。禰之尸，則主人乃父道。事神之禮，庿中而巳，出迎則爲厭。"
                },
                {
                    "paragraph": "尸入門左，北面盥，宗人授巾。",
                    "zhushu": "侍盥者執其器就之。執簞者不授巾，賤也。宗人授巾，庭長尊。少牢饋食禮曰：祝先入門右，尸入門左。"
                },
                {
                    "paragraph": "尸至于階，祝延尸，尸升入，祝先，主人從。",
                    "zhushu": "延進在後。詔侑曰延。禮器所謂詔侑武方者也。少牢饋食禮曰：尸升自西階，入，祝從。主人升自阼階，祝先入，主人從。"
                },
                {
                    "paragraph": "尸即席坐。主人拜妥尸。",
                    "zhushu": "妥，安。坐也。"
                },
                {
                    "paragraph": "尸荅，拜，執奠。祝饗，主人拜如初。",
                    "zhushu": "饗，勸強之也。其辭取于士虞記，則冝云：孝孫某圭爲孝薦之饗。舊說云明薦之。"
                },
                {
                    "paragraph": "祝命挼祭。尸左執觶，右取菹，㨎于醢，祭于豆間。",
                    "zhushu": "命，詔尸也。挼祭，祭神食也。士虞禮古文曰：祝命佐食堕祭。周禮曰：旣祭則藏其堕。堕與挼讀同耳。今文改挼皆爲綏，古文此皆爲挼祭也。㨎醢者，染於醢。"
                },
                {
                    "paragraph": "佐食取黍稷肺祭，授尸。尸祭之，祭酒，啐酒，吿旨。主人拜。尸奠觶，荅拜，",
                    "zhushu": "肺祭刌肺也。旨，美也。祭酒榖味之芬芬者，齊敬共之，唯恐不美。告之美，逹其心，明神享之。"
                },
                {
                    "paragraph": "祭鉶甞之吿旨。主人拜，尸荅拜。",
                    "zhushu": "鉶，肉味之有菜和者。曲禮曰：客絮𦎟，主人辭不能享。"
                },
                {
                    "paragraph": "祝命爾敦，佐食爾黍稷于席上。",
                    "zhushu": "爾，近也。近之便尸之食也。"
                },
                {
                    "paragraph": "設大羮湆于醢北，",
                    "zhushu": "大羮，湆。煑肉汁也。不和，貴其質，設之所以敬尸也。不祭不嚌，大羮不爲神，非盛者也。士虞禮曰：大羮，湆自門入。今文湆皆爲汁。"
                },
                {
                    "paragraph": "舉肺脊以授尸。尸受，振祭，嚌之，左執之，",
                    "zhushu": "肺，氣之主也。脊，正體之貴者。先食啗之，所以導食通氣。"
                },
                {
                    "paragraph": "乃食。食舉。",
                    "zhushu": "舉言食者，明凡解體皆連肉。"
                },
                {
                    "paragraph": "主人羞肵爼于腊北。",
                    "zhushu": "肵爼主於尸，主人親羞，敬也。神俎不親設者，貴得賔客以神事其先。"
                },
                {
                    "paragraph": "尸三飯，告飽。祝侑，主人拜。",
                    "zhushu": "三飯告飽，禮一成也。侑，勸也。或曰又勸之使又食。少牢饋食禮侑辭曰：皇尸未實，侑也。"
                },
                {
                    "paragraph": "佐食舉幹。尸受，振祭，嚌之。佐食受，加于肵。爼舉獸幹、魚一，亦如之。",
                    "zhushu": "幹，長脅也。獸腊，其體數與牲同。"
                },
                {
                    "paragraph": "尸實舉于菹豆。",
                    "zhushu": "爲將食，庻羞舉。謂肺脊。"
                },
                {
                    "paragraph": "佐食羞庶羞四豆，設于左，南上，有醢。",
                    "zhushu": "庶，衆也。衆羞以豕肉，所以爲異味。四豆者，膮、炙、胾、醢。南上者，以膮、炙爲上，以有醢不得䋫也。"
                },
                {
                    "paragraph": "尸又三飯，吿飽，祝侑之，如初。",
                    "zhushu": "禮再成也。"
                },
                {
                    "paragraph": "舉骼及獸、魚，如初。尸又三飯吿飽，祝侑之，如初；",
                    "zhushu": "禮三成，獸魚如初者，獸骼魚一也。"
                },
                {
                    "paragraph": "舉肩及獸、魚，如初。",
                    "zhushu": "不復飯者三。三者，士之禮大成也。舉先正脊，後肩，自上而郤下，䋫而前，終始之次也。"
                },
                {
                    "paragraph": "佐食盛肵爼爼，釋三个，",
                    "zhushu": "佐食取牲、魚、腊之餘，盛於肵爼，將以歸尸。爼釋三个。爲改饌於西北隅遺之。所釋者，牲、腊則正脊一骨、長脅一骨及臑也。魚則三頭而巳。个猶枚也。今俗言物數，有云若干個者，此讀然。"
                },
                {
                    "paragraph": "舉肺脊，加于肵爼，反黍稷于其所。",
                    "zhushu": "尸授佐食，佐食受而加之，反之也。肺、脊𥘉在菹豆。"
                },
                {
                    "paragraph": "主人洗角，升酌酳尸。",
                    "zhushu": "酳，猶衍也，是獻尸也。謂之酳者，尸旣卒食，又欲頥衍養樂之。不用爵者，下大夫也。因父子之道質而用角。角加人事。畧者，今文酳皆爲酌。"
                },
                {
                    "paragraph": "尸拜受，主人拜送。尸祭酒，啐酒，賔長以肝從。",
                    "zhushu": "肝，肝炙也。今文曰啐之。古文無長。"
                },
                {
                    "paragraph": "尸左執角，右取肝，㨎于鹽，振祭，嚌之，加于菹豆，卒角。祝受尸角，曰：送爵。皇尸卒爵。主人拜。尸荅拜。",
                    "zhushu": "曰送爵者，節主人拜。"
                },
                {
                    "paragraph": "祝酌授尸，尸以醋主人，",
                    "zhushu": "醋，報也。祝酌不洗，尸不親酌，尊尸也。尸親醋，相報之義。古文醋作酢。"
                },
                {
                    "paragraph": "主人拜受角，尸拜送，主人退。佐食授挼祭。",
                    "zhushu": "退者進受爵，反位。妥亦當爲挼。尸將嘏，主人。佐食受之。挼祭，亦使祭尸食也。其授祭，亦取黍稷肺祭。今文或皆改妥作挼。"
                },
                {
                    "paragraph": "主人坐，左執角，受祭，祭之，祭酒，啐酒，進聽嘏。",
                    "zhushu": "聽，猶待也。受福曰嘏。嘏，長也，大也。待尸授之以長大之福。"
                },
                {
                    "paragraph": "佐食摶黍授祝，祝授尸。尸受以菹豆，執以親嘏主人。",
                    "zhushu": "獨用黍者，食之主，其辭則少牢饋食禮有焉。"
                },
                {
                    "paragraph": "主人左執角，再拜稽首受，復位。詩懷之，實于左袂，挂于季指。卒角，拜。尸荅拜。",
                    "zhushu": "詩猶承也，謂奉納之懷中。季，小也，實于左袂，挂祛以小指者，便卒角也。少牢饋食禮曰：興受黍，坐振祭，嚌之。古文挂作卦。"
                },
                {
                    "paragraph": "主人出，寫嗇于房，祝以籩受。",
                    "zhushu": "變黍言嗇，因事託戒，欲其重稼嗇。嗇者，農力之成功。"
                },
                {
                    "paragraph": "筵祝南面。",
                    "zhushu": "主人自房還時。"
                },
                {
                    "paragraph": "主人酌，獻祝，祝拜受角，主人拜送。設菹、醢、爼。",
                    "zhushu": "行神惠也。先獻祝以接神，尊之。菹醢皆主婦設之，佐食設俎。"
                },
                {
                    "paragraph": "祝左執角，祭豆，興，取肺，坐祭，嚌之，興，加于俎，坐祭酒，啐酒，以肝從。祝左執角，右取肝，㨎于鹽，振祭，嚌之，加于俎，卒角，拜。主人荅拜，受角，酌，獻佐食。佐食北面拜受角，主人拜送。佐食坐祭，卒角，拜。主人荅拜，受角，降，反于篚，升，入復位。主婦洗爵于房，酌，亞獻尸。",
                    "zhushu": "亞，次也。次猶貳。主婦貳獻，不夾拜者，士妻儀簡耳。"
                },
                {
                    "paragraph": "尸拜受，主婦北面拜送。",
                    "zhushu": "北面拜者，辟内子也。大夫之妻拜於主人北，西面。"
                },
                {
                    "paragraph": "宗婦執兩籩，戸外坐。主婦受，設于敦南。",
                    "zhushu": "兩籩棗、栗，棗在西。"
                },
                {
                    "paragraph": "祝賛籩祭，尸受，祭之，祭酒，啐酒。",
                    "zhushu": "籩祭，棗栗之祭也。其祭之亦於豆祭。"
                },
                {
                    "paragraph": "兄弟長以燔從。尸受，振祭，嚌之，反之。",
                    "zhushu": "燔，炙肉也。"
                },
                {
                    "paragraph": "羞燔者受，加于肵，出。",
                    "zhushu": "出者，俟後事也。"
                },
                {
                    "paragraph": "尸卒爵，祝受爵，命送如初。",
                    "zhushu": "送者，送卒爵。"
                },
                {
                    "paragraph": "酢如主人儀。",
                    "zhushu": "尸酢主婦，如主人儀者，自祝酌至尸拜送，如酢主人也。不易爵，辟内子。"
                },
                {
                    "paragraph": "主婦適房，南面，佐食挼祭。主婦左執爵，右撫祭，祭酒，啐酒，入，卒爵，如主人儀。",
                    "zhushu": "撫挼祭，示親祭。佐食不授而祭於地，亦儀簡也。入室卒爵，於尊者前成禮，明受惠也。"
                },
                {
                    "paragraph": "獻祝，籩，燔從，如初儀。及佐食，如初。卒，以爵入于房。",
                    "zhushu": "及佐食，如初。如其獻佐食，則拜主人之北，西面也。"
                },
                {
                    "paragraph": "賔三獻如初，燔從，如初，爵止，",
                    "zhushu": "初亞獻也。尸止爵者，三獻禮成，欲神惠之均於室中，是以奠而待之。"
                },
                {
                    "paragraph": "席于戸内。",
                    "zhushu": "爲主人鋪之西面，席自房來。"
                },
                {
                    "paragraph": "主婦洗爵，酌，致爵于主人。主人拜受爵，主婦拜送爵。",
                    "zhushu": "主婦拜。拜於北面也。今文曰：主婦洗酌爵。"
                },
                {
                    "paragraph": "宗婦賛豆如初。主婦受，設兩豆、兩籩。",
                    "zhushu": "𥘉賛，亞獻也。主婦薦兩豆籩，東面也。"
                },
                {
                    "paragraph": "爼入設。",
                    "zhushu": "佐食設之。"
                },
                {
                    "paragraph": "主人左執爵，祭薦。宗人賛祭，奠爵，興，取肺，坐絶祭，嚌之，興，加于爼，坐挩于，祭酒，啐酒，",
                    "zhushu": "絶肺祭之者，以離肺長也。少儀曰：牛羊之肺，離而不提心。豕亦然。挩，拭也。挩手者，爲絶肺染汙也。忖肺不挩手。古文挩皆作說。"
                },
                {
                    "paragraph": "肝從。左執爵，取肝，㨎于鹽，坐振祭，嚌之。宗人受，加于爼。燔亦如之，興，席末坐卒爵，拜。",
                    "zhushu": "於席末坐，卒爵，敬也。一酌而備，再從而次之，示均。"
                },
                {
                    "paragraph": "主婦荅拜受爵，酌，醋，左執爵，拜。主人荅拜。坐祭，立飲，卒爵，拜。主人荅拜。主婦出，反于房。主人降洗，酌，致爵于主婦，席于房中，南面。主婦拜受爵，主人西面荅拜。宗婦薦豆、俎，從獻皆如主人。主人更爵，酌醋，卒爵，降，實爵于篚，入復位。",
                    "zhushu": "主人更爵，自酢。男子不承婦人爵也。祭統曰：夫婦相授受，不相襲處。酢必易爵，明夫婦之别。古文更爲受。"
                },
                {
                    "paragraph": "三獻作止爵。",
                    "zhushu": "賔也。謂三獻者以事命之。作，起也。舊說云：賔入戶，北面曰：皇尸請舉爵。"
                },
                {
                    "paragraph": "尸卒爵，酢，酌，獻洗，及佐食洗爵，酌致于主人，主婦、燔從，皆如初。更爵，酢于主人，卒，復位。",
                    "zhushu": "洗，乃致爵。爲異事新之。燔從皆如初者，如亞獻及主人、主婦致爵也。凡獻佐食皆無從。其薦俎，獻兄弟以齒設之賔，更爵自酢，亦不承婦人爵。今文曰洗致，古文更爲受。"
                },
                {
                    "paragraph": "主人降，阼階西面拜賔如初洗。",
                    "zhushu": "拜賔而洗爵，爲將獻之如初。如視濯時，主人再拜賔，荅拜，三拜衆賔。衆賔荅再拜者。"
                },
                {
                    "paragraph": "賔辭洗。卒洗，揖讓升，酌，西階上獻賔。賔北面拜受爵，主人在右。荅拜。",
                    "zhushu": "就賔拜者，此禮不主於尊也。賔卑則不專階，主人在右，綂於其位。今文無洗。"
                },
                {
                    "paragraph": "薦脯醢。設折俎。",
                    "zhushu": "凡節解者皆曰折俎，不言其體，畧云折俎，非貴體也。上賔骼衆賔儀，公有司設之。"
                },
                {
                    "paragraph": "賔左執爵，祭豆，奠爵，興，取肺，坐絶祭，嚌之，興，加于俎，坐挩手，祭酒，卒爵，拜。主人荅拜受爵，酌酢，奠爵，拜。賔荅拜。",
                    "zhushu": "主人酌自酢者，賔不敢敵主人，主人逹其意。"
                },
                {
                    "paragraph": "主人坐祭，卒爵，拜。賔荅拜，揖，執祭以降，西面奠于其位，位如初。薦俎從設。",
                    "zhushu": "位如初，復其位，東面。少牢饋食禮：宰夫執薦以從，設于祭東。司士執俎以從，設于薦東。是則皆公有司爲之與？"
                },
                {
                    "paragraph": "衆賔升，拜受爵，坐祭，立飲。薦、俎設于其位。辯。主人備荅，拜焉，降，實爵于篚。",
                    "zhushu": "衆賔立飲，賤不備禮。郷飲酒記曰：立卒爵者不拜。旣爵備，盡，盡人之荅拜。"
                },
                {
                    "paragraph": "尊兩壷于阼階東，加勺，南枋，西方亦如之。",
                    "zhushu": "爲酬賔及兄弟，行神惠，不酌上，尊卑異之。就其位尊之。兩壷皆酒，優之。先尊東方，示惠由近。禮運曰：澄酒在下。"
                },
                {
                    "paragraph": "主人洗觶，酌于西方之尊，西階前北面酬賔，賔在左。",
                    "zhushu": "先酌西方者，尊賔之義。"
                },
                {
                    "paragraph": "主人奠觶，拜，賔荅拜。主人坐祭，卒觶，拜，賔荅拜。主人洗，觶賔辭，主人對。卒洗，酌，西面賔北面拜。",
                    "zhushu": "西面者，郷賔位，立於西階之前，賔所荅拜之東北。"
                },
                {
                    "paragraph": "主人奠觶于薦北。",
                    "zhushu": "奠酬於薦左，非爲其不舉行神惠，不可同於飲酒。"
                },
                {
                    "paragraph": "賔坐取觶，還，東面拜。主人荅拜，賔奠觶于薦南，揖，復位。",
                    "zhushu": "還，東面就其位。薦西，奠觶。薦南，明將舉。"
                },
                {
                    "paragraph": "主人洗爵，獻長兄弟于阼階上，如賔儀。",
                    "zhushu": "酬賔，乃獻長兄弟者。獻之禮成於酬，先成賔禮，此主人之義。亦有薦脀設于位，私人爲之與？"
                },
                {
                    "paragraph": "洗獻衆兄弟，如衆賔儀。",
                    "zhushu": "獻卑而必爲之洗者，顯神惠。此言如衆賔儀，則如獻衆賔洗明矣。"
                },
                {
                    "paragraph": "洗獻内兄弟于房中，如獻衆兄弟之儀。",
                    "zhushu": "内兄弟、内賔，宗婦也，如衆兄弟。如其拜受，坐祭，立飲，設薦俎於其位而立。内賔，其位在房中之尊北，不殊其長。畧，婦人者也。有司徹曰：主人洗，獻内賔於房中，南面拜受爵。"
                },
                {
                    "paragraph": "主人西面荅拜，更爵，酢，卒爵，降，實爵于篚，入復位。",
                    "zhushu": "爵辯，乃自酢。以初不殊其長也。内賔之長，亦南靣荅拜。"
                },
                {
                    "paragraph": "長兄弟洗觚爲加爵，如初儀。不及佐食。洗致如初，無從。",
                    "zhushu": "大夫、士三獻而禮成，多之爲加也。不及佐食，無從殺也。致，致於主人、主婦。"
                },
                {
                    "paragraph": "衆賔長爲加爵，如𥘉爵止。",
                    "zhushu": "尸爵止者，欲神惠之均於在庭。"
                },
                {
                    "paragraph": "嗣舉奠盥入，北面再拜稽首。",
                    "zhushu": "嗣主人將爲後者。舉猶飲也。使嗣子飲奠者，將傳重累之者，大夫之嗣子不舉奠，辟諸侯。"
                },
                {
                    "paragraph": "尸執奠，進受，復位，祭酒，啐酒。尸舉肝，舉奠，左執觶，再拜稽首，進受肝，復位，坐食肝，卒觶，拜。尸備荅拜焉。",
                    "zhushu": "食肝，受尊者賜，不敢餘也。備猶盡也。每拜荅之，以尊者與卑者爲禮，略其文耳。古文備爲復。"
                },
                {
                    "paragraph": "舉奠洗酌入，尸拜受，舉奠荅拜。尸祭酒，啐酒，奠之。舉奠出，復位。",
                    "zhushu": "啐之者，荅其欲酢巳也。奠之者，復神之奠，觶嗣齒於子姓。凡非主人，升降自西階。"
                },
                {
                    "paragraph": "兄弟弟子洗酌于東方之尊，阼階前北面舉觶于長兄弟，如主人酬賔儀。",
                    "zhushu": "弟子，後生也。"
                },
                {
                    "paragraph": "宗人吿祭脀，",
                    "zhushu": "脀，俎也。所告者，衆賔、衆兄弟、内賔也。獻時設薦爼于其位，至此禮又殺吿之祭，使成禮也。其祭皆離肺，不言祭豆可知。"
                },
                {
                    "paragraph": "乃羞",
                    "zhushu": "羞，庻羞也。下尸，胾醢豆而已。此所羞者，自祝主人至於内賔，無内羞。"
                },
                {
                    "paragraph": "賔，坐取觶，阼階前北面酬長兄弟，長兄弟在右。",
                    "zhushu": "薦南，奠觶。"
                },
                {
                    "paragraph": "賔奠觶，拜。長兄弟荅拜。賔立卒觶，酌于其尊，東面立。長兄弟拜受觶，賔北面荅拜，揖，復位。",
                    "zhushu": "其尊長兄弟尊也。此受酬者拜亦北面。"
                },
                {
                    "paragraph": "長兄弟西階前北面，衆賔長自左受旅如初。",
                    "zhushu": "旅，行也。受行酬也。𥘉賔，酬長兄弟。"
                },
                {
                    "paragraph": "長兄弟卒觶，酌于其尊，西面立。受旅者拜受。長兄弟北面荅拜，揖，復位。衆賔及衆兄弟交錯以辯，皆如初儀。",
                    "zhushu": "交錯，猶言東西。"
                },
                {
                    "paragraph": "爲加爵者作止爵，如長兄弟之儀。",
                    "zhushu": "於旅酬之間言作止爵，明禮殺，並作。"
                },
                {
                    "paragraph": "長兄弟酬賔，如賔酬兄弟之儀，以辯。卒受者實觶于篚。",
                    "zhushu": "長兄弟酬賔，亦坐取其奠觶。此不言交錯以辯賔之酬，不言卒受者，實觶于篚，明其相報，禮終於此，其文省。"
                },
                {
                    "paragraph": "賔弟子及兄弟弟子洗，各酌于其尊，中庭，北面西上，舉觶於其長，奠觶，拜，長皆荅拜。舉觶者祭，卒觶，拜，長皆荅拜。舉觶者洗，各酌于其尊，復𥘉位，長皆拜。舉觶者皆奠觶于薦右，",
                    "zhushu": "奠觶，進奠之于薦右。非神惠也。今文曰奠于薦右。"
                },
                {
                    "paragraph": "長皆執以興。舉觶者皆復位。荅拜，長皆奠觶于其所。皆揖其弟子，弟子皆復其位。",
                    "zhushu": "復其位者，東西面位。弟子舉觶於其長，所以序長㓜敎孝弟。凡堂下拜，亦皆北面。"
                },
                {
                    "paragraph": "爵皆無筭",
                    "zhushu": "筭，數也。賔取觶酬兄弟之黨，長兄弟取觶酬賔之黨。唯巳所欲，亦交錯以辯，無次弟之數。因今接㑹，使之交恩定好，優勸之。"
                },
                {
                    "paragraph": "利。洗散，獻于尸，酢及祝，如𥘉儀，降，實散于篚。",
                    "zhushu": "利，佐食也。言利以今進酒也。更言獻者，以利待尸，禮將終，宜一進酒，嫌於加酒亦當三也。不致爵，禮又殺也。"
                },
                {
                    "paragraph": "主人出，立于戸外西南，",
                    "zhushu": "事尸禮畢。"
                },
                {
                    "paragraph": "祝東面告利成。",
                    "zhushu": "利，猶養也。供養之禮成，不言禮畢，於尸問之嫌。"
                },
                {
                    "paragraph": "尸謖，祝前，主人降。",
                    "zhushu": "謖，起也。前猶導也。少牢饋食禮日：祝入，尸謖，主人降立于阼階東，西面。祝先，尸從，遂出于庿門。前尸之儀，士虞禮備矣。"
                },
                {
                    "paragraph": "祝反，及主人入，復位。命佐食徹尸俎。俎出于庿門。",
                    "zhushu": "俎，所以載肵爼。少牢饋食禮曰：有司受歸之。"
                },
                {
                    "paragraph": "徹庶羞，設于西序下",
                    "zhushu": "爲將餕去之。庻羞主爲尸，非神饌也。尚書傳曰：宗室有事，族人皆侍終日，大宗巳侍於賔奠，然後燕私。燕私者何也？巳而與族人飲也。此徹庻羞置西序下者，爲將以燕飮與？然則自尸祝至於兄弟之庻羞，宗子以與族人燕飲於堂内，賔宗婦之庻羞，主婦以燕飮于房。"
                },
                {
                    "paragraph": "筵，對席。佐食分簋。鉶。",
                    "zhushu": "爲將餕分之也。分簋者，分敦黍於㑹，爲有對也。敦，有虞氏之器也。周制，士用之。變敦言簋，容同姓之士得從周制耳。祭統曰：餕者，祭之末也，不可不知也。是故古之人有言曰：善終者如始，餕其是巳。是故古之君子曰：尸亦餕，鬼神之餘惠術也，可以觀政矣。"
                },
                {
                    "paragraph": "宗人遣舉奠及長兄弟盥，立于西階下，東面北上。祝命甞食，𦿉者舉奠許諾，升，入，東面。長兄弟對之，皆坐。佐食授舉，各一膚。",
                    "zhushu": "命，告也。士使嗣子及兄弟𦿉，其惠不過族親也。古文𦿉皆作餕。"
                },
                {
                    "paragraph": "主人西面再拜。祝曰：𦿉，有以也。兩𦿉奠舉于俎，許諾，皆荅拜。",
                    "zhushu": "以讀如何。其乆也，必有以也之以。祝曰𦿉，釋辭以戒之。言女𦿉于此，當有所以也。以先祖有德而享于此祭，其坐𦿉，其餘亦當以之也。少牢饋食禮不戒者，非親眤也。舊說曰：主人拜下𦿉席南。"
                },
                {
                    "paragraph": "若是者三。",
                    "zhushu": "丁寜戒之。"
                },
                {
                    "paragraph": "皆取舉祭食，祭舉，乃食，祭鉶，食舉，",
                    "zhushu": "食乃祭鉶，禮殺。"
                },
                {
                    "paragraph": "卒食。主人降洗爵，宰賛一爵。主人升酌酳上𦿉，上𦿉拜受爵，主人荅拜，酳下𦿉，亦如之。",
                    "zhushu": "少牢饋食禮曰：賛者洗三爵，酌主人，受于戸内，以授次𦿉。舊說云：主人北面授于𦿉爵。"
                },
                {
                    "paragraph": "主人拜，祝曰：酳，有與也。如初儀。",
                    "zhushu": "主人復拜爲戒也。與，讀如諸侯以禮相與之與。言女酳此當有所與也。與者，與兄弟也。旣知似先祖之德，亦當與女兄弟，謂敎化之。"
                },
                {
                    "paragraph": "兩𦿉執爵拜，",
                    "zhushu": "荅，主人也。"
                },
                {
                    "paragraph": "祭酒，卒爵，拜。主人荅拜。兩𦿉皆降，實爵于篚。上𦿉洗爵，升酌，酢主人。主人拜受爵。",
                    "zhushu": "下𦿉復兄弟位，不復升也。"
                },
                {
                    "paragraph": "上𦿉即位坐，荅拜。",
                    "zhushu": "旣授爵戸内，乃就坐。"
                },
                {
                    "paragraph": "主人坐祭，卒爵，拜上𦿉。荅拜受爵，降實于篚。主人出，立于戸外，西面。",
                    "zhushu": "事餕者禮畢。"
                },
                {
                    "paragraph": "祝命徹阼俎、豆、籩，設于東序下。",
                    "zhushu": "命，命佐食阼俎。主人之俎。宗婦不徹豆籩。徹禮略，各有爲而巳。設于柬序下，亦將燕也。"
                },
                {
                    "paragraph": "祝執其俎以出，東面于戸西。",
                    "zhushu": "俟告利成。少牢下篇曰：祝告利成，乃執俎以出。"
                },
                {
                    "paragraph": "宗婦徹祝、豆、籩，入于房。徹主婦薦、俎。",
                    "zhushu": "宗婦旣，並徹。徹其卑者。士虞禮曰：祝薦席，徹入于房。"
                },
                {
                    "paragraph": "佐食徹尸薦、俎、敦，設于西北隅，几在南。厞用筵，納一尊。佐食闔牖戸，降。",
                    "zhushu": "厞，隱也。不知神之所在，或諸逺人乎？尸謖而改饌爲幽闇庻，其饗之所以爲厭飫？少牢饋食禮曰：南面而饋之設。此所謂當室之白，陽厭也。則尸未入之前爲隂厭矣。曾子問曰：殤不備祭，何謂隂厭？陽厭也。"
                },
                {
                    "paragraph": "祝告利成，降，出。主人降，即位。宗人告事畢，賔出。主人送于門外，再拜。",
                    "zhushu": "拜，送賔也。凡去者不荅拜。"
                },
                {
                    "paragraph": "佐食徹阼俎，堂下俎畢出。",
                    "zhushu": "記俎出節。兄弟及衆賔自徹而出，唯實俎。有司徹歸之。尊賔者。"
                },
                {
                    "paragraph": "記特牲饋食，其服皆朝服，玄冠、緇帶，緇、韠。",
                    "zhushu": "於祭服北也。皆者，謂賔及兄弟。筮曰筮尸，視濯亦玄端，至祭而朝服。朝服者，諸侯之臣與其君日視朝之服，大夫以祭。今賔兄弟，縁孝子欲得嘉賔尊客以事其祖禰，故服之。緇韠者，下大夫之臣，夙興，主人服如初，則固玄端。"
                },
                {
                    "paragraph": "唯尸、祝、佐食玄端、玄裳、黃裳、雜裳可也。皆爵韠。",
                    "zhushu": "與主人同服。周禮：士之齊服，有玄端、素端。然則玄裳上士也，黃裳中士，雜裳下士。"
                },
                {
                    "paragraph": "設洗，南北以堂深，東西當東榮。",
                    "zhushu": "榮，屋翼也。"
                },
                {
                    "paragraph": "水在洗東，",
                    "zhushu": "祖天地之左海。"
                },
                {
                    "paragraph": "篚在洗西，南順，實二爵、二觚、四觶、一角、一散，",
                    "zhushu": "順，從也。言南從統於堂也。二爵者，爲賔獻爵止，主婦當致也。二觚，長兄弟酬衆賔，長爲加爵，二人班同冝。接，並也。四觶一酌，奠其三。長兄弟酬賔，卒受者與賔弟子，兄弟，弟子舉觶於其長。禮殺，事相接。禮器曰：貴者獻以爵，賤者獻以散。尊者舉觶，卑者舉角。舊說云：爵一升，觚二升，觶三升，角四升，散五升。"
                },
                {
                    "paragraph": "壷、棜禁。饌于東序，南順，覆兩壷焉，蓋在南。明日卒奠，幂用綌，即位而徹之，加勺",
                    "zhushu": "覆壷者，盝瀝水，且爲其不冝塵。鼏用綌，以其堅絜禁。言棜者，祭尚厭飫，得與大夫同器，不爲神戒也。"
                },
                {
                    "paragraph": "籩，巾以綌也。纁裏，棗、烝、栗，擇",
                    "zhushu": "籩有巾者，果實之物多皮核，優尊者可烝裏之也。烝擇互文。舊說云：纁裏者，皆玄被。"
                },
                {
                    "paragraph": "鉶，芼用苦若薇，皆有滑。夏葵，冬苴，",
                    "zhushu": "苦，苦荼也。苴，堇屬，乾之，冬滑於葵。詩云：周原膴膴，堇荼如飴。今文苦爲芐苄，乃地黃，非也。"
                },
                {
                    "paragraph": "𣗥心匕。刻",
                    "zhushu": "刻，若今龍頭。"
                },
                {
                    "paragraph": "牲爨在庿門外東南，魚腊爨在其南，皆西面。饎爨在西壁。",
                    "zhushu": "饎，炊也。西壁堂之西牆下。舊說云：南北直屋，梠稷在南。"
                },
                {
                    "paragraph": "肵俎心舌皆去本末，午割之，實于牲鼎，載心立，舌。縮俎。",
                    "zhushu": "午割，從橫割之，亦勿没立縮，順其牲心、舌。知食味者，欲尸之饗此祭，是以進之。"
                },
                {
                    "paragraph": "賔與長兄弟之薦自東房，其餘在東堂。",
                    "zhushu": "東堂東夾之前，近南。"
                },
                {
                    "paragraph": "沃尸盥者一人，奉槃者東面，執匜者西面，淳沃，執巾者在匜北。",
                    "zhushu": "匜北，執匜之北，亦西面。每事各一人，淳沃稍注之。今文淳作激。"
                },
                {
                    "paragraph": "宗人東面取巾，振之三，南面授尸。卒，執巾者受。",
                    "zhushu": "宗人代授巾庭長尊。"
                },
                {
                    "paragraph": "尸入，主人及賔皆辟位，出亦如之。",
                    "zhushu": "辟位逡遁。"
                },
                {
                    "paragraph": "嗣舉奠，佐食設豆鹽。",
                    "zhushu": "肝宜鹽也。"
                },
                {
                    "paragraph": "佐食當事，則戸外南面，無事。則中庭北面。",
                    "zhushu": "當事，將有事而未至。"
                },
                {
                    "paragraph": "凡祝呼，佐食許諾。",
                    "zhushu": "呼，猶命也。"
                },
                {
                    "paragraph": "宗人獻與旅齒於衆賔。",
                    "zhushu": "尊庭長齒，從其長㓜之次。"
                },
                {
                    "paragraph": "佐食於旅齒於兄弟。尊兩壷于房中西墉下，南上。",
                    "zhushu": "爲婦人旅也，其尊之節亞西方。"
                },
                {
                    "paragraph": "内賔立于其北，東面西上。宗婦北堂東面北上。",
                    "zhushu": "二者，所謂内兄弟、内賔，姑姊妹也。宗婦，族人之婦，其夫屬于所祭爲子孫。或南上，或北上。宗婦宜統於主婦。主婦南面，北堂，中房而北。"
                },
                {
                    "paragraph": "主婦及内賔、宗婦亦旅，西面。",
                    "zhushu": "西面者，異於獻也。男子獻於堂上，旅於堂下；婦人獻於南面，旅於西面。内賔象衆賔，宗婦象兄弟，其節與其儀依男子也。主婦酬内賔之長，酌奠于薦左。内賔之長坐取奠于右。宗婦之娣婦舉觶於其姒婦，亦如之。内賔之長坐取奠觶，酬宗婦之姒，交錯以辯。宗婦之姒亦取奠觶，酬内賔之長，交錯以辯。内賔之少者，宗婦之娣婦各舉奠於其長，並行交錯，無筭。其拜及飲者皆西面。主婦之東南。"
                },
                {
                    "paragraph": "宗婦賛薦者，執以坐于戶外，授主婦。尸卒食而祭，饎爨雍、爨",
                    "zhushu": "雍孰肉，以尸享。祭竈有功也。舊說云：宗婦祭饎爨，享者祭雍爨，用黍肉而巳，無籩豆俎。禮器曰：燔燎於爨。夫爨者，老婦之祭，盛於盆，尊於瓶。"
                },
                {
                    "paragraph": "賔從尸俎，出庿門，乃反位。",
                    "zhushu": "賔從尸送尸也。士之助祭，終其事也。俎，尸俎也。賔旣送尸，復入反位者，冝與主人爲禮，乃去之。"
                },
                {
                    "paragraph": "尸俎，右肩、臂、臑、肫、胳。正脊二骨，橫脊；長脅二骨，短脅。",
                    "zhushu": "尸俎，神俎也。士之正祭禮九體，貶於大夫，有併骨二，亦得十一之名，合少牢之體數，此所謂放而不致者。凡俎實之數，竒脊無中，脅無前，貶於尊者，不貶正脊，不奪正也。正脊二骨，長脅二骨者，将舉於尸，尸食未飽，不欲空神俎。"
                },
                {
                    "paragraph": "膚三，",
                    "zhushu": "爲𦿉用二，厭飫一也。"
                },
                {
                    "paragraph": "離肺一，",
                    "zhushu": "離，猶㨒也。小而長，午割之亦不提心，謂之舉肺。"
                },
                {
                    "paragraph": "刌肺三，",
                    "zhushu": "爲尸主人。主婦祭。今文刌爲切。"
                },
                {
                    "paragraph": "魚十有五。",
                    "zhushu": "魚水物，以頭枚數，隂中之物，取數於月十有五日而盈。少牢饋食禮亦云：十有五而俎，尊卑同。此所謂經而等也。"
                },
                {
                    "paragraph": "腊。如牲骨。",
                    "zhushu": "不但言體，以有一骨、二骨者。"
                },
                {
                    "paragraph": "祝俎，髀脡脊二骨，脅二骨，",
                    "zhushu": "凡接於神及尸者，俎不過牲三體，以特牲約加其可併者二，亦得竒名。少牢饋食禮，羊豕各三體。"
                },
                {
                    "paragraph": "膚一，離肺一。阼俎：臂，正脊二骨，橫脊，長脅二骨，短脅，",
                    "zhushu": "主人尊，欲其體，得祝之加數五，體，又加其可併者二，亦得竒名臂，左體臂。"
                },
                {
                    "paragraph": "膚一，離肺一。主婦俎，觳折，",
                    "zhushu": "觳後足折。分後右足以爲佐食俎，不分左臑折，辟大夫妻。古文觳皆作榖。"
                },
                {
                    "paragraph": "其餘如阼俎。",
                    "zhushu": "餘謂脊、脅、膚、肺。"
                },
                {
                    "paragraph": "佐食俎，觳折脊、脅，",
                    "zhushu": "三、體卑者從正。"
                },
                {
                    "paragraph": "膚一，離肺一，賔骼，長兄弟及宗人折，其餘如佐食俎。",
                    "zhushu": "骼，左骼也。賔俎全體，尊。賔不用尊體，爲其巳甚，卑而全之，其冝可也。長兄弟及宗人折，不言所分，略之。"
                },
                {
                    "paragraph": "衆賔及衆兄弟、内賔、宗婦，若有公有司、私臣，皆殽，脀",
                    "zhushu": "又略此所折骨，直破折餘體可殽者升之，俎一而巳。不備三者，賤。祭禮，接神者貴。凡骨有肉曰殽。祭統曰：凡爲俎者，以骨爲主，貴者取貴骨，賤者取賤骨。貴者不重，賤者不虚，示均也。俎者，所以明惠之必均也。善爲政者如此，故曰見政事之均焉。公有司，亦士之屬，命於君者也。私臣，自巳所辟除者。"
                },
                {
                    "paragraph": "膚一，離肺一。公有司門西，北面東上，獻次衆賔；私臣門東，北面西上，獻次兄弟。升受降飲。",
                    "zhushu": "獻在後者賤也祭祀有上事者貴之亦皆與旅"
                }
            ]
        },
        {
            "name": "少牢饋食禮第十六",
            "paragraphs": [
                {
                    "paragraph": "少牢饋食禮第十六",
                    "zhushu": "",
                    "type": 1
                },
                {
                    "paragraph": "少牢饋食之禮，",
                    "zhushu": "禮，將祭祀，必先擇牲，繫于牢而芻之。羊豕曰少牢，諸侯之𨜮。大夫祭宗庿之牲。"
                },
                {
                    "paragraph": "日用丁巳，",
                    "zhushu": "内事用柔日必丁巳者，取其令名。自丁寧，自變改，皆爲謹敬。必先諏此日，明日乃筮。"
                },
                {
                    "paragraph": "筮旬有一日，",
                    "zhushu": "旬，十日也。以先月下旬之巳，筮來月上旬之巳。"
                },
                {
                    "paragraph": "筮於庿門之外。主人朝服，西面于門東。史朝服，左執筮，右抽上韇，兼與筮執之，東面受命于主人。",
                    "zhushu": "史家臣主筮事者。"
                },
                {
                    "paragraph": "主人曰：孝孫某，來日丁亥，用薦歲事于皇祖伯某，以某妃配某氏，尚饗。",
                    "zhushu": "丁未，必亥也，直舉一日以言之耳。禘于大庿，禮曰：日用丁亥。不得丁亥，則己亥、辛亥亦用之，無則苟有亥焉可也。薦，進也，進歲時之祭事也。皇，君也。伯某，且字也。大夫或因字爲謚。春秋傳曰魯無駭卒，請謚與族，公命之以字爲展氏是也。某仲、叔季，亦曰仲某、叔某、季某，某妃，某妻也。合食曰配某氏，若言姜氏、子氏也。尚庶幾饗歆也。"
                },
                {
                    "paragraph": "史曰：諾。西面于門西，抽下韇，左執筮，右兼執韇，以擊筮，",
                    "zhushu": "將問吉凶焉，故擊之以動其神。易曰：蓍之德，圜而神。"
                },
                {
                    "paragraph": "遂述命曰：假爾大筮，有常，孝孫某，來日丁亥，用薦歲事于皇祖伯某，以某妃配某氏。尚饗！",
                    "zhushu": "□，循也。重以主人辭告筮也。假，借也。言因蓍之靈以問之，常吉凶之占繇。"
                },
                {
                    "paragraph": "乃釋韇立筮。",
                    "zhushu": "𨜮，大夫之著，長五尺，立筮由便。"
                },
                {
                    "paragraph": "卦者在左坐，卦以木。卒筮，乃書卦于木，示主人，乃退。占",
                    "zhushu": "卦者，史之屬也。卦以木者，每一爻畫地以識之。交爻備書於板，史受以示主人，退占，東面旅占之。"
                },
                {
                    "paragraph": "吉，則史韇筮。史兼執筮與卦，以吿于主人，占曰：從。",
                    "zhushu": "從者，求吉得吉之言。"
                },
                {
                    "paragraph": "乃官戒。宗人命滌，宰命爲酒，乃退。",
                    "zhushu": "官戒，戒諸官也。當共祭祀事者，使之具其物且齊也。滌漑濯，祭噐，埽除宗庿。"
                },
                {
                    "paragraph": "若不吉，則及逺日。又筮日，如初",
                    "zhushu": "及，至也，逺日後丁若後巳。"
                },
                {
                    "paragraph": "宿。",
                    "zhushu": "宿讀爲肅。肅，進也。大夫尊，儀益多，筮日，旣戒諸官以齊戒矣。至前祭一日，又戒以進之，使知祭日當來。古文宿皆作羞。"
                },
                {
                    "paragraph": "前宿一日，宿戒尸。",
                    "zhushu": "皆肅諸官之日，又先肅尸者，重所用爲尸者，又爲將筮。"
                },
                {
                    "paragraph": "明日朝筮尸，如筮日之禮。命曰：孝孫某，來日丁亥，用薦歲事于皇祖伯某，以某妃配某氏，以某之某爲尸。尚饗！筮，卦占如初",
                    "zhushu": "某之某者，字尸父而名尸也。字尸父，尊鬼神也。不前期三日筮尸者，大夫下人君，祭之朝乃視濯，與士異。"
                },
                {
                    "paragraph": "吉，則乃遂宿尸。祝𢷤，",
                    "zhushu": "筮吉，又遂肅尸。重尸也。旣，肅尸，乃肅諸官及執事者。祝爲𢷤者，尸神象。"
                },
                {
                    "paragraph": "主人再拜稽首。祝吿曰：孝孫某，來日丁亥，用薦歲事于皇祖伯某，以某妃配某氏。敢宿。",
                    "zhushu": "告尸以主人，爲此事來肅。"
                },
                {
                    "paragraph": "尸拜，許諾。主人又再拜稽首。主人退，尸送，揖，不拜。",
                    "zhushu": "尸不拜者，尸尊。"
                },
                {
                    "paragraph": "若不吉，則遂改筮尸。",
                    "zhushu": "卽改筮之，不及逺日。"
                },
                {
                    "paragraph": "旣宿尸，反爲期于庿門之外。",
                    "zhushu": "爲期，肅諸官而皆至。定祭早晏之期。爲期，亦夕時也。言旣肅尸，反爲期，明大夫尊，肅尸而巳。其爲賔及執事者，使人肅之。"
                },
                {
                    "paragraph": "主人門東，南面。宗人朝服北面，曰：請祭期。主人曰：比於子。",
                    "zhushu": "比次早晏，在於子也。主人不西面者，大夫尊，於諸官有君道也。爲期，亦唯尸不來也。"
                },
                {
                    "paragraph": "宗人曰：旦明行事。主人曰：諾。乃退。",
                    "zhushu": "旦明旦日質明。"
                },
                {
                    "paragraph": "明日，主人朝服即位于庿門之外，東方，南面。宰、宗人西面北上。牲北首，東上。司馬刲羊，司士擊豕，宗人告備，乃退。",
                    "zhushu": "刲擊皆謂殺之，此實旣省，吿備乃殺之，文互者，省也。尚書傳曰：羊屬火，豕屬水。"
                },
                {
                    "paragraph": "雍人摡鼎、匕、俎于雍爨，雍爨在門東南，北上。",
                    "zhushu": "雍人掌割亨之事者。爨，竈也，在門東南，統於主人，北上。羊、豕、魚腊皆有竈，竈西有鑊。凡摡者皆陳之，而後吿絜。"
                },
                {
                    "paragraph": "廪人摡甑、甗、匕與敦于廪爨，廪爨在雍爨之北。",
                    "zhushu": "廪人掌米入之藏者。甗如甑，一孔。匕，所以上黍稷者也。古文甑爲烝。"
                },
                {
                    "paragraph": "司宫摡豆、籩、勺、爵、觚、觶。凡洗篚于東堂下，勺、爵、觚、觶實于篚。卒摡，饌豆、籩與篚于房中，放于西方。設洗于阼階東南，當東榮。",
                    "zhushu": "放，猶依也。大夫攝官，司宫兼掌祭噐也。"
                },
                {
                    "paragraph": "羹定。雍人陳鼎五，三鼎在羊、鑊之西，二鼎在豕、鑊之西。",
                    "zhushu": "魚腊從羊，膚從豕，統於牲。"
                },
                {
                    "paragraph": "司馬升羊右胖，髀不升，肩、臂、臑、膞、骼；正脊一、脡脊一、橫脊一、短脅一、正脅一、代脅一，皆二骨以並；腸三、胃三、舉肺一、祭肺三，實于一鼎。",
                    "zhushu": "升猶上也。上右胖，周所貴也。髀不升，近竅，賤也。肩、臂、臑、肱骨也。膞，骼、股骨。脊從前爲正，脅旁中爲正。脊先前，脅先後，屈而反，猶噐之䋫也。並，併也。脊、脅骨多，六體各取二骨併之，以多爲貴。舉肺一，尸食所弁舉也。祭肺三，爲尸主人、主婦。古文胖皆作辯，髀皆作脾。今文並皆爲併。"
                },
                {
                    "paragraph": "司士升豕右胖，髀不升、肩、臂、臑、膞、骼，正脊一、脡脊一、橫脊一、短脅一、正脅一、代脅一，皆二骨以並。舉肺一、祭肺三，實于一鼎。",
                    "zhushu": "豕無腸胃，君子不食溷腴。"
                },
                {
                    "paragraph": "雍人倫膚九，實于一鼎。",
                    "zhushu": "倫，擇也。膚脅革肉，擇之取美者。"
                },
                {
                    "paragraph": "司士又升魚、腊，魚十有五而鼎，腊一純而鼎，腊用麋。",
                    "zhushu": "司士又升，副倅者合升。左右胖曰純，純猶全也。"
                },
                {
                    "paragraph": "卒脀，皆設扃鼏，乃舉。陳鼎于庿門之外，東方，北面北上。",
                    "zhushu": "北面北上，鄉内相隨。古文鼏皆爲密。"
                },
                {
                    "paragraph": "司宫尊兩甒于房戸之間，同棜，皆有幂，甒有玄酒。",
                    "zhushu": "房戸之間，房西室，戸東也。棜無足禁者，酒戒也。大夫去足改名，優尊者，若不爲之戒然。古文甒皆作廡，今文鼏作幂。"
                },
                {
                    "paragraph": "司宫設罍水于洗東，有枓。設篚于洗西，南肆。",
                    "zhushu": "枓𣂏，水噐也。凡設水用罍，沃盥用枓，禮在此也。"
                },
                {
                    "paragraph": "改饌豆籩于房中，南面，如饋之設。實豆籩之實。",
                    "zhushu": "改，更也。爲實之更之，威儀多也。如饋之設，如其陳之左右也。饋設東面。"
                },
                {
                    "paragraph": "小祝設槃匜與簞、巾于西階東。",
                    "zhushu": "爲尸將盥。"
                },
                {
                    "paragraph": "主人朝服，即位于阼階東，西面。",
                    "zhushu": "爲將祭也。"
                },
                {
                    "paragraph": "司宫筵于奥，祝設几于筵上，右之。",
                    "zhushu": "布陳神坐也。室中西南隅謂之奥，席東面近南爲右。"
                },
                {
                    "paragraph": "主人出迎鼎，除鼏。士盥，舉鼎。主人先入。",
                    "zhushu": "道之也。主人不盥不舉。"
                },
                {
                    "paragraph": "司宫取二勺于篚，洗之，兼執以升。乃啓二尊之蓋幂，奠于棜上，加二勺于尊覆之，南柄。",
                    "zhushu": "二尊，兩甒也。今文啓爲開，古文柄皆爲枋。"
                },
                {
                    "paragraph": "鼎序入，雍正執一七以從，雍府執四七以從，司士合執二俎以從。司士。賛者二人，皆合執二俎以相從入。",
                    "zhushu": "相助。"
                },
                {
                    "paragraph": "陳鼎于東方，當序南，于洗西，皆西面北上。膚爲下七，皆加于鼎東，枋。",
                    "zhushu": "膚爲下。以其加也。南于洗西，陳於洗西南。"
                },
                {
                    "paragraph": "俎皆設于鼎西，西肆。肵俎在羊俎之北，亦西肆。",
                    "zhushu": "肵俎在北。將先載也。異其設文不當鼎。"
                },
                {
                    "paragraph": "宗人遣賔就主人，皆盥于洗。長朼、",
                    "zhushu": "長朼者，長賔先，次賔後也。主人不朼。言就主人者，明親臨之。古文朼作匕。"
                },
                {
                    "paragraph": "佐食上利升牢，心、舌，載于肵俎，心皆安下切上，午割勿没。其載于肵俎，末在上，舌皆切本末，亦午割勿没。其載于肵，橫之，皆如初。爲之于爨也。",
                    "zhushu": "牢，羊豕也。安，平也。平割其下，於載便也。凡割本末，食必正也。午割，使可絶也。勿没，爲其分散也。肵之爲言敬也，所以敬尸也。周禮：祭尚肺，事尸尚心舌，心舌知滋味。今文切皆爲刌。"
                },
                {
                    "paragraph": "佐食遷肵俎于阼階西，西縮，乃反。佐食二人，上利升羊，載右胖。髀不升，肩、臂、臑、膞、骼。正脊一、脡脊一、橫脊一、短脅一、正脅一、代脅一，皆二骨以並。腸三、胃三，長皆及俎拒。舉肺一，長終肺。祭肺三，皆切。肩、臂、臑、膞、骼在兩端，脊、脅、肺、肩在上。",
                    "zhushu": "升之以尊卑，載之以體次，各有宜也。拒讀爲介距之距。俎距，脛中當橫節也。凡牲體之數及載，備於此。"
                },
                {
                    "paragraph": "下利，升豕。其載如羊，無腸、胃、體。其載于俎，皆進下。",
                    "zhushu": "進下，變於食生也。所以交於神明，不敢以食道，敬之至也。鄕飮酒禮。進腠羊，次其體，豕言進下，互相見。"
                },
                {
                    "paragraph": "司士三人，升，魚、腊、膚。魚用鮒，十有五，而俎縮載，右首，進腴。",
                    "zhushu": "右首進腴。亦變於食生也。有司載魚橫之。少儀曰：羞濡魚者進尾。"
                },
                {
                    "paragraph": "腊一純，而俎亦進下；肩在上，",
                    "zhushu": "如羊豕。凡腊之體，載禮在此。"
                },
                {
                    "paragraph": "膚九而俎亦橫載，革順，",
                    "zhushu": "列載於俎，令其皮相順。亦者，亦其骨體。"
                },
                {
                    "paragraph": "卒脀。祝盥于洗，升自西階。主人盥，升自阼階。祝先入，南面。主人從，戸内西面。",
                    "zhushu": "將納祭也。"
                },
                {
                    "paragraph": "主婦被錫，衣，侈袂，薦自東房，韭菹、醓、醢，坐奠于筵前。主婦賛者一人，亦被錫，衣侈袂，執葵菹、蠃醢以授主婦。主婦不興，遂受，陪設于東。韭菹在南，葵菹在北。主婦興，入于房。",
                    "zhushu": "被錫讀爲髲鬄。古者或剔賤者刑者之髮，以被婦人之紒爲飾，因名髲鬄焉。此周禮所謂次也。不纚笄者，大夫妻尊，亦衣綃衣而侈其袂耳。侈者，蓋半士妻之袂以益之。衣三尺三寸，祛尺入寸。韭菹、醓醢，朝士之豆也，而饋食用之。豐大夫禮，葵菹在䋫。今文鬄爲緆，蠃爲蝸。"
                },
                {
                    "paragraph": "佐食上利執羊俎，下利執豕俎。司士三人執魚、腊、膚俎，序升自西階，相從入，設俎。羊在豆東，豕亞其北，魚在羊東，腊在豕東，特膚當俎北端。",
                    "zhushu": "相，助也。"
                },
                {
                    "paragraph": "主婦自東房執一金敦黍，有蓋，坐設于羊俎之南。婦賛者執敦稷以授主婦，主婦興受，坐設于魚俎南。又興受賛者敦黍，坐設于稷南。又興受賛者敦稷，坐設于黍南。敦皆南首。主婦興，入于房。",
                    "zhushu": "敦有首者，尊者噐飾也。飾蓋象龜。周之禮，飾噐各以其𩔖，龜有上下甲。今文曰主婦入于房。"
                },
                {
                    "paragraph": "祝酌奠，遂命佐食啓會。佐食啓會蓋二以重，設于敦南。",
                    "zhushu": "酌奠酌酒爲神奠之後酌者，酒尊要成也。特牲饋食禮曰：祝洗酌奠，奠于鉶南，重累之。"
                },
                {
                    "paragraph": "主人西面，祝在左。主人再拜稽首。祝祝曰：孝孫某，敢用柔毛剛鬛、嘉薦、普淖，用薦歲事于皇祖伯某，以某妃配某氏，尚饗。主人又再拜稽首。",
                    "zhushu": "羊曰柔毛，豕曰剛鬛。嘉薦，菹醢也。普淖，黍稷也。普，大也。淖，和也。德能大和，乃有黍稷。春秋傳曰：奉粢以告曰潔粢豐盛。謂其三時不害，而民和年豐也。"
                },
                {
                    "paragraph": "祝出，迎尸于庿門之外。主人降，立于阼階東，西面。祝先入門右，尸入門左。",
                    "zhushu": "主人不出迎尸，伸尊也。特牲饋食禮曰：尸入，主人及賔皆辟位，出亦如之。祝入門右者，辟尸盥也。旣則後尸。"
                },
                {
                    "paragraph": "宗人奉槃，東面于庭南；一宗人奉匜水，西面于槃東；一宗人奉簞巾，南面于槃北。乃沃尸盥于槃上。卒盥，坐奠簞，取巾，興，振之三，以授尸。坐取簞，興，以受尸巾。",
                    "zhushu": "庭南没霤。"
                },
                {
                    "paragraph": "祝延尸，尸升自西階，入，祝從。",
                    "zhushu": "由後詔相之曰延。延，進也。周禮曰：大祝相尸禮，祝從，從尸升自西階。"
                },
                {
                    "paragraph": "主人升自阼階，祝先入，主人從。",
                    "zhushu": "祝接神，先入冝也。"
                },
                {
                    "paragraph": "尸升筵祝，主人西面立于戸内，祝在左。",
                    "zhushu": "主人由祝後而居右，尊也。祝從尸，尸即席，乃卻居主人左。"
                },
                {
                    "paragraph": "祝、主人皆拜妥尸。尸不言，尸荅拜。遂坐。",
                    "zhushu": "拜妥尸，拜之使安坐也。尸自此荅拜，遂坐而卒食。其間有不啐奠、不嘗鉶、不告㫖。大夫之禮，尸彌尊也。不告㫖者，爲𥘉亦不饗，所謂曲而殺。"
                },
                {
                    "paragraph": "祝反南面。",
                    "zhushu": "未有事也，墮祭，爾敦官各肅其職。不命。"
                },
                {
                    "paragraph": "尸取韭菹，辯㨎于三豆，祭于豆間。上佐食取黍稷于四敦。下佐食取牢一切肺于俎，以授上佐食。上佐食兼與黍以授尸。尸受，同祭于豆祭。",
                    "zhushu": "牢，羊豕也。同，合也，合祭於俎豆之祭也。黍稷之祭爲墮祭，將食神餘，尊之而祭之。今文辯爲徧。"
                },
                {
                    "paragraph": "上佐食舉尸牢肺、正脊以授尸。上佐食爾上敦黍于筵上，右之。",
                    "zhushu": "爾，近也。或曰：移也。右之，便尸食也。重言上佐食，明更起不相因。"
                },
                {
                    "paragraph": "主人羞肵俎，升自阼階，置于膚北。",
                    "zhushu": "羞，進也。肵，敬也。親進之，主人敬尸之加。"
                },
                {
                    "paragraph": "上佐食羞兩鉶，取一羊鉶于房中，坐設于韭菹之南。下佐食又取一豕鉶于房中以從。上佐食受，坐設于羊鉶之南。皆芼，皆有柶。尸扱以柶，祭羊鉶，逐以祭豕鉶，嘗羊鉶。",
                    "zhushu": "芼，菜也。羊用苦，豕用薇，皆有滑。"
                },
                {
                    "paragraph": "食舉",
                    "zhushu": "舉牢肺，正脊也。先飮啗之，以爲道也。"
                },
                {
                    "paragraph": "三飯。",
                    "zhushu": "食以黍。"
                },
                {
                    "paragraph": "上佐食舉尸牢幹。尸受，振祭，嚌之。佐食受，加于肵。",
                    "zhushu": "幹，正脅也。古文幹爲肝。"
                },
                {
                    "paragraph": "上佐食羞胾兩瓦豆，有醢，亦用瓦豆，設于薦豆之北。",
                    "zhushu": "設於薦豆之北，以其加也。四豆亦䋫，羊胾在南，豕胾在北，無臐。曉者，尚牲不尚味。"
                },
                {
                    "paragraph": "尸又食，食胾。上佐食舉尸一魚。尸受，振祭，嚌之。佐食受，加于肵，横之，",
                    "zhushu": "又，復也。或言食，或言飯。食大名小數曰飯。魚横之者異於肉。"
                },
                {
                    "paragraph": "又食。上佐食舉尸腊肩。尸受，振祭，嚌之。上佐食受，加于肵，",
                    "zhushu": "腊魚皆一舉者，少牢二牲略之。腊必舉肩，以肩爲終也。别舉魚腊，崇威儀。"
                },
                {
                    "paragraph": "又食。上佐食舉尸牢骼，如初。",
                    "zhushu": "如舉幹也。"
                },
                {
                    "paragraph": "又食，",
                    "zhushu": "不舉者，𨜮大夫之禮，不過五舉，須侑尸。"
                },
                {
                    "paragraph": "尸告飽。祝西面於主人之南，獨侑不拜。侑曰：皇尸未實。侑",
                    "zhushu": "侑，勸也。祝獨勸者，更則尸飽，實猶飽也。祝旣，侑，復反南面。"
                },
                {
                    "paragraph": "尸又食。上佐食舉尸牢肩。尸受，振祭，嚌之。佐食受，加于肵。",
                    "zhushu": "四、舉牢體，始於正脊，終於肩，尊於終始。"
                },
                {
                    "paragraph": "尸不飯，告飽。祝西面于主人之南。",
                    "zhushu": "祝當賛，主人辭。"
                },
                {
                    "paragraph": "主人不言拜侑。",
                    "zhushu": "祝言而不拜，主人不言而拜，親䟽之宜。"
                },
                {
                    "paragraph": "尸又三飯。",
                    "zhushu": "爲祝一飯，爲主人三飯。尊卑之差，凡十一飯，下人君也。"
                },
                {
                    "paragraph": "上佐食受尸牢肺、正脊，加于肵。",
                    "zhushu": "言受者，尸授之也。尸授牢幹，而實舉于俎豆，食畢，操以授佐食焉。"
                },
                {
                    "paragraph": "主人降，洗爵，升，北面酌酒，乃酳尸，尸拜受，主人拜送。",
                    "zhushu": "酳，猶羡也。旣食之而又飮之，所以樂之。古文酳作酌。"
                },
                {
                    "paragraph": "尸祭酒，啐酒。賔長羞牢肝，用俎，縮執俎，肝亦縮，進末，鹽在右。",
                    "zhushu": "羞，進也。縮，從也。鹽在肝右，便尸㨎之。古文縮爲蹙。"
                },
                {
                    "paragraph": "尸左執爵，右兼取肝，㨎于俎鹽，振祭，嚌之，加于菹豆，卒爵。主人拜。祝受尸爵，尸荅拜。",
                    "zhushu": "兼兼羊豕。"
                },
                {
                    "paragraph": "祝酌受尸，尸醋主人，主人拜受爵，尸荅拜。主人西面奠爵，又拜。",
                    "zhushu": "主人受酢酒，俠爵拜。彌尊尸。"
                },
                {
                    "paragraph": "上佐食取四敦黍稷，下佐食取牢一切肺，以授上佐食，上佐食以綏祭。",
                    "zhushu": "綏或作挼。挼讀爲墮。將受嘏，亦尊尸餘而祭之。古文墮爲肵。"
                },
                {
                    "paragraph": "主人佐執爵，右受佐食，坐祭之，又祭酒，不興，遂啐酒。",
                    "zhushu": "右受佐食。右手受，墮於佐食也。至此言坐祭之者，明尸與主人爲禮也。尸恒坐，有事則起；主人恒立，有事則坐。"
                },
                {
                    "paragraph": "祝與二佐食皆出，盥于洗，入。二佐食各取黍于一敦，上佐食兼受，搏之以授尸。尸執以命祝。",
                    "zhushu": "命祝以嘏辭。"
                },
                {
                    "paragraph": "卒命祝。祝受以東，北面于戸西，以嘏于主人，曰：皇尸命工祝，承致多福無疆于女孝孫。來女孝孫，使女受祿于天，冝稼于田，眉壽萬年，勿替引之。",
                    "zhushu": "嘏，大也。予主人以大福。工官也。承猶傳也。來讀曰釐。釐，賜也。耕種曰稼。勿猶無也。替，廢也。引，長也。言無廢止時長如是也。古文嘏爲格，祿爲福，眉爲微，替爲㭈，㭈或爲臷，臷、替聲相近。"
                },
                {
                    "paragraph": "主人坐奠爵，興，再拜稽首，興，受黍，坐振祭，嚌之詩懷之，實于左袂，挂于季指，執爵以興，坐卒爵，執爵以興，坐奠爵，拜。尸荅拜，執爵以興，出。宰夫以籩受嗇黍，主人嘗之，納諸内。",
                    "zhushu": "詩猶承也。實於左袂，便右手也。季猶小也。出，出戸也。宰夫，掌飮食之事者。收歛曰嗇，明豐年乃有黍稷也。復嘗之者，重之至也。納猶入也。古文挂作卦。"
                },
                {
                    "paragraph": "主人獻祝，設席南面，祝拜于席上，坐受。",
                    "zhushu": "室中迫狹。"
                },
                {
                    "paragraph": "主人西面荅拜。",
                    "zhushu": "不言拜送下尸。"
                },
                {
                    "paragraph": "薦兩豆菹、醢。",
                    "zhushu": "葵菹，蠃醢。"
                },
                {
                    "paragraph": "佐食設俎，牢髀，橫脊一、短脅一、腸一、胃一、膚三、魚一，橫之。腊兩髀屬于尻。",
                    "zhushu": "皆升下體，祝賤也。魚橫者四物，其俎殊之也。腊兩髀屬于尻，尤賤，不殊。"
                },
                {
                    "paragraph": "祝取菹㨎于醢，祭于豆間。祝祭爼，",
                    "zhushu": "大夫祝俎無肺。祭用膚，逺，下。尸不嚌之，膚不盛。"
                },
                {
                    "paragraph": "祭酒，啐酒，肝牢從。祝取肝㨎于鹽，振祭，嚌之，不興，加于俎，卒爵，興。",
                    "zhushu": "亦如佐食授爵乃興，不拜旣爵。大夫祝。賤也。"
                },
                {
                    "paragraph": "主人酌，獻上佐食。上佐食戸内牖東北面拜，坐受爵。主人西面荅拜。佐食祭酒，卒爵，拜，坐授爵，興。",
                    "zhushu": "不啐而卒爵者，大夫之佐食賤，禮略。"
                },
                {
                    "paragraph": "俎設于兩階之間，其俎折，一膚。",
                    "zhushu": "佐食不得成禮於室中。折者，擇取牢正體，餘骨折分用之。有脀而無薦，亦逺下尸。"
                },
                {
                    "paragraph": "主人又獻下佐食，亦如之。其脀亦設于階間，西上，亦折，一膚。",
                    "zhushu": "上佐食旣獻，則出就其俎。特牲記曰佐食無事，則中庭北面。謂此時。"
                },
                {
                    "paragraph": "有司賛者取爵于篚以升，授主婦賛者于房戶。",
                    "zhushu": "男女不相因。特牲饋食禮曰：佐食卒角，主人受角，降反于篚。"
                },
                {
                    "paragraph": "婦賛者受以授主婦。主婦洗于房中，出酌，入戸，西面拜，獻尸。",
                    "zhushu": "入，尸西面拜。由便也。不北面者，辟人君、夫人也。拜而後獻者，當俠拜也。昬禮曰：婦洗在北堂，直室東隅。"
                },
                {
                    "paragraph": "尸拜受。主婦主人之北西面拜送爵。",
                    "zhushu": "拜於主人之北，西面。婦人位在肉，此拜於北，則上拜於南矣，由便也。"
                },
                {
                    "paragraph": "尸祭酒，卒爵。主婦拜。祝受尸爵。尸荅拜，易爵，洗，酌授尸。",
                    "zhushu": "祝出，易爵。男女不同爵。"
                },
                {
                    "paragraph": "主婦拜受爵。尸荅拜。上佐食綏祭。主婦西面于主人之北受祭，祭之。其綏祭如主人之禮，不嘏。卒爵，拜。尸荅拜。",
                    "zhushu": "不嘏，夫婦一體。綏亦當作挼，古文爲肵。"
                },
                {
                    "paragraph": "主婦以爵出。賛者受，易爵于篚，以授主婦于房中。",
                    "zhushu": "賛者，有司賛者也。易爵，亦以授婦賛者。婦賛者受房戸外，入授主婦。"
                },
                {
                    "paragraph": "主婦洗，酌，獻祝。祝拜，坐受爵。主婦荅拜于主人之北，卒爵，不興，坐授主婦。",
                    "zhushu": "不俠拜，下尸也。今文曰祝拜受。"
                },
                {
                    "paragraph": "主婦受，酌，獻上佐食于戶内。佐食北面拜，坐受爵。主婦西面荅拜，祭酒，卒爵，坐授主婦。主婦獻下佐食亦如之。主婦受爵以入于房。",
                    "zhushu": "不言拜於主人之北可知也。爵奠於内篚。"
                },
                {
                    "paragraph": "賔長洗爵，獻于尸，尸拜受爵，賔戸西北面拜送爵。尸祭酒，卒爵，賔拜。祝受尸爵，尸荅拜。祝酌授尸。賔拜受爵，尸拜送爵。賔坐奠爵，遂拜，執爵以興，坐祭，遂飮，卒爵，執爵以興，坐奠爵，拜。尸荅拜。賔酌獻祝，祝拜，坐受爵，賔北面荅拜。祝祭酒，啐酒，奠爵于其筵前。",
                    "zhushu": "啐酒而不啐爵。祭事畢，示醉也。不獻佐食，將儐尸，禮殺。"
                },
                {
                    "paragraph": "主人出，立于阼階上，西面。祝出，立于西階上，東面。祝告曰：利成。",
                    "zhushu": "利，猶養也。成，畢也。孝子之養禮畢。"
                },
                {
                    "paragraph": "祝入，尸謖。主人降，立于阼階東，西面。",
                    "zhushu": "謖，起也。謖或作休。"
                },
                {
                    "paragraph": "祝先，尸從，遂出于庿門。",
                    "zhushu": "事尸之禮訖於庿門。"
                },
                {
                    "paragraph": "祝反，復位于室中。主人亦入于室，復位。祝命佐食徹肵俎，降，設于堂下阼階南。",
                    "zhushu": "徹肵俎，不出門。將儐尸也。肵俎而以儐尸者，其本爲不反魚肉耳。不云尸俎，未歸尸。"
                },
                {
                    "paragraph": "司宫設對席，乃四人𦿉。",
                    "zhushu": "大夫禮，四人餕，明惠大也。"
                },
                {
                    "paragraph": "上佐食盥升，下佐食對之。賔長二人備。",
                    "zhushu": "備四人餕也。三餕亦盥升。"
                },
                {
                    "paragraph": "司士進一敦黍于上佐食，又進一敦黍于下佐食，皆右之于席上。",
                    "zhushu": "右之者，東面在南，西面在北。"
                },
                {
                    "paragraph": "資黍于羊俎兩端，兩下是餕。",
                    "zhushu": "資，猶減也。減置於羊俎兩端，則一賔長在上佐食之北，一賔長在下佐食之南。今文資作齎。"
                },
                {
                    "paragraph": "司士乃辯舉𦿉者，皆祭黍，祭舉。",
                    "zhushu": "舉舉膚，今文辯爲徧。"
                },
                {
                    "paragraph": "主人西面三拜𦿉者，𦿉者奠舉于俎，皆荅拜，皆反取舉。",
                    "zhushu": "三拜，旅之，示徧也。言反者，拜時或去其席。在東面席者東面拜，在西面席者皆南面拜。"
                },
                {
                    "paragraph": "司士進一鉶于上𦿉，又進一鉶于次𦿉，又進二豆湆于兩下，乃皆食。食舉，",
                    "zhushu": "湆，肉汁也。"
                },
                {
                    "paragraph": "卒食。主人洗一爵，升，酌以授上𦿉。賛者洗三爵，酌，主人受于戸内，以授次𦿉。若是以辯，皆不拜，受爵。主人西面三拜𦿉者，𦿉者奠爵，皆荅拜。皆祭酒，卒爵，奠爵，皆拜。主人荅壹拜。",
                    "zhushu": "不拜受爵者，大夫餕者賤也。荅壹拜，略也。古文一爲壹也。"
                },
                {
                    "paragraph": "𦿉者三人興，出，",
                    "zhushu": "出，降，實爵于篚，反賔位。"
                },
                {
                    "paragraph": "上𦿉止。主人受上𦿉爵，酌以醋于戸内，西面坐奠爵，拜。上𦿉荅拜，坐祭酒，啐酒。",
                    "zhushu": "主人自酢者，上𦿉獨止當尸位，尊不酌也。"
                },
                {
                    "paragraph": "上𦿉親嘏曰：主人受祭之福，胡壽保建家室。",
                    "zhushu": "親嘏，不使祝，授之，亦以黍。"
                },
                {
                    "paragraph": "主人興，坐奠爵，拜，執爵以興，坐卒爵，拜。上𦿉荅拜。上𦿉興，出，主人送，乃退。",
                    "zhushu": "送佐食不拜賤"
                }
            ]
        },
        {
            "name": "有司第十七",
            "paragraphs": [
                {
                    "paragraph": "有司第十七",
                    "zhushu": "",
                    "type": 1
                },
                {
                    "paragraph": "有司徹",
                    "zhushu": "徹室中之饋及祝佐食之俎。卿大夫旣祭而賔尸，禮崇也。賔尸則不設饌西北隅。以此薦俎之陳有祭象，而亦足以厭飫神。天子諸侯明日祭於祊而繹。春秋傳曰辛巳，有事于大廟，仲遂卒于垂，壬午猶繹是也。爾雅曰：繹，又祭也。"
                },
                {
                    "paragraph": "埽堂，",
                    "zhushu": "爲賔尸新之。少儀曰：汎埽曰埽，埽席前曰拚。"
                },
                {
                    "paragraph": "司宫攝酒，",
                    "zhushu": "更洗益整頓之。今文攝爲聶。"
                },
                {
                    "paragraph": "乃燅尸俎，",
                    "zhushu": "燅，温也。温尸俎於爨，肵亦温焉。獨言温尸俎，則祝與佐食不與賔尸之禮。古文燅皆作尋，記或作燖。春秋傳曰：若可燖也，亦可寒也。"
                },
                {
                    "paragraph": "卒燅，乃升羊、豕、魚三鼎，無腊與膚。乃設扄鼏，陳鼎于門外如初。",
                    "zhushu": "腊爲庶羞，膚從豕。去其鼎者，賔尸之禮殺於初。如初者，如廟門之外東方，北面北上。今文扄爲鉉，古文鼏爲密。"
                },
                {
                    "paragraph": "乃議侑于賔，以異姓。",
                    "zhushu": "議，猶擇也。擇賔之賢者，可以侑尸。必用異姓，廣敬也。是時主人及賔有司巳復内位。古文侑皆作宥。"
                },
                {
                    "paragraph": "宗人戒侑，",
                    "zhushu": "戒。猶告也。南面告於其位。戒曰：請子爲侑。"
                },
                {
                    "paragraph": "侑出，俟于廟門之外。",
                    "zhushu": "俟，待也。待於次，當與尸更八。主人興禮事尸，極敬心也。"
                },
                {
                    "paragraph": "司宫筵于戸西，南面，",
                    "zhushu": "爲尸席也。"
                },
                {
                    "paragraph": "又筵于西序，東面。",
                    "zhushu": "爲侑席也。"
                },
                {
                    "paragraph": "尸與侑北面于廟門之外，西上。",
                    "zhushu": "言與殊尊卑北面者，賔尸而尸益卑，西上，統於賔客。"
                },
                {
                    "paragraph": "主人出迎尸，宗人𢷤，",
                    "zhushu": "賔客尸而迎之，主人益尊，𢷤賛。"
                },
                {
                    "paragraph": "主人拜，尸，荅拜。主人又拜侑，侑荅拜。主人揖，先入門，右。",
                    "zhushu": "道尸。"
                },
                {
                    "paragraph": "尸入門左，侑從，亦左。揖，乃讓。",
                    "zhushu": "没霤相揖，至階又讓。"
                },
                {
                    "paragraph": "主人先升自阼階，尸、侑升自西階，西楹西，北面東上。",
                    "zhushu": "東上統於其席。"
                },
                {
                    "paragraph": "主人東楹東，北面拜至尸，荅拜。主人又拜侑，侑荅拜，",
                    "zhushu": "拜至喜之。"
                },
                {
                    "paragraph": "乃舉。",
                    "zhushu": "舉，舉鼎也。舉者不盥，殺也。"
                },
                {
                    "paragraph": "司馬舉羊鼎，司士舉豕鼎，舉魚鼎以入，陳鼎如初。",
                    "zhushu": "如初，如阼階下，西面北上。"
                },
                {
                    "paragraph": "雍正執一匕以從，雍府執二匕以從，司士合執二俎以從，司士賛者亦合執二俎以從。匕皆加于鼎，東枋。二俎設于羊鼎西，西縮。二俎皆設于二鼎西，亦西縮。",
                    "zhushu": "雍正，群吏掌辦體名肉物者。府，其屬，凡三匕、鼎一匕、四俎。爲尸、侑主人、主婦。其二俎設于豕鼎、魚鼎之西。陳之。冝，具也。古文縮皆爲蹙。"
                },
                {
                    "paragraph": "雍人合執二俎，陳于羊俎西，並皆西縮。覆二䟽匕于其上，皆縮俎，西枋。",
                    "zhushu": "並，併也。其南俎，司馬以羞羊匕湆，羊肉湆。其北俎，司士以羞豕匕湆，豕肉湆、豕脀湆魚䟽。匕，匕柄有刻飾者。古文並皆作併。"
                },
                {
                    "paragraph": "主人降，受宰几。尸、侑降，主人辭，尸對。",
                    "zhushu": "几所以坐安體。周禮：大宰掌賛玉几、玉爵。"
                },
                {
                    "paragraph": "宰授几。主人受，二手橫執几，揖尸。",
                    "zhushu": "獨揖尸几。禮主於尸。"
                },
                {
                    "paragraph": "主人升，尸、侑升，復位。",
                    "zhushu": "位：阼階賔階上位。"
                },
                {
                    "paragraph": "主人西面，左手執几，縮之，以右袂推拂几三，二手橫執几，進授尸于筵前。",
                    "zhushu": "衣䄂謂之袂，推拂去塵示新。"
                },
                {
                    "paragraph": "尸進，二手受于手間。",
                    "zhushu": "受從手間，謙也。"
                },
                {
                    "paragraph": "主人退，尸還几，縮之，右手執外廉，北面奠于筵上，左之，南縮，不坐。",
                    "zhushu": "左之者，異於鬼神。生人陽長左，鬼神隂長右。不坐奠之者，几輕。"
                },
                {
                    "paragraph": "主人東楹東，北面拜，",
                    "zhushu": "拜送几也。"
                },
                {
                    "paragraph": "尸復位。尸與侑皆北面荅拜。",
                    "zhushu": "侑拜者，從於尸。"
                },
                {
                    "paragraph": "主人降洗，尸、侑降，尸辭洗，主人對。卒洗，揖。主人升，尸、侑升。尸西楹西，北面拜洗。主人東楹東，北面奠爵，荅拜，降盥。尸、侑降，主人辭，尸對。卒盥。主人揖升，尸、侑升。主人坐取爵，酌，獻尸。尸北面拜受爵。主人東楹東，北面拜送爵。",
                    "zhushu": "降盥者，爲土汚手不可酌。"
                },
                {
                    "paragraph": "主婦自東房薦韭、菹、醢，坐奠于筵前，菹在西方，婦賛者執昌、菹、醢以授主婦，主婦不興，受，陪設于南，昌在東方。興，取籩于房。麷蕡坐設于豆西，當外列，麷在東方。婦賛者執白、黑以授主婦，主婦不興，受，設于初籩之南，白在西方。興，退",
                    "zhushu": "昌，昌本也。韭菹、醯醢、昌本、穈臡。　麷，熬麥也。蕡，熬枲實也。白熬稻，黒熬黍。此皆朝事之豆籩，大夫無朝事而用之。賔尸亦豐大夫之禮。主婦取籩興者，以饌異親之，當外列，辟鉶也。退，退入房也。"
                },
                {
                    "paragraph": "乃升。",
                    "zhushu": "升牲體於俎也。"
                },
                {
                    "paragraph": "司馬朼羊，亦司馬載。載右體，肩、臂、肫、骼。臑，正脊一；脡脊一，橫脊一、短脅一、正脅一、代脅一、腸一、胃一、祭肺一，載于一俎。",
                    "zhushu": "言燅尸俎，復序體者，明所舉肩骼存焉，亦著脊脅。皆一骨也。臑在下者，折分之以爲肉湆貶也。一俎，謂司士所設羊鼎西第一俎。"
                },
                {
                    "paragraph": "羊肉湆臑折，正脊一、正脅一、腸一、胃一、嚌肺一，載于南俎。",
                    "zhushu": "肉湆，肉在汁中者，以增俎實爲尸加也。必爲臑折上所折分者，嚌肺、離肺也。南俎，雍人所設在南者。此以下十一俎，俟時而載，於此歴說之爾。今文湆爲汁。"
                },
                {
                    "paragraph": "司士朼豕，亦司士載，亦右體：肩、臂、肫、骼、臑，正脊一、脡脊一、横脊一、短脅一、正脅一、代脅一、膚五、嚌肺一，載于一俎。",
                    "zhushu": "臑在下者，順羊也。俎，謂雍人所設在北者。"
                },
                {
                    "paragraph": "侑俎，羊左肩，左肫，正脊一、脅一、腸一、胃一、切肺一，載于一俎。侑俎：豕左肩折、正脊一、脅一、膚三、切肺一，載于一俎。",
                    "zhushu": "侑俎用左體。侑賤，其羊俎過三體，有肫，尊之加也。豕，左肩折，折分爲長兄弟俎也。切肺亦祭肺，互言之爾。無羊湆，下尸也。豕又祭肺，不嚌肺，不備禮俎。司士所設羊鼎西之此俎也。豕俎與尸同。"
                },
                {
                    "paragraph": "阼俎：羊肺一、祭肺一，載于一俎。羊肉湆、臂一、脊一、脅一、腸一、胃一、嚌肺一，載于一俎。豕脀、臂一、脊一、脅一、膚三、嚌肺一，載于一俎。",
                    "zhushu": "阼俎，主人俎，無體，遠下尸也。以肺代之，肺尊也。加羊肉，湆而有體，崇尸惠，亦尊主人。臂，左臂也。侑用肩，主人用臂，下之也。不言左臂者，大夫尊，空其文也。降於侑，羊體一，而增豕膚三，有所屈，有所申，亦所謂順而摭也。阼俎，司士所設豕鼎西俎也。其湆俎與尸俎同，豕俎又與尸豕俎同。"
                },
                {
                    "paragraph": "主婦俎：羊左臑脊一、脅一、腸一、胃一、膚一、嚌羊肺一，載于一俎。",
                    "zhushu": "無豕體而有膚。以主人無羊體，不敢備也。無祭肺，有嚌肺，亦下侑也。祭肺尊，言嚌羊肺者，文承膚下，嫌也。膚在羊肺上，則羊、豕之體名同相亞也。其俎，司士所設在魚鼎西者。"
                },
                {
                    "paragraph": "司士朼魚，亦司士載尸俎五魚，橫載之。侑、主人皆一魚，亦橫載之。皆加膴，祭于其上。",
                    "zhushu": "横載之者，異於牲體，彌變於神。膴讀如殷哻之哻。刳魚時割其腹以爲大臠也，可用祭也。其俎又與尸豕俎同。"
                },
                {
                    "paragraph": "卒升。",
                    "zhushu": "卒，巳也。巳載尸羊俎。"
                },
                {
                    "paragraph": "賔長設羊俎于豆南，賔降。尸升筵，自西方，坐，左執爵，右取韭菹，㨎于三豆，祭于豆間。尸取麷蕡。宰夫賛者取白、黑以授尸。尸受，兼祭于豆祭。",
                    "zhushu": "賔，長上賔。"
                },
                {
                    "paragraph": "雍人授次賔、䟽、匕與俎，受于鼎西，左手執俎，左廉縮之，卻右手執匕枋，縮于俎上，以東面受于羊鼎之西。司馬在羊鼎之東，二手執桃匕枋，以挹湆，注于䟽匕，若是者三。",
                    "zhushu": "桃謂之歃。讀如或舂或枕之枕。字或作桃者，秦人語也。此二匕者，皆有淺升，狀如飯槮。桃長枋，可以抒物於噐中者。注。猶寫也。今文桃作枕，挹皆爲扱。"
                },
                {
                    "paragraph": "尸興，左執爵，右取肺，坐祭之，祭酒，興，左執爵。",
                    "zhushu": "肺，羊祭肺。"
                },
                {
                    "paragraph": "次賔縮執匕俎以升，若是以授尸。尸卻手授匕枋，坐祭，嚌之，興，覆手以授賔。賔亦覆手以受，縮匕于俎上以降。",
                    "zhushu": "嚌湆者，明湆肉加耳，甞之以其汁，尚味。"
                },
                {
                    "paragraph": "尸席末坐，啐酒，興，坐奠爵，拜，告旨，執爵以興。主人北面于東楹東，荅拜。",
                    "zhushu": "旨，美也。拜告酒美，荅主人意。古文曰：東楹之東。"
                },
                {
                    "paragraph": "司馬羞羊肉湆，縮執俎。尸坐奠爵，興，取肺，坐絶祭，嚌之，興，反加于俎。司馬縮奠俎于羊湆俎南，乃載于羊俎，卒載俎，縮執俎以降。",
                    "zhushu": "絶祭，絶肺末以祭。周禮曰：絶祭，湆使次，賔肉使司馬大夫。禮多崇敬也。"
                },
                {
                    "paragraph": "尸坐執爵以興。次賔羞羊燔，縮執俎，縮一燔于俎上，鹽在右。尸左執爵，受燔，㨎于鹽，坐振祭，嚌之，興，加于羊俎。賔縮執俎以降。",
                    "zhushu": "燔炙。"
                },
                {
                    "paragraph": "尸降筵，北面于西楹西，坐卒爵，執爵以興，坐奠爵，拜，執爵以興。主人北面于東楹東，荅拜。主人受爵。尸升筵，立于筵末。主人酌，獻侑。侑西楹西，北面拜受爵。主人在其右，北面荅拜。",
                    "zhushu": "不洗者，俱獻，間無事也。主人就右者，賤不專階。"
                },
                {
                    "paragraph": "主婦薦韭、菹、醢，坐奠于筵前，醢在南方。婦賛者執二籩、䵄、蕡以授主婦。主婦不興，受之，奠麷于醢南，蕡在麷東。主婦入于房。",
                    "zhushu": "醢在南方者，立侑爲尸，使正饌統焉。"
                },
                {
                    "paragraph": "侑升筵自北方。司馬橫執羊俎以升，設于豆東。侑坐，左執爵，右取菹㨎于醢，祭于豆間；又取麷、蕡同祭于豆祭，興，左執爵，右取肺，坐祭之，祭酒，興，左執爵。次賔羞羊燔，如尸禮。侑降筵自北方，北面于西楹西，坐卒爵，執爵以興，坐奠爵，拜。主人荅拜。",
                    "zhushu": "荅拜。拜於侑之右。"
                },
                {
                    "paragraph": "尸受侑爵，降洗。侑降立于西階西，東面。主人降自阼階，辭洗。尸坐奠爵于篚，興對。卒洗。主人升。尸升自西階，主人拜洗。尸北面于西楹西，坐奠爵，荅拜，降盥。主人降，尸辭，主人對。卒盥，主人升。尸升，坐取爵，酌。",
                    "zhushu": "酌者，將酢主人。"
                },
                {
                    "paragraph": "司宫設席于東序，西面。主人東楹東，北面拜受爵。尸西楹西，北面荅拜。主婦薦韭、菹、醢，坐奠于筵前，菹在北方。婦賛者執二籩、麷、蕡。主婦不興，受。設麷于菹西北，蕡在麷西。主人升筵自北方。主婦入于房。",
                    "zhushu": "設籩于菹西北，亦辟鉶。今文無二籩。"
                },
                {
                    "paragraph": "長賔設羊俎于豆西。主人坐，左執爵，祭豆籩，如侑之祭，興，左執爵，右取肺，坐祭之，祭酒，興。次賔羞匕湆，如尸禮。席末坐啐酒，執爵以興。司馬羞羊肉湆，縮執俎。主人坐奠爵于左，興，受肺，坐絶祭，嚌之，興，反加于湆俎。司馬縮奠湆俎于羊俎西，乃載之，卒載，縮執虚俎以降。",
                    "zhushu": "奠爵于左者，神惠變於常也。言受肺者，明有授。言虚俎者，羊、湆俎訖，於此虚不復用。"
                },
                {
                    "paragraph": "主人坐取爵以興。次賔羞燔，主人受，如尸禮。主人降，筵自北方，北面于阼階上坐卒爵，執爵以興，坐奠爵，拜，執爵以興。尸西楹西荅拜。主人坐奠爵于東序南。",
                    "zhushu": "不降，奠爵於篚急。崇酒。"
                },
                {
                    "paragraph": "侑升。尸、侑皆北面于西楹西。",
                    "zhushu": "見主人不反位，知將與巳爲禮。"
                },
                {
                    "paragraph": "主人北面于東楹東，再拜崇酒。",
                    "zhushu": "崇，充也。拜謝尸侑以酒薄充滿。"
                },
                {
                    "paragraph": "尸、侑皆荅，再拜。主人及尸、侑皆升，就筵。司宫取爵于篚以授婦，賛者于房東以授主婦。",
                    "zhushu": "房東，房戸外之東。"
                },
                {
                    "paragraph": "主婦洗于房中，出實爵，尊南，西面拜獻尸。尸拜于筵上，受。",
                    "zhushu": "尊南西面拜，由便也。"
                },
                {
                    "paragraph": "主婦西面于主人之席北拜送爵。入于房，取一羊鉶，坐奠于韭菹西。主婦賛者執豕鉶以從。主婦不興，受，設于羊鉶之西，興，入于房，取糗與腵脩，執以出，坐設之。糗在蕡西，脩在白西，興，立于主人席北，西面。",
                    "zhushu": "飲酒而有鉶者，祭之餘鉶，無黍稷，殺也。糗，糗餌也。腵脩，擣肉之脯。今文腵爲斷。"
                },
                {
                    "paragraph": "尸坐，左執爵，祭糗、脩，同祭于豆祭。以羊鉶之柶挹羊鉶，遂以挹豕鉶，祭于豆祭，祭酒。次賔羞豕匕湆，如羊匕湆之禮。尸坐啐酒，左執爵，甞上鉶，執爵以興，坐奠爵，拜。主婦荅拜，執爵以興。司士羞豕脀。尸坐奠爵，興，受，如羊肉湆之禮，坐取爵，興。次賔羞豕燔。尸左執爵，受燔，如羊燔之禮，坐卒爵，拜。主婦荅拜受爵，酌，獻侑。侑拜受爵。主婦主人之北西面荅拜。",
                    "zhushu": "酌獻者主婦。今文無西面。"
                },
                {
                    "paragraph": "主婦羞糗、脩，坐奠糗于麷南，脩在蕡南。侑坐，左執爵，取糗、脩，兼祭于豆祭。司士縮執豕脀以升。侑興，取肺，坐祭之。司士縮奠豕脀于羊俎之東，載于羊俎；卒，乃縮執俎以降。侑興。",
                    "zhushu": "豕脀無湆，於侑禮殺。"
                },
                {
                    "paragraph": "次賔羞豕燔。侑受，如尸禮，坐卒爵，拜。主婦荅拜受爵，酌以致于主人。主人筵上拜受爵。主婦北面于阼階上荅拜。",
                    "zhushu": "主婦易位，拜于阼階上。辟併敬。"
                },
                {
                    "paragraph": "主婦設二鉶與糗、脩，如尸禮。主人其祭糗、脩，祭鉶，祭酒，受豕匕湆，拜啐酒，皆如尸禮。甞鉶不拜。",
                    "zhushu": "主人如尸禮，尊也。其異者，不告㫖。"
                },
                {
                    "paragraph": "其受豕脀，受豕燔，亦如尸禮。坐卒爵，拜。主婦北面荅拜，受爵。尸降筵，受主婦爵以降。",
                    "zhushu": "將酢主婦。"
                },
                {
                    "paragraph": "主人降，侑降。主婦入于房。主人立于洗東北，西面。侑東面于西階西南。",
                    "zhushu": "俟尸洗。"
                },
                {
                    "paragraph": "尸易爵于篚，盥，洗爵。",
                    "zhushu": "易爵者，男女不相襲爵。"
                },
                {
                    "paragraph": "主人揖尸、侑。",
                    "zhushu": "將升。"
                },
                {
                    "paragraph": "主人升。尸升自西階，侑從。主人北面立于東楹東，侑西楹西北面立。",
                    "zhushu": "俟尸酌。"
                },
                {
                    "paragraph": "尸酌。主婦出于房，西面拜，受爵。尸北面于侑東，荅拜。主婦入于房。司宫設席于房中，南面。主婦立于席西。",
                    "zhushu": "設席者，主婦尊。今文曰。南面立於席西。"
                },
                {
                    "paragraph": "婦賛者薦韭、菹、醢，坐奠于筵前，菹在西方。婦人賛者執䵄蕡以授婦賛者，婦賛者不興，受，設麷于菹西，蕡在麷南。",
                    "zhushu": "婦人賛者，宗婦之少者。"
                },
                {
                    "paragraph": "主婦升筵。司馬設羊俎于豆南，主婦坐，左執爵，右取菹㨎于醢，祭于豆間；又取麷蕡，兼祭于豆祭。主婦奠爵，興，取肺，坐絶祭，嚌之，興，加于俎，坐挩手，祭酒，啐酒。",
                    "zhushu": "挩手者于帨。帨，佩巾。内則曰：婦人亦左佩紛。帨。古文帨作說。"
                },
                {
                    "paragraph": "次賔羞羊燔。主婦興，受燔，如主人之禮。主婦執爵以出于房，西面于主人席北立卒爵，執爵拜。尸西楹西北面荅拜。主婦入立于房。尸、主人及侑皆就筵",
                    "zhushu": "出房，立卒爵，冝，郷尊。不坐者，變於主人也。執爵拜，變於男子也。"
                },
                {
                    "paragraph": "上。賔洗爵以升，酌，獻尸。尸拜受爵，賔西楹西北面拜送爵。尸奠爵于薦左。賔降。",
                    "zhushu": "上賔。賔，長也。謂之上賔，以將獻異之。或謂之長賔。奠爵，爵，止也。"
                },
                {
                    "paragraph": "主人降，洗觶。尸、侑降。主人奠爵于篚，辭。尸對。卒洗，揖。尸升。侑不升。",
                    "zhushu": "侑不升，尸禮益殺，不從。"
                },
                {
                    "paragraph": "主人實觶酬尸，東楹東，北面坐奠爵，拜。尸西楹西，北面荅拜，坐祭，遂飮，卒爵，拜。尸荅拜，降洗。尸降辭。主人奠爵于篚，對。卒洗，主人升。尸升。主人實觶，尸拜受爵。主人反位，荅拜。尸北面坐，奠爵于薦左。",
                    "zhushu": "降洗者。主人。"
                },
                {
                    "paragraph": "尸、侑、主人皆升筵，乃羞。宰夫羞房中之羞于尸、侑，主人、主婦，皆右之。司士羞庶羞于尸、侑，主人、主婦，皆左之。",
                    "zhushu": "二羞所以盡歡心。房中之羞，其籩則糗餌粉餈，其豆則酏食糝食。庶羞，羊、臐、豕、膮，皆有胾醢。房中之羞，内羞也。内羞在右，隂也。庶羞在左，陽也。"
                },
                {
                    "paragraph": "主人降，南面拜衆賔于門東，三拜。衆賔門東，北面，皆荅壹拜。",
                    "zhushu": "拜于門東，明少南就之也。言三拜者，衆賔賤，旅之也。衆賔一拜，賤也。卿大夫尊，賔賤，純臣也。位在門東。古文壹爲一。"
                },
                {
                    "paragraph": "主人洗爵，長賔辭。主人奠爵于篚，興對。卒洗，升酌，獻賔于西階上。長賔升，拜受爵。主人在其右，北面荅拜。宰夫自東房薦脯醢，醢在西。司士設俎于豆北，羊骼一、膓一、胃一、切肺一、膚一。",
                    "zhushu": "羊骼，羊左骼，上賔，一體，賤也。薦與設俎者，旣則俟于西序端。古文骼爲胳。"
                },
                {
                    "paragraph": "賔坐，左執爵，右取肺，㨎于醢，祭之，執爵興，取肺，坐祭之，祭酒，遂飮，卒爵，執以興，坐奠爵，拜，執爵以興。主人荅拜受爵。賔坐取祭以降，西面坐委于西階西南。",
                    "zhushu": "成祭於上，尊賔也。取祭以降，反下位也。反下位而在西階西南，巳獻，尊之。祭脯、肺。"
                },
                {
                    "paragraph": "宰夫執薦以從，設于祭東。司士執俎以從，設于薦東。衆賔長升，拜受爵。主人荅拜，坐祭，立飲，卒爵，不拜旣爵。",
                    "zhushu": "旣，盡也。長賔升者，以次第升受獻。言衆賔長拜，則其餘不拜。"
                },
                {
                    "paragraph": "宰夫賛主人酌，若是以辯，",
                    "zhushu": "主人每獻一人，奠空爵于棜，宰夫酌授於尊南。今文若爲如，辯皆爲徧。"
                },
                {
                    "paragraph": "辯受爵。其薦脯、醢與脀，設于其位。其位繼上賔而南，皆東面。其脀體，儀也。",
                    "zhushu": "徧獻乃薦，略之。亦宰夫薦司士脀。用儀者，尊體盡儀度，餘骨可用而用之。尊者用尊體，卑者用卑體而巳。亦有切肺膚。今文儀皆作𦡫，或爲議。"
                },
                {
                    "paragraph": "乃升長賔。主人酌酢于長賔，西階上北面，賔在左。",
                    "zhushu": "主人酌自酢。序賔意。賔卑不敢酢。"
                },
                {
                    "paragraph": "主人坐奠爵，拜，執爵以興。賔荅拜，坐祭，遂飮，卒爵，執爵以興，坐奠爵，拜。賔荅拜。賔降。",
                    "zhushu": "降，反位。"
                },
                {
                    "paragraph": "宰夫洗觶以升。主人受，酌，降酬長賔于西階南，北面，賔在左。主人坐奠爵，拜。賔荅拜，坐祭，遂飲，卒爵，拜。賔荅拜。",
                    "zhushu": "宰夫授主人觶，則受其虚爵，奠于篚。古文酌爲爵。"
                },
                {
                    "paragraph": "主人洗，賔辭。主人坐奠爵于篚，對。卒洗，升酌，降復位。賔拜受爵，主人拜送爵。賔西面坐奠爵于薦左。主人洗，升酌，獻兄弟于阼階上。兄弟之長升，拜受爵，主人在其右，荅拜，坐祭，立飮，不拜旣爵，皆若是以辯。",
                    "zhushu": "兄弟長㓜立飲，賤不别。大夫之賔，尊於兄弟。宰夫不賛酌者，兄弟以親昵來，不以官待之。"
                },
                {
                    "paragraph": "辯受爵。其位在洗東，西面北上。升受爵。其薦脀設于其位。",
                    "zhushu": "亦辯獻，乃薦旣。云辯矣，復言升受爵者，爲衆兄弟言也。衆兄弟升，不拜受爵，先著其位於上，乃後云薦脀設於其位，明位初在是也。位不繼於主人，而云洗東，卑不統於尊。此薦脀皆使私人。"
                },
                {
                    "paragraph": "其先生之脀折，脅一，膚一，",
                    "zhushu": "先生長兄弟：折豕左肩之折。"
                },
                {
                    "paragraph": "其衆儀也。主人洗，獻内賔于房中，南面拜受爵。主人南面于其右，荅拜，",
                    "zhushu": "内賔姑、姊妹及宗婦獻于主婦之席東。主人不西面，尊，不與爲賔主禮也。南面於其右，主人之位恒左人。"
                },
                {
                    "paragraph": "坐祭，立飲，不拜旣爵。若是以辯，亦有薦脀。",
                    "zhushu": "亦設薦脀於其位。特牲饋食禮記曰：内賔立于房中西墉下，東面南上。宗婦北堂東面北上。"
                },
                {
                    "paragraph": "主人降洗，升獻私人于阼階上，拜于下，升受。主人荅其長拜，乃降，坐祭，立飲，不拜旣爵。若是以辯。宰夫賛主人酌主人於其羣私人，不荅拜。其位繼兄弟之南，亦北上。亦有薦脀。",
                    "zhushu": "私人，家臣，巳所自謁除也。大夫言私人，明不純臣也。士言私臣，明有君之道。北上，不敢專其位。亦有薦脀，初亦北面，在衆賔之後爾。言繼者，以爵旣獻爲文，凡獻位定。"
                },
                {
                    "paragraph": "主人就筵，",
                    "zhushu": "古文曰：升就筵。"
                },
                {
                    "paragraph": "尸作三獻之爵。",
                    "zhushu": "上賔所獻爵。不言三獻作之者，賔尸而尸益卑，可以自舉。"
                },
                {
                    "paragraph": "司士羞湆魚，縮執俎以升。尸取膴祭，祭之，祭酒，卒爵。",
                    "zhushu": "不羞魚七湆。略小味也。羊有正俎，羞七湆，肉湆。豕無正俎。魚無𠤎、湆，𨺚，汚之殺。"
                },
                {
                    "paragraph": "司士縮奠俎于羊俎南，橫載于羊俎，卒，乃縮執俎以降。尸奠爵，拜。三獻北面荅拜受爵，酌，獻侑，侑拜受，三獻北面荅拜。司馬羞湆魚一，如尸禮。卒爵，拜。三獻荅拜受爵，",
                    "zhushu": "司馬羞湆魚，變於尸。"
                },
                {
                    "paragraph": "酌致主人。主人拜受爵。三獻東楹東北面荅拜。",
                    "zhushu": "賔拜於東楹東。以主人拜受於席，就之。"
                },
                {
                    "paragraph": "司士羞一湆魚，如尸禮，卒爵，拜。三獻荅拜受爵。尸降筵，受三獻爵，酌以酢之。",
                    "zhushu": "旣致主人，尸乃酢之，遂賔意。"
                },
                {
                    "paragraph": "三獻西楹西北面拜受爵，尸在其右以授之。尸升筵，南面荅拜，坐祭，遂飲，卒爵，拜。尸荅拜，執爵以降，實于篚。二人洗觶，升實爵，西楹西，北面東上，坐奠爵，拜，執爵以興。尸侑荅拜，坐祭，遂飲，卒爵，執爵以興，坐奠爵，拜。尸、侑荅拜。皆降",
                    "zhushu": "三獻而禮小成，使二人舉爵，序殷勤於尸侑。"
                },
                {
                    "paragraph": "洗，升，酌，反位。尸、侑皆拜受爵，舉觶者皆拜送。侑奠觶于右。",
                    "zhushu": "奠于右者，不舉也。神惠。右不舉，變於飲酒。"
                },
                {
                    "paragraph": "尸遂執觶以興，北面于阼階上酬主人。主人在右，",
                    "zhushu": "尸拜於阼階上。酬禮殺。"
                },
                {
                    "paragraph": "坐奠爵，拜。主人荅拜，不祭，立飮，卒爵，不拜旣爵，酌，就于阼階上酬主人。",
                    "zhushu": "言就者，主人立待之。"
                },
                {
                    "paragraph": "主人拜受爵，尸拜送。",
                    "zhushu": "酬不奠者，急酬侑也。"
                },
                {
                    "paragraph": "尸就筵。主人以酬侑于西楹西，侑在左。坐奠爵，拜，執爵興。侑荅拜，不祭，立飮卒爵，不拜旣爵，酌，復位。侑拜受，主人拜送。",
                    "zhushu": "言酌復位，明授於西階上。"
                },
                {
                    "paragraph": "主人復筵，乃升長賔。侑酬之，如主人之禮。",
                    "zhushu": "遂，旅也。言升長賔，則有賛呼之。"
                },
                {
                    "paragraph": "至于衆賔，遂及兄弟，亦如之。皆飮于上，",
                    "zhushu": "上西階上。"
                },
                {
                    "paragraph": "遂及私人。拜受者升受下飮，",
                    "zhushu": "私人之長拜於下，升受兄弟之爵，下飲之。"
                },
                {
                    "paragraph": "卒爵，升，酌，以之其位，相酬。辯。",
                    "zhushu": "其位，兄弟南位，亦拜受，拜送，升酌由西階。"
                },
                {
                    "paragraph": "卒飮者實爵于篚。",
                    "zhushu": "未受酬者，雖無所旅，猶飲。"
                },
                {
                    "paragraph": "乃羞庶羞于賔兄弟。内賔及私人、",
                    "zhushu": "無房中之羞，賤也。此羞同時羞，則酌房中亦旅其始。主婦舉酬於内賔，遂及宗婦。"
                },
                {
                    "paragraph": "兄弟之後生者舉觶于其長，",
                    "zhushu": "後生，年少也。古文觶皆爲爵。延熹中，詔校書定作觶。"
                },
                {
                    "paragraph": "洗，升酌，降，北面立于阼階南，長在左。坐奠爵，拜，執爵以興。長荅拜，",
                    "zhushu": "長在左，辟主人。"
                },
                {
                    "paragraph": "坐祭，遂飮，卒爵，執爵以興，坐奠爵，拜，執爵以興。長荅拜，洗，升酌，降，長拜受于其位。舉爵者東面荅拜爵。上",
                    "zhushu": "拜受荅。拜不北面者，儐尸禮殺，長賔言奠，兄弟言止，互相發明相待也。"
                },
                {
                    "paragraph": "賔。長獻于尸，如初。無湆，爵，不止。",
                    "zhushu": "如初，如其獻侑酌致。主人受尸酢也。無湆爵，不止，别不如初者，不使兄弟，不稱加爵，大夫尊也。不用觚，大夫尊者也。"
                },
                {
                    "paragraph": "賔一人舉爵于尸，如初。亦遂之於下",
                    "zhushu": "一人次賔，長者如初。如二人洗觶之爲也。遂之于下者，遂及賔兄弟，下至于私人，是言亦遂之于下，言上無湆爵不止，互相發明。"
                },
                {
                    "paragraph": "賔及兄弟交錯其酬，皆遂。及私人爵，無筭。",
                    "zhushu": "筭，數也。長賔取觶酬兄弟之黨，長兄弟取觶酬賔之黨，唯巳所欲，無有次弟之數也。"
                },
                {
                    "paragraph": "尸出，侑從。主人送于廟門之外，拜，尸不顧，",
                    "zhushu": "拜送之。"
                },
                {
                    "paragraph": "拜侑與長賔，亦如之。衆賔從。",
                    "zhushu": "從者不拜送也。"
                },
                {
                    "paragraph": "司士歸尸、侑之俎。",
                    "zhushu": "尸侑尊送其家。"
                },
                {
                    "paragraph": "主人退。",
                    "zhushu": "反於寢也。"
                },
                {
                    "paragraph": "有司徹。",
                    "zhushu": "徹堂上下之薦俎也。外賔尸，雖堂上，婦人不徹。"
                },
                {
                    "paragraph": "若不賔尸，",
                    "zhushu": "不賔尸，謂下大夫也。其牲物則同，不得備其禮耳。舊說云：謂大夫有疾病，攝昆弟祭，曽于問，曰：攝主不厭祭，不旅，不假，不綏祭，不配，布奠于賔，賔奠而不舉，而此備有，似失之矣。"
                },
                {
                    "paragraph": "則祝、侑亦如之。",
                    "zhushu": "謂尸七飯時。"
                },
                {
                    "paragraph": "尸食，",
                    "zhushu": "八飯。"
                },
                {
                    "paragraph": "乃盛俎，臑臂、肫、脡脊、橫脊、短脅、代脅，皆牢，",
                    "zhushu": "盛者，盛於肵俎也。此七體，羊、豕，其脊、脅皆取一骨也，與所舉正脊、幹、骼凡十矣。肩未舉，旣舉，而俎猶有六體焉。"
                },
                {
                    "paragraph": "魚七，",
                    "zhushu": "盛，半也。魚十有五而俎，其一巳舉。必盛半者，魚無足翼，於牲象脊脅而己。"
                },
                {
                    "paragraph": "腊辯，無髀。",
                    "zhushu": "亦盛半也。所盛者，古體也，脊屬焉。言無髀者，云一純而俎，嫌有之。古文髀作脾。"
                },
                {
                    "paragraph": "卒盛，乃舉牢肩。尸受，振祭，嚌之。佐食受，加于肵。",
                    "zhushu": "卒己。"
                },
                {
                    "paragraph": "佐食取一俎于堂下以入，奠于羊俎東。",
                    "zhushu": "不言魚俎，東主于尊。"
                },
                {
                    "paragraph": "乃摭于魚、腊俎，俎釋三个，其餘皆取之，實于一俎以出。",
                    "zhushu": "个，猶枚也。魚摭四枚，腊摭五枚。其所釋者，腊則短脅、正脅、代脅，魚三枚而巳。古文摭爲摕。"
                },
                {
                    "paragraph": "祝，主人之魚、腊取。于是",
                    "zhushu": "祝，主人、主婦俎之魚腊取於此者，大夫之禮文，待神餘也。三者各取一魚。其腊，主人臂，主婦臑，祝則骼也與？此皆於鼎側更載焉。不言主婦，未聞。"
                },
                {
                    "paragraph": "尸不飯，吿飽，主人拜侑，不言。尸又三飯。",
                    "zhushu": "凡十三飯，士九飯，大夫十一飯，其餘有十三飯、十五飯。"
                },
                {
                    "paragraph": "佐食受牢舉，如儐。",
                    "zhushu": "舉肺脊。"
                },
                {
                    "paragraph": "主人洗，酌，酳。尸賔，羞肝，皆如儐禮。卒爵，主人拜。祝受尸爵，尸荅拜。祝酌授尸，尸以醋主人，亦如儐。其綏祭，其嘏，亦如儐。",
                    "zhushu": "肝，牢肝也。綏皆當作挼，挼讀爲藏其墮之墮，古文爲㨎。"
                },
                {
                    "paragraph": "其獻祝與二佐食，其位、其薦脀，皆如儐。主婦，其洗獻于尸，亦如儐。",
                    "zhushu": "自尸侑不飯告飽至此，與儐同者，在上篇。"
                },
                {
                    "paragraph": "主婦反取籩于房中，執棗、糗，坐設之。棗在稷南，糗在棗南。婦賛者執栗、脯。主婦不興，受，設之。栗在糗東，脯在棗東。主婦興，反位。",
                    "zhushu": "棗，饋食之籩。糗，羞籩之實。雜用之，下賔尸也。栗，脯，加籩之實也。反位。反主人之北拜送爵位。"
                },
                {
                    "paragraph": "尸左執爵，取棗、糗。祝取栗、脯以授尸。尸兼祭于豆祭，祭酒，啐酒。次賔羞牢燔，用俎，鹽在右。尸兼取燔，㨎于鹽，振祭，嚌之。祝受，加于肵，卒爵，主婦拜，祝受尸爵。尸荅拜。",
                    "zhushu": "自主婦反籩至受加于肵，此異于賔。"
                },
                {
                    "paragraph": "祝易爵，洗，酌，授尸。尸以醋主婦。主婦主人之北拜受爵，尸荅拜。主婦反位，又拜。上佐食綏祭如儐，卒爵，拜。尸荅拜。",
                    "zhushu": "主婦夾爵拜。爲不賔尸降崇敬。今文酢曰酌。"
                },
                {
                    "paragraph": "主婦獻祝，其酌如儐。拜，坐受爵。主婦主人之北荅拜。",
                    "zhushu": "自尸卒爵至此，亦與賔同者，亦在上篇。"
                },
                {
                    "paragraph": "宰夫薦棗、糗，坐設棗于菹西，糗在棗南。祝左執爵，取棗、糗，祭于豆祭，祭酒，啐酒。次賔羞燔，如尸禮，卒爵。",
                    "zhushu": "内子不薦籩。祝賤，使官可也。自宰夫薦至賔羞燔，亦異于賔。"
                },
                {
                    "paragraph": "主人受爵，酌獻二佐食，亦如儐。主婦受爵以入于房。賔長洗爵獻于尸，尸拜受。賔戸西，北面荅拜，爵止。",
                    "zhushu": "尸止爵者，以又獻禮成，欲神惠之均於室中，是以奠而待之。"
                },
                {
                    "paragraph": "主婦洗于房中，酌致于主人，主人拜受。主婦戸西北面拜送爵。司宫設席。",
                    "zhushu": "拜受，乃設席，變於士也。"
                },
                {
                    "paragraph": "主婦薦韭、菹、醢坐設于席前，菹在北方。婦賛者執棗、糗以從。主婦不興，受，設棗于菹北，糗在棗西。佐食設俎，臂、脊、脅、肺皆牢，膚三，魚一，腊臂。",
                    "zhushu": "臂，左臂也。特牲五體，此三者，以其牢與腊臂，而七牢腊俱臂，亦所謂腊如牲體。"
                },
                {
                    "paragraph": "主人左執爵，右取菹，㨎于醢，祭于豆間，遂祭籩，奠爵，興，取牢肺，坐絶祭，嚌之，興，加于俎，坐挩手，祭酒，執爵以興，坐卒爵，拜。",
                    "zhushu": "無從者，變於士也，亦所謂順而摭也。"
                },
                {
                    "paragraph": "主婦荅拜受爵，酌以醋，戸内北面拜。",
                    "zhushu": "自酢不更爵殺。"
                },
                {
                    "paragraph": "主人荅拜，卒爵，拜。主人荅拜。主婦以爵入于房，尸作止爵，祭酒，卒爵，賔拜。祝受爵，尸荅拜。",
                    "zhushu": "作止爵，乃祭酒，亦變於士。自爵止至作止爵，亦異於賔。"
                },
                {
                    "paragraph": "祝酌授尸，賔拜受爵，尸拜送。坐祭，遂飮，卒爵，拜。尸荅拜。獻祝及二佐食。洗，致爵于主人。",
                    "zhushu": "洗致爵者，以承佐食。賤，新之。"
                },
                {
                    "paragraph": "主人席上拜受爵，賔北面荅拜，坐祭，遂飮，卒爵，拜。賔荅拜受爵，酌，致爵于主婦。主婦北堂。司宫設席，東面。",
                    "zhushu": "北堂，中房以北，東面者，變於士妻。賔尸。不變者，賔尸禮異矣。内子東面，則宗婦南面西上。内賔自若，東面南上。"
                },
                {
                    "paragraph": "主婦席北東面拜受爵，賔西面荅拜。",
                    "zhushu": "席北東面者，北爲下。"
                },
                {
                    "paragraph": "婦賛者薦韭、菹，醢。菹在南方。婦人賛者執棗、糗授婦賛者。婦賛者不興，受。設棗于菹南，糗在棗東。",
                    "zhushu": "婦人賛者。宗婦之弟婦也。今文曰婦也。賛者執棗糗授婦，賛者不興，受。"
                },
                {
                    "paragraph": "佐食設俎于豆東，羊臑，豕折，羊脊、脅，祭肺一、膚一、魚一，腊臑。",
                    "zhushu": "豕折，豕折骨也。不言所折，略之。特牲：主婦觳折，豕無脊脅，下主人羊豕四體，與腊臑而五。"
                },
                {
                    "paragraph": "主婦升筵坐，左執爵，右取菹㨎于醢，祭之，祭籩，奠爵，興，取肺，坐絶祭，嚌之，興，加于俎，坐挩手，祭酒，執爵興，筵北東面立卒爵，拜。",
                    "zhushu": "立飲，拜旣爵者，變於大夫。"
                },
                {
                    "paragraph": "賔荅拜。賔受爵，易爵于篚，洗，酌醋于主人，戶西北面拜。主人荅拜，卒爵，拜。主人荅拜。賔以爵降，奠于篚。",
                    "zhushu": "自賔及二佐食室，此亦異於賔。"
                },
                {
                    "paragraph": "乃羞。宰夫羞房中之羞。司士羞庶羞于尸、祝、主人、主婦，内羞在右，庶羞在左。主人降，拜衆賔，洗，獻衆賔。其薦脀，其位、其酬醋，皆如儐禮。主人洗，獻兄弟與内賔與私人，皆如儐禮。其位、其薦脀，皆如儐禮。卒，乃羞于賔。兄弟、内賔及私人。辯",
                    "zhushu": "自乃羞至私人之薦脀，此亦與儐同者，在此篇。不儐尸，則祝猶侑耳。卒，巳也。乃羞者，羞庶羞。"
                },
                {
                    "paragraph": "賔長獻于尸。尸醋，獻祝。致醋，賔以爵降，實于篚。",
                    "zhushu": "致，謂致爵于主人、主婦。不言如初者，爵不止，又不及佐食。"
                },
                {
                    "paragraph": "賔。兄弟交錯其酬，無筭爵。",
                    "zhushu": "此亦與儐同者，在此篇。"
                },
                {
                    "paragraph": "利洗爵，獻于尸。尸醋，獻祝。祝受，祭酒，啐酒，奠之。",
                    "zhushu": "利獻不及主人殺也。此亦異於賔。"
                },
                {
                    "paragraph": "主人出，立于阼階上，西面。祝出，立于西階上，東面。祝告于主人曰：利成。祝入。主人降，立于阼階東，西面。尸謖祀前，尸從，遂出于廟門。祝反，復位于室中。祝命佐食徹尸俎。佐食乃出尸俎于廟門外，有司受，歸之，徹阼薦俎，",
                    "zhushu": "自主人出至此，與賔雜者也。先𦿉徹主人薦俎者，變于士特牲饋食禮曰：徹阼俎豆籩，設于東序下。"
                },
                {
                    "paragraph": "乃𦿉如儐。",
                    "zhushu": "謂上篇自司宫設對席至此餕興出也。古文𦿉作餕。"
                },
                {
                    "paragraph": "卒𦿉。有司官徹饋，饌于室中西北隅，南面，如饋之設，右几，厞用席，",
                    "zhushu": "官徹饋者，司馬、司士舉俎，宰夫取敦及豆，比於尸謖，改饌當室之白。孝子不知神之所在，庶其饗之於此，所以爲厭飫。不令婦人改徹饌敦豆，變於始也。尚使官也。佐食不舉羊豕俎，親餕，尊也。厞，隱也。古文右作侑，厞作茀。"
                },
                {
                    "paragraph": "納一尊于室中。",
                    "zhushu": "陽厭殺，無玄酒。"
                },
                {
                    "paragraph": "司宫埽祭。",
                    "zhushu": "埽豆間之祭。舊說云：埋之西階東。"
                },
                {
                    "paragraph": "主人出，立于阼階上，西面。祝執其俎以出，立于西階上，東面。司宫闔牖戶，",
                    "zhushu": "閉牖與戸爲鬼神。或者欲幽闇。"
                },
                {
                    "paragraph": "祝告利成，乃執俎以出于廟門外，有司受，歸之。衆賔出，主人拜送于廟門外，乃反。",
                    "zhushu": "拜送賔者，亦拜送其長。不言長賔者，下大夫無尊賔也。"
                },
                {
                    "paragraph": "婦人乃徹。",
                    "zhushu": "徹祝之薦，及房中薦俎。不使有司者，下上大夫之禮。"
                },
                {
                    "paragraph": "徹室中之饌。",
                    "zhushu": "有司饌之婦人徹之外内相兼禮殺"
                }
            ]
        }
    ]
}