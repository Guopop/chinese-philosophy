{
    "name": "尚書正義",
    "author": "唐・孔穎達",
    "loadChapterCount": 1,
    "chapters": [
        {
            "name": "序",
            "paragraphs": [
                {
                    "paragraph": "序",
                    "zhushu": "",
                    "type": 1
                },
                {
                    "paragraph": "臣維等言：“臣等元奉勑校勘五經正義，今已見有成，堪雕印版行用者。伏以三才分而書契肈啓，六籍著而學校斯興。由是體國辨方，必宗乎典禮；修文立敎，實本於膠庠。則郁郁乎文，於周爲盛矣。後曁法值挾書，復時經戰國，或年祀逺而篇𥳑爛脫，或師徒衆而傳授差訛。存歷朝錯綜之文，雖具陳解說，在羣儒講論之旨，亦互有異同。唐貞觀中，國子祭酒孔穎達考前代之文，採衆家之善，隨經析理，去短從長，用功二十四五年，撰成一百八十卷。自是至此，三百餘年，講經者止務銷文，應舉者唯編節義。茍期合格，志望䇿名。出身者急在于榮，食禄者多忘本業。一登科級，便罷披尋。因循而舛謬漸滋，節略而宗源莫究伏惟。",
                    "zhushu": "",
                    "type": 2
                },
                {
                    "paragraph": "應運統天睿文英武大聖至明廣孝皇帝陛下。",
                    "zhushu": "",
                    "type": 2
                },
                {
                    "paragraph": "道髙貫月，",
                    "zhushu": "",
                    "type": 2
                },
                {
                    "paragraph": "德邁重曈，",
                    "zhushu": "",
                    "type": 2
                },
                {
                    "paragraph": "武暢遐陬，",
                    "zhushu": "",
                    "type": 2
                },
                {
                    "paragraph": "文加異俗，",
                    "zhushu": "",
                    "type": 2
                },
                {
                    "paragraph": "舉前朝之墜典，",
                    "zhushu": "",
                    "type": 2
                },
                {
                    "paragraph": "正歷代之舊章。",
                    "zhushu": "",
                    "type": 2
                },
                {
                    "paragraph": "崇儒雅之風，三王却軫。",
                    "zhushu": "",
                    "type": 2
                },
                {
                    "paragraph": "闡詩書之敎，兩漢厚顔。臣等謬以寡聞，幸塵華貫，猥奉窮經之寄，曽無博古之能。空極覃精，寧周奥義？今則逐部各詳於訓解，寫本皆正於字書，非遇。",
                    "zhushu": "",
                    "type": 2
                },
                {
                    "paragraph": "昌期，難興大敎。旣釋不刋之典，願垂。",
                    "zhushu": "",
                    "type": 2
                },
                {
                    "paragraph": "永代之規，儻今雕印以。",
                    "zhushu": "",
                    "type": 2
                },
                {
                    "paragraph": "頒行乞降。",
                    "zhushu": "",
                    "type": 2
                },
                {
                    "paragraph": "絲綸之明命干犯。",
                    "zhushu": "",
                    "type": 2
                },
                {
                    "paragraph": "旒冕，臣等無任戰汙兢惶激切屏營之至，謹奉表陳。",
                    "zhushu": "",
                    "type": 2
                },
                {
                    "paragraph": "請以，",
                    "zhushu": "",
                    "type": 2
                },
                {
                    "paragraph": "聞臣維等誠惶誠恐，頓首頓首，謹言。”",
                    "zhushu": "",
                    "type": 2
                },
                {
                    "paragraph": "端拱元年三月日，勘官、承奉郎、守大理評事臣秦𠁗等上表。",
                    "zhushu": "",
                    "type": 2
                },
                {
                    "paragraph": "勘官、徴事郎、守大理寺丞、柱國臣軒轅節，",
                    "zhushu": "",
                    "type": 2
                },
                {
                    "paragraph": "勘官、徴事郎、守太子右賛善大夫臣胡令問，",
                    "zhushu": "",
                    "type": 2
                },
                {
                    "paragraph": "勘官、承奉郎、守太子右賛善大夫、柱國臣解貞吉，",
                    "zhushu": "",
                    "type": 2
                },
                {
                    "paragraph": "勘官、承奉郎、守殿中丞、柱國臣胡迪，",
                    "zhushu": "",
                    "type": 2
                },
                {
                    "paragraph": "勘官、朝奉郎、守國子毛詩博士、柱國、賜緋魚袋臣解損，",
                    "zhushu": "",
                    "type": 2
                },
                {
                    "paragraph": "勘官、承奉郎、守國子禮記博士、賜緋魚袋臣李覺，",
                    "zhushu": "",
                    "type": 2
                },
                {
                    "paragraph": "勘官、承奉郎、守國子春秋博士、賜緋魚袋臣𡊮逢吉，",
                    "zhushu": "",
                    "type": 2
                },
                {
                    "paragraph": "都勘官、朝請大夫、守國子司業、賜紫金魚袋臣孔維。",
                    "zhushu": "",
                    "type": 2
                },
                {
                    "paragraph": "上五經正義表",
                    "zhushu": "",
                    "type": 2
                },
                {
                    "paragraph": "臣無忌等言：“臣聞混元初闢，三極之道分焉；醇德旣醨，六籍之文著矣。於是龜書浮於温洛，爰演九疇；龍圖出於榮河，以彰八卦。故能範圍天地，埏埴隂陽，道濟四溟，知周萬物。所以七敎八政，垂炯戒於百王；五始六虚，貽徽範於千古。詠歌明得失之跡，雅頌表廢興之由，寔刑政之紀綱，乃人倫之隱括。昔雲官司契之后，火紀建極之君，雖歩驟不同，質又有異，莫不開玆膠序以典墳。敦稽古以𢎞風，闡儒雅以立訓，啓含靈之耳目，賛䄂之丹靑。姫、孔發揮於前，荀、孟抑揚於後。馬、鄭迭進，成均之望鬱興；蕭、戴同升，石渠之業愈峻。歷夷險其敎不墜，經隆替其道隠尊，斯乃邦家之基，王化之本者也伏惟。",
                    "zhushu": "",
                    "type": 2
                },
                {
                    "paragraph": "皇帝陛下，得一繼明，通三撫運，乗天地之正，齊日月之暉。敷四術而緯俗經邦，藴九德而辯方軌物。禦紫宸而訪道，坐𤣥扈以裁仁。化被丹澤，政洽幽陵。三秀六穗之祥，府無虛月；集囿巢閣之瑞，史不絕書。照金鏡而泰階平，運玉衡而景宿麗。可謂鴻名軼於軒、昊，茂績貫於勲、華。而垂拱無爲，遊心經典。以爲聖敎幽賾，妙理深𤣥，訓詁紛紜，文䟽踳駁。先儒競生別見，後進爭出異端，未辯“三豕”之疑，莫袪“五日”之惑。故祭酒、上護軍、曲阜縣開國子臣孔隸達，宏材碩學，名振當時。貞觀年中，奉詔修撰，雖加討覈，尚有未周，爰降絲綸，更令刋定。勑太尉、揚州都督、監修國史、上柱國、趙國公臣無忌，司空、上柱國、英國公臣勣，尚書左僕射兼太子少師、監修國史、上柱國、燕國公臣志寧，尚書右僕射兼太子少傅、監修國史、上護軍、北平縣開國公臣行成，光禄大夫、吏部尚書、侍中兼太子少保、監修國史、上護軍、蓨縣開國公臣季輔，光禄大夫、吏部尚書、監修國史、上柱國、河南郡開國公臣褚遂良，銀靑光禄大夫、守中書令、監修國史、上騎都尉臣柳𠁗，前諫議大夫、𢎞文館學士臣谷那律，國子博士、𢎞文館學士臣劉伯莊，朝議大夫、守國子博士臣王德韶，朝散大夫、行太學博士臣賈公彦，朝散大夫、行太學博士、𢎞文館直學士臣范義頵，朝散大夫、行太常博士臣柳宣，通直郎、守太學博士臣齊威，宣德郎、守國子助敎臣史士𢎞，宣德郎、行太常博士臣孔志約，右内率府長史、𢎞文館直學士臣薛伯珍，兼太學助敎臣鄭祖𤣥，徴事郎、守大學助敎臣隨德素，徴事郎、守四門博士臣趙君賛，承務郎、守太學助敎臣周𤣥達，承務郎、守四門助敎臣李𤣥植，儒林郎、守四門助敎臣王眞儒等上稟。",
                    "zhushu": "",
                    "type": 2
                },
                {
                    "paragraph": "宸旨，旁摭羣書，釋左氏之膏肓，翦古文之煩亂，採曲臺之奥趣，索連山之𤣥言。囊括百家，森羅萬有。比之天象，與七政而長；方之地軸，將五嶽而永久。筆削已了，繕寫如前。臣等學謝伏，業慙張禹，雖罄庸淺，懼乖正典，謹以上聞，伏増戰越，謹言。”",
                    "zhushu": "",
                    "type": 2
                },
                {
                    "paragraph": "永徽四年二月二十四日，太尉、揚州都督、上柱國、趙國公臣無忌等上奉。",
                    "zhushu": "",
                    "type": 2
                },
                {
                    "paragraph": "尚書正義序",
                    "zhushu": "",
                    "type": 2
                },
                {
                    "paragraph": "夫書者，人君辭誥之典，右史記言之䇿。古之王者，事緫萬機，發號出令，義非一揆。或設敎以馭下，或展禮以事上，或宣威以肅震曜，或敷和而散風雨。得之則百度惟貞，失之則千里斯謬。樞機之發，榮辱之主，絲綸之動，不可不愼。所以辭不苟出，君舉必書，欲其昭法誡，愼言行也。其泉源所漸，基於出震之君；黼藻斯彰，郁乎如雲之后。勲華揖讓而典謨起，湯武革命而誓誥興。先君宣父，生於周末，有至德而無至位，修聖道以顯聖人，芟煩亂而翦浮辭，舉宏綱而撮機要。上斷唐虞，下終秦魯，時經五代，書緫百篇。採翡翠之羽毛，拔犀象之牙角，罄荆山之石，所得者連城；窮漢水之濵，所求者照乗。巍巍蕩蕩，無得而稱，郁郁紛紛，於斯爲盛。斯乃前言往行，足以垂法將來者也。曁乎七雄已戰，五精未聚，儒雅與深穽同埋，經典共積薪俱燎。漢氏大濟區宇，廣求遺逸，採古文於金石，得今書於齊魯。其文則歐陽、夏侯二家之所說，蔡邕碑石刻之。古文則兩漢亦所不行，安國注之，寔遭巫蠱，遂寢而不用。歷及魏晉，方始稍興。故馬、鄭諸儒，莫覩其學，所注經傳，時或異同。晉丗皇甫謐獨得其書，載於帝紀。其後傳授，乃可詳焉。但古文經雖然早出，晩始得行，其辭富而備，其義𢎞而雅，故復而不厭，乆而愈亮。江左學者，咸悉祖焉。近至隋初，始流河朔。其爲正義者，蔡大寶、巢猗、費甝、顧彪、劉焯、劉炫等。其諸公旨趣，多或因循，怗釋注文，義皆淺略。惟劉焯、劉炫最爲詳雅。然焯乃織綜經文，穴鑿孔穴，詭其新見，異彼前儒，非險而更爲險，無義而更生義。竊以古人言誥，惟在達情，雖復時或取象，不必辭皆有意。若其言必託數，經悉對文，斯乃鼔怒浪於平濟，震驚猋於靜樹，使敎者煩而多惑，學者勞而少功。過猶不及，□爲此也。炫嫌焯之煩雜，就而刪焉。雖復微稍省要，又好改張前義，義更大略，辭又過華，雖爲文筆之善，乃非開奬之路。義旣無義，文又非文，欲使後生若爲領袖，此乃炫之所失，未爲得也。今奉明勑，考定是非，謹罄庸愚，竭所聞見，覽古人之傳記，質近代之異同，存其是而去其非，削其煩而増其𥳑。此亦非敢臆說，必據舊聞。謹與朝散大夫行太學愽士臣王德韶，前四門助敎臣李子雲等，謹共銓敘。至十六年，又奉。",
                    "zhushu": "",
                    "type": 2
                },
                {
                    "paragraph": "勑與前修䟽人及通直郎、行四門愽士、驍騎尉臣朱長才，給事郎、守四門愽士、上騎都尉臣蘇德融，登仕郎、守太學助敎、雲騎尉臣隨德素，儒林郎、守四門助敎、雲騎尉臣王士雄等，對勑使趙𢎞智覆更詳審，爲之正義，凡二十卷。庶對揚於聖範，冀有益於童稚。略陳其事，敘之云爾。",
                    "zhushu": ""
                }
            ]
        },
        {
            "name": "尚書序",
            "paragraphs": [
                {
                    "paragraph": "尚書序",
                    "zhushu": "",
                    "type": 1
                },
                {
                    "paragraph": "正義曰：道本沖寂，非有名言。旣形以道生，物由名舉，則凡諸經史，因物立名。物有本形，形從事著。聖賢闡敎，事顯於言。言愜羣心，書而示法。旣書有法，因號曰“書”。後人見其久逺，自於上丗。尚者，上也。言此上代以來之書，故曰“尚書”。且言者，意之聲；書者，言之記。是故言以聲意，立書以記言。故易曰：“書不盡言，言不盡意。”是言者意之筌蹄，書言相生者也。書者，舒也。書緯璿璣鈐云：“書者，如也。”則書者，寫其言，如其意，情得展舒也。又劉熈釋名云：“書者，庶也，以記庶物。”又為著言，事得彰著。五經六籍，皆是筆書，此獨稱“書”者，以彼五經者，非是君口出言，即書爲法，所書之事，各有云爲，遂以所爲別立其稱。稱以事立，故不名“書”。至於此“書”者，本書君事，事雖有別，正是君言。言而見書，因而立號。以此之故，名異諸部。但諸部之書，隨事立名，名以事舉，要名立之後，亦是筆書，故百氏六經緫曰“書”也。論䜟所謂“題意別名，各自載耳”。昭二年左傳曰：“晉韓起適魯，觀書於太史氏，見易象與魯春秋。”此緫名“書”也。“序”者，言序述尚書，起記存亡註說之由。序爲尚書而作，故曰“尚書序”。周頌曰：“繼序思不忘。”毛傳云：“序者，緒也。”則緒述其事，使理相胤續，若繭之抽緒。伹易有序卦，子夏作詩序，孔子亦作尚書序，故孔君因此作序名也。鄭𤣥謂之“賛”者，以序不分散，避其序名，故謂之“賛”。賛者，明也，佐也。佐成序義，明以注解故也。安國以孔子之序分附篇端，故已之緫述亦謂之“序”，事不煩重，義無所嫌故也。",
                    "zhushu": "",
                    "type": 2
                },
                {
                    "paragraph": "“古者”至“生焉”。",
                    "zhushu": "",
                    "type": 2
                },
                {
                    "paragraph": "正義曰：“代結繩”者，言前丗之政用結繩，今有書契以代之，則伏犧時始有文字以書事，故曰“由是文籍生焉”。自今本昔曰“古”。古者以聖德伏物，敎人取犧牲，故曰“伏犧”。字或作“宓犧”，音亦同。律曆志曰：“結作網罟，以取犧牲，故曰伏犧。”或曰“包犧”，言取犧而包之。顧氏讀“包”爲“庖”，取其犧牲以供庖廚。顧氏又引帝王丗紀云：“伏犧母曰華胥，有巨人跡出於雷澤，華胥以足履之，有娠，生伏犧於成紀，蛇身人首。”月令云：“其帝太昊。”繫辭云：“古者包犧氏之王天下也。”是直變“包”言“伏”耳。則伏犧是皇，言“王天下”者，以皇與帝、王據跡爲優劣，通亦爲王。故禮運云“昔者先王”，亦謂上代爲王。但自下言之，則以上身爲王，據王身於下，謂之“王天下”也。知伏犧“始畫八卦”者，以繫辭云“包犧氏之王天下也”，後乃云“始畫八卦，以通神明之德，以𩔖萬物之情”，故知之也。“知時造書契以代結繩之政”者，亦以繫辭云“上古結繩而治，後丗聖人易之以書契，蓋取諸夬。”是“造書契”可以代“結繩”也。彼直言“後丗聖人”，知是伏犧者，以理比況而知。何則？八卦畫萬物之象，文字書百事之名，故繫辭曰：“仰則觀象於天，俯則觀法於地，觀鳥獸之文與地之冝，近取諸身，逺取諸物，始畫八卦。”是萬象見於卦。然畫亦書也，與卦相𩔖，故知書契亦伏犧時也。由此孔意正欲須言伏犧時有書契，本不取於八卦。今云“八卦”者，明書、卦相類，據繫辭有畫八卦之成文而言，明伏犧造書契也。言“結繩”者，當如鄭注云：“爲約，事大大其繩，事小小其繩。”王肅亦曰“結繩，識其政事”是也。言“書契”者，鄭云：“書之於木，刻其側爲契，各持其一，後以相考合，若結繩之爲治。”孔無明說，義或當然。說文云：“文者，物象之本也。”“籍”者，借也。借此𥳑書以記録政事，故曰“籍”。“蓋取諸夬”，“夬”者，決也，言文籍所以決斷，宣揚王政，是以夬。繇曰：“揚于王庭。”繫辭云：“包犧氏之王天下。”又云：“作結繩而爲罔罟，蓋取諸離。”彼謂結罔罟之繩，與結爲政之繩異也。若然，尚書緯及孝經䜟皆云三皇無文字，又班固、馬融、鄭𤣥、王肅諸儒皆以爲文籍初自五帝，亦云三皇未有文字，與此說不同，何也？又蒼頡造書，出於丗本，蒼頡豈伏犧時乎？且繫辭云黃帝、堯、舜爲九事之目，末乃云“上古結繩以治，後丗聖人易之以書契”。是“後丗聖人”即黃帝、堯、舜，何得爲伏犧哉？孔何所據而更與繫辭相反，如此不同者？藝文志曰：“仲尼没而微言絕，七十子喪而大義乖。”況遭秦焚書之後，羣言競出，其緯文鄙近，不出聖人，前賢共疑，有所不取。通人考正，僞起哀、平。則孔君之時，未有此緯，何可引以爲難乎？其馬、鄭諸儒以據文立說，見後丗聖人在九事之科，便謂書起五帝，自所見有異，亦不可難孔也。而繫辭云後丗聖人在九事之下者，有以而然。案彼文先歷說伏犧、神農“蓋取”，下乃云“黃帝、堯、舜垂衣裳而天下治，蓋取諸乾坤”，是黃帝、堯、舜之事也。又舟楫取渙，服牛取隨，重門取豫，曰杵取小過，弧矢取睽，此五者，時無所繫，在黃帝、堯、舜時以否皆可以通也。至於宫室、葬與書契，皆先言“上古”“古者”，乃言“後丗聖人易之”，則別起事之端，不指黃帝、堯、舜時。以此葬事云“古者”，不云“上古”，而云“易之以棺椁”。 棺椁自殷湯而然，非是彼時之驗，則上古結繩何廢伏犧前也？其蒼頡，則說者不同，故丗本云：“蒼頡作書。”司馬遷、班固、韋誕、宋忠、傅𤣥皆云：“蒼頡，黃帝之史官也。”崔瑗、曹植、蔡邕、索靖皆直云“古之王也。”徐整云“在神農、黃帝之閒。”譙周云“在炎帝之丗。”衞氏云“當在庖犧、蒼帝之丗。”愼到云“在庖犧之前。”張揖云：“蒼頡爲帝王，生於禪通之紀。”廣雅曰：“自開闢至獲麟，二百七十六萬歳，分爲十紀。”則大率一紀二十七萬六千年。十紀者，九頭一也，五龍二也，攝提三也，合雒四也，連通五也，序命六也，循飛七也，因提八也，禪通九也，流訖十也。如揖此言，則蒼頡在獲麟前二十七萬六千餘年。是說蒼頡，其年代莫能有定，亦不可以難孔也。然紀自燧人而下，揖以爲自開闢而設。又伏犧前六紀，後三紀，亦爲據張揖、愼到、徐整等說，亦不可以年斷。其流訖之紀，似自黃帝爲始耳。又依易緯通卦驗，燧人在伏犧前，“表計寘其刻曰：蒼牙通靈，昌之成，孔演命，明道經”。鄭𤣥注云：“刻謂刻石而記識之。”據此，伏犧前已有文字矣。又隂陽書稱天老對黃帝云：“鳳皇之象，首戴德，背負仁，頸荷義，膺抱信，足履政，尾繫武。”又山海經云：“鳳皇首文曰德，背文曰義，翼文曰順，膺文曰仁，腹文曰信。”又易繫辭云：“河出圖，洛出書，聖人則之。”是文字與天地並興焉。又韓詩外傳稱：“古封太山、禪梁甫者萬餘人，仲尼觀焉，不能盡識。”又管子書稱管仲對齊桓公曰：“古之封太山者七十二家，夷吾所識十二而已。”首有“無懷氏封太山，禪云云”。其登封者皆刻石紀號，但逺者字有彫毀，故不可識。則夷吾所不識者六十家，又在無懷氏前。孔子覩而不識，又多於夷吾。是文字在伏犧之前已自乆逺，何怪伏犧而有書契乎？如此者，蓋文字在三皇之前，未用之敎丗，至伏犧乃用造書契，以代結繩之政，是敎丗之用。猶燧人有火，中古用以燔黍捭豚，後聖乃修其利相似。文字理本有之，用否隨丗而漸也。若然，惟繫辭至神農始有噬嗑與益，則伏犧時其卦未重，當無雜卦，而得有取諸夫者，此自鄭𤣥等說耳。案說卦曰：“昔者聖人幽賛於神明而生蓍。”繫辭曰：“天生神物，聖人則之。”則伏犧用蓍而筮矣。故鄭注說卦亦曰：“昔者聖人，謂伏犧、文王也。”繫辭又曰：“十有八變而成卦。”是言爻皆三歸竒爲三變，十八變則六爻明矣。則筮皆六爻，伏犧有筮，則有六爻，何爲不重而怪有夬卦乎？",
                    "zhushu": "",
                    "type": 2
                },
                {
                    "paragraph": "“伏犧”至“常道也”。",
                    "zhushu": "",
                    "type": 2
                },
                {
                    "paragraph": "正義曰：墳，大也。以所論三皇之事，其道至大，故曰“言大道也”。以典者常也。言五帝之道，可以百代常行，故曰“言常道也”。此“三皇五帝”，或舉德號，或舉地名，或直指其人，言及便稱，不爲義例。顧氏引帝王丗紀云：神農母曰女登，有神龍首感女登而生炎帝，人身牛首。黃帝母曰附寳，見大電光繞北斗樞星，附寶感而懷孕，二十四月而生黃帝，日角龍顔。少昊金天氏母曰女節，有星如虹下流，意感而生少昊。顓頊母曰景僕，昌意正妃，謂之女樞，有星貫月如虹，感女樞於幽房之宫而生顓頊。堯母曰慶都，觀河遇赤龍，晻然隂風，感而有孕，十四月而生堯。又云：舜母曰握登，見大虹，感而生舜。此言“謂之三墳”“謂之五典”者，因左傳有“三墳五典”之文，故指而謂之。然五帝之書皆謂之典，則虞書皐陶謨、益稷之屬，亦應稱典。所以别立名者，若主論帝德，則以典爲名。其臣下所爲，隨義立稱。其“三墳”直云“言大道也”，“五典”直云“言常道也”，不訓“墳”“典”之名者，以墳，大；典，常。常訓可知，故略之也。“常道”所以與“大道”爲異者，以帝者公平天下，其道可以常行，故以“典”言之。而皇優於帝，其道不但可常行而已，又更大於常，故言“墳”也。此爲對例耳。雖少有優劣，皆是大道，並可常行。故禮運云以“大道之行”爲“五帝時”也。然帝號同天，名所莫加，優而稱“皇”者，以“皇”是美大之名，言大於帝也。故後代措廟立主，尊之曰“皇”，生者莫敢稱焉。而士庶祖父稱曰“皇”者，以取美名，可以通稱故也。案左傳上有“三墳五典”，不言“墳”是三皇之書，“典”是五帝之書。孔知然者，案今堯典、舜典是二帝二典，推此二典而上，則五帝當五典，是五典爲五帝之書。今三墳之書在五典之上，數與三皇相當，墳又大名，與皇義相𩔖，故云三皇之書爲三墳。孔君必知三皇有書者，案周禮小史職“掌三皇五帝之書”，是其明文也。鄭𤣥亦云其書即三墳五典。但鄭𤣥以三皇無文，或據後録定。孔君以爲書者記當時之事，不可以在後追録。若當時無書，後代何以得知其道也？此亦孔君所據三皇有文字之驗耳。鄭𤣥注中𠋫，依運斗樞，以伏犧、女媧、神農爲三皇，又云五帝坐，帝鴻、金天、髙陽、髙辛、唐、虞氏。知不爾者，孔君旣不依緯，不可以緯難之。又易興作之條，不見有女媧，何以輒數？又鄭𤣥云：“女媧脩伏犧之道，無改作則。”已上脩舊者衆，豈皆爲皇乎？旣不數女媧，不可不取黃帝以充三皇耳。又鄭𤣥數五帝，何以六人？或爲之說云：德協五帝，座不限多少，故六人亦名五帝。若六帝，何有五座？而皇指大帝，所謂“耀魄寶”，止一而已，本自無三皇，何云三皇？豈可三皇數人，五帝數座，二文舛互，自相乖阻也。其諸儒說三皇，或數燧人，或數祝融，以配犧、農者，其五帝皆自軒轅，不數少昊，斯亦非矣。何燧人說者以爲伏犧之前，據易曰：“帝出於震”，震，東方，其帝太昊。又云：“古者包犧氏之王天下也”，言古者制作，莫先於伏犧，何以燧人廁在前乎？又祝融及顓頊以下火官之號，金天已上百官之號，以其徴五經，無云祝融爲皇者。縱有，不過如共工氏。共工有水瑞，乃與犧、農、軒、摯相𩔖，尚云霸其九州。祝融本無此瑞，何可數之乎？左傳曰：“少昊之立，鳳鳥適至。”於月令又在秋享食，所謂白帝之室者也，何爲獨非帝乎？故孔君以黃帝上數爲皇，少昊爲五帝之首耳。若然，案今丗本、帝繫及大戴禮五帝德，并家語宰我問、太史公五帝本紀，皆以黃帝爲五帝，此乃史籍明文，而孔君不從之者。孟軻曰：“信書不如其無書，吾於武城取二三䇿而已。”言書以漸染之濫也。孟軻已然，況後之說者乎？又帝繫、本紀、家語五帝德皆云少昊即黃帝子靑陽是也。顓頊，黃帝孫，昌意子。帝嚳髙辛氏爲黃帝曽孫，𤣥嚻孫，僑極子。堯爲帝嚳子，舜爲顓頊七丗孫。此等之書，說五帝而以黃帝爲首者，原由丗本經於暴秦，爲儒者所亂。家語則王肅多私定，大戴禮、本紀出於丗本，以此而同。蓋以少昊而下，皆出黃帝，故不得不先說黃帝，因此謬爲五帝耳。亦由繫辭以黃帝與堯、舜同事，故儒者共數之焉。孔君今者意以月令春曰太昊，夏曰炎帝，中央曰黃帝，依次以爲三皇。又依繫辭先“包犧氏王”。 没，神農氏作。又没，黃帝氏作。亦文相次，皆著作見於易，此三皇之明文也。月令秋曰少昊，冬曰顓頊，自此爲五帝。然黃帝是皇，今言“帝”不云“皇”者，以皇亦帝也，别其美名耳。太昊爲皇，月令亦曰“其帝太昊”，易曰“帝出於震”是也。又軒轅之稱黃帝，猶神農之云炎帝。神農於月令爲炎帝，不怪炎帝爲皇，何怪軒轅稱帝？而梁主云：“書起軒轅，同以燧人爲皇，其五帝自黃帝至堯而止，知帝不可以過五，故曰舜非三王，亦非五帝，與三王爲四代而已。”其言與詩之爲體，不雅則風，除皇已下，不王則帝，何有非王非帝，以爲何人乎？典、謨皆云“帝曰”，非帝如何。",
                    "zhushu": "",
                    "type": 2
                },
                {
                    "paragraph": "“至于”至“一揆”。",
                    "zhushu": "",
                    "type": 2
                },
                {
                    "paragraph": "正義曰：旣皇書稱“墳”，帝書稱“典”，除皇與帝，墳、典之外，以次累陳，故言至于夏、商、周三代之書，雖復當時所設之敎，與皇及帝墳、典之等不相倫𩔖，要其言皆是雅正辭誥，有深奥之義，其所歸趣，與墳、典一揆。明雖事異墳、典，而理趣終同，故所以同入尚書，共爲丗敎也。孔君之意，以墳、典亦是尚書，故此因墳、典而及三代。下云“討論墳、典，斷自唐、虞以下”，是墳、典亦是尚書之内，而小史偏掌之者，以其逺代故也。此旣言墳、典，不依外文連𩔖解八索、九丘，而言三代之書廁於其閒者，孔意以墳、典是尚書，丘、索是尚書外物，欲先說尚書事訖，然後及其外物，故先言之也。夏、商、周之書，皆訓、誥、誓、命之事，言“設敎”者，以此訓、誥、誓、命即爲敎而設，故云“設敎”也。言“不倫”者，倫，類也。三代戰爭，不與皇帝等𩔖。若然，五帝稱“典”，三王劣而不倫，不得稱“典”，則三代非典，不可常行，何以垂法乎？然三王丗繞，不如上代，故隨事立名，雖篇不目典，理實是典，故曰“雅、誥奥義，其歸一揆”，即爲典之謂也。然三王之書，惟無典、謨，以外訓、誥、誓、命、歌、貢、征、範，𩔖猶有八，獨言“誥”者，以別而言之。其𩔖有八，文從要約，一“誥”兼焉。何者？以此八事皆有言以誥示，故緫謂之“誥”。又言“奥義”者，指其言謂之誥，論其理謂之義，故以義配焉。言“其歸一揆”，見三代自歸於一，亦與墳、典爲一揆者，況喻之義，假譬人射，莫不皆發志揆度於的，猶如聖人立敎，亦同揆度於至理，故云“一揆”。",
                    "zhushu": "",
                    "type": 2
                },
                {
                    "paragraph": "是故歷代寶之，以爲大訓。",
                    "zhushu": "",
                    "type": 2
                },
                {
                    "paragraph": "正義曰：顧命云“越玉五重，陳寶”，即以赤刀、大訓在西序，是“寶之以爲大訓”之文。彼注以典、謨爲之，與此相當。要六藝皆是，此直爲書者，指而言之，故彼注亦然也。彼直周時寶之，此知歷代者，以墳、典久逺，周尚寶之，前代可知，故言“歷代”耳。",
                    "zhushu": "",
                    "type": 2
                },
                {
                    "paragraph": "“八卦”至“此書也”。",
                    "zhushu": "",
                    "type": 2
                },
                {
                    "paragraph": "正義曰：以墳、典因外文而知，其丘、索與墳、典文連，故連而說之， 故緫引傳文以充足已意，且爲於下見與墳、典俱被黜削，故說而以爲首引。言爲論八卦事義之說者，其書謂之八索；其論九州之事所有志記者，其書謂之九丘。所以名“丘”者，以丘，聚也。言於九州當有士地所生之物，風氣所冝之事，莫不皆聚見於此書，故謂之“九丘”焉。然八卦言之“說”，九州言之“志”，不同者，以八卦交互相說其理，九州當州有所志識，以此而不同。此“索”謂求索，亦爲搜索，以易八卦爲主，故易曰：“八卦成列，象在其中矣。因而重之，爻在其中矣。”又曰：“八卦相盪。”是六十四卦、三百八十四爻，皆出於八卦。就八卦而求其理，則萬有一千五百二十䇿，天下之事得，故謂之“索”，非一索再索而已。此“索”於左傳亦或謂之“索”。說有不同，皆後人失其眞理，妄穿鑿耳。其“九丘”取名於聚，義多如山丘，故爲聚。左傳或謂之“九區”，得爲說當九州之區域，義亦通也。又言“九州所有”，此一句與下爲揔，即“土地所生，風氣所冝”是所有也。言“土地所生”，即其動物、植物。大率土之所生，不出此二者。又云“風氣所冝”者，亦與土地所生大同。何者？以九州各有土地，有生與不生，由風氣所冝與不冝。此亦職方、禹貢之𩔖。別而言之，“土地所生”，若禹貢之“厥貢”“厥篚”也。“風氣所冝”，若職方其畜冝若干，其民若干男、若干女是也。上“墳”“典”及“索”不別訓之，以可知，故略之。“丘”訓旣難，又須別言“九州所冝”已下，故先訓之。於下結義，故云“皆聚此書”也。",
                    "zhushu": "",
                    "type": 2
                },
                {
                    "paragraph": "“春秋”至“遺書也”。",
                    "zhushu": "",
                    "type": 2
                },
                {
                    "paragraph": "正義曰：以上因有外文言墳、典、丘、索而謂之，故引成文以證結之。此昭十二年左傳，楚靈王見𠋣相，趨過，告右尹子革以此辭，知“𠋣相”是其名字，蓋爲太史而主記左動之事，謂之“左史”。不然，或楚俗與諸國不同，官多以左右爲名，或別有此左史乎？彼子革荅王云：“𠋣相，臣問祈招之詩而不知，若問逺焉，其焉能知之？”彼以爲𠋣相不能讀之，此云“能”者，以此據左傳成文，因王言而引之，假不能讀，事亦無妨。況子革欲開諫王之路，𠋣相未必不能讀也。言此墳、典、丘、索，即此晉是，謂上丗帝王遺餘之書也。以楚王論時已在三王之末，故云“遺書”。其丘、索知是前事，亦不知在何代，故直揔言“帝王”耳。",
                    "zhushu": "",
                    "type": 2
                },
                {
                    "paragraph": "“先君”至“九丘”。",
                    "zhushu": "",
                    "type": 2
                },
                {
                    "paragraph": "正義曰：旣結申帝王遺書，欲言孔子就而刋定。孔子丗家云：安國是孔子十一世孫，而上尊先祖，故曰“先君”。穀梁以爲魯襄公二十一年冬十一月庚子，孔子生。左傳哀公十六年夏四月已丑，孔子卒。計以周靈王時生，敬王時卒，故爲“周末”。上云“文籍”，下云“滅先代典籍”，此言“史籍”。“籍”者，古書之大名，由文而有籍，謂之“文籍”。因史所書，謂之“史籍”。可以爲常，故曰“典籍”，義亦相通也。但上因書契而言“文”，下傷秦滅道以稱“典”，於此言“史”者，不但義通上下，又以此“史籍”不必是先王正史，是後代好事者作，以此懼其不一，故曰“蓋有不知而作之者，我無是也”。先言“定禮樂”者，欲明孔子欲反於聖道，以歸於一，故先言其舊行可從者。修而不改曰“定”，就而減削曰“刪”，凖依其事曰“約”，因而佐成曰“賛”，顯而明之曰“述”，各從義理而言。獨禮樂不改者，以禮樂聖人制作，已無貴位，故因而定之。又云“明舊章”者，即禮、樂、詩、易、春秋是也。以“易道職方”與“黜八索”“除九丘”相對，其約史記以刪詩書爲偶，其定禮樂文孤，故以“明舊章”配之，作文之體也。易亦是聖人所作，不言“定”者，以易非如禮樂，人之行事，不須云“定”，又因而爲作十翼，故云“賛”耳。易文在下者，亦爲“黜八索”與“除九丘”相近故也。爲文之便，不爲義例。孔子之修六藝，年月孔無明說。論語曰：“吾自衞反魯，然後樂正，雅、頌各得其所。”則孔子以魯哀公十一年反魯爲大夫，十二年孟子卒，孔子弔，則致仕時年七十以後。“脩”，述也。詩有序三百一十一篇，全者三百五篇，云“三百”者，亦舉全數計。職方在周禮夏官，亦武帝時出於山巖屋壁，即藏祕府，丗人莫見。以孔君爲武帝博士，於祕府而見焉。知必“黜八索”“除九丘”者，以三墳、五典本有八，今序只有二典而已。其三典、三墳今乃寂寞，明其除去。旣墳、典書内之正尚有去者，況書外乎？故知丘、索亦黜除也。“黜”與“除”其義一也。黜退不用而除去之。必云“賛易道以黜”者，以不有所興，孰有所廢故也。職方即周禮也。上已云定禮，樂，即職方在其内。別云“遂之，以爲“除九丘”，舉其𩔖者以言之。則云“述”者，以定而不改，即是遵述，更有書以述之。",
                    "zhushu": "",
                    "type": 2
                },
                {
                    "paragraph": "“討論”至“百篇”。",
                    "zhushu": "",
                    "type": 2
                },
                {
                    "paragraph": "正義曰：言孔子旣懼覽之者不一，不但刪詩、約史、定禮、賛易，有所黜除而已，又討整論理，此三墳、五典并三代之書也。論語曰：“丗叔討論之。”鄭以“討論”爲整理。孔君旣取彼文，義亦當然。以書是亂物，故就而整理之。若然，墳、典周公制禮，使小史掌之，而孔子除之者，蓋隨丗不同亦可。孔子之時，墳、典已雜亂，故因去之。左傳曰：“芟夷藴崇之。”又曰：“俘翦惟命。”詩曰：“海外有截。”此孔君所取之文也。“芟夷”者，據全代全篇，似草隨次皆芟，使平夷。若自帝嚳已上，三典、三墳是芟夷之文，自夏至周，雖有所留，全篇去之而多者，即“芟夷”也。“翦截”者，就代就篇，辭有浮者翦截而去之，去而少者爲翦截也。“舉其宏綱”，即上“芟夷煩亂”也。“撮其機要”，即上“翦截浮辭”也。且宏綱云“舉”，是據篇、代大者言之；機要云“撮”，爲就篇、代之内而撮出之耳。“宏”，大也。“網”者，綱之索，舉大網則衆目隨之。“機”者，機關，撮取其機𨵿之要者。“斷自唐虞以下”者，孔無明說。書緯以爲帝嚳以上，朴略難傳，唐虞已來，煥炳可法。又禪讓之首，至周五代，一意故耳。孔義或然。“典”，即堯典、舜典，“謨”，即大禹謨、皐陶謨，“訓”，即伊訓、髙宗之訓，“誥”，即湯誥、大誥，“誓”，即甘誓、湯誓，“命”，即畢命、顧命之等是也。說者以書體例有十，此六者之外，尚有征、貢、歌、範四者，并之則十矣。若益稷、盤庚單言附於十事之例。今孔不言者，不但舉其機約，亦自征、貢、歌、範非君出言之名，六者可以兼之。此云“凡百篇”，據序而數故耳。或云“百二篇”者，誤有所由。以前漢之時，有東萊張霸僞造尚書百兩篇，而爲緯者附之。因此鄭云：“異者，其在大司徒、大僕正乎？此事爲不經也。”鄭作書論，依尚書緯云：“孔子求書，得黃帝𤣥孫帝魁之書，迄於秦穆公，凡三千二百四十篇。斷逺取近，定可以爲丗法者百二十篇，以百二篇爲尚書，十八篇爲中𠉀。”以爲去三千一百二十篇以上取黃帝𤣥孫，以爲不可依用。今所考覈尚書，首自舜之末年以禪於禹，上録舜之得用之事，由堯以爲堯典，下取舜禪之後，以爲舜讓得人。故史體例别，而不必君言。若禹貢全非君言，而禹身事受禪之後無入夏書之言，是舜史自録成一法，後代因之耳。",
                    "zhushu": "",
                    "type": 2
                },
                {
                    "paragraph": "“所以”至“其義”。",
                    "zhushu": "",
                    "type": 2
                },
                {
                    "paragraph": "正義曰：此論孔子正理羣經已畢，揔而結之，故爲此言。家語及史記皆云“孔子弟子三千人”，故云“三千之徒”也。“及秦”至“屋壁”。",
                    "zhushu": "",
                    "type": 2
                },
                {
                    "paragraph": "正義曰：言孔子旣定此書後，雖曰明白，反遭秦始皇滅除之。依秦本紀云：“秦王正二十六年平定天下，尊爲皇帝，不復立謚。”以爲初并天下，故號始皇。爲滅先代典籍，故云“坑儒焚書”。以即位三十四年，因置酒於咸陽宫，丞相李斯奏請“天下敢有藏詩、書、百家語者，悉詣守尉親燒之，有敢偶語詩、書者棄市。令下三十日不燒，黥爲城旦”。制曰：“可。”是“焚書”也。三十五年，始皇以方士盧生求仙藥不得，以爲誹謗，諸生連相告引，四百六十餘人皆坑之咸陽。是“坑儒”也。又衞宏古文竒字序云：“秦改古文以爲篆𨽻，國人多誹謗。秦患天下不從，而召諸生，至者皆拜爲郎，凡七百人。又密令冬月種𤓰於驪山硎谷之中温處，𤓰實，乃使人上書曰：‘ 𤓰冬有實。’有詔天下博士諸生說之，人人各異，則皆使往視之，而爲伏機，諸生方相論難，因發機，從上塡之以土，皆終命也。”“我先人用藏其家書于屋壁”者，史記孔子丗家云：“孔子生鯉，字伯魚。魚生伋，字子思。思生白，字子上。上生求，字子家。家生箕，字子京。京生穿，字子髙。髙生愼，愼爲魏相。愼生鮒，鮒爲陳渉博士。鮒弟子襄，爲惠帝博士，長沙太守。襄生中，中生武，武生延陵及安國，爲武帝博士，臨淮太守。”家語序云：“子襄以秦法峻急，壁中藏其家書。”是安國祖藏之。",
                    "zhushu": "",
                    "type": 2
                },
                {
                    "paragraph": "“漢室”至“得聞”。",
                    "zhushu": "",
                    "type": 2
                },
                {
                    "paragraph": "正義曰：將言所藏之書，得之所由，故本之也。言“龍興”者，以易龍能變化，故比之聖人。九五“飛龍在天”，猶聖人在天子之位，故謂之“龍興”也。“言學校”者，校，學之一名也。故鄭詩序云“子衿刺學校廢”，左傳云“然明請毁郷校”是也。漢書云：“惠帝除挾書之律，立學興敎，招聘名士。文、景以後，儒者更衆，至武帝尤甚。”故云“旁求儒雅”。詩小雅曰：“匪先民是程，匪大猷是經。”彼注云：“猷，道也。”大道，即先王六籍是也。伏生名勝，爲秦二丗博士。儒林傳云：“孝文帝時，求能治尚書者，天下無有。聞伏生治之，欲召。時伏生年已九十有餘，老不能行，於是詔太常使掌故臣晁錯往受之，得二十九篇，即以敎於齊魯之閒。”是“年過九十”也。案史記“秦時焚書，伏生壁藏之。其後兵火起流。漢定天下，伏生求其書，亡數十篇，獨得二十九篇，以敎于齊、魯之閒。”則伏生壁内得二十九篇，而云“失其本經，口以傳授”者，蓋伏生初實壁内得之，以敎齊、魯，傳教旣久，誦文則熟，至其末年，因其習誦，或亦目暗，至年九十，晁錯往受之時，不執經而口授之故也。又言“裁二十餘篇”者，意在傷亡，爲少之文勢。何者？以數法隨所近而言之，若欲多之，當云得三十篇。今“裁二十餘篇”，言“裁”亦意以爲少之辭。又二十九篇自是計卷，若計篇則三十四，去泰誓猶有三十一。案史記及儒林傳皆云“伏生獨得二十九篇，以敎齊魯”，則今之泰誓，非初伏生所得。案馬融云“泰誓後得”，鄭𤣥書論亦云“民閒得泰誓”。別録曰：“武帝末，民有得泰誓書於壁内者，獻之。與博士使讀說之，數月皆起，傳以敎人。”則泰誓非伏生所傳，而言二十九篇者，以司馬遷在武帝之丗，見泰誓出而得行，入於伏生所傳内，故爲史揔之，并云伏生所出，不復曲別分析。云民閒所得，其實得時不與伏生所傳同也。但伏生雖無此一篇，而書傳有八百諸侯俱至孟津，白魚入舟之事，與泰誓事同，不知爲伏生先爲此說？不知爲是泰誓出後，後人加增此語？案王充論衡及後漢史，獻帝建安十四年黃門侍郎房宏等說云：“宣帝泰和元年，河内女子有壞老子屋，得古文泰誓三篇。”論衡又云：“以掘地所得者。”今史、漢書皆云伏生傳二十九篇，則司馬遷時已得泰誓，以并歸於伏生，不得云宣帝時始出也。則云宣帝時女子所得，亦不可信。或者爾時重得之，故於後亦據而言之。史記云伏生得二十九篇，武帝記載今文泰誓末篇，由此劉向之作別録，班固爲儒林傳，不分明，因同於史記。而劉向云武帝末得之泰誓，理當是一，而古今文不同者，即馬融所云“吾見書傳多矣，凡諸所引，今之泰誓皆無此言，而古文皆有。”則古文爲眞，亦復何疑？但於先有張霸之徒僞造泰誓以藏壁中，故後得而惑丗也。亦可今之泰誓，百篇之外，若周書之例，以於時實有觀兵之誓，但不録入尚書。 故古文泰誓曰“皇天震怒，命我文考，肅將天威，大勲未集，肆予小子發，以爾友邦冢君，觀政於商”是也。又云“以其上古之書，謂之尚書”者，此文繼在“伏生”之下，則言“以其上古之書，謂之尚書”，此伏生意也。若以伏生指解尚書之名，名已先有，有則當云名之尚書。旣言“以其上古之書”，今先云“以其”，則伏生意之所加，則知“尚”字乃伏生所加也。以“尚”解上，則“尚”訓爲上。上者，下所慕尚，故義得爲通也。孔君旣陳伏生此義，於下更無是非，明即用伏生之說，故書此而論之。馬融雖不見孔君此說，理自然同，故曰“上古有虞氏之書，故曰尚書”是也。王肅曰：“上所言，史所書，故曰尚書。”鄭氏云：“尚者，上也。尊而重之，若天書然，故曰尚書。”二家以“尚”與“書”相將，則“上”名不正出於伏生。鄭𤣥依書緯，以“尚”字是孔子所加，故書賛曰：“孔子乃尊而命之曰尚書。”璿璣鈐云：“因而謂之書，加尚以尊之。”又曰：“書務以天言之。”鄭𤣥溺於書緯之說，何有人言而須繫之於天乎？且孔君親見伏生，不容不悉。自云伏生“以其上古之書，謂之尚書”，何云孔子加也？王肅云“上所言，史所書”，則“尚”字與“書”俱有，無先後。旣直云“尚”，何以明上之所言？書者，以筆畫記之辭，羣書皆是，何知書要責史所爲也？此其不若前儒之說密耳。云“上古”者，亦無指定之目。自伏生言之，則於漢丗，仰遵前代，自周已上皆是。馬融云：“有虞氏爲書之初耳。”若易歷三丗，則伏犧爲上古，文王爲中古，孔子爲下古。禮運鄭𤣥以先王食腥與易“上古結繩”同時，爲上古，神農爲中古，五帝爲下古。 其不相對，則無例耳。且“太”之與“上”，爲義不異。禮以唐、虞爲太古，以下有三代，冠而推之爲然，是爲不定則。但今丗已上，仰之已古，便爲上古耳。以“書”是本名，“尚”是伏生所加，故諸引書直云“書曰”，若有配代而言，則曰夏書，無言“尚書”者。",
                    "zhushu": "",
                    "type": 2
                },
                {
                    "paragraph": "“至魯”至“壞宅”。",
                    "zhushu": "",
                    "type": 2
                },
                {
                    "paragraph": "正義曰：欲云得百篇之由，故序其事。漢景帝之子名餘，封於魯，爲王，死謚曰共。存日以居於魯，近孔子宅。好治宫室，故欲襃益，乃壞孔子舊宅，以增廣其居。於所壞壁内得安國先人所藏古文虞、夏、商、周之書，及傳論語、孝經，皆是科斗文字。王雖得此書，猶壞不止。又𦫵孔子廟堂，聞金鐘、石磬、絲琴、竹管之音，以懼其神異，乃止，不復敢壞宅也。上言藏家書於屋壁，此亦屋壁内得書也。亦得及傳論語、孝經等，不從約云“得尚書”，而煩文言“虞夏商周之書”者，以壁内所得，上有題目“虞夏商周書”，其序直云“書序”，皆無“尚”字，故其目録亦然，故不云“尚書”，而言“虞夏商周之書”。安國亦以此知“尚”字是伏生所加。推此壁内所無，則書本無“尚”字明矣。凡書非經則謂之“傳”。言“及傳論語、孝經”，正謂論語、孝經是傳也。漢武帝謂東方朔云：“傳曰：‘時然後言，人不厭其言。’”又漢東平王劉雲與其太師䇿書云：“傳曰：‘ 陳力就列，不能者止。’”又成帝賜翟方進䇿書云：“傳曰：‘髙而不危，所以長守貴也。’”是漢世通謂論語、孝經爲傳也。以論語、孝經非先王之書，是孔子所傳説，故謂之傳，所以異於先王之書也。上已云“壞孔子舊宅”，又云“乃不壞宅”者，初，王意欲壞之，已壞其屋壁，聞八音之聲乃止，餘者不壞，明知巳壞者亦不敢居，故云“乃不壞宅”耳。",
                    "zhushu": "",
                    "type": 2
                },
                {
                    "paragraph": "“悉以”至“能者”。",
                    "zhushu": "",
                    "type": 2
                },
                {
                    "paragraph": "正義曰：旣云王不壞宅，以懼神靈，因還其書。已前所得，言“悉以書還孔氐”，則上“傳論語、孝經”等皆還之，故言“悉”也。科斗書，古文也。所謂蒼頡本體，周所用之。以今所不識，是古人所爲，故名“古文”。形多頭麤尾細，狀腹團圎，似水蟲之科斗，故曰科斗也。以古文經秦不用，故云廢已久矣。“時人無能知識者”，孔君以人無能知識之故，已欲傳之，故以所聞伏生之書比校起發，考論古文之義。考文而云義者，以上下事義推考其文，故云義也。“定其可知者”，就古文内定可知識者爲隷古定。不言就伏生之書，而云以其所聞者，明用伏生書外亦考之，故云可知者，謂并伏生書外有可知，不徒伏生書内而已。言“隷古”者，正謂就古文體而從隸定之。存古爲可慕，以隷爲可識，故曰“隷古”。以雖隷而猶古，由此故謂孔君所傳爲古文也。古文者，蒼頡舊體，周丗所用之文字。案班固漢志及許氏說文，書本有六體：一曰指事，上下；二曰象形，日月；三曰形聲，江河；四曰㑹意，武信；五曰轉注，考老；六曰假借，令長。此造字之本也。自蒼頡以至今，字體雖變，此本皆同，古今不易也。自蒼頡以至周宣，皆蒼頡之體，未聞其異。宣王紀其史籕始有大篆十五篇，號曰篆籕，惟篆與蒼頡二體而已。衞恒曰：“蒼頡造書，觀於鳥跡，因而遂滋，則謂之字。字有六義，其文至於三代不改。”及秦用篆書，焚燒先代典籍，古文絕矣。許愼說文言自秦有八體：一曰大篆，二曰小篆，三曰刻符，四曰蟲書，五曰摹印，六曰署書，七曰殳書，八曰隷書。亡新居攝，以應制作，改定古文，使甄豐校定。時有六書：一曰古文，孔子壁内書也；二曰竒字，即古字有異者；三曰篆書，即小篆，下杜人程邈所作也；四曰佐書，秦隷書也；五曰繆篆，所以摹印也；六曰鳥蟲書，所以書幡信也。由此而論，即秦罷古文而有八體，非古文矣。以至亡新六書并八體，亦用書之六體以造其字。其亡新六書於秦八體，用其小篆、蟲書、摹印、隷書，去其大篆、刻符、殳書、署書，而加以古文與竒字。其刻符及署書蓋同摹印，殳書同於繆篆，大篆正古文之別。以慕古故，乃用古文與竒字，而不用大篆也。是孔子壁内古文，即蒼頡之體。故鄭𤣥云：“書初出屋壁，皆周時象形文字，今所謂科斗書。”以形言之爲科斗，指體即周之古文。鄭𤣥知者，若於周時秦丗所有，至漢猶當識之，不得云無能知者。又亡新古文亦云即孔氏壁内古文，是其證也。或以古文即大篆，非也。何者？八體六書，自大篆與古文不同。又秦有大篆，若大篆是古文，不得云“古文遂絶”，以此知大篆非古文也。六書古文與蟲書本別，則蟲書非科斗書也。鄭𤣥云“周之象形文字”者，揔指六書象科斗之形，不謂六書之内“一曰象形”也。又云“更以竹𥳑寫之”，明留其壁内之本也。顧氏云：“䇿長二尺四寸，𥳑長一尺二寸。”“増多伏生二十五篇”者，以壁内古文篇題殊別，故知“以舜典合於堯典，益稷合於皐陶謨”。伏生之本亦壁内古文而合者，蓋以老而口受之時，因誦而連之，故殊耳。其盤庚本當同卷，故有并也。康王之誥以一時之事，連誦而同卷，當以“王出在應門之内”爲篇首，及以“王若曰，庶邦”亦誤矣。以伏生本二十八篇，盤庚出二篇，加舜典、益稷、康王之誥凡五篇爲三十三篇，加所增二十五篇爲五十八，加序一篇爲五十九，故云“復出此篇并序凡五十九篇”。此云“爲四十六卷”者，謂除序也。下云“定五十八篇，旣畢”，不更云卷數，明四十六卷故爾。又伏生二十九卷而序在外，故知然矣。此云“四十六卷”者，不見安國明說，蓋以同序者同卷，異序者異卷，故五十八篇爲四十六卷。何者？五十八篇内有太甲、盤庚、說命、泰誓皆三篇共卷，減其八，又大禹謨、皐陶謨、益稷又三篇同序共卷，其康誥、酒誥、梓材亦三篇同序共卷，則又減四，通前十二。以五十八減十二，非四十六卷，如何？其康王之誥乃與顧命別卷，以别序故也。“其餘錯亂摩滅”，五十八篇外四十二篇也，以不可復知，亦上送官。其可知者，已用竹𥳑寫得其本，亦俱送入府，故在秘府得有古文也。以後生可畏，或賢聖閒出，故須藏之，以待能整理讀之者。",
                    "zhushu": "",
                    "type": 2
                },
                {
                    "paragraph": "“承詔”至“將來”。",
                    "zhushu": "",
                    "type": 2
                },
                {
                    "paragraph": "正義曰：安國時爲武帝博士，孔君考正古文之日，帝之所知，亦旣定訖，當以聞於帝，帝令注解，故云“承詔爲五十九篇作傳”。以注者多言曰“傳”， “傳”者，傳通故也。以“傳”名出自丘明，賔牟賈對孔子曰：“史失其傳。”又喪服儒者皆云子夏作傳。是“傳”名久矣。但大率秦漢之際，多名爲“傳”，於後儒者以其傳多，或有改之，別云“注解”者，仍有同者，以當時之意耳。說者爲例云：“前漢稱傳，於後皆稱注，誤矣。何者？馬融、王肅亦稱注名爲“傳”，傳何有例乎？以聖道𢎞深，當須詳悉，於是研覈精審，覃靜思慮，以求其理，兾免乖違。旣顧察經文，又取證於外，故須廣博推考羣經六籍文，捃拾採摭羣書之言，以此文證，造立訓解，爲之作傳，明不率爾。雖復廣證，亦不煩多。爲傳直約省文，令得申盡其美，明文要義通，不遐煩多也。以此得申，故能徧布通暢書之旨意，是辭達而已，不求於煩。旣義暢而文要，則觀者曉悟，故云庶幾有所𥙷益於將來，讀之者得悟而有益也。敷，布也。厥，其也。庶，幸也。幾，兾也，爾雅有訓。旣云“經籍”，又稱“羣言”者，“經籍”，五經是也；“羣言”，子史是也。以書與經籍，理相因通，故云“博考”；子史時有所須，故云“採摭”耳。案孔君此傳，辭旨不多，是“約文”也。要文無不解，是“申義”也。其義旣中，故云“敷暢其義之旨趣”耳。考其此注，不但言少，書之爲言，多須詁訓，而孔君爲例，一訓之後，重訓者少，此亦“約文”也。",
                    "zhushu": "",
                    "type": 2
                },
                {
                    "paragraph": "“書序”至“不隱也”。",
                    "zhushu": "",
                    "type": 2
                },
                {
                    "paragraph": "正義曰：孔君旣言已立傅之意，又當斟酌所冝。而書序雖名爲序，不是揔陳書意汎論，乃篇篇各序作意。但作序者不敢廁於正經，故謙而聚於下。而注述者不可代作者之謙，須從利益而欲分之，從便云“序”，序所以當篇爲作此書之意，則是當篇作意，觀序而昭然，意義顯見。旣義見由序，此序冝各與其本篇相從附近，不冝聚於一處，故𣫭篇引而分之，各冠加於篇首，令意昭見。序旣分散，損其一篇，故定五十八篇。然此本承詔而作，作畢當以上奏聞知，但㑹值國家有巫蠱之事，好愛經籍之道滅息，假奏亦不能行用。爲此之故，不復以此傳奏聞。亦以旣傳成，不得聞上，惟自傳於己之子孫，以遺與後世之人使行之，亦不敢望後丗必行，故云石後丗有好愛古道，廣博學問，志懷雅正如此之君子，兾能與我同於慕古之志，以行我道。我道得此人流行，亦所以傳不隱蔽。是𢎞道由人也。言“巫蠱”者，王制曰：“執左道以亂政，殺。”鄭𤣥注云：“左道，謂巫蠱之屬。”以非正道，故謂之左道。以蠱皆巫之所行，故云巫蠱。蠱者，揔名。左傳云：“惑蠱其君。”則蠱者，怪惑之名。指體則藥毒害人者是。若行符猒俗之爲魅，令人蠱惑，夭年傷性皆是也。依漢書，此時武帝末年，上已年老，滛惑鬼神，崇信巫術。由此姦人江充因而行詐，先於太子宫埋桐人，告上云：“太子宫有蠱氣。”上信之，使江充治之，於太子宫果得桐人。太子知己不爲此，以江充故爲陷己，因而殺之。而帝不知太子實心，謂江充言爲實，即詔丞相劉屈釐發三輔兵討之。太子赦長安因與𨷖，不勝而出走，奔湖𨵿自殺。此即巫蠱事也。言“不隱”者，不謂恐隱藏已道，以己道人所不知，懼其幽隱，人能行之使顯，爲不隱蔽耳。易曰：“謙謙君子。”仁者好謙，而孔君自作揄揚。 云“君子知己”者，亦意在敎丗，欲令人覩此言，知己傳是深逺，因而有所曉痦，令之有益，故不可以苟謙也。亦猶孔子曰“何有於我哉”。",
                    "zhushu": ""
                }
            ]
        },
        {
            "name": "虞書堯典第一",
            "paragraphs": [
                {
                    "paragraph": "虞書堯典第一",
                    "zhushu": "",
                    "type": 1
                },
                {
                    "paragraph": "正義曰：撿古本并石經，直言“堯典第一”，無“古文尚書”。以孔君從隷古，仍號“古文”，故後人因而題於此，以別伏生所出、大小夏侯及歐陽所傳爲今文故也。“堯典第一”，篇之名，當與衆篇相次。“第”訓爲次也，於次第之内而處一，故曰“堯典第一”。以此第一者，以五帝之末，接三王之初，典䇿旣備，因機成務，交代揖讓，以重無爲，故爲第一也。然書者，理由舜史，勒成一家，可以爲法。上取堯事，下終禪禹，以至舜終，皆爲舜史所録。其堯、舜之典，多陳行事之狀，其言寡矣。禹貢即全非君言，準之後代，不應入書。此其一體之異。以此，禹之身事於禪後，無入夏書之理。自甘誓已下，皆多言辭，則古史所書於是乎始。知五子之歌亦非上言，典書草創，以義而録，但致言有本，名隨其事。撿其此體，爲例有十：一曰典，二曰謨，三曰貢，四曰歌，五曰誓，六曰誥，七曰訓，八曰命，九曰征，十曰範。堯典、舜典一篇，典也。大禹謨、皐陶謨二篇，謨也。禹貢一篇，貢也。五子之歌一篇，歌也。甘誓、泰誓三篇、湯誓、牧誓、費誓、秦誓八篇，誓也。仲虺之誥、湯誥、大誥、康誥、酒誥、召誥、洛誥、康王之誥八篇，誥也。伊訓一篇，訓也。說命三篇、微子之命、蔡仲之命、顧命、畢命、囧命、文侯之命九篇，命也。胤征一篇，征也。洪範一篇，範也。此各隨事而言。益稷亦謨也，因其人稱言以別之。其太甲、咸有一德，伊尹訓道王，亦訓之𩔖。盤庚亦誥也，故王肅云：“不言誥，何也？取其徙而立功，非但録其誥。”髙宗肜日與訓序連文，亦訓辭可知也。西伯戡黎云“祖伊恐，奔告于受”，亦誥也。武成云“識其政事”，亦誥也。旅獒戒王，亦訓也。金縢自爲一體，祝亦誥辭也。梓材、酒誥分出，亦誥也。多士以王命誥，自然誥也。無逸戒王，亦訓也。君𠁗周公誥召公，亦誥也。多方、周官上誥於下，亦誥也。君陳、君牙與畢命之𩔖，亦命也。吕刑陳刑告王，亦誥也。書篇之名，因事而立，旣無體例，隨便爲文。其百篇次第，於序孔、鄭不同。孔以湯誓在夏社前，於百篇爲第二十六；鄭以爲在臣扈後，第二十九。孔以咸有一德次太甲後，第四十；鄭以爲在湯誥後，第二十二。孔以蔡仲之命次君𠁗後，第八十三；鄭以爲在費誓前，第九十六。孔以周官在立政後，第八十八；鄭以爲在立政前，第八十六。孔以費誓在文侯之命後，第九十九；鄭以爲在吕刑前，第九十七。不同者，孔依壁内篇次及序爲文，鄭依賈氏所奏別録爲次。孔未入學官，以此不同。考論次第，孔義是也。虞書",
                    "zhushu": "",
                    "type": 2
                },
                {
                    "paragraph": "正義曰：堯典雖曰唐事，本以虞史所録，末言舜登庸由堯，故追堯作典，非唐史所録，故謂之虞書也。鄭𤣥云：“舜之美事，在於堯時”是也。案馬融、鄭𤣥、王肅、別録題皆曰虞夏書，以虞、夏同科，雖虞事亦連夏。此直言虞書，本無尚書之題也。案鄭序以爲虞夏書二十篇，商書四十篇，周書四十篇，賛云：“三科之條，五家之敎”，是虞、夏同科也。其孔於禹貢注云：“禹之王以是功，故爲夏書之首。”則虞、夏別題也。以上爲虞書則十六篇。又帝告、釐沃、湯征、汝鳩、汝方於鄭𤣥爲商書，而孔并於胤征之下，或以爲夏事，猶伯戡黎，則夏書九篇，商書三十五篇，此與鄭異也。或孔因帝告以下五篇亡，并注於夏書不廢，猶商書乎？别文所引皆云“虞書曰”“夏書曰”，無并言“虞夏書”者。又伏生雖有一虞夏傳，以外亦有虞傳、夏傳，此其所以冝別也，此孔依虞、夏各別而存之。莊八年左傳云：“夏書曰：‘皐陶邁種德。’”僖二十四年左傳引夏書曰：“地平天成。”二十七年引夏書：“賦納以言。”襄二十六年引夏書曰：“與其殺不辜，寧失不經。”皆在大禹謨、皐陶謨。當云虞書，而云夏書者，以事關禹，故引爲夏書。若洪範以爲周書，以箕子至周，商人所陳而傳引之，即曰商書也。案壁内所得，孔爲傳者，凡五十八篇，爲四十六卷。三十三篇與鄭注同，二十五篇増多鄭注也。其二十五篇者，大禹謨一，五子之歌二，胤征三，仲虺之誥四，湯誥五，伊訓六，太甲三篇九，咸有一德十，說命三篇十三，泰誓三篇十六，武成十七，旅獒十八，微子之命十九，蔡仲之命二十，周官二十一，君陳二十二，畢命二十三，君牙二十四，冏命二十五。但孔君所傳，值巫蠱不行以終。前漢諸儒知孔本有五十八篇，不見孔傳，遂有張霸之徒，於鄭注之外僞造尚書凡二十四篇，以足鄭注三十四篇爲五十八篇。其數雖與孔同，其篇有異。孔則於伏生所傳二十九篇内，無古文泰誓，除序尚二十八篇，分出舜典、益稷、盤庚二篇、康王之誥爲三十三，增二十五篇爲五十八篇。鄭𤣥則於伏生二十九篇之内，分出盤庚二篇、康王之誥，又泰誓三篇，爲三十四篇，更増益僞書二十四篇爲五十八。所増益二十四篇者，則鄭注書序，舜典一，汩作二，九共九篇十一，大禹謨十二，益稷十三，五子之歌十四，胤征十五，湯誥十六，咸有一德十七，典寳十八，伊訓十九，肆命二十，原命二十一，武成二十二，旅獒二十三，囧命二十四，以此二十四爲十六卷，以九共九篇共卷，除八篇，故爲十六。故藝文志、劉向別録云“五十八篇”。藝文志又云：“孔安國者，孔子後也，悉得其書，以古文又多十六篇。”篇即卷也，即吴僞書二十四篇也。劉向作别録，班固作藝文志並云此言，不見孔傳也。劉歆作三統曆，論武王伐紂，引今文泰誓云“丙午逮師”，又引武成“越若來三月五日甲子，咸劉商王受”，並不與孔同，亦不見孔傳也。後漢初，賈逵奏尚書䟽云“流爲烏”，是與孔亦異也。馬融書序云：“經傳所引泰誓，泰誓並無此文。”又云：“逸十六篇，絶無師說。”是融亦不見也。服虔、杜預注左傳“亂其紀綱”，並云“夏桀時”。服虔、杜預皆不見也。鄭𤣥亦不見之，故注書序、舜典云“入麓伐木”，注五子之歌云“避亂於洛汭”，注胤征云：“胤征，臣名。”又注禹貢引胤征云：“厥篚𤣥黃，昭我周王。”又注咸有一德云“伊陟臣扈曰”。又注典寶引伊訓云“載孚在𠅢”又曰：“征是三朡。”又注旅獒云：“獒，讀曰豪，謂是酋豪之長。”又古文有仲虺之誥、太甲、說命等見在，而云亡，其汩作、典寳之等一十三篇見亡，而云已逸，是不見古文也。案伏生所傳三十四篇者，謂之今文，則夏侯勝、夏侯建、歐陽和伯等三家所傳，及後漢末蔡邕所勒石經是也。孔所傳者，膠東庸生、劉歆、賈逵、馬融等所傳是也。鄭𤣥書賛云：“我先師𣗥子下生安國，亦好此學。衞、賈、馬二三君子之業，則雅才好博，旣宣之矣。”又云：“歐陽氏失其本義，今疾此蔽冒，猶復疑惑未悛。”是鄭意師祖孔學，傳授膠東庸生、劉歆、賈逵、馬融等學，而賤夏侯、歐陽等。何意鄭注尚書，亡逸並與孔異，篇數並與三家同？又劉歆、賈逵、馬融之等並傳孔學，云十六篇逸，與安國不同者，良由孔注之後，其書散逸，傳注不行，以庸生、賈、馬之等惟傳孔學經文三十三篇，故鄭與三家同，以爲古文。而鄭承其後，所注皆同賈逵、馬融之學，題曰古文尚書，篇與夏侯等同，而經字多異。夏侯等書“宅嵎夷”爲“宅嵎䥫”，“昧谷”曰“柳谷”，“心腹腎腸”曰“憂腎陽”，“劓刵劅剠”云“臏宫劓割頭庶剠”，是鄭注不同也。三家之學傳孔業者，漢書儒林傳云：“安國傳都尉朝子俊，俊傳膠東庸生，生傳淸河胡常，常傳徐敖，敖傳王璜及塗惲，惲傳河南桑欽。至後漢初，衞、賈、馬亦傳孔學，故書賛云：“自丗祖興後漢，衞、賈、馬二三君子之業是也。所得傳者三十三篇，古經，亦無其五十八篇，及傳說絕無傳者。”至晉丗，王肅注書，始似竊見孔傳，故注“亂其紀綱”爲夏太康時。又晉書皇甫謐傳云：“姑子外弟梁柳邊得古文尚書，故作帝王丗紀，往往載孔傳五十八篇之書。”晉書又云：“晉太保公鄭冲以古文授扶風蘇愉，愉字休預。預授天水梁柳，字洪季，即謐之外弟也。季授城陽臧曹，字彦始。始授郡守子汝南梅賾，字仲眞，又爲預章内史，遂於前晉奏上其書而施行焉。”時已亡失舜典一篇，晉末范𡩋爲解時，已不得焉。至齊蕭鸞建武四年，姚方興於大航頭得而獻之，議者以爲孔安國之所注也。值方興有罪，事亦隨寢。至隋開皇二年，購慕遺典，乃得其篇焉。然孔注之後，歷及後漢之末，無人傳說。“至晉之初，猶得存”者，雖不列學官，散在民閒，事雖久逺，故得猶存。",
                    "zhushu": "",
                    "type": 2
                },
                {
                    "paragraph": "孔氏傳",
                    "zhushu": "",
                    "type": 2
                },
                {
                    "paragraph": "正義曰：以注者多門，故云某氏，以別衆家。或當時自題孔氏，亦可以後人辯之。",
                    "zhushu": "",
                    "type": 2
                },
                {
                    "paragraph": "“昔在”至“堯典”",
                    "zhushu": "",
                    "type": 2
                },
                {
                    "paragraph": "正義曰：此序鄭𤣥、馬融、王肅並云孔子所作，孔義或然。詩、書理不應異。夫子爲書作序，不作詩序者，此自或作或否，無義例也。鄭知孔子作者，依緯文而知也。安國旣以同序爲卷，撿此百篇，凡有六十三序，序其九十六篇：明居、咸有一德、立政、無逸。不序所由，直云“咎單作明居”“伊尹作咸有一德”“周公作立政”“周公作無逸”。六十三序者，若汩作、九共九篇、槀飫十一篇共序，其咸乂四篇同序，其大禹謨、皐陶謨、益稷、夏社、疑至、臣扈、伊訓、肆命、徂后、太甲三篇、盤庚三篇、說命三篇、泰誓三篇、康誥、酒誥、梓材二十四篇，皆三篇同序，其帝告、釐沃、汝鳩、汝方、伊陟、原命、髙宗肜日、髙宗之訓八篇，皆共卷，𩔖同，故同序。同序而別篇者，三十三篇，通明居、無逸等四篇，爲三十七篇，加六十三，即百篇也。序者，以序别行，辭爲形勢。言昔日在於帝號堯之時也。此堯身智無不知，聦也；神無不見，明也。以此聦明之神智，定可以經緯天地，即“文”也。又神智之運，深敏於機謀，即“思”也。聦明文思，即其聖性，行之於外，無不備知，故此德充滿，居止於天下而逺著。德旣如此，政化有成，天道沖盈，功成者退，以此故將遜遁避於帝位，以禪其有聖德之虞舜。史序其事，而作堯典之篇。言“昔在”者，鄭𤣥云：“書以堯爲始，獨云‘昔在’，使若無先之典然也。”詩云：“自古在昔。”言“在昔”者，自下本上之辭；言“昔在”者，從上自下爲稱，故曰“使”。“若無先之”者，據代有先之，而書無所先，故云“昔”也。言“帝”者，天之一名，所以名帝。帝者，諦也，言天蕩然無心，忘於物我，言公平通逺，舉事審諦，故謂之“帝”也。五帝道同於此，亦能審諦，故取其名。若然，聖人皆能同天，故曰“大人”。大人者，與天地合其德，即三王亦大人，不得稱帝者，以三王雖實聖人，内德同天，而外隨時運，不得盡其聖用，逐迹爲名，故謂之爲王。禮運曰：“大道之行，天下爲公”，即帝也。“大道旣隱，各親其親”，即王也。則聖德無大於天，三皇優於帝，豈過乎天哉？然則三皇亦不能過天，但遂同天之名以爲優劣。五帝有爲而同天，三皇無爲而同天，立名以爲優劣耳。但有爲無爲，亦逐多少以爲分，三王亦順帝之則而不盡，故不得名“帝”。然天之與“帝”，義爲一也。人主可得稱“帝”，不可得稱“天”者，以天隨體而立名，人主不可同天之體也。無由稱天者，以天德立號，王者可以同其德焉，所以可稱於“帝”，故繼天則謂之“天子”，其號謂之“帝”，不得云“帝子”也。言“堯”者，孔無明解。案下傳云：“虞，氏；舜，名。”然“堯”“舜”相配爲義，旣“舜”爲名，則“堯”亦名也。以此而言，禹、湯亦名，於下都無所解。而放勲、重華、文命注隨其事而解其文以爲義，不爲堯、舜及禹之名。據此，似堯、舜及禹與湯相𩔖，名則俱名，不應殊異。案鄭於下亦云“虞，氏；舜，名”，與孔傳不殊。及鄭注中𠋫云“重華，舜名”。則舜不得有二名。鄭注禮記云“舜之言充”，是以舜爲號謚之名，則下注云“舜，名，亦號謚之名”也。推此，則孔君亦然。何以知之？旣湯𩔖堯、舜，當爲名，而孔注論語“曰予小子履”，云“履是殷湯名”，是湯名履，而湯非名也。又此不云堯、舜是名，則堯及舜、禹非名，於是明矣。旣非名，而放勲、重華、文命蓋以爲三王之名，同於鄭𤣥矣。鄭知名者，以帝繫云“禹名文命”，以上𩔖之，亦名。若然，名本題情記意，必有義者，蓋運命相符，名與運接，所以異於凡平。或說以其有義，皆以爲字。古代尚質，若名之不顯，何以著字？必不獲已，以爲非名非字可也。譙周以“堯”爲號，皇甫謐以放勲、重華、文命爲名。案謚法：“翼善傳聖曰堯，仁義盛明曰舜。”是“堯”“舜”謚也。故馬融亦云謚也。又曰：“淵源流通曰禹，雲行雨施曰湯。”則“禹”“湯”亦是謚法。而馬融云“禹”“湯”不在謚法，故疑之。將由謚法或本不同，故有致異。亦可本無“禹”“湯”爲謚，後來所加，故或本曰“除虐去殘曰湯”，是以異也。檀弓曰：“死謚，周道也。”周書謚法，周公所作，而得有堯、舜、禹、湯者，以周法死後乃追，故謂之爲謚。謚者，累也，累其行而號也。隨其行以名之，則死謚猶生號。因上丗之生號，陳之爲死謚，明上代生死同稱。上丗質，非至善至惡，無號，故與周異。以此“堯”“舜”或云號，或云謚也。若然，湯名履而王𠋫，丗本“湯名天乙”者，安國意蓋以湯受命之王，依殷法以乙日生，名天乙，至將爲王，又改名爲履，故二名也。亦可。安國不信丗本，無天乙之名，皇甫謐巧欲傳㑹，云：“以乙日生，故名履，字天乙。”又云“祖乙亦云乙日生，復名乙”。引易緯“孔子所謂天之錫命，故可同名”。旣以天乙爲字，何云同名乎？斯又妄矣。號之曰堯者，釋名以爲“其尊髙堯堯然，物莫之先，故謂之堯也”。謚法云：“翼善傳聖曰堯。”堯者，以天下之生善，因善欲禪之，故二八顯𦫵，所謂爲翼。能傳位於聖人，天下爲公，此所以出衆而髙也。言“聦明”者，據人近驗，則聽逺爲聦，見微爲明，若離婁之視明也，師曠之聽聦也。以耳目之聞見，喻聖人之智惠，兼知天下之事，故在於聞見而已，故以“聦明”言之。智之所用，用於天地，經緯天地謂之“文”，故以聦明之用爲文。須當其理，故又云思而㑹理也。經云“欽明”，此爲聦明者，彼方陳行事，故美其敬；此序其聖性，故稱其“聦”，隨事而變文。下舜典直云“堯聞之聦明”，不云“文思”者，此將言堯用，故云“文思”，彼要云舜德，故直云“聦明”，亦自此而可知也。言“光宅”者，經傳云“光，充也”，不訓“宅”者，可知也。不於此訓光者，從經爲正也。下“將遜于位”，傳云“遜，遁”者，以經無“遜”字，故在序訓之。",
                    "zhushu": "",
                    "type": 2
                },
                {
                    "paragraph": "傳“言聖德之逺著”",
                    "zhushu": "",
                    "type": 2
                },
                {
                    "paragraph": "正義曰：“聖德”解“聦明文思”，“逺著”解“光宅天下”。",
                    "zhushu": "",
                    "type": 2
                },
                {
                    "paragraph": "傳“老使”至“禪之”",
                    "zhushu": "",
                    "type": 2
                },
                {
                    "paragraph": "正義曰：“老使攝”者，解“將遜于位”。云“遂禪之”者，解“讓于虞舜”也。以已年老，故遜之使攝之。後功成而禪，“禪”即讓也。言“攝”者，“納於大麓”是也。“禪”者，“汝陟帝位”是也。雖舜受而攝之，而堯以爲禪，或云“汝陟帝位”爲攝，因即直言爲讓，故云“遂”也。鄭𤣥云“堯尊如故，舜攝其事”是也。",
                    "zhushu": "",
                    "type": 2
                },
                {
                    "paragraph": "堯典",
                    "zhushu": "",
                    "type": 2
                },
                {
                    "paragraph": "正義曰：序已云“作堯典”，而重言此者，此是經之篇目，不可因序有名，略其舊題，故諸篇皆重言本目，而就目解之。稱“典”者，以道可百代常行，若堯、舜禪讓聖賢，禹、湯傳授子孫，即是堯、舜之道不可常行，但惟德是與，非賢不授。授賢之事，道可常行，但後王德劣，不能及古耳。然“經”之與“典”，俱訓爲常，名“典”不名“經”者，以“經”是揔名，包殷、周以上，皆可爲後代常法，故以“經”爲名。“典”者，經中之別，特指堯、舜之德，於常行之内，道最爲優，故名“典”不名“經”也。其太宰六典及司𡨥三典者，自由當代常行，與此别矣。",
                    "zhushu": "",
                    "type": 2
                },
                {
                    "paragraph": "“曰若”至“上下”",
                    "zhushu": "",
                    "type": 2
                },
                {
                    "paragraph": "正義曰：史將述堯之美，故爲題目之辭曰：“能順考校古道而行之者，是帝堯也。”又申其順考古道之事曰：“此帝堯能放效上丗之功，而施其敎化，心意恒敬，智惠甚明，發舉則有文謀，思慮則能通敏，以此四德安天下之當安者。在於已身則有此四徳，其於外接物，又能信實、恭、勤、善能、謙讓。恭則人不敢侮，讓則人莫與爭，由此爲下所服，名譽著聞，聖德美名充滿被溢於四方之外，又至于上天下地。言其日月所照，霜露所墜，莫不聞其聲名，被其恩澤。”此即稽古之事也。",
                    "zhushu": "",
                    "type": 2
                },
                {
                    "paragraph": "傳“若順”至“帝堯”",
                    "zhushu": "",
                    "type": 2
                },
                {
                    "paragraph": "正義曰：“若，順”，釋言文。詩稱“考卜惟王”，洪範考卜之事謂之“稽疑”，是“稽”爲考，經傳常訓也。爾雅一訓一也，孔所以約文，故數字俱訓，其末以“一也”結之。又已經訓者，後傳多不重訓，顯見可知，則徑言其義，皆務在省文故也。言“順考古道”者，古人之道，非無得失，施之當時，又有可否，考其事之是非，知其冝於今丗，乃順而行之。言其行可否，順是不順非也。“考古”者，自已之前無逺近之限，但事有可取，皆考而順之。今古旣異時，政必殊古，事雖不得盡行，又不可頓除古法，故說命曰：“事不師古，以克永丗，匪說攸聞。”是後丗爲治，當師古法，雖則聖人，必須順古，若空欲追逺，不知考擇，居今行古，更致禍災。若宋襄慕義，師敗身傷；徐偃行仁，國亡家滅，斯乃不考之失，故美其能順考也。鄭𤣥信緯，訓“稽”爲同，訓“古”爲天，言“能順天而行之，與之同功”。論語稱惟堯則天，詩美文王“順帝之則”，然則聖人之道，莫不同天合德，豈待同天之語然後得同之哉！書爲丗敎，當因之人事，以人繫天，於義無取。且“古”之爲天，經無此訓，髙貴郷公皆以鄭爲長，非篤論也。",
                    "zhushu": "",
                    "type": 2
                },
                {
                    "paragraph": "傳“勲功”至“安者”",
                    "zhushu": "",
                    "type": 2
                },
                {
                    "paragraph": "正義曰：“勲，功”“欽，敬”，釋詁文。此經述上稽古之事，放效上丗之功，即是考於古道也。經言“放勲”，放其功而已。傳兼言“化”者，據其勲業謂之功，指其敎人則爲化，功之與化，所從言之異耳。鄭𤣥云：“敬事節用謂之欽，照臨四方謂之明，經緯天地謂之文，慮深通敏謂之思。”孔無明說，當與之同。四者皆在身之德，故謂之“四德”。凡是臣人，王者，皆須安之，故廣言“安天下之當安者”。所安者，則下文“九族”“百姓”“萬邦”是也。其“敬”“明”“文”“思”爲此次者，顧氏云：“隨便而言，無義例也。”知者，此先“聦”後“明”，舜典云“明四目，達四聦”，先“明”後“聦”，故知無例也。今考舜典云“濬哲文明”，又先“文”後“明”，與此不𩔖，知顧氏爲得也。",
                    "zhushu": "",
                    "type": 2
                },
                {
                    "paragraph": "傳“允信”至“天地”",
                    "zhushu": "",
                    "type": 2
                },
                {
                    "paragraph": "正義曰：“允，信”“格，至”，釋詁文。“克，能”“光，充”，釋言文。在身爲德，施之曰行。鄭𤣥云：“不澥於位曰恭，推賢尚善曰讓。”“恭”“讓”是施行之名，上言堯德，此言堯行，故傳以文次言之。言堯旣有敬、明、文、思之四德，又信、實、恭、勤、善、能、推、讓，下人愛其恭讓，傳其德音，故其名逺聞，旁行則充溢四方，上下則至于天地。持身能恭，與人能讓，自已及物，故先“恭”後“讓”。恭言“信”，讓言“克”，交互其文耳，皆言信實能爲也。傳以“溢”解“被”，言其饒多盈溢，故被及之也。表裏、内外，相對之言，故以“表”爲外。向下向上，至有所限，旁行四方，無復限極，故四表言“被”，上下言“至”。“四外”者，以其無限。自内言之，言其至於逺處，正謂四方之外畔者，當如爾雅所謂“四海、四荒”之地也。先“四表”後“上下”者，人之聲名，冝先及於人，後被四表，是人先知之，故先言“至人”，後言“至于上下”。言“至於天地”，喻其聲聞逺耳。禮運稱聖人爲政，能使天降膏露，地出醴泉，是名聞逺達，使天地効靈，是亦格于上下之事。",
                    "zhushu": "",
                    "type": 2
                },
                {
                    "paragraph": "“克明”至“時雍”",
                    "zhushu": "",
                    "type": 2
                },
                {
                    "paragraph": "正義曰：言堯能名聞廣逺，由其委任賢哲，故復陳之。言堯之爲君也，能尊明俊德之士，使之助已施化。以此賢臣之化，先令親其九族之親，九族蒙化，已親睦矣。又使之和協顯明於百官之族姓，百姓蒙化，皆有禮儀，昭然而明顯矣，又使之合㑹調和天下之萬國。其萬國之衆人於是變化從上，是以風俗大和。能使九族敦睦，百姓顯明，萬邦和睦，是“安天下之當安者”也。",
                    "zhushu": "",
                    "type": 2
                },
                {
                    "paragraph": "傳“能明”至“之親”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“俊德，賢才兼人者。”然則“俊德”謂有德，又能明俊德之士者，謂命爲大官，賜之厚禄，用其才智，使之髙顯也。以其有德，故任用之。以此賢臣之化，親睦髙祖、𤣥孫之親。上至髙祖，下及𤣥孫，是爲“九族”。同出髙、曽，皆當親之，故言“之親”也。禮記喪服小記云：“親親以三爲五，以五爲九。”又異義：夏侯、歐陽等以爲，九族者，父族四，母族三，妻族二，皆據“異姓有服”。鄭𤣥駁云：“異姓之服不過緦麻，言不廢昬。又昬禮請期云‘惟是三族之不虞’。恐其廢昬，明非外族也。”是鄭與孔同。“九族”謂帝之九族，“百姓”謂百官族姓，“萬邦”謂天下衆民。自内及外，從髙至卑，以爲逺近之次也。知“九族”非民之九族者，以先親九族，次及百姓，百姓是羣臣弟子，不冝越百姓而先下民。若是民之九族，則“九族旣睦”，民已和矣，下句不當復言“協和萬邦”，以此知帝之九族也。堯不自親九族，而待臣使之親者，此言用臣法耳。豈有聖人在上，䟽其骨肉者乎？若以堯自能親，不待臣化，則化萬邦百姓，堯豈不能化之，而待臣化之也？且言“親九族”者，非徒使帝親之，亦使臣親之，帝亦令其自相親愛，故須臣子之化也。",
                    "zhushu": "",
                    "type": 2
                },
                {
                    "paragraph": "傳“旣已”至“章明”",
                    "zhushu": "",
                    "type": 2
                },
                {
                    "paragraph": "正義曰：“旣”“已”義同，故訓“旣”爲已。經傳之言“百姓”，或指天下百姓，此下句乃有“黎民”，故知“百姓”即百官也，百官謂之“百姓”者。隱八年左傳云：“天子建德，因生以賜姓。”謂建立有德以爲公卿，因其所生之地而賜之，以爲其姓，令其收斂族親，自爲宗主。明王者任賢不任親，故以“百姓”言之。周官篇云：“唐、虞稽古，建官惟百。”大禹謨云：“率百官若帝之初。”是唐、虞之丗，經文皆稱“百官”。而禮記明堂位云：“有虞氏之官五十。”後丗所記，不合經也。“平章”與“百姓共文”非九族之事，傳以此經之事文勢相因，先化九族，乃化百官，故云“化九族而平和章明”。謂九族與百官皆須導之以德義，平理之，使之協和；敎之以禮法，章顯之，使之明著。",
                    "zhushu": "",
                    "type": 2
                },
                {
                    "paragraph": "傳“昭亦”至“大和”",
                    "zhushu": "",
                    "type": 2
                },
                {
                    "paragraph": "正義曰：釋詁以“昭”爲光，光、明義同，經已有“明”，故云“昭亦明也”。釋詁以“協”爲和，和、合義同，故訓“協”爲合也。“黎，衆”“時，是”，釋詁文。“雍，和”，釋訓文。堯民之變，明其變惡從善。人之所和，惟風俗耳，故知“謂天下衆人皆變化化上，是以風俗大和”，人俗大和，即是太平之事也。此經三事相𩔖，古史交互立文，以“親”言“旣睦”，“平章”言“昭明”，“協和”言“時雍”。“睦”即“親”也，“章”即“明”也，“雍”即“和”也，各自變文，以𩔖相對。平九族使之親，平百姓使之明，正謂使從順禮義，恩情和今，故於“萬邦”變言“協和”，明“以親九族”“平章百姓”亦是協和之也。但九族冝相親睦，百姓冝明禮義，萬邦冝盡和協，各因所冝爲文，其實相通也。民言“於變”，謂從上化，則“九族旣睦，百姓昭明”，亦是變上，故得“睦”得明也。",
                    "zhushu": "",
                    "type": 2
                },
                {
                    "paragraph": "“乃命”至“咸熈”",
                    "zhushu": "",
                    "type": 2
                },
                {
                    "paragraph": "正義曰：上言能明俊德，又述能明之事。堯之聖德美政，如上所陳，但聖不必獨理，必須賢輔。堯以須臣之故，乃命有俊明之人羲氏、和氏，敬順昊天之命，曆此法象。其日之甲乙，月之大小，昬明遞中之星，日月所會之辰，定其所行之數，以爲一歳之曆。乃依此曆，敬授下人以天時之早晚，其揔爲一歳之曆，其分有四時之異。旣舉揔目，更別序之。堯於羲、和之内，乃分别命其羲氏而字仲者，令居治東方嵎夷之地也。日所出處，名曰暘明之谷，於此處所主之職，使羲仲主治之。旣主東方之事，而日出於東方，令此羲仲恭敬導引將出之日，平均次序東方耕作之事，使彼下民務勤種植。於日晝夜中分，刻漏正等，天星朱鳥，南方七宿，合昬畢見，以此天之時𠋫，調正仲春之氣節。此時農事已起，不居室内，其時之民，冝分析適野，老弱居室，丁壯就功。於時鳥獸皆孕胎卵，孳尾匹合。又就所分羲氏之内，重命其羲氏而字叔者，使之居治南方之職。又於天分南方與東交，立夏以至立秋時之事，皆主之，均平次序南方化育之事，敬行其敎，以致其功。於日正長，晝漏最多，天星大火，東方七宿，合昬畢見，以此天時之𠋫，調正仲夏之氣節。於時苗稼以殖，農事尤煩，其時之民，老弱因共，丁壯就在田野。於時鳥獸羽毛希少，變改寒時。又分命和氏而字仲者，居治西方日所入處，名曰昧𡨋之谷，於此處所主之職，使和仲主治之。旣主西方之事，而日入在於西方，令此和仲恭敬從送旣入之日，平均次序西方成物之事，使彼下民務勤收斂。於晝夜中分，漏刻正等，天星之虛，北方七宿，合昬畢見，以此天時之𠋫，調正仲秋之氣節。於時禾苗秀實，農事末閑，其時之民，與夏齊平，盡在田野。於時鳥獸毛羽更生，已稍整治，又重命和氏而字叔者，令居治北方，名曰幽都之地，於此處所主之職，使和叔主治之，平均視察北方歳改之事。於日正短，𦘕漏最少，天星之昴，西方七宿，合昬畢見，以此天時之𠋫，調正仲冬之氣節。於時禾稼已入，農事閑暇。其時之人，皆處深隩之室，鳥獸皆生䎡毳細毛，以自温煖。此是羲和敬天授人之實事也。羲和所掌如是，故帝堯乃述而歎之曰：“咨嗟！汝羲仲、羲叔與和仲、和叔，一朞之閒，三百有六旬有六日，分爲十二月，則餘日不盡，令氣朔參差。若以閏月補闕，令氣朔得正，定四時之氣節，成一歲之曆象，是汝之美可歎也。又以此歳曆告時授事，信能和治百官，使之衆功皆廣也。歎美羲、和能敬天之節，衆功皆廣，則是風俗大和。”",
                    "zhushu": "",
                    "type": 2
                },
                {
                    "paragraph": "傳“重黎”至“序之”",
                    "zhushu": "",
                    "type": 2
                },
                {
                    "paragraph": "正義曰：楚語云：“少昊氏之衰，九黎亂德，人神雜擾，不可方物。顓頊受之，乃命南正重司天以屬神，火正黎司地以屬民，使復舊常，無相侵瀆。其後三苗復九黎之惡，堯復育重、黎之後，不忘舊者，使復典之，以至于夏、商。”據此文，則自堯及商無他姓也。堯育重、黎之後，是此羲、和可知。是“羲和爲重黎之後，丗掌天地之官”文所出也。吕刑先“重”後“黎”，此文先“羲”後“和”，揚子法言云：“羲近重，和近黎。”是“羲”承“重”而“和”承“黎”矣。吕刑稱“乃命重、黎”，與此“命羲、和”爲一事也。故吕刑傳云：“重即羲也，黎即和也。”羲和雖別爲氏族，而出自重黎，故吕刑以“重黎”言之。鄭語云：“爲髙辛氏火正，則髙辛亦命重黎。”故鄭𤣥於此注云：“髙辛氏丗，命重爲南正，司天，黎爲火正，司地。”據“丗掌”之文，用楚語爲說也。楚丗家云：“重黎爲帝嚳火正，能光融天下。帝嚳命日祝融。共工氏作亂，帝嚳使重黎誅之而不盡。帝乃以庚寅日誅重黎，而以其弟吴回爲重黎，復居火正，爲祝融。”案昭二十九年左傳稱少昊氏有子曰重，顓頊氏有子曰黎，則重、黎二人，各出一帝。而史記并以重黎爲楚國之祖，吴回爲重黎，以重黎爲官號，此乃史記之謬。故束晳譏馬遷并兩人以爲一，謂此是也。左傳稱重爲句芒，黎爲祝融，不言何帝使爲此官。但黎是顓頊之子，其爲祝融，必在顓頊之丗。重雖少昊之胤，而與黎同命，明使重爲句芒，亦是顓頊時也。祝融火官，可得稱爲火正，句芒木官，不應號爲南正。且木不主天，火不主地，而外傳稱顓頊命南正司天，火正司地者，蓋使木官兼掌天，火官兼掌地。南爲陽位，故掌天，謂之南正；黎稱本官，故掌地，猶爲火正。鄭荅趙商云：“先師以來，皆云火掌爲地，當云黎爲北正。”孔無明說，未必然也。昭十七年左傳，郯子稱少昊氏以鳥名官，自顓頊已來，乃命以民事。句芒、祝融皆以人事名官，明此當顓頊之時也。傳言少昊氏有四叔，當爲後代子孫，非親子也。何則？傳稱共工氏有子曰句龍，共工氏在顓頊之前，多歷年代，豈復共工氏親子至顓頊時乎？明知少昊四叔，亦非親子。髙辛所命重黎，或是重黎子孫，未必一人能歷二代。又髙辛前命後誅，當是異人，何有罪而誅，不容列在祀典？明是重黎之後，丗以重黎爲號，所誅重黎，是有功重黎之子孫也。吕刑說羲和之事，猶尚謂之“重黎”，況彼尚近重黎，何故不得稱之？以此知異丗重、黎，號同人別。顓頊命重司天，黎司地，羲氏掌天，和氏掌地，其實重、黎、羲、和通掌之也。此云“乃命羲、和，欽若昊天”，是羲、和二氏共掌天地之事。以乾坤相配，天地相成，運立施化者天，資生成物者地。天之功成，其見在地。故下言“日中星鳥”之𩔖，是天事也；“平秩東作”之𩔖，是地事也。各分掌其時，非別職矣。案楚語云：“重司天以屬神，黎司地以屬人。”天地旣別，人神又殊，而云通掌之者，外傳之文說吕刑之義，以爲少昊之衰，天地相通，人神雜擾，顓頊乃命重、黎分而異之，以解“絶地天通”之言，故云各有所掌。天地相通，人神雜擾，見其能離絶天地，變異人神耳，非即別掌之。下文别序所掌，則羲主春夏，和主秋冬，俱掌天時，明其共職。彼又言至于夏、商，丗掌天地。胤征云：“羲、和湎淫，廢時亂日，不知日食，羲、和同罪。”明其丗掌天地，共職可知。顓頊命掌天地，惟重、黎二人，堯命羲、和，則仲、叔四人者，以羲、和二氏賢者旣多，且後代稍文，故分掌其職事。四人各職一時，兼職方岳，以有四岳，故用四人。顓頊之命重、黎惟司天地，主岳以否，不可得知。設令亦主方岳，蓋重、黎二人分主東西也。馬融、鄭𤣥皆以此“命、羲、和”者，“命”爲天地之官。下云“分命”“申命”，爲四時之職。天地之與四時，於周則冢宰、司徒之屬，六卿是也。孔言“此舉其目，下別序之”，則惟命四人，無六官也。下傳云：“四岳，即羲和四子。”舜典傳稱禹、益六人，新命有職，與四岳十二牧，凡爲二十二人。然新命之六人，禹命爲百揆，契作司徒，伯夷爲秩宗，皐陶爲士，垂作共工，亦禹、契之輩，即是卿官。卿官之外，別有四岳，四岳非卿官也。孔意以羲和非是卿官，別掌天地，但天地行於四時，四時位在四方，平秩四時之人，因主方岳之事，猶自別有卿官，分掌諸職。左傳稱少昊氏以鳥名官，五鳩氏即周丗之卿官也。五鳩之外，别有鳳鳥氏，曆正也，班在五鳩之上。是上代以來，皆重曆數，故知堯於卿官之外，别命羲、和掌天地也。於時羲、和似尊於諸卿，後丗以來，稍益卑賤。周禮太史“掌正歳年以序事”，即古羲、和之任也。桓十七年左傳云“日官居卿以厎日”，猶尚尊其所掌。周之卿官，明是堯時重之，故特言“乃命羲和”。此“乃命羲和”重述“克明俊德”之事，得致雍和所由。已上論堯聖性，此說堯之任賢。據堯身而言用臣，故云“乃命”，非“時雍”之後，方始命之。使敬順昊天。“昊，大”者，混元之氣，昊然廣大，故謂之“昊天”也。釋天云：“春爲蒼天，夏爲昊天，秋爲旻天，冬爲上天。”毛詩傳云：“尊而君之，則稱皇天。元氣廣大，則稱昊天。仁覆閔下，則稱旻天。自上降監，則稱上天。據逺視之蒼蒼然，則稱蒼天。”爾雅四時異名，詩傳即隨事立稱。鄭𤣥讀爾雅云：“春爲昊天，夏爲蒼天。”故駁異義云：“春氣博施，故以廣大言之；夏氣髙明，故以逺言之；秋氣或生或殺，故以閔下言之；冬氣閉藏而淸察，故以監下言之。皇天者，尊而號之也。”六籍之中，諸稱“天”者，以情所求言之耳，非必於其時稱之。然此言堯敬大四天，故以“廣大”言之。“星，四方中星”者，二十八宿布在四方，隨天轉運，更互在南方，𣫭月各有中者。月令𣫭月昬旦，惟舉一星之中，若使𣫭日視之，即諸宿毎日昬旦莫不常中，中則人皆見之，故以“中星”表宿。“四方中星”，揔謂二十八宿也。或以書傳云：“主春者張，昬中，可以種穀。主夏者火，昬中，可以種黍。主秋者虛，昬中，可以種麥。主冬者昴，昬中，可以收斂。”，皆云上告天子，下賦臣人。天子南面而視四方星之中，知人緩急，故曰“敬授人時”，謂此“四方中星”，如書傳之說。孔於“虚”“昴”諸星本無取中之事，用書傳爲孔說，非其旨矣。“辰，日月所㑹”者，昭七年左傳士文伯對晉侯之辭也。日行遲，月行疾，𣫭月之朔，月行及日而與之會，其必在宿，分二十八宿，是“日月所㑹”之處。辰，時也。集㑹有時，故謂之辰。“日月所㑹”與“四方中星”，俱是二十八宿，舉其人目所見，以“星”言之；論其日月所會，以“辰”言之，其實一物，故“星辰共文”。益稷稱“古人之象，日月星辰，共爲一象，由其實同故也。日月與星，天之三光，四時變化，以此爲政，故“命羲和”，令以筭術椎歩，累歷其所行，法象其所在，具有分數節𠋫，參差不等，敬記此天時，以爲曆而授人。此言“星辰共”爲一物，周禮大宗伯云：“實柴祀日月星辰。”鄭𤣥云：“星謂五緯，辰謂日月所㑹十二次者。”以“星辰”爲二者，五緯與二十八宿俱是天星，天之神祇，禮無不祭，故鄭𤣥隨事而分之。以此敬授人時，無取五緯之義，故鄭𤣥於此注亦以星辰爲一，觀文爲說也。然則五星與日月皆别行，不與二十八宿同爲不動也。",
                    "zhushu": "",
                    "type": 2
                },
                {
                    "paragraph": "傳“宅居”至“之官”",
                    "zhushu": "",
                    "type": 2
                },
                {
                    "paragraph": "正義曰：“宅，居”，釋言文。禹貢靑州云：“嵎夷旣略。”靑州在東，界外之畔爲表，故云“東表之地稱嵎夷”也。隂陽相對，隂闇而陽明也，故以“暘”爲明。谷無隂陽之異，以日出於谷而天丁皆明，故謂日出之處爲“暘谷”。冬南夏北，不常厥處，但日由空道，似行自谷，故以“谷”言之，非實有深谷而日從谷之出也。據日所出謂之“暘谷”，指其地名即稱“嵎夷”，故云“暘谷、嵎夷一也”。又解“居”者，居其官，不居其地，故云“羲仲居治東方之官”。此言“分命”者，上云“乃命羲、和”，揔舉其目，就乃命之内分其職掌，使羲主春夏，和主秋冬，分一歳而別掌之，故言“分命”。就羲、和之内又重分之，故於夏變言“申命”。旣命仲而復命叔，是其重命之也。所命無伯、季者，蓋時無伯、季，或有而不賢，則外傳稱“堯育重、黎之後，不忘舊者，使復典之”，明仲、叔能守舊業，故命之也。此羲和掌序天地，兼知人事，因主四時而分主四方，故舉東表之地，以明所舉之域。地東舉嵎夷之名，明分三方皆冝有地名，此爲其始，故特詳舉其文。羲仲居治東方之官，居在帝都而遥統領之。王肅云：“皆居京師而統之，亦有時述職。”是其事也。以春位在東，因治於東方，其實本主四方春政，故於“和仲”之下云“此居治西方之官，掌秋天之政”，明此掌春天之政。孔以經事詳，故就下文而互發之。",
                    "zhushu": "",
                    "type": 2
                },
                {
                    "paragraph": "傳“寅敬”至“務農”",
                    "zhushu": "",
                    "type": 2
                },
                {
                    "paragraph": "正義曰：“寅，敬”，釋詁文。賔者主行導引，故“賔”爲導也。釋詁以“祑”爲常，常即次第有序，故“秩”爲序也。一歳之事，在東則耕作，在南則化育，在西則成熟，在北則改易，故以方名配歳事爲文，言順天時氣，以勸課人務也。春則生物，秋則成物。日之出也，物始生長，人當順其生長，致力耕耘。日之入也，物皆成熟，人當順其成熟，致力收斂。東方之官，當恭敬導引日出，平秩東作之事，使人耕耘。西方之官，當恭敬從送日入，平秩西成之事，使人收斂。日之出入，自是其常，但由日出入，故物有生成。雖氣能生物，而非人不就。勤於耕稼，是導引之。勤於收藏，是從送之。冬夏之文，無此𩔖者，南北二方，非日所出入，“平秩南訛”，亦是“導日”之事。“平在朔易”，亦是送日之事。依此春秋而共爲賔餞，故冬夏二時無此一句。勸課下民，皆使致力，是敬導之。平均次序，即是授人。田里各有疆埸，是“平均之“也。耕種收斂，使不失其次序。王者以農爲重，經主於農事，“寅賔出日”爲“平秩”設文，故并解之也。言“敬導出日”者，正謂平秩次序東作之事，以務農也。鄭以“作”爲生，計秋言西成，春冝言“東生”，但四時之功，皆須作力，不可不言“力作”，直說生成，明此以歳事初起，特言“東作”，以見四時亦當力作，故孔以耕作解之。鄭𤣥云：“寅賔出日謂春分朝日，又以寅餞納日謂秋分夕日也。”",
                    "zhushu": "",
                    "type": 2
                },
                {
                    "paragraph": "傳“日中”至“可知”",
                    "zhushu": "",
                    "type": 2
                },
                {
                    "paragraph": "正義曰：其仲春、仲秋、冬至、夏至，馬融云：“古制刻漏，晝夜百刻，晝長六十刻，夜短四十刻。晝短四十刻，夜長六十刻。晝中五十刻，夜亦五十刻。”融之此言，據日出見爲說。天之晝夜，以日出入爲分，人之晝夜，以昬明爲限。日未出前二刻半爲明，日入後二刻半爲昬，損夜五刻以裨於晝，則晝多於夜，復校五刻。古今曆術與太史所𠋫，皆云：“夏至之晝六十五刻，夜三十五刻。冬至之晝四十五刻，夜五十五刻。春分、秋分之晝五十五刻，夜四十五刻。”此其不易之法也。然今太史細𠋫之法，則校常法半刻也。從春分至于夏至，晝漸長，增九刻半。夏至至于秋分，所減亦如之。從秋分至于冬至，晝漸短，減十刻半。從冬至至于春分，其增亦如之。又於𣫭氣之閒，增減刻數，有多有少，不可通而爲率。漢初未能審知，率九日増減一刻。和帝時，待詔霍融始請改之。鄭注書緯考靈曜仍云“九日增減一刻”，猶尚未覺誤也。鄭注此云：“日長者，日見之漏五十五刻；日短者，日見之漏四十五刻。”與曆不同。故王肅難云：“知日見之漏減晝漏五刻，不意馬融爲傳已減之矣。因馬融所減而又減之，故日長爲五十五刻。因以冬至反之，取其夏至夜刻，以爲冬至晝短，此其所以誤耳。”“鳥，南方朱鳥七宿”者，在天成象，星作鳥形。曲禮說“軍陳象天之行，前朱雀，後𤣥武，左靑龍，右白虎”。“雀”即鳥也。“武”謂龜甲捍禦，故變文“𤣥武”焉。是天星有龍、虎、鳥、龜之形也。四方皆有七宿，各成一形。東方成龍形，西方成虎形，皆南首而北尾；南方成鳥形，北方成龜形，皆西首而東尾。以南方之宿象鳥，故言鳥謂朱鳥七宿也。此經舉宿，爲文不𩔖。春言“星鳥”，揔舉七宿；夏言“星火”，獨指房、心，虚、昴，惟舉一宿。文不同者，互相通也。釋言以“殷”爲中，中、正義同，故“殷”爲正也。此經冬、夏言“正”，春、秋言“殷”者，其義同。春分之昬，觀鳥星畢見，以正仲春之氣節。計仲春日在奎、婁而入於酉地，則初昬之時，井、鬼在午，柳、星、張在巳，軫、翼在辰，是朱鳥七宿皆得見也。春有三月，此經直云“仲春”，故傳辨之云：旣正仲春，轉以推季、孟之月，則事亦可知也。天道左旋，日體右行，故星見之方與四時相逆。春則南方見，夏則東方見，秋則北方見，冬則西方見，此則勢自當然。而書緯爲文生說，言“春夏相與交，秋冬相與互，謂之母成子，子助母”，斯假妄之談耳。馬融、鄭𤣥以爲星鳥、星火，謂正在南方，春分之昬七星中，仲夏之昬心星中，秋分之昬虚星中，冬至之昬昴星中，皆舉正中之星，不爲一方盡見，此其與孔異也。至于舉仲月以統一時，亦與孔同。王肅亦以星鳥之屬爲昬中之星，其要異者，以所宅爲孟月，日中、日永爲仲月，星鳥、星火爲季月，“以殷”“以正”皆揔三時之月，讀“仲”爲“中”，言各正三月之中氣也。以馬融、鄭𤣥之言不合天象，星火之屬仲月未中，故爲𣫭時，皆歷陳三月，言“日以正仲春”，以正春之三月中氣。若正春之三月中，當言“以正春中”，不應言“以正仲春”。王氏之說，非文勢也。孔氏直取畢見，稍爲迂闊，比諸王、馬，於理最優。",
                    "zhushu": "",
                    "type": 2
                },
                {
                    "paragraph": "傳“冬寒”至“曰尾”",
                    "zhushu": "",
                    "type": 2
                },
                {
                    "paragraph": "正義曰：“厥，其”，釋言文。其人老弱在室，丁壯適野，是“老壯分析”也。“孳”字古今同耳，字訓愛也，産生爲乳，胎孕爲化，孕産必愛之，故“乳化曰孳”。鳥獸皆以尾交接，故“交接曰尾”。計當先尾後孳，隨便言之。",
                    "zhushu": "",
                    "type": 2
                },
                {
                    "paragraph": "傳“申重”至“之官”",
                    "zhushu": "",
                    "type": 2
                },
                {
                    "paragraph": "正義曰：“申，重”，釋詁文。此官旣主四時，亦主方面。經言“南交”，謂南方與東方交。傳言“夏與春交”，見其時方皆掌之。春盡之日與立夏之初，時相交也。東方之南，南方之東，位相交也。言羲叔所掌，與羲仲相交際也。四時皆舉仲月之𠋫，嫌其不統季、孟，於此言“交”，明四時皆然，故傳言“舉一隅以見之”。春上無冬，不得見其交接，至是夏與春交，故此言之。",
                    "zhushu": "",
                    "type": 2
                },
                {
                    "paragraph": "傳“訛化”至“一隅”",
                    "zhushu": "",
                    "type": 2
                },
                {
                    "paragraph": "正義曰：“訛，化”，釋言文。禾苗秀穗，化成子實，亦胎生乳化之𩔖，故“掌夏之官平序南方化育之事”，謂勸課民耘耨，使苗得秀實。“敬行其敎，以致其功”，謂敬行平秩之敎，以致化育之功。農功歳終乃畢，敬行四時皆同，於此言之，見四時皆然，故云“亦舉一隅”也。夏日農功尤急，故就此言之。",
                    "zhushu": "",
                    "type": 2
                },
                {
                    "paragraph": "傳“永長”至“可知”",
                    "zhushu": "",
                    "type": 2
                },
                {
                    "paragraph": "正義曰：“永，長”，釋詁文。夏至之日，日最長，故知謂夏至之日。計七宿，房在其中，但房、心連體，心統其名。左傳言“火中”“火見”，詩稱“七月流火”，皆指房、心爲火，故曰“火，蒼龍之中星”。特舉一星，與鳥不𩔖，故云“舉中則七星見可知”。計仲夏日在東井而入于酉地，即初昬之時，角、亢在午，氐、房、心在巳，尾、箕在辰，是東方七宿皆得見也。",
                    "zhushu": "",
                    "type": 2
                },
                {
                    "paragraph": "傳“因謂”至“革改”",
                    "zhushu": "",
                    "type": 2
                },
                {
                    "paragraph": "正義曰：春旣分析在外，今日因往就之，故言“因，謂老弱因就在田之丁壯以務農”也。鳥獸冬毛最多，春猶未脫，故至夏始毛羽希少，改易往前。“革”謂變革，故爲改也。傳之訓字，或先或後，無義例也。",
                    "zhushu": "",
                    "type": 2
                },
                {
                    "paragraph": "傳“昧𡨋”至“之政”",
                    "zhushu": "",
                    "type": 2
                },
                {
                    "paragraph": "正義曰：釋言云：“晦，𡨋也。”𡨋是暗，故“昧”爲𡨋也。“谷”者，日所行之道，日入於谷而天下皆𡨋，故謂日入之處爲“昧谷”，非實有谷而日入也。此經“春”“秋”相對，春不言東，但舉“昧谷”曰“西”，則嵎夷東可知。然則東言“嵎夷”，則西亦有地明矣。闕其文，所以互見之。傳於春言“東方之官”，不言“掌春”，夏言“掌夏之官”，不言“南方”，此言“居治西方之官，掌秋天之政”，互文，明四時皆同。",
                    "zhushu": "",
                    "type": 2
                },
                {
                    "paragraph": "傳“餞送”至“成物也”",
                    "zhushu": "",
                    "type": 2
                },
                {
                    "paragraph": "正義曰：送行飲酒謂之“餞”，故“餞”爲送也。“導”者，引前之言；“送”者，從後之稱。因其欲出，導而引之；因其欲入，從而送之。是其因事之冝而立此文也。秋位在西，於時萬物成熟，平序其秋天之政，未成則耘耨，旣熟則收斂，助天成物，以此而從送入日也。“納”“入”義同，故傳以“入”解“納”。",
                    "zhushu": "",
                    "type": 2
                },
                {
                    "paragraph": "傳“宵夜”至“三秋”",
                    "zhushu": "",
                    "type": 2
                },
                {
                    "paragraph": "正義曰：“宵，夜”，釋言文。舎人曰：“宵，陽氣消也。”三時皆言“日”，惟秋言夜，故傳辨之云：“春言日，秋言夜，互相備也。”互者，明也。明日中宵亦中，宵中日亦中，因此而推之，足知日永則宵短，日短則宵長，皆以此而備知也。“正於此時變文”者，以春之與秋，日夜皆等，春言“出日”，即以“日”言之；秋云“納日”，即以“夜”言之，亦事之冝也。北方七宿則虚爲中，故虛爲𤣥武之中星。計仲秋日在角、亢而入于酉地，初昬之時，斗、牛在午，女、虛、危在巳，室、壁在辰，舉虚中星言之，亦言七星皆以秋分之日昬時並見，以正秋之三月。",
                    "zhushu": "",
                    "type": 2
                },
                {
                    "paragraph": "傳“夷平”至“整理”",
                    "zhushu": "",
                    "type": 2
                },
                {
                    "paragraph": "正義曰：釋詁云：“夷、平，易也。”俱訓爲易，是“夷”得爲平。秋禾未熟，農事猶煩，故“老壯在田，與夏平”也。“毨”者，毛羽美悅之狀，故爲理也。夏時毛羽希少，今則毛羽復生，夏改而少，秋更生多，故言“更生整理”。",
                    "zhushu": "",
                    "type": 2
                },
                {
                    "paragraph": "傳“北稱”至“所掌”",
                    "zhushu": "",
                    "type": 2
                },
                {
                    "paragraph": "正義曰：釋訓云：“朔，北方也。”舎人曰：“朔，盡也。北方萬物盡，故言朔也。”李巡曰：“萬物盡於北方，蘇而復生，故言北方。”是“北稱朔”也。羲和主四方之官，四時皆應言“方”，於此言“方”者，即三方皆見矣。春爲歳首，故舉地名。夏與春交，故言“南交”。秋言“西”，以見嵎夷當爲東。冬言“方”，以見三時皆有方。古史要約，其文互相發見也。“幽”之與“明”，文恒相對，北旣稱“幽”，則南當稱“明”，從此可知，故於夏無文。經冬言“幽都”，夏當云“明都”，傳不言“都”者，從可知也。鄭云：“夏不言‘曰明都’，三字摩滅也。伏生所誦與壁中舊本並無此字，非摩滅也。”王肅以夏無“明都”，避敬致，然即“幽”足見明，闕文相避”。如肅之言，義可通矣。“都謂所聚”者，揔言此方是萬物所聚之處，非指都邑聚居也。“易謂歲改易於北方”者，人則三時在野，冬入隩室，物則三時生長，冬入囷倉，是人之與物皆改易也。王肅云：“改易者，謹約蓋藏，循行積聚。”引詩“嗟我婦子，曰爲改歳，入此室處”。王肅言人物皆易，孔意亦當然也。釋詁云：“在，察也。”舎人曰：“在，見物之察。”是“在”爲察義，故言“平均在察其政，以順天常”。以“在察”須與“平均”連言，不復訓“在”爲察，故舜典之傳别更訓之。三時皆言“平秩”，此獨言“平在”者，以三時乃役力田野，當次序之，冬則物皆藏入，須省察之，故異其文。秋日物成就，故傳言“助成物”。冬日蓋藏，天之常道，故言“順天常”。因明“東作”“南訛”亦是助生物，順常道也。上揔言羲、和敬順昊天，此分別仲、叔各有所掌，明此四時之節即順天之政，實恐人以敬順昊天直是曆象日月，嫌仲、叔所掌非順天之事，故重明之。",
                    "zhushu": "",
                    "type": 2
                },
                {
                    "paragraph": "傳“隩室”至“温焉”",
                    "zhushu": "",
                    "type": 2
                },
                {
                    "paragraph": "正義曰：釋宫云：“西南隅謂之隩。”孫炎云：“室中隱隩之處也。”“隩”是室内之名，故以“隩”爲室也。物生皆盡，野功咸畢，是歳改矣。以天氣改歳，故入此室處以避風寒。天氣旣至，故鳥獸皆生䎡毳細毛以自温焉。經言“氄毛”，謂附肉細毛，故以“䎡毳”解之。",
                    "zhushu": "",
                    "type": 2
                },
                {
                    "paragraph": "傳“咨嗟”至“曆象”",
                    "zhushu": "",
                    "type": 2
                },
                {
                    "paragraph": "正義曰：“咨，嗟”“曁，與”，皆釋詀文也。 “四時曰朞”，“朞”即迊也，故王肅云“朞，四時是也”。然古時眞曆遭戰國及秦而亡，漢存六曆，雖詳於五紀之論，皆秦、漢之際假託爲之，實不得正，要有梗槩之言。周天三百六十五度四分度之一，而日日行一度，則一朞三百六十五日四分日之一。今考靈曜、乾鑿度諸緯皆然。此言“三百六十六日”者，王肅云：“四分日之一，又入六日之内，舉全數以言之，故云三百六十六日也。”傳又解所以須置閏之意，皆㩀大率以言之。云：“一歳十二月，月三十日”，正三百六十日也。除小月六，又爲六日。”今經云“三百六十六日”，故云“餘十二日不成朞”。以一月不整三十日，今一年餘十二日，故未至盈滿。三歳足得一月，則置閏也。以時分於歳，故云“氣節”，謂二十四氣，時月之節。歳揔於時，故云“曆象日月星辰，敬授人時”，以相配成也。六曆諸緯與周髀皆云：“日行一度，月行十三度十九分度之七，爲𣫭月二十九日過半。日之於法，分爲日九百四十分日之四百九十九，即月有二十九日半強，爲十二月。六大之外，有日分三百四十八，是除小月無六日。又大歳三百六十六日，小歳三百五十五日，則一歳所餘無十二日。今言“十二日”者，皆以大率據整而計之，其實一歲所餘正十一日弱也。以爲十九年七閏，十九年年十一日，則二百九日，其七月四大三小，猶二百七日，況無四大乎？爲毎年十一日弱分明矣。所以弱者，以四分日之一於九百四十分，則一分爲二百三十五分，少於小月餘分三百四十八，以二百三十五減三百四十八，不盡一百一十三，是四分日之一餘矣。皆以五日爲率，其小月雖爲歳日殘分所減，猶餘一百一十三，則實餘尚無六日。就六日抽一日爲九百四十分，減其一百一十三分，不盡八百二十七分。以不抽者五日并三百六十日外之五日，爲十日，其餘九百四十分日之八百二十七，爲𣫭歲之實餘。今十九年年十日，得整日一百九十。又以十九乗八百二十七分，得一萬五千七百一十三。以日法九百四十除之，得十六日，以并一百九十日，爲二百六日，不盡六百七十三分爲日餘。今爲閏月，得七𣫭月二十九日，七月爲二百三日，又𣫭四百九十九分，以七乗之，得三千四百九十三。以日法九百四十分除之，得三日。以二百三日亦爲二百六日，不盡亦六百七十三爲日餘，亦相當矣。”所以無閏時不定，歲不成者，若以閏無三年差一月，則以正月爲二月，毎月皆差，九年差三月，即以春爲夏。若十七年差六月，即四時相反，時何由定，歲何得成乎？故須置閏以定四時。故左傳云：“履端於始，序則不愆；舉正於中，民則不惑；歸餘於終，事則不悖。”是也。先王以重閏焉。王肅云：“斗之所建，是爲中氣，日月所在，斗指兩辰之閒，無中氣，故以爲閏也。”",
                    "zhushu": "",
                    "type": 2
                },
                {
                    "paragraph": "傳“允信”至“其善”",
                    "zhushu": "",
                    "type": 2
                },
                {
                    "paragraph": "正義曰：釋訓云：“鬼之爲言歸也。”郷飲酒義云：“春之爲言蠢也。”然則釋訓之例，有以聲相近而訓其義者。“釐，治”“工，官”，皆以聲近爲訓，他皆放此𩔖也。“績，功”“咸，皆”，釋詁文。“熙，廣”，周語文。此經文義承“成歳”之下，傳以文勢次之，言定曆授事，能使衆功皆廣。“歎其善”，謂帝歎羲、和之功也。",
                    "zhushu": "",
                    "type": 2
                },
                {
                    "paragraph": "帝曰疇咨”至“弗成”",
                    "zhushu": "",
                    "type": 2
                },
                {
                    "paragraph": "正義曰：史又序堯事。堯任羲和，衆功已廣，及其末年，羣官有闕，復求賢人，欲任用之。帝曰：“誰乎？咨嗟。嗟人之難得也。有人能順此咸熈庶績之事者，我將登而用之。”有臣放齊者對帝曰：“有胤國子爵之君，其名曰朱，其人心志開達，性識明悟。”言此人可登用也。帝疑怪歎之曰：“吁。此人旣頑且嚚，又好爭訟，豈可用乎？”言不可也。史又記堯復求人，帝曰：“誰乎？咨嗟！嗟人之難得也。“有人能順我事者否乎？”言有即欲用之也。有臣驩兜者對帝曰：“嗚呼！”歎有人之大賢也。“帝臣共工之官者，此人於所在之方，能立事業，聚見其功”。言此人可用也。帝亦疑怪之曰：“吁！此人自作謀計之言，及起用行事而背違之，貌象恭敬，而心傲很，若漫天。”言此人不可用也。頻頻求人，無當帝意。於是洪水爲災，求人治之。帝曰：“咨嗟！”嗟水災之大也。呼掌岳之官而告以須人之意：“汝四岳等，今湯湯流行之水，所在方方爲害，又其勢奔突蕩蕩然，滌除在地之物，包裹髙山，乗上丘陵，浩浩盛大，勢若漫天。在下之人，其皆咨嗟，困病其水矣。有能治者，將使治之”。羣臣皆曰：“嗚呼！”歎其有人之能，惟鯀堪能治之。帝又疑怪之曰：“吁！其人心很𢨨哉！好此方直之名，命而行事，輒毀敗善𩔖。”言其不可使也。朝臣已共薦舉，四岳又復然之。岳曰：“帝若謂鯀爲不可，餘人悉皆已哉。”言不及鯀也。“惟鯀一人，試之可也。試若無功，乃黜退之”。言洪水必須速治，餘人不復及鯀，故勸帝用之。帝以羣臣固請，不得已而用之，乃告勑鯀曰：“汝往治水，當敬其事哉。”鯀治水九載，已經三考而功用不成。言帝實知人，而朝無賢臣，致使水害未除，待舜乃治。此經三言求人，未必一時之事，但歷言朝臣不賢，爲求舜張本故也。",
                    "zhushu": "",
                    "type": 2
                },
                {
                    "paragraph": "傳“疇誰”至“用之”",
                    "zhushu": "",
                    "type": 2
                },
                {
                    "paragraph": "正義曰：“疇，誰”，釋詁文。“庸”聲近“用”，故爲用也。馬融以“羲和爲卿官，堯之末年，皆以老死，庶績多闕，故求賢順四時之職，欲用以代羲和”。孔於下傳云：“四岳即上羲和之四子。”帝就羲和求賢，則所求者別代他官，不代羲氏、和氏。孔以羲和掌天地之官，正在敬順昊天，告時授事而已。其施政者乃是百官之事，非復羲和之職。但羲和告時授事，流行百官，使百官庶績咸熈。今云“咸熈庶績，順是事者”，指謂求代百官之闕，非求代羲和也。此經文承“庶績”之下，而言“順是事者”，故孔以文勢次之。此言“誰能咸熈庶績，順是事者，將登用之”，蓋求卿士用任也。計堯即位至洪水之時，六十餘年，百官有闕，皆應求代，求得賢者，則史亦不錄，不當帝意，乃始録之，爲求舜張本，故惟帝求一人，放齊以一人對之，非六十餘年止求一人也。堯以聖德在位，庶績咸熈，蓋應久矣。此繼咸熈之下，非知早晚求之，史自歷序其事，不必與治水同時也。計四岳職掌天地，當是朝臣之首，下文求治水者，帝咨四岳，此不言咨四岳者，帝求賢者，固當博訪朝臣，但史以有岳對者言咨四岳，此不言咨者，但此無岳對，故不言耳。",
                    "zhushu": "",
                    "type": 2
                },
                {
                    "paragraph": "傳“放齊”至“不可”",
                    "zhushu": "",
                    "type": 2
                },
                {
                    "paragraph": "王義曰：以放齊舉人對帝，故知臣名。爲名爲字，不可得知。傳言名者，辯此是爲臣之名號耳，未必是臣之名也。夏王仲康之時，胤侯命掌六師，顧命陳寶有胤之舞衣，故知古有胤國。胤旣是國，自然“子”爲爵，“朱”爲名也。馬融、鄭𤣥以爲帝之胤子曰朱也。求官而薦太子，太子下愚，以爲啓明，撥之人情，必不然矣。“啓”之爲開，書傳通訓，言此人心志開解而明達。“吁”者必有所嫌而爲此聲，故以爲疑怪之辭。僖二十四年左傳曰：“口不道忠信之言爲嚚。”是言不忠信爲嚚也。其人心旣頑嚚，又好爭訟，此實不可，而帝云可乎？故吁聲而反之。可乎？言不可也。唐堯聖明之主，應任賢哲，放齊聖朝之臣，當非庸品。人有善惡，無容不知。稱“嚚訟”以爲“啓明”，舉愚臣以對聖帝，何哉？將以知人不易。人不易知，密意深心，固難照察。胤子矯飾容貌，但以惑人，放齊内少鑒明，未能圎備，謂其實可任用，故承意舉之。以帝堯之聖，乃知其嚚訟之事，放齊所不知也。驩兜薦舉共工，以爲比周之惡，謂之四凶，投之逺裔。放齊舉胤子不爲凶人者，胤子雖有嚚訟之失，不至滔天之罪，放齊謂之實賢，非是苟爲阿比。驩兜則志不在公，私相朋黨；共工行背其言，心反於貌，其罪並深，俱被流放，其意異於放齊舉胤子故也。",
                    "zhushu": "",
                    "type": 2
                },
                {
                    "paragraph": "傳“采事”至“事者”",
                    "zhushu": "",
                    "type": 2
                },
                {
                    "paragraph": "正義曰：“采，事”，釋詁文。上已求順時，不得其人，故復求“順我事者”。“順時”“順事”，其義一也。史以上承“庶績”之下，故言“順時”，謂順是庶績之事。此不可復同前文，故變言“順我帝事”，其意亦如前經當求卿士之任也。“順我事”之下，亦冝有“登用”之言，上文已具，故於此略之。",
                    "zhushu": "",
                    "type": 2
                },
                {
                    "paragraph": "傳“驩兜”至“其功”",
                    "zhushu": "",
                    "type": 2
                },
                {
                    "paragraph": "正義曰：驩兜亦舉人對帝，故知臣名。“都，於”，釋詁文，“於”即“嗚”字，歎之辭也。將言共工之善，故先歎美之。舜典命垂作共工，知“共工”是官稱。鄭以爲“其人名氏未聞，先祖居此官，故以官氏也”。計稱人對帝，不應舉先世官名，孔直云“官稱”，則其人於時居此官也。時見居官，則是已被任用，復舉之者，帝求順事之人，欲置之上位，以爲大臣，所欲尊於共工，故舉之也。“鳩，聚”，釋詁文。𠊩然，見之狀，故爲見。歎共工能方方聚見其功，謂𣫭於所在之方，皆能聚集善事，以見其功，言可用也。若能共工實有見功，則是可任用之人。帝言其“庸違滔天，不可任”者，共工言是行非，貌恭心佷，取人之功以爲已功，其人非無見功，但功非已有。左傳說驩兜云：“醜𩔖惡物，是與比周，天下之人謂之渾敦。”言驩兜以共工比周，妄相薦舉，知所言見功，非其實功也。",
                    "zhushu": "",
                    "type": 2
                },
                {
                    "paragraph": "傳“靜謀”至“可用”",
                    "zhushu": "",
                    "type": 2
                },
                {
                    "paragraph": "正義曰：“靜，謀”，釋詁文。“滔”者，漫浸之名，浸必漫其上，故“滔”爲漫也。共丁險僞之人，自爲謀慮之言，皆 合於道，及起用行事而背違之，言其語是而行非也。貌象恭敬，而心傲很，其侮上陵下，若水漫天，言貌恭而心很也。行與言違，貌恭心反，乃是大佞之人，不可任用也。明君聖主，莫先於堯，求賢審官，王政所急，乃有放齊之不識是非，驩兠之朋黨惡物，共工之巧言令色，崇伯之敗善亂常。聖人之朝，不才揔萃，雖曰難之，何其甚也。此等諸人，才實中品，亦雖行有不善，未爲大惡，故能仕於聖代，致位大官。以帝尭之末，洪水爲災，欲責非常之功，非復常人所及。自非聖舜登庸，大禹致力，則滔天之害未或可平。以舜、禹之成功，見此徒之多罪，勲業旣謝，愆釁自生，爲聖所誅，其咎益大。且虞史欲盛彰舜德，歸過前人，春秋史克以宣公比堯，辭頗増甚。知此等並非下愚，未有大惡，其爲不善，惟帝所知。將言求舜，以見帝之知人耳。",
                    "zhushu": "",
                    "type": 2
                },
                {
                    "paragraph": "傳“四岳”至“稱焉”",
                    "zhushu": "",
                    "type": 2
                },
                {
                    "paragraph": "正義曰：上列羲和所掌，云宅嵎夷、朔方，言“四子居治四方，主於外事”。岳者，四方之大山，今王朝大臣皆號稱“四岳”，是與羲和所掌其事爲一，以此知“四岳”即上羲和之四子也。又解謂之岳者，以其“分掌四岳之諸侯，故稱焉”。舜典稱“巡守至于岱宗，肆覲東后”，周官說巡守之禮云“諸侯各朝於方岳之下”，是四方諸侯分屬四岳也。計堯在位六十餘年，乃命羲和，蓋應早矣。若使成人見命，至此近將百歳，故馬、鄭以爲羲和皆死。孔以爲四岳即是羲和，至今仍得在者，以羲和丗掌天地，自當父子相承，不必仲、叔之身皆悉在也。書傳雖出自伏生，其當聞諸先達。虞傳雖說舜典之四岳，尚有羲伯、和伯，是仲、叔子孫丗掌岳事也。",
                    "zhushu": "",
                    "type": 2
                },
                {
                    "paragraph": "傳“湯湯”至“為害”",
                    "zhushu": "",
                    "type": 2
                },
                {
                    "paragraph": "正義曰：湯湯，波動之状，故為𣴑貌。“洪，大”，釋詁文。刀害為割，故割為害也。言“大水方方為害”，謂其徧害四方也。",
                    "zhushu": "",
                    "type": 2
                },
                {
                    "paragraph": "傳“蕩蕩”至“漫天”",
                    "zhushu": "",
                    "type": 2
                },
                {
                    "paragraph": "正義曰：蕩蕩，廣平之貌，言水勢奔突，有所滌除，謂平地之水，除地上之物，為水漂𣴑，無所復見，蕩蕩然惟有水耳。懐，藏，包裹之義，故“懐”為包也。釋言以襄為駕，駕乘牛馬，皆車在其上，故襄為上也。“包山”謂遶其傍，“上𨹧”謂乘其上，平地巳皆蕩蕩，又復遶山上𨹧，故為盛大之勢。縂言浩浩盛大，若漫天然也。天者無上之物，漫者，加𨹧之辭，甚其盛大，故云“若漫天”也。",
                    "zhushu": "",
                    "type": 2
                },
                {
                    "paragraph": "傳“俾，使。乂，治也”",
                    "zhushu": "",
                    "type": 2
                },
                {
                    "paragraph": "正義曰：“俾，使。乂，治”，釋詁文。",
                    "zhushu": "",
                    "type": 2
                },
                {
                    "paragraph": "傳“僉皆”至“舉之”",
                    "zhushu": "",
                    "type": 2
                },
                {
                    "paragraph": "正義曰：“僉，皆”，釋詁文。周語云“有崇伯鯀”，即鯀是崇君，伯，爵，故云“鯀，崇伯之名”。帝以岳為朝臣之首，故特言四岳。其實求能治者，普問朝臣，不言岳對，而云“皆曰”，乃衆人舉之，非獨四岳，故言“朝臣舉之”。",
                    "zhushu": "",
                    "type": 2
                },
                {
                    "paragraph": "傳“凡言”至“善𩔖”",
                    "zhushu": "",
                    "type": 2
                },
                {
                    "paragraph": "正義曰：自上以来，三經求人，所舉者，帝言其惡，而辭皆稱“吁”，故知“凡言吁者，皆非帝之所當意”也。“咈”者，相乖詭之意，故為戾也。“圯，毁”，釋詁文。左氏稱：“非我族𩔖，其心必異。”“族”“𩔖”義同，故“族”為𩔖也。言鯀性很戾，多乖異衆人，好此方直之名，内有姦囘之志，命而行事，輒毁敗善𩔖。何則？心性很戾，違衆用已，知善不從，故云“毁敗善𩔖”。詩稱“貪人敗𩔖”，與此同。鄭、王以“方”為放，謂“放弃敎命”。易坤卦六二“直、方、大”，是直方之事為人之美名。此經云“方”，故依經為説。",
                    "zhushu": "",
                    "type": 2
                },
                {
                    "paragraph": "傳“异，已。已，退也”",
                    "zhushu": "",
                    "type": 2
                },
                {
                    "paragraph": "正義曰：“异”聲近已，故為已也。“已”訓為止，是停住之意，故為退也。",
                    "zhushu": "",
                    "type": 2
                },
                {
                    "paragraph": "傳“勅鯀”至“用之”",
                    "zhushu": "",
                    "type": 2
                },
                {
                    "paragraph": "正義曰：傳觧鯀非帝所意而命使之者，堯知其性很戾圮族，未明其所能。夫管氏之好奢尚僣，翼賛霸圖；陳平之盗嫂受金，弼諧帝業。然則人有性雖不善，才堪立功者，而衆皆據之，言鯀可試，兾或有益，故遂用之。孔之此說，據迹立言，必其盡理而論，未是聖人之實。何則？禹稱“帝德廣運，乃聖乃神”，夫以聖神之資，聦明之鑒，旣知鯀性很戾，何故使之治水者？馬融云：“堯以大聖，知時運當然，人力所不能治，下民其咨，亦當憂勞。屈已之是，從人之非，遂用於鯀。”李顒云：“堯雖獨明於上，衆多不達於下，故不得不副倒懸之望，以供一切之求耳。",
                    "zhushu": "",
                    "type": 2
                },
                {
                    "paragraph": "傳“載年”至“退之”",
                    "zhushu": "",
                    "type": 2
                },
                {
                    "paragraph": "正義曰：釋天云：“載，歳也。夏曰歳，商曰祀，周曰年，唐虞曰載。”李巡云：“各自紀事，示不相襲也。”孫炎曰：“歳取歳星行一次也，祀取四時祭祀一訖也，年取禾穀一熟也，載取萬物終而更始。”是“載”者年之別名，故以“載”爲年也。舜典云：“三載考績，三考黜陟幽明。”是“三考，九年”也。“功用不成，水害不息，故放退之”，謂退使不復治水。至明年得舜，乃殛之羽山。周禮太宰職云：“歲終，則令百官各正其治，而詔王廢置。三年，則大計羣吏之治而誅賞。”然則考課功績，必在歳終，此言“功用不成”，是九年歳終三考也。下云“朕在位七十載”，而求得虞舜，歷試三載，即數登用之年，至七十二年爲三載，即知“七十載”者，與此異年。此時堯在位六十九年，鯀初治水之時，堯在位六十一年。若然，鯀旣無功，早應黜廢，而待九年無成始退之者，水爲大災，天之常運，而百官不悟，謂鯀能治水。及遣往治，非無小益，下人見其有益，謂鯀實能治之。日復一日，以終三考，三考無成，衆人乃服，然後退之，故至九年。祭法云：“鯀障洪水而殛死，禹能脩鯀之功。”然則禹之大功，頗亦因縣，是治水有益之驗，但不能成功，故誅殛之耳。若然，災以運來，時不可距，假使興禹，未必能治，何以治水之功不成而便殛鯀者？以鯀性傲很，帝所素知，又治水無功，法須貶黜，先有很戾之惡，復加無功之罪，所以殛之羽山，以示其罪。若然，禹旣聖人，當知洪水時未可治，何以不諫父者？梁主以爲“舜之怨慕，由已之私，鯀之治水，乃爲國事，上令必行，非禹能止。時又年小，不可干政也”。",
                    "zhushu": "",
                    "type": 2
                },
                {
                    "paragraph": "帝曰：“咨四”至“欽哉”",
                    "zhushu": "",
                    "type": 2
                },
                {
                    "paragraph": "正義曰：帝以鯀功不成，又已年老，求得授位明聖，代禦天災，故咨嗟：“汝四岳等，我在天子之位七十載矣”，言己年老，不堪在位。“汝等四岳之内，有能用我之命，使之順我帝位之事”。言欲讓位與之也。四岳對帝曰：“我等四岳皆不有用命之德，若使順行帝事，即辱於帝位。”言己不堪也。帝又言曰：“汝當明白舉其明德之人於僻隱鄙𨹟之處，何必在位之臣乃舉之也。”於是朝廷衆臣乃與帝之明人曰：“有無妻之鰥夫，在下民之内，其名曰虞舜。”言側𨹟之處有此賢人。帝曰：“然，我亦聞之。其德行如何？”四岳又對帝曰：“其人愚瞽之子，其父頑，母嚚，其弟字象，性又傲慢。家有三惡，其人能諧和以至孝之行，使此頑嚚傲慢者皆進，進於善以自治，不至於姦惡。”言能調和惡人，是爲賢也。帝曰：“其行如此，當可任用，我其召而試之哉。”欲配女與試之也。即以女妻舜，於是欲觀其居家治否也。舜能以義理下二女之心於嬀水之汭，使行婦道於虞氏。帝歎曰：“此舜能敬其事哉。”歎其善治家，知其可以治國，故下篇言其授以官位，而歷試諸難。",
                    "zhushu": "",
                    "type": 2
                },
                {
                    "paragraph": "正義曰：徧撿今之書傳，無堯即位之年。孔氏博考羣書，作爲此傳，言“堯年十六以唐侯升爲天子”，必當有所案據，未知出何書。計十六爲天子，其歳稱元年，在位七十載，應年八十五。孔云“八十六”者，史記諸書皆言堯，帝嚳之子，帝摯之弟，嚳崩，摯立，摯崩，乃傳位於堯。然則堯以弟代兄，蓋踰年改元，據其改元年則七十載，數其立年，故八十六。下句求人巽位，是“老將求代”也。此經文承“績用不成”之下，計治水之事於時最急，不求治水之人，而先求代己者，堯以身旣年老，臣無可任，治水之事非己所能，故求人代己，令代者自治。是虞史盛美舜功，言堯不能治水，以大事付舜，美舜能消大災，成堯美也。傳“巽順”至“之事”",
                    "zhushu": "",
                    "type": 2
                },
                {
                    "paragraph": "正義曰：“巽，順”，易説卦文。帝呼四岳，言“汝能庸命”，四岳自謙，言己否德，故知汝，四岳。言四岳能用帝命，故帝欲使之順行帝位之事，將使攝也。在位之臣，四岳爲長，故讓位於四岳也。",
                    "zhushu": "",
                    "type": 2
                },
                {
                    "paragraph": "傳“否不”至“不堪”",
                    "zhushu": "",
                    "type": 2
                },
                {
                    "paragraph": "正義曰：否，古今不字。“忝，辱”，釋言文。己身不德，恐辱帝位，自辭不堪。岳爲羣臣之首，自度旣不堪，意以爲在位之臣皆亦不堪，由是自辭而已，不薦餘人，故帝使之明舉側𨹟之處。",
                    "zhushu": "",
                    "type": 2
                },
                {
                    "paragraph": "傳“堯知”至“求賢”",
                    "zhushu": "",
                    "type": 2
                },
                {
                    "paragraph": "正義曰：此經“曰”上無“帝”，以可知而省文也。傳解四岳旣辭而復言此者，堯知子不肖，不堪為主，有禪位與人之志，故令四岳明舉明人。今其在側𨹟者，欲使廣求賢也。鄭注雜記云：“肖，似也。言不如人也。”史記五帝本紀云：“堯知子丹朱之不肖，不足授天下，於是權授舜。授舜，則天下得其利而丹朱病；授丹朱，則天下病而丹朱得其利。堯曰：‘終不以天下之病而利一人。’而卒授舜以天下。”是堯知子不肖而禪舜之意也。文王丗子論舉賢之法云：“或以事舉，或以言揚。”“揚”亦舉也，故以舉解“揚”。經之“揚”字在於二“明”之下，傳進“舉”字於兩“明”之中。經於“明”中冝有“揚”字，言明舉明人於側𨹟之處。“明”下有“揚”，故上闕“揚”文。傳進“舉”於“明”上，互文以足之也。“側𨹟”者，僻側淺陋之處。意言不問貴賤，有人則舉，是令朝臣廣求賢人也。堯知有舜而朝臣不舉，故令廣求賢以啓之。臣亦以堯知側陋有人，故不得不舉舜耳。此言堯知子不肖，有志禪位。然則自有賢子，必不禪人。授賢爰自上代，堯、舜而已，非堯、舜獨可，彼皆不然，將以子不肖，時無聖者，乃運值汚隆，非聖有優劣。而緯𠋫之書附㑹其事，乃云“河洛之符，名字之錄”，何其妄且俗也。",
                    "zhushu": "",
                    "type": 2
                },
                {
                    "paragraph": "傳“師衆”至“言之”",
                    "zhushu": "",
                    "type": 2
                },
                {
                    "paragraph": "正義曰：“師，衆”“錫，與”，釋詁文。“無妻曰鰥”，釋名云：“愁悒不寐，目恒鰥鰥然。”故“鰥”字從魚，魚目恒不閉。王制云：“老而無妻曰鰥。”舜於時年未三十，而謂之“鰥”者，書傳稱孔子對子張曰：“舜父頑，母嚚，無室家之端，故謂之鰥。”“鰥”者，無妻之名，不拘老少。少者無妻，可以更娶，老者即不復更娶，謂之天民之窮，故禮舉老者耳。詩云：“何草不𤣥？何人不鰥？”暫離室家尚謂之“鰥”，不獨老而無妻始稱“鰥”矣。書傳以舜年尚少爲之說耳。“虞，氏。舜，名”者，舜之爲虞，猶禹之爲夏。外傳稱禹氏曰“有夏”，則此舜氏曰“有虞”。顓頊已來，地爲國號，而舜有天下，號曰“有虞氏”，是地名也。王肅云：“虞，地名也。”皇甫謐云：“堯以二女妻舜，封之於虞，今河東太陽山西虞地是也。”然則舜居虞地，以虞爲氏，堯封之虞，爲諸侯，及王天下，遂爲天子之號，故從微至著，常稱虞氏。舜爲生號之名，前已具釋。傳又解衆人以舜與帝，則衆人盡知有舜，但舜在下人之中，未有官位，衆臣德不及之，而位居其上，雖知舜實聖賢，而恥已不若，故不舉之。以帝今舉及側𨹟，意謂帝知有舜，乃不獲已而言之耳。知然者，正以初不薦舉，至此始言，明是恥已不若，故不早舉。舜實聖人，而連言賢者，對則事有優劣，散即語亦相通。舜謂禹曰：“惟汝賢”，是言聖德稱賢也。傳以“師”爲衆臣，爲朝臣之衆，或亦通及吏人。王肅云：“古者將舉大事，訊羣吏，訊萬人。堯將讓位，咨四岳，使問羣臣，衆舉側陋，衆皆願與舜。堯計事之大者，莫過禪讓，必應博詢吏人，非獨在位。”王氏之言得其實矣。鄭以“師”爲“諸侯之師”，帝咨四岳，徧訪羣臣，安得諸侯之師獨對帝也。",
                    "zhushu": "",
                    "type": 2
                },
                {
                    "paragraph": "傳“俞然”至“如何”",
                    "zhushu": "",
                    "type": 2
                },
                {
                    "paragraph": "正義曰：“俞，然”，釋言文。“然其所舉”，言我亦聞也。“其德行如何”，恐所聞不審，故詳問之。堯知有舜，不召取禪之，而訪四岳，令衆舉薦者，以舜在卑賤，未有名聞，率暴禪之，則下人不服。故鄭𤣥六藝論云：“若堯知命在舜，舜知命在禹，猶求於羣臣，舉於側𨹟，上下交讓，務在服人。孔子曰：‘人可使由之，不可使知之。’此之謂也。”是解堯使人舉舜之意也。",
                    "zhushu": "",
                    "type": 2
                },
                {
                    "paragraph": "傳“無目”至“並惡”",
                    "zhushu": "",
                    "type": 2
                },
                {
                    "paragraph": "正義曰：周禮樂官有瞽矇之職，以其無目，使眡瞭相之，是“無目曰瞽”。又解稱“瞽”之意，舜父有目，但不能識別好惡，與無目者同，故時人謂之“瞽”，配字曰瞍”。“瞍”亦無目之稱，故或謂之爲“瞽瞍”。詩云：“矇瞍奏公。”是“瞍”爲瞽𩔖。大禹謨云：“祗載見瞽瞍。”是相配之文。史記云：“舜父瞽瞍盲。”以爲“瞽瞍”是名，身實無目也。孔不然者，以經說舜德行，美其能養惡人，父自名瞍，何須言之？若實無目，即是身有固疾，非善惡之事，輙言舜是盲人之子，意欲何所見乎？論語云：“未見顔色而言謂之瞽。”則言“瞽”者，非謂無目。史記又說瞽瞍使舜上廩，從下縱火焚廩；使舜穿井，下土實井。若其身自能然，不得謂之“無目”，明以不識善惡，故稱“瞽”耳。“心不則德義之經爲頑”，僖二十四年左傳文。“象”，舜弟之字，以字表象，是人之名號，其爲名字，未可詳也。釋訓云：“善兄弟爲友。”孟子說象與父母共謀殺舜，是傲慢不友，言舜父母與弟並皆惡也。此經先指舜身，因言瞽子，又稱“父頑”者，欲極其惡，故文重也。",
                    "zhushu": "",
                    "type": 2
                },
                {
                    "paragraph": "傳“諧和”至“姦惡”",
                    "zhushu": "",
                    "type": 2
                },
                {
                    "paragraph": "正義曰：“諧，和”“烝，進”，釋詁文。上歷言三惡，此美舜能養之，言舜能和之，以至孝之行，和頑、嚚、昬、傲，使皆進，進於善道，以善自治，不至于姦惡。以下愚難變化，令慕善，是舜之美行，故以此對堯。案孟子及史記稱瞽瞍縱火焚廩，舜以兩笠自扞而下，以土實井，舜從旁空井出，象與父母共分財物。舜之大孝，升聞天朝。堯妾之二女，三惡尚謀殺舜，爲姦之大，莫甚於此。而言“不至姦”者，此三人性實下愚，動挂刑網，非舜養之，久被刑戮，猶尚有心殺舜，餘事何所不爲。舜以權謀自免厄難，使□無殺子之愆，象無害兄之罪，不至於姦惡，於此益驗。終令瞽亦允若，象封有鼻，是“不至於姦惡”也。",
                    "zhushu": "",
                    "type": 2
                },
                {
                    "paragraph": "傳“言欲”至“行迹”",
                    "zhushu": "",
                    "type": 2
                },
                {
                    "paragraph": "正義曰：下言妻舜以女，觀其治家，是試舜觀其行迹也。馬、鄭、王本說此經皆無“帝曰”，當時庸生之徒漏也。鄭𤣥云“試以爲臣之事”，王肅云“試之以官”。鄭、王皆以舜典合於此篇，故指歷試之事，充此“試哉”之言。孔據古今別卷，此言“試哉”，正謂以女試之，旣善於治家，别更試以難事，與此異也。",
                    "zhushu": "",
                    "type": 2
                },
                {
                    "paragraph": "傳“女妻”至“治國”",
                    "zhushu": "",
                    "type": 2
                },
                {
                    "paragraph": "正義曰：左傳稱“宋雍氏女於鄭莊公”，“晉伐驪戎，驪戎男女以驪姫”。以女妻人謂之“女”，故云“女，妻”也。“刑，法”，釋詁文。此已下皆史述堯事，非復堯語。言“女于時”，謂妻舜於是，故傳倒文以曉人。堯於是以二女妻舜。必妻之者，舜家有三惡，身爲匹夫，忽納帝女，難以和協，觀其施法度於二女，以法治家觀治國，將使治國，故先使治家。敵夫曰妻，不得有二女。言“女十時”者，揔言之耳。二女之中，當有貴賤長幼。劉向列女傳云：“二女，長曰娥皇，次曰女英。舜旣𦫵爲天子，娥皇爲后，女英爲妃。”然則初適舜時，即娥皇爲妻。鄭“不言妻者，不告其父，不序其正”。又注禮記云：“舜不告而娶，不立正妃。”此則鄭自所說，未有書傳云然。案丗本，堯是黃帝𤣥孫，舜是黃帝八代之孫，計堯女於舜之曽祖爲四從姊妹，以之爲妻，於義不可。丗本之言未可據信，或者古道質故也。",
                    "zhushu": "",
                    "type": 2
                },
                {
                    "paragraph": "傳“降下”至“虞氏”",
                    "zhushu": "",
                    "type": 2
                },
                {
                    "paragraph": "正義曰：“降，下”，釋詁文。周禮九嬪之職“掌婦學之法”，“嬪”是婦之別名，故以“嬪”爲婦釐。降謂能以義理下之，則女意初時不下，故傳解之，言舜爲匹夫，帝女下嫁，以貴適賤，必自驕矜，故美舜能以義理下帝女尊亢之心於所居嬀水之汭，使之服行婦道於虞氏。“虞”與“嬀汭”爲一地，見其心下，乃行婦道，故分爲二文。言“匹夫”者，士大夫已上則有妾媵，庶人無妾媵，惟夫妻相匹，其名旣定，雖單亦通，謂之匹夫匹婦。嬀水在河東虞郷縣歷山西，西流至蒲坂縣南入於河，舜居其旁。周武王賜陳胡公之姓爲嬀，爲舜居嬀水故也。舜仕堯朝，不家在於京師，而令二女歸虞者，蓋舜以大孝示法，使妻歸事於其親，以帝之賢女事頑嚚舅姑，美其能行婦道，故云“嬪於虞”。",
                    "zhushu": "",
                    "type": 2
                },
                {
                    "paragraph": "傳“歎舜”至“大矣”",
                    "zhushu": "",
                    "type": 2
                },
                {
                    "paragraph": "正義曰：二女行婦道，乃由舜之敬，故帝言“欽哉”，歎能脩己行敬以安民也。能□已及“安人”，則是所能者大，故歎之。論語云：“□己以安百姓，堯、舜其猶病諸。”傳意出於彼也。",
                    "zhushu": ""
                }
            ]
        },
        {
            "name": "虞書舜典第二",
            "paragraphs": [
                {
                    "paragraph": "舜典第二",
                    "zhushu": "",
                    "type": 1
                },
                {
                    "paragraph": "“虞舜”至“舜典”",
                    "zhushu": "",
                    "type": 2
                },
                {
                    "paragraph": "正義曰：虞舜所居側𨹟，身又微賤，堯聞之有聦明聖德，將使之繼已帝位，歷試於諸所難爲之事。史述其事，故作舜典。",
                    "zhushu": "",
                    "type": 2
                },
                {
                    "paragraph": "傳“爲庶人，故微賤”",
                    "zhushu": "",
                    "type": 2
                },
                {
                    "paragraph": "正義曰：此云“側微”，即堯典“側𨹟”也。不在朝廷謂之“側”，其人貧賤謂之“微”，居處褊隘故言“𨹟”。此指解“微”，故云“爲庶人，故微賤”也。帝繫云：“顓頊生窮蟬，窮蟬生敬康，敬康生句芒，句芒生蟜牛，蟜牛生瞽瞍，瞽瞍生舜。”昭八年左傳云：“自幕至于瞽瞍，無違命。”似其繼丗相傳，常有國土。孔言“爲庶人”者，堯典云“有鰥在下”，此云“虞舜側微”，必是爲庶人矣。蓋至瞽瞍始失國也。",
                    "zhushu": "",
                    "type": 2
                },
                {
                    "paragraph": "傳“嗣繼”至“難事”",
                    "zhushu": "",
                    "type": 2
                },
                {
                    "paragraph": "正義曰：“嗣，繼”，釋詁文。經所云“愼徽五典，納于百揆，賔于四門”，皆是試以治民之難事也。",
                    "zhushu": "",
                    "type": 2
                },
                {
                    "paragraph": "“曰若”至“以位”",
                    "zhushu": "",
                    "type": 2
                },
                {
                    "paragraph": "正義曰：昔東晉之初，豫章内史梅賾上孔氏傳，猶闕舜典。自此“乃命以位”已上二十八字，丗所不傳，多用王、范之注補之，而皆以“愼徽”已下爲舜典之初。至齊蕭鸞建武四年，吴興姚方興於大航頭得孔氏傳古文舜典，亦𩔖太康中書，乃表上之。事未施行，方興以罪致戮。至隋開皇初，購求遺典，始得之。史將録舜之美，故爲題目之辭曰：“能順而考案古道而行之者，是爲帝舜也。”又申其順考古道之事曰：“此舜能繼堯，重其文德之光華，用此德合於帝堯，與堯俱聖明也。”此舜性有深沈智惠，文章明鑒，温和之色，恭遜之容，由名聞逺達，信能充實上下，濳行道德，𦫵聞天朝。堯乃徴用，命之以位而試之也。",
                    "zhushu": "",
                    "type": 2
                },
                {
                    "paragraph": "傳“濬深”至“上下”",
                    "zhushu": "",
                    "type": 2
                },
                {
                    "paragraph": "正義曰：“濬，深”“ 哲，智”皆釋言文。舎人曰：“濬，下之深也。哲，大智也。”舜有深智，言其智之深，所知不淺近也。經緯天地曰“文”，照臨四方曰“明”。詩云：“温温恭人。”言其色温而貌恭也。舜旣有深逺之智，又有文明温恭之德，信能充實上下也。詩毛傳訓“塞”爲實，言能充滿天地之閒，堯典所謂“格于上下”是也。不言“四表”者，以四表外無限極，非可實滿，故不言之。堯舜道同，德亦如一，史官錯互爲文，故與上篇相𩔖，是其所“合於堯”也。",
                    "zhushu": "",
                    "type": 2
                },
                {
                    "paragraph": "傳“𤣥謂”至“徴用”",
                    "zhushu": "",
                    "type": 2
                },
                {
                    "paragraph": "正義曰：老子云：“𤣥之又𤣥，衆妙之門。”則“𤣥”者，微妙之名，故云“𤣥謂幽濳”。此舜在畎𠭇之閒，濳行道德，顯彰於外，升聞天朝。“天朝”者，天子之朝也。從下而上謂之爲“升”，天子聞之，故遂見徴用。",
                    "zhushu": "",
                    "type": 2
                },
                {
                    "paragraph": "“愼徽”至“弗嗣”",
                    "zhushu": "",
                    "type": 2
                },
                {
                    "paragraph": "正義曰：此承“乃命以位”之下，言命之以位，試之以事也。堯使舜愼美篤行五常之敎，而五常之敎皆能順從而行之，無違命也。又納於百官之事，命揆度行之，而百事所揆度者，於是皆得次序，無廢事也。又命使賔迎諸侯於四門，而來入者穆穆然皆有美德，無凶人也。又納於大官，揔録萬機之政，而隂陽和，風雨時，烈風雷雨不有迷惑錯謬。明舜之德合於天，天人和協，其功成矣。帝堯乃謂之曰：“來，汝舜，有所謀之事，我考驗汝舜之所言。汝言致可以立功，於今三年，汝功已成，汝可升處帝位。”告以此言，欲禪之也。舜辭讓於德，言已德，不堪嗣成帝也。",
                    "zhushu": "",
                    "type": 2
                },
                {
                    "paragraph": "傳“徽美”至“違命”",
                    "zhushu": "",
                    "type": 2
                },
                {
                    "paragraph": "正義曰：釋詁云：“徽，善也。”善亦美也。此“五典”與下文“五品”“五敎”，其事一也。一家之内品有五，謂父、母、兄、弟、子也。敎此五者，各以一事，敎父以義，敎母以慈，敎兄以友，敎弟以恭，敎子以孝，是爲五敎也。五者皆可常行，謂之五典。是五者同爲一事，所從言之異耳。文十八年左傳曰：“昔髙辛氏有才子八人，伯奮、仲堪、叔獻、季仲、伯虎、仲熊、叔豹、季貍。忠、肅、恭、懿、宣、慈、惠、和，天下之民謂之八元。舜臣堯，舉八元，使布五敎于四方，父義、母慈、兄友、弟恭、子孝。”以此知“五典”是五常之敎，謂此父義之等五事也。皐陶謨云：“天敘有典，自我五典五惇哉。”惇，厚也。行此五典，須厚行之。“篤”亦厚也。言舜，謹愼美善，篤行斯道，舉八元使布之於四方，命敎天下之民。以此五敎能使天下皆順從之，無違逆舜之命也。左傳又云：“故虞書數舜之功曰：‘愼徽五典，五典克從。’無違敎也。”父母於子並冝爲慈，今分之者，以父主敎訓，母主撫養，撫養在於恩愛，故以“慈”爲名；敎訓愛而加嚴，故以“義”爲稱。義者，冝也，理也。敎之以義，方使得事理之冝，故爲義也。釋訓云：“善兄弟爲友。”則兄弟之恩俱名爲“友”。今云“兄友弟恭”者，以其同志曰“友”，友是相愛之名，但兄弟相愛，乃有長幼，故分其弟使之爲“恭”，恭敬於兄，而兄友愛之。",
                    "zhushu": "",
                    "type": 2
                },
                {
                    "paragraph": "傳“揆度”至“事業”",
                    "zhushu": "",
                    "type": 2
                },
                {
                    "paragraph": "正義曰：“揆，度”，釋言文。“百揆”者，言百事皆度之。國事散在諸官，故度百事爲“揔百官”也。周官云：“唐虞稽古，建官惟百，内有百揆、四岳。”則“百揆”爲宮名，故云“納舜於此官”也。文十八年左傳云：“昔髙陽氏有才子八人，蒼舒、隤敳、檮戭、大臨、尨降、庭堅、仲容、叔達。齊聖廣淵，明允篤誠，天下之民謂之八凱。舜臣堯，舉八凱，使主后𡈽，以揆百事，莫不時敘，地平天成。”又云：“虞書數舜之功曰：‘納于百揆，百揆時敘’，無廢事業也。”是言百官於是得其次敘，皆無廢事業。舜旣臣堯，乃舉元、凱，主后土，布五敎，同時爲之。史官立文，自以人事外内爲次，故孔先言“八元”。若左傳據所出代之先後，故先舉“八凱”。堯旣得舜，庶事委之。舜旣臣堯，任無不統，非“五典克從”之後方始“納於百揆”，“百揆時敘”之後方始“賔于四門”。“四門穆穆”，謂流四凶。流放四凶，最在於前矣。洪範云：“鯀則殛死，禹乃嗣興。”是先誅鯀而後用禹。明此言三事皆同時爲之。但言“百揆時敘”，故言“納于百揆”。其實“納于百揆”，初得即然，由舜旣居百揆，故得舉用二八，若偏居一職，不得分使元、凱。",
                    "zhushu": "",
                    "type": 2
                },
                {
                    "paragraph": "傳“穆穆美”至“凶人”",
                    "zhushu": "",
                    "type": 2
                },
                {
                    "paragraph": "正義曰：“穆穆，美也”，釋詁文。“四門，四方之門”，謂四方諸侯來朝者，從四門而入。文十八年左傳歷言四凶之行，乃云：“舜臣堯，流四凶族渾敦、窮竒、檮杌、饕餮，投諸四裔，以禦螭魅。”又曰：“虞書數舜之功曰：‘賔于四門，四門穆穆’，無凶人也。”是言皆有美德，無凶人也。案驗四凶之族，皆是王朝之臣，舜流王朝之臣，而言諸侯無凶人者，以外見内，諸侯無凶人，則王朝必無矣。鄭𤣥以“賔”爲𢷤，謂“舜爲上𢷤以迎諸侯”。今孔不爲“𢷤”者，則謂舜旣録攝，事無不統，以諸侯爲賔，舜主其禮，迎而待之，非謂身爲𢷤也。",
                    "zhushu": "",
                    "type": 2
                },
                {
                    "paragraph": "傳“麓録”至“於天”",
                    "zhushu": "",
                    "type": 2
                },
                {
                    "paragraph": "正義曰：“麓”聲近録，故爲録也。皐陶謨云“一日二日萬幾”。言天下之事，事之微者有萬，喻其多無數也。納舜使大録萬機之政，還是納於百揆，揆度百事，大録萬機，揔是一事，不爲異也。但此言“合于天”，故以“大録”言耳。論語稱孔子曰：“迅雷風烈必變。”書傳稱：“越常之使久矣，天之無烈風淫雨。”則“烈風”是猛疾之風，非善風也。經言“烈風雷雨弗迷”，言舜居大録之時，隂陽和，風雨時，無此猛烈之風。又雷雨各以其節，不有迷錯愆伏也。“迷錯”者，應有而無，應無而有也。昭四年左傳云：“冬無愆陽，夏無伏隂”。無愆伏者，無冬温夏寒也。舜録大政，天時如此，明舜之德合於天也。此文與上三事亦同時也，上爲變人，此爲動天，故最後言之，以爲功成之驗。王肅云：“堯得舜任之，事無不統，自‘愼徽五典’以下是也。”其言合孔意。",
                    "zhushu": "",
                    "type": 2
                },
                {
                    "paragraph": "傳“格來”至“禪之”",
                    "zhushu": "",
                    "type": 2
                },
                {
                    "paragraph": "正義曰：“格，來”，釋言文。“詢，謀”，“陟，𦫵”，釋詁文。“厎”聲近致，故爲致也。經傳言“汝”多呼爲“乃”，知“乃”“汝”義同。凡事之始，必先謀之，後爲之。堯呼舜曰：“來，汝舜。”呼使前而與之言也。“汝所謀事，我考汝言。汝所爲之事，皆副汝所謀，致可以立功。於今三年矣”。從徴得至此爲三年也。君之馭臣，必三年考績，考旣有功，故使𦫵帝位，將禪之也。鯀三考乃退，此一考使𦫵者，鯀待三考，兾其有成，無成功乃黜，爲緩刑之義。舜旣有成，更無所待，故一考即𦫵之。且大聖之事，不可以常法論也。若然，禹貢兖州“作十有三載乃同”，是禹治兖州之水，乃積十有三年，此始三年，已言“地平天成”者，祭法云：“鯀障洪水而殛死，禹能修鯀之功。”先儒馬融等皆以爲“鯀旣九年，又加此三年，爲十二年，惟兖州未得盡平，至明年乃畢”。八州已平，一州未畢，足以爲成功也。",
                    "zhushu": "",
                    "type": 2
                },
                {
                    "paragraph": "“正月”至“羣后”",
                    "zhushu": "",
                    "type": 2
                },
                {
                    "paragraph": "正義曰：舜旣讓而不許，乃以堯禪之。明年正月上日，受堯終帝位之事於堯文祖之廟。雖受堯命，猶不自安，又以璿爲璣，以玉爲衡者，是爲“王者正天文之器”也。乃復察此璿璣玉衡，以齊整天之日月五星七曜之政，觀其齊與不齊，齊則受之是也，不齊則受之非也。見七政皆齊，知已受爲是，遂行爲帝之事，而以告攝事𩔖祭於上帝，祭昊天及五帝也。又禋祭於六宗等尊卑之神，望祭於名山大川、五岳四瀆，而又徧祭於山川、丘陵、墳衍、古之聖賢之羣神，以告已之受禪也。告祭旣畢，乃斂公侯伯子男五等之瑞玉，其圭與璧悉斂取之盡，以正月之中，乃日日見四岳及羣牧。旣而更班所斂五瑞於五等之羣后，而與之更始，見已受堯之禪，行天子之事也。",
                    "zhushu": "",
                    "type": 2
                },
                {
                    "paragraph": "傳“上日”至“祖廟”",
                    "zhushu": "",
                    "type": 2
                },
                {
                    "paragraph": "正義曰：月之如日，謂之朔日。𣫭月皆有朔日，此是正月之朔，故云“上日”，言一歳日之上也。下云“元日”亦然。鄭𤣥以爲“帝王易代，莫不改正。堯正建丑，舜正建子，此時未改堯正，故云“正月上日”。即位乃改堯正，故云“月正元日”，故以異文。先儒王肅等以爲“惟殷、周改正，易民視聽，自夏已上，皆以建寅爲正。此篇二文不同，史異辭耳”。孔意亦然。下云“歳二月”，傳云“旣班瑞之明月”，以此爲建寅之月也。“受終”者，堯爲天子，於此事終而授與舜，故知“終謂堯終帝位之事”，“終言堯終舜始”也。禮有大事，行之於廟，況此是事之大者，知“文祖者，堯文德之祖廟”也。且下云“歸，格于藝祖。”“藝”“文”義同，知“文祖”是廟者，咸有一德云：“七丗之廟，可以觀德。”則天子七廟，其來自逺。堯之文祖，蓋是堯始祖之廟，不知爲誰也。帝繫及丗本皆云：“黃帝生𤣥嚻，𤣥嚻生僑極，僑極生帝嚳，帝嚳生堯。”即如彼言，黃帝爲堯之髙祖，黃帝以上不知復祭何人充此七數。況彼二書未必可信，堯之文祖，不可強言。",
                    "zhushu": "",
                    "type": 2
                },
                {
                    "paragraph": "傳“在察”至“與否”",
                    "zhushu": "",
                    "type": 2
                },
                {
                    "paragraph": "正義曰：“在，察”，釋詁文。說文云：“璿，美王也。”玉是大名，璿是玉之別稱。璣、衡俱以玉飾，但史之立文，不可以玉璣、玉衡一指玉體，一指玉名，猶左傳云“瓊弁玉纓”，所以變其文。傳以“璿”言玉名，故云“美玉”，其實玉衡亦美玉也。易賁卦彖云：“觀乎天文，以察時變。”日月星宿運行於天，是爲天之文也。璣、衡者，璣爲轉運，衡爲撗簫，運璣使動，於下以衡望之，是“王者正天文之器”。漢丗以來謂之渾天儀者是也。馬融云：“渾天儀可旋轉，故曰璣。衡，其撗簫，所以視星宿也。以璿爲璣，以玉爲衡，蓋貴天象也。”蔡邕云：“玉衡長八尺，孔徑一寸，下端望之，以視星辰。蓋懸璣以象天，而衡望之，轉機窺衡，以知星宿”，是其說也。“七政”，其政有七，於璣、衡察之，必在天者，知“七政”謂日月與五星也。木曰歳星，火曰熒惑星，土曰鎭星，金曰太白星，水曰辰星。易繫辭云：“天垂象，見吉凶，聖人象之。”此日月五星有吉凶之象，因其變動爲占。七者各自異政，故爲“七政”。得失由政，故稱“政”也。舜旣受終，乃察璣衡，是“舜察天文，齊七政，以審已之受禪當天心與否”也。馬融云：“日月星皆以璿璣玉衡度知其盈縮進退，失政所在。聖人謙讓，猶不自安，視璿璣玉衡以驗齊日月五星行度，知其政是與否，重審已之事也。”上天之體，不可得知，測天之事見於經者，唯有此“璿璣玉衡”一事而已。蔡邕天文志云：“言天體者有三家：一曰周髀，二曰宣夜，三曰渾天。宣夜絕無師說。周髀術數具在，考驗天象，多所違失，故史官不用。惟渾天者近得其情，今史所用候臺銅儀，則其法也。”虞喜云：“宣，明也。夜，幽也。幽明之數，其術兼之，故曰宣夜。”但絕無師說，不知其狀如何。周髀之術，以爲天似覆盆，蓋以斗極爲中，中髙而四邊下，日月旁行遶之，日近而見之爲晝，日逺而不見爲夜。渾天者，以爲地在其中，天周其外，日月初登於天，後入於地。晝則日在地上，夜則日入地下。王蕃渾天說曰：“天之形狀似鳥𡖉，天包地外，猶𡖉之裹黃，圎如彈九，故曰渾天，言其形體渾渾然也。”其術以爲天半覆地上，半在地下。其天居地上，見有一百八十二度半強，地下亦然。北極出地上三十六度，南極入地下亦三十六度，而嵩髙正當天之中極，南五十五度當嵩髙之上。又其南十二度爲夏至之日道，又其南二十四度爲春秋分之日道，又其南二十四度爲冬至之日道。南下去地三十一度而已。是夏至日，北去極六十七度；春秋分，去極九十一度；冬至去極一百一十五度，此其大率也。其南北極持其兩端，其天與日月星宿斜而迴轉，此必古有其法，遭秦而滅。揚子法言云：“或問渾天，曰：落下閎營之，鮮于妄人度之，耿中丞象之，幾乎幾乎，莫之能違也。是揚雄之意，以渾天而問之也。閎與妄人，武帝時人。宣帝時司農中丞耿壽昌始鑄銅爲之象，史官施用焉。後漢張衡作靈憲以說其狀。蔡邕、鄭𤣥、陸繢，吳時王藩，晉丗姜岌、張衡、葛洪皆論渾天之義，並以渾說爲長。江南宋元嘉年，皮延宗又作是渾天論，太史丞錢樂鑄銅作渾天儀，傳於齊、梁，周平江陵，遷其器於長安，今在太史書矣。衡長八尺，璣徑八尺，圎周二丈五尺強，轉而望之，有其法也。",
                    "zhushu": "",
                    "type": 2
                },
                {
                    "paragraph": "傳“堯不”至“五帝”",
                    "zhushu": "",
                    "type": 2
                },
                {
                    "paragraph": "正義曰：傳以旣受終事，又察璣衡，方始祭於羣神。是舜察天文，考齊七政，知已攝位而當於天心，故行其天子之事也。祭法云：“有天下者，祭百神。”徧然羣神是天子事也。“肆”是縱緩之言，此因前事而行後事，故以“肆”爲遂也。“𩔖”謂攝位事𩔖，旣知攝當天□，遂以攝位事𩔖告天帝也。此“𩔖”與下“禋”“望”相次，當爲祭名。詩云：“是𩔖是禡。”周禮肆師云：“𩔖造上帝。”王制云：“天子將出，𩔖乎上帝”，所言“𩔖”者，皆是祭天之事，言以事𩔖而祭也。周禮小宗伯云：“天地之大烖，𩔖社稷，則爲位。”是𩔖之爲祭，所及者廣。而傳之“𩔖謂攝位事𩔖”者，以攝位而告祭，故“𩔖”爲祭名。周禮司服云：“王祀昊天上帝，則服大裘而冕，祀五帝亦如之。”是昊天外更有五帝，上帝可以兼之，故以“告天及五帝”也。鄭𤣥篤信䜟緯，以爲“昊天上帝謂天皇大帝，北辰之星也。五帝謂靈威仰等，太微宮中有五帝座星是也。”如鄭之言，天神有六也。家語云：“季康子問五帝之名，孔子曰：“天有五行，金、木、水、火、土，分時化育，以成萬物，其神謂之五帝。”王肅云：“五行之神，助天理物者也。”孔意亦當然矣。此經惟有祭天，不言祭地及社稷，必皆祭之，但史略文耳。",
                    "zhushu": "",
                    "type": 2
                },
                {
                    "paragraph": "傳“精意”至“攝告”",
                    "zhushu": "",
                    "type": 2
                },
                {
                    "paragraph": "正義曰：國語云：“精意以享，禋也。”釋詁云：“禋，祭也。”孫炎曰：“禋，絜敬之，祭也。”周禮大宗伯云：“以禋祀祀昊天上帝，以實柴祀日月星辰，以槱燎祀司中、司命、風師、雨師。”鄭云：“禋之言煙，周人尚臭，煙，氣之臭聞者也。”鄭以“禋祀”之文在“燎”“柴”之上，故以“禋”爲此解耳。而洛誥云：“秬鬯二卣，曰‘明禋’”，又曰“禋于文王、武王”，又曰“王賔殺禋咸格”。經傳之文，此𩔖多矣，非燔柴祭之也，知“禋”是精誠絜敬之名耳。“宗”之爲尊，常訓也。名曰“六宗”，明是所尊祭者有六，但不知六者爲何神耳。祭法云：“理少牢於太昭，祭時。相近於坎壇，祭寒暑。王宫，祭日。夜明，祭月。幽禜，祭星。雩禜，祭水旱也。”據此言六宗，彼祭六神，故傳以彼六神謂此六宗。必謂彼之所祭是此六宗者，彼文上有祭天、祭地，下有山谷、丘陵，此“六宗”之文在“上帝”之下，“山川”之上，二者次第相𩔖，故知是此六宗。王肅亦引彼文，乃云：“禋于六宗，此之謂矣。”鄭𤣥注彼云：“四時，謂隂陽之神也。”然則隂陽、寒暑、水旱，各自有神。此言“禋于六宗”，則六宗常禮也。禮無此文，不知以何時祀之。鄭以彼皆爲祈禱之祭，則不可用鄭𤣥注以解此傳也。漢丗以來，說六宗者多矣。歐陽及大、小夏侯說尚書皆云：“所祭者六，上不謂天，下不謂地，旁不謂四方，在六者之閒，助隂陽變化，實一而名六宗矣。”孔光、劉歆以“六宗謂乾坤六子：水、火、雷、風、山、澤也。”賈逵以爲“六宗者，天宗三，日、月、星也；地宗三，河、海、岱也。”馬融云：“萬物非天不覆，非地不載，非春不生，非夏不長，非秋不收，非冬不藏，此其謂六也。”鄭𤣥以六宗言“禋”，與祭天同名，則六者皆是天之神。祇謂星、辰、司中、司命、風師、雨師。星謂五緯也，辰謂日月所㑹十二次也。司中、司命，文昌第五、第四星也。風師，箕也。雨師，畢也。晉初幽州秀才張髦上表云：“臣謂禋于六宗，祀祖考所尊者六，三昭三穆是也。”司馬彪又上表云：“歷難諸家及自言己意，天宗者，日月星辰寒暑之屬也。地宗，社稷五祀之屬也。四方之宗，四時五帝之屬。”惟王肅據家語六宗與孔同。各言其志，未知孰是。司馬彪續漢書云：“安帝元初六年，立六宗祠於洛陽城西北亥地，祀比大社。”魏亦因之。晉初荀顗定新祀，以六宗之神諸說不同，廢之。摯虞駁之，謂冝依舊。近代以來，皆不立六宗之祠也。",
                    "zhushu": "",
                    "type": 2
                },
                {
                    "paragraph": "傳“九州”至“祭之”",
                    "zhushu": "",
                    "type": 2
                },
                {
                    "paragraph": "正義曰：“望於山川”，大揔之語，故知九州之内所有名山大川、五岳四瀆之屬，皆一時望祭之也。王制云：“名山大川不以封。”山川大乃有名，是“名”“大”互言之耳。釋山云：“泰山爲東嶽，華山爲西嶽，霍山爲南嶽，恒山爲北嶽，嵩髙山爲中嶽。”白虎通云：“岳者何？捔也，捔考功德也。”應邵風俗通云：“岳者，捔考功德黜陟也。”然則四方方有一大山，天子巡守至其下，捔考諸侯功德而黜陟之，故謂之“岳”。釋水云：“江、河、淮、濟爲四瀆。四瀆者，發源注海者也。”釋名云：“瀆，獨也，各獨出其水而入海也。”岳是名山，瀆是大川，故先言名山大川，又舉岳瀆以見之。岳瀆之外，猶有名山大川，故言“之屬”以包之。周禮大司樂云：“四鎭五嶽崩，令去樂。”鄭云：“四鎭，山之重大者，謂揚州之㑹稽山、靑州之沂山、幽州醫無閭山、兾州之霍山。”是五岳之外名山也。周禮職方氏毎州云“其川”“其浸”，若雍州云“其川涇、汭，其浸渭、洛”，如此之𩔖，是四瀆之外大川也。言“徧于羣神”，則神無不徧，故“羣神謂丘陵、墳衍、古之聖賢皆祭之”。周禮大司樂云：“凡六樂者，一變而致川澤之示，再變而致山林之示，三變而致丘陵之示，四變而致墳衍之示。”鄭𤣥大司徒注云：“積石曰山，竹木曰林，注瀆曰川，水鍾曰澤，土髙曰丘，大阜曰陵，水崖曰墳，下平曰衍。”此傳舉“丘陵、墳衍”，則林澤亦包之矣。“古之聖賢”，謂祭法所云“在祀典”者，黃帝、顓頊、句龍之𩔖，皆祭之也。",
                    "zhushu": "",
                    "type": 2
                },
                {
                    "paragraph": "傳“輯斂”至“正始”",
                    "zhushu": "",
                    "type": 2
                },
                {
                    "paragraph": "正義曰：“覲，見”“后，君”，釋詁文。釋言云：“輯，合也。”“輯”是合聚之義，故爲斂也。日月食盡謂之旣，是“旣”爲盡也。釋言云：“班，賦也。”孫炎曰：“謂布與也。”“輯”是斂聚，“班”爲散布，故爲還也。下云“班瑞于羣后”，則知“輯”者從羣后而斂之，故云“舜斂公侯伯子男之瑞圭璧”也。周禮典瑞云：“公執桓圭，侯執信圭，伯執躬圭，子執糓璧，男執蒲璧。”是圭璧爲五等之瑞，諸侯執之以爲王者瑞信，故稱“瑞”也。舜以朔日受終於文祖，又徧祭羣神，及斂五瑞，則入月以多日矣。“盡以正月中”，謂從斂瑞以後至月末也。“乃日日見四岳及九州牧監”，舜初攝位，當發號出令，日日見之，與之言也。州牧各監一州諸侯，故言“監”也。更復還五瑞於諸侯者，此瑞本受於堯，斂而又還之，若言舜新付之，改爲舜臣，與之正新君之始也。",
                    "zhushu": "",
                    "type": 2
                },
                {
                    "paragraph": "“歳二月”至“以庸”",
                    "zhushu": "",
                    "type": 2
                },
                {
                    "paragraph": "正義曰：舜旣班瑞羣后，即以其歳二月東行巡省守土之諸侯，至於岱宗之岳，燔柴告至，又望而以秩次祭於其方岳山川。柴望旣畢，遂以禮見東方諸侯、諸國之君。於此諸國協其四時氣節，月之大小，正其日之甲乙，使之齊一。均同其國之法制，度之丈尺，量之斛斗，衡之斤兩，皆使齊同，無輕重大小。又修五禮：吉、凶、賔、軍、嘉之禮。修五玉：公、侯、伯、子、男所執之圭璧也。又修三帛：諸侯丗子、公之孤、附庸之君所執𤣥、纁、黃之帛也。又修二生：卿所執羔，大夫所執鴈也。又修一死：士所執雉也。自“五玉”至於“一死”，皆蒙上“修”文，揔言所用玉、帛、生、死，皆爲贄以見天子也。其贄之内，如五玉之器，禮終乃復還之。其帛與生、死則不還也。東岳禮畢，即向衡山，五月南巡守，至于南岳之下，柴望以下一如岱宗之禮。南岳禮畢，即向華山，八月西巡守，至于西岳之下，其禮如初時，如岱宗所行。西岳禮畢，即向恒山。朔，北也。十有一月北巡守，至于北岳之下，一如西岳之禮。巡守旣周，乃歸京師。藝，文也。至於文祖之廟，用特牛之牲設祭，以告巡守。歸，至也。從是以後，𣫭五載一巡守。其巡守之年，諸侯羣后四方各朝天子於方岳之下。其朝之時，各使自陳，進其所以治化之言。天子明試其言，以考其功，功成有驗，則賜之車服，以表顯其有功能用事。",
                    "zhushu": "",
                    "type": 2
                },
                {
                    "paragraph": "傳“諸侯”至“告至”",
                    "zhushu": "",
                    "type": 2
                },
                {
                    "paragraph": "正義曰：王者所爲巡守者，以諸侯自專一國，威福在已，恐其擁遏上命，澤不下流，故時自巡行，問民疾苦。孟子稱晏子對齊景公云：“天子適諸侯曰巡守。巡守者，巡所守也。”是言天子巡守，主謂巡行諸侯，故言“諸侯爲天子守土，故稱守，而往巡行之”。定四年左傳祝鮀言衞國“取相土之東都，以㑹王之東蒐”。“蒐”是獵之名也。王者因巡諸侯，或亦獵以敎戰，其守皆作“狩”。白虎通云：“王者所以巡狩者也。巡者，循也。狩者，收也。爲天子循收養人。”彼因名以附說，不如晏子之言得其本也。正月班瑞，二月即行，故云“旣班瑞之，明月，乃順春東巡”。春位在東，故“順春”也。爾雅：“泰山爲東岳。”此巡守至於岱，岱之與泰，其山有二名也。風俗通云：“泰山，山之尊者，一曰岱宗。岱，始也。宗，長也。萬物之始，隂陽交代，故爲五岳之長。”是解岱即泰山，爲四岳之宗，稱岱宗也。郊特牲云：“天子適四方，先柴。”是燔柴爲祭天告至也。",
                    "zhushu": "",
                    "type": 2
                },
                {
                    "paragraph": "傳“東岳”至“子男”",
                    "zhushu": "",
                    "type": 2
                },
                {
                    "paragraph": "正義曰：四時各至其方岳，望祭其方岳山川，故云“東岳”。諸侯境内名山大川，如其秩次望祭之也。言秩次而祭，知徧於羣神，故云“五岳牲禮視三公，四瀆視諸侯，其餘視伯子男”也。其尊卑所視，王制及書傳之文。“牲禮”二字，孔増之也。諸侯五等，三公爲上等，諸侯爲中等，伯子男爲下等，則所言諸侯，惟謂侯爵者耳。其言所視，蓋視其祭祀。祭五岳如祭三公之禮，祭四瀆如祭諸侯之禮，祭山川如祭伯子男之禮。公侯伯子男，尊卑旣有等級，其祭禮必不同，但古典亡滅，不可復知。鄭𤣥注書傳云：“所視者，謂其牲幣、粢盛、籩豆、爵獻之數。”案五等諸侯適天子，皆膳用太牢，禮諸侯祭皆用太牢，無上下之別。又大行人云：“上公九獻，侯伯七獻，子男五獻。”掌客：“上公饔餼九牢，飱五牢，侯伯饔餼七牢，飱四牢，子男饔餼五牢、飱三牢。”又上公豆四十，侯伯三十二，子男二十四。並伯與侯同。又鄭注禮器“四望五獻”，據此諸文。與孔傳、王制不同者，掌客、行人自是周法，孔與王制先代之禮。必知然者，以周禮侯與伯同，公羊及左氏傳皆以公爲上，伯子男爲下，是其異也。",
                    "zhushu": "",
                    "type": 2
                },
                {
                    "paragraph": "傳“合四”至“均同”",
                    "zhushu": "",
                    "type": 2
                },
                {
                    "paragraph": "正義曰：上篇已訓“協”爲合，故注即以“合”言之也。他皆倣此。周禮太史云：“正歳年，頒告朔於邦國。”則節氣晦朔皆天子頒之，猶恐諸侯國異，或不齊同，故因巡守而合和之。節是月初，氣是月半也。丗本云：“容成作曆，大撓作甲子。”二人皆黃帝之臣，蓋自黃帝已來，始用甲子紀日，𣫭六十日而甲子一周。史記稱紂爲長夜之飲，忘其日辰，恐諸侯或有此之𩔖，故須合日之甲乙也。時也，月也，日也，三者皆當勘檢諸國，使齊一也。“律”者，𠋫氣之管，而度量衡、王者法制，皆出於律，故云“律，法制”也。度有丈尺，量有斛斗，衡有斤兩，皆取法於律，故孔解“律”爲法制，即云“及尺、丈、斛、斗、斤、兩皆均同之”。漢書律曆志云：“度、量、衡出於黃鐘之律也。度者，分、寸、尺、丈、引，所以度長短也。本起於黃鐘之管長，以子穀秬黍中者，以一黍之廣度之，千二百黍爲一分，十分爲寸，十寸爲尺，十尺爲丈，十丈爲引，而五度審矣。量謂龠、合、𦫵、斗、斛，所以量多少也。本起於黃鐘之龠，以子穀秬黍中者千有二百實爲一龠，十龠爲合，十合爲升，十𦫵爲斗，十斗爲斛，而五量嘉矣。權者，銖、兩、斤、鈞、石，所以稱物知輕重也。本起於黃鐘之龠，一龠容千二百黍，重十二銖，兩銖之爲兩，十六兩爲斤，三十斤爲鈞，四鈞爲石，而五權謹矣。權、衡一物。衡，平也；權，重也。稱上謂之衡，稱鎚謂之權，所從言之異耳。”如彼志文，是度、量、衡本起於律也。時月言“協”，日言“正”，度、量、衡言“同”者，以時月須與他月和合，故言“協”，日有正與不正，故言“正”，度、量、衡俱是民之所用，恐不齊同，故言“同”，因事冝而變名耳。",
                    "zhushu": "",
                    "type": 2
                },
                {
                    "paragraph": "傳“修吉”至“其玉”",
                    "zhushu": "",
                    "type": 2
                },
                {
                    "paragraph": "正義曰：周禮大宗伯云：“以吉禮事邦國之鬼神示，以凶禮哀邦國之憂，以賔禮親邦國，以軍禮同邦國，以嘉禮親萬民之昬姻。”知“五禮”謂此也。帝王之名旣異，古今之禮或殊，而以周之五禮爲此“五禮”者，以帝王相承，事有損益，後代之禮亦當是前代禮也。且曆驗此經，亦有五事：此篇“𩔖於上帝”，吉也；“如喪考妣”，凶也；“羣后四朝”，賔也。大禹謨云“汝徂征”，軍也；堯典云“女于時”，嘉也。五禮之事並見於經，知與後丗不異也。此云“五玉”，即上文“五瑞”，故知“五等諸侯執其玉”也。鄭𤣥云：“執之曰瑞，陳列曰玉。”",
                    "zhushu": "",
                    "type": 2
                },
                {
                    "paragraph": "傳“諸侯”至“執黃”",
                    "zhushu": "",
                    "type": 2
                },
                {
                    "paragraph": "正義曰：周禮典命云：“凡諸侯之適子，誓於天子，攝其君，則下其君之禮一等。未誓，則以皮帛繼子男之下。公之孤四命，以皮帛眡小國之君。”是諸侯丗子、公之孤執帛也。附庸雖則無文，而爲南面之君，是一國之主。春秋時附庸之君適魯，皆稱“來朝”，未有爵命，不得執玉，則亦繼小國之君同執帛也。經言“三帛”，必有三色，所云纁、𤣥、黃者，孔時或有所據，未知出何書也。王肅云：“三帛，纁、𤣥、黃也。附庸與諸侯之適子、公之孤執皮帛，其執之色未詳聞。或曰孤執𤣥，諸侯之適子執纁，附庸執黃。”王肅之注尚書，其言多同孔傳。周禮孤與丗子皆執皮帛，鄭𤣥云：“皮帛者，束帛而表之，以皮爲之飾。皮，虎、豹皮也。”此三帛不言皮，蓋于時未以皮爲飾。",
                    "zhushu": "",
                    "type": 2
                },
                {
                    "paragraph": "傳“卿執”至“執雉”",
                    "zhushu": "",
                    "type": 2
                },
                {
                    "paragraph": "正義曰：此皆大宗伯文也。鄭𤣥曰：“羔，小羊，取其羣而不失其𩔖也。鴈，取其候時而行也。雉，取其守介，死不失節也。曲禮云：‘飾羔鴈者以繢。’謂衣之以布而又畫之。雉，執之無飾。士相見之禮，卿大夫飾贄以布，不言繢，此諸侯之臣，與天子之臣異也。”鄭之此言，論周之禮耳。虞時毎事猶質，羔鴈不必有飾。",
                    "zhushu": "",
                    "type": 2
                },
                {
                    "paragraph": "傳“玉帛”至“見之”",
                    "zhushu": "",
                    "type": 2
                },
                {
                    "paragraph": "正義曰：曲禮云：“贄，諸侯圭，卿羔，大夫鴈，士雉。”雉不可生，知一死是雉，二生是羔、鴈也。鄭𤣥云：“贄之言至，所執以自至也。”自“五玉”以下，蒙上“修”文者，執之使有常也。若不言“贄”，則不知所用，故言“贄”以結上文。見玉、帛、生、死皆所以爲贄，以見君，與自相見其贄同也。",
                    "zhushu": "",
                    "type": 2
                },
                {
                    "paragraph": "傳“卒終”至“則否”",
                    "zhushu": "",
                    "type": 2
                },
                {
                    "paragraph": "正義曰：“卒，終”，釋詁文。釋言云：“還、復，返也。”是“還”“復”同義，故爲還也。“五器”文在“贄”下，則是贄内之物。周禮大宗伯云：“以玉作五器。”知“器謂圭璧”，即“五玉”是也。“如”，若也。言諸侯贄之内，若是五器，禮終乃還之。如三帛、生、死則不還也。聘義云：“以圭璋聘，重禮也。已聘而還圭璋，此輕財而重禮之義也。”聘義主於說聘，其朝禮亦然。周禮司儀云：“諸公相見爲賔，還圭，如將幣之儀。”是圭、璧皆還之也。士相見禮言大夫以下見國君之禮云：“若邦他之人，則使𢷤者還其贄，已臣皆不還其贄。”是“三帛、生、死則否”。",
                    "zhushu": "",
                    "type": 2
                },
                {
                    "paragraph": "傳“南岳”至“月至”",
                    "zhushu": "",
                    "type": 2
                },
                {
                    "paragraph": "正義曰：釋山云：“河南華。河東岱。河北恒。江南衡。”李巡云：“華，西岳華山也。岱，東岳泰山也。恒，北岳恒山也。衡，南岳衡山也。”郭璞云：“恒山，一名常山，避漢文帝諱。”釋山又云：“泰山爲東岳，華山爲西岳，霍山爲南岳，恒山爲北岳。”岱之與泰，衡之與霍，皆一山而有兩名也。張揖云：“天柱謂之霍山。”漢書地理志云：“天柱在廬江𤅬縣。”則霍山在江北，而與“江南衡”爲一者，郭璞爾雅注云：“霍山今在廬江𤅬縣，濳水出焉，別名天柱山。漢武帝以衡山遼曠，故移其神於此，今其彼土俗人皆呼之爲南岳。南岳本自以兩山爲名，非從近來也。而學者多以霍山不得爲南岳，又云漢武帝來始乃名之。即如此言，謂武帝在爾雅前乎？”斯不然矣。是解衡、霍二名之由也。書傳多云“五岳”，以嵩髙爲中岳。此云“四岳”者，明巡守至於四岳故也。風俗通云：“泰山，山之尊者，一曰岱宗。岱，始也。宗，長也。萬物之始，隂陽交代，故爲五岳之長。王者受命，恒封禪之。衡山，一名霍山，言萬物霍然大也。華 也，萬物變由西方也。恒，常也，萬物伏北方有常也。”二月至於岱宗，不指“岳”名者，巡守之始，故詳其文。三時言岳名，明岱亦是岳，因事冝而互相見也。四巡之後，乃云歸格，則是一出而周四岳，故知自東岳而即南行，以五月至也。王者順天道以行人事，故四時之月各當其時之中，故以仲月至其岳。上云“歳二月東巡守”，以二月始發者，此四時巡守之月，皆以至岳爲文。東巡以二月至，非發時也。但舜以正月有事，二月即發行耳。鄭𤣥以爲𣫭岳禮畢而歸，仲月乃復更去。若如鄭言，當於東巡之下即言“歸格”，後以“如初”包之，何當北巡之後始言歸乎？且若來而復去，計程不得周徧，此事不必然也。其經南云“如岱禮”，西云“如初”，北云“如西禮”者，見四時之禮皆同，互文以明耳。不巡中岳者，蓋近京師，有事必聞，不慮枉滯，且諸侯分配四方，無屬中岳，故不須巡之也。",
                    "zhushu": "",
                    "type": 2
                },
                {
                    "paragraph": "“朔巡守”",
                    "zhushu": "",
                    "type": 2
                },
                {
                    "paragraph": "正義曰：釋訓云：“朔，北方也。”故堯典及此與禹貢皆以“朔”言北，史變文耳。",
                    "zhushu": "",
                    "type": 2
                },
                {
                    "paragraph": "傳“巡守”至“一牛”",
                    "zhushu": "",
                    "type": 2
                },
                {
                    "paragraph": "正義曰：此承四巡之下，是巡守旣徧，然後歸也。以上受終在文祖之廟，知此亦“告至文祖之廟”。才、藝、文、德，其義相通，故“藝”爲文也。“文祖”“藝祖”，史變文耳。王制說巡守之禮云：“歸，格于祖禰，用特。”此不言“禰”，故傳推之，“言祖則考著”，考近於祖，舉尊以及卑也。“特”者，獨也，故爲“一牛”。此唯言“文祖”，故云“一牛”。徧告諸廟，廟用一牛，故鄭注彼云：“祖下及禰皆一牛也。”此時舜始攝位，未自立廟，故知告堯之文祖也。",
                    "zhushu": "",
                    "type": 2
                },
                {
                    "paragraph": "傳“各㑹”至“可知”",
                    "zhushu": "",
                    "type": 2
                },
                {
                    "paragraph": "正義曰：此揔說巡守之事，而言“羣后四朝”，是言四方諸侯各自㑹朝於方岳之下，凡四處别朝，故云“四朝”。上文“肆覲東后”，是爲一朝，四岳禮同，四朝見矣。計此不冝須重言之，爲將說“敷奏”之事，“敷奏”因朝而爲，故申言之。申，重也。此是巡守大法，文在舜攝位之時，嫌堯本不然，故云“堯舜同道，舜攝則然，堯又可知”也。堯法已然，舜無増改，而言此以美舜者，道同於堯，足以爲美，故史録之。",
                    "zhushu": "",
                    "type": 2
                },
                {
                    "paragraph": "傳“敷陳”至“能用”",
                    "zhushu": "",
                    "type": 2
                },
                {
                    "paragraph": "正義曰：“敷”者，布散之言，與陳設義同，故爲陳也。“奏”是進上之語，故爲進也。諸侯四處來朝，𣫭朝之處，舜各使陳進其治理之言，令自說已之治政。旣得其言，乃依其言明試之，以要其功。必如其言，即功實成，則賜之車服，以表顯其人有才能可用也。人以車服爲榮，故天子之賞諸侯，皆以車服賜之。覲禮云“天子賜侯氏以車服”是也。",
                    "zhushu": "",
                    "type": 2
                },
                {
                    "paragraph": "“肈十”至“咸服”",
                    "zhushu": "",
                    "type": 2
                },
                {
                    "paragraph": "正義曰：史言舜旣攝位，出行巡守，復分置州域，重愼刑罰。於禹治水後，始分置十有二州。𣫭州以一大山爲鎭，殊大者十有二山，深其州内之川，使水通利。又留意於民，詳其罪罰，依法用其常刑，使罪各當，刑不越法。用流放之法，寛宥五刑。五刑雖有犯者，或以恩減降，不使身服其罪，所以流放宥之。五刑之外，更有鞭作治官事之刑；有扑作師儒敎訓之刑；其有意善功惡，則令出金贖罪之刑；若過誤爲害，原情非故者，則緩縱而赦放之；若怙恃姧詐，終行不改者，則賊殺而刑罪之。舜愼刑如此，又設言以誡百官曰：“敬之哉，敬之哉。惟此刑罰之事，最須憂念之哉。”令勤念刑罰，不使枉濫也。又言舜非於攝位之後方始重愼刑罰，初於登用之日即用刑當其罪，流徙共工於北裔之幽州，放逐驩兜於南裔之崇山，𥨥三苗于西裔之三危，誅殛伯鯀于東裔之羽山。行此四罪，各得其實，而天下皆服從之。",
                    "zhushu": "",
                    "type": 2
                },
                {
                    "paragraph": "傳“肈始”至“二州”",
                    "zhushu": "",
                    "type": 2
                },
                {
                    "paragraph": "正義曰：“肈，始”，釋詁文。禹貢治水之時猶爲九州，今始爲十二州，知“禹治水之後”也。禹之治水，通鯀九載，爲作十有三載，則舜攝位元年，九州始畢，當是二年之後，以境界太逺，始別置之。知“分兾州爲幽州、并州”者，以王者廢置，理必相㳂。周禮職方氏九州之名有幽、并，無徐、梁，周立州名，必因於古，知舜時當有幽、并。職方幽、并山川於禹貢皆兾州之域，知分兾州之域爲之也。爾雅釋地九州之名，於禹貢無梁、靑，而有幽、營，云“燕曰幽州，齊曰營州”。孫炎以爾雅之文與職方、禹貢並皆不同，疑是殷制，則營州亦有所因，知舜時亦有營州。齊即靑州之地，知分靑州爲之。於此居攝之時，始置十有二州，蓋終舜之丗常然。宣三年左傳云：“昔夏之方有德也，貢金九牧。”則禹登王位，還置九州，其名蓋如禹貢，其境界不可知也。",
                    "zhushu": "",
                    "type": 2
                },
                {
                    "paragraph": "傳“封大”至“通利”",
                    "zhushu": "",
                    "type": 2
                },
                {
                    "paragraph": "正義曰：釋詁云：“冢，大也。”舎人曰：“冢，封之大也。”定四年左傳云“封豕”“長蛇”相對，是“封”爲大也。周禮職方氏、𣫭州皆云“其山鎭曰某山”，揚州㑹稽，荆州衡山，豫州華山，雍州吳山，兾州霍山，并州恒山，幽州醫無閭，靑州沂山，兖州岱山，是周時九州之内最大之山。舜時十有二山，事亦然也。州内雖有多山，取其最髙大者以爲其州之鎭，特舉其名，是殊大之也。其有川無大無小，皆當深之，故云“濬川”。有流川則深之，使通利也。職方氏、𣫭州皆云“其川、其浸”，亦舉其州内大川，但令小大俱通，不復舉其大者，故直云濬之而已。",
                    "zhushu": "",
                    "type": 2
                },
                {
                    "paragraph": "傳“象法”至“越法”",
                    "zhushu": "",
                    "type": 2
                },
                {
                    "paragraph": "正義曰：易繫辭云：“象也者，象此者也。”又曰：“天垂象，聖人則之。”是“象”爲倣法，故爲法也。五刑雖有常法，所犯未必當條，皆須原其本情，然然斷決。或情有差降，俱被重科；或意有不同，失出失入，皆是違其常法，故令依法用其常刑，用之使不越法也。",
                    "zhushu": "",
                    "type": 2
                },
                {
                    "paragraph": "傳“宥寛”至“五刑”",
                    "zhushu": "",
                    "type": 2
                },
                {
                    "paragraph": "正義曰：“寛，宥”，周語文。“流”謂徙之逺方，放使生活，以流放之法寛縱五刑也。此惟解以流寛之刑，而不解宥寛之意。鄭𤣥云：“其輕者或流放之，四罪是也。”王肅云：“謂君不忍刑殺，宥之以逺方。”然則知此是據狀合刑，而情差可恕，全赦則太輕，致刑即太重，不忍依例刑殺，故完全其體，宥之逺方。應刑不刑，是寛縱之也。上言“典刑”，此言“五刑”者，其法是常，其數則五。“象以典刑”，謂其刑之也。“流宥五刑”，謂其逺縱之也。“流”言“五刑”，則“典刑”亦五，其文互以相見。王肅云：“言宥五刑，則正五刑見矣。”是言二文相通之意也。“典刑”是其身，“流宥”離其郷。流放致罪爲輕，此鞭爲重，故次“典刑”之下，先言“流宥”。鞭扑雖輕，猶虧其體，比於出金贖罪又爲輕，且以刑五罰雖主贖五刑，其鞭扑之罪亦容輸贖，故後言之。此正刑五與流宥鞭扑俱有常法，“典”字可以統之，故發首言“典刑”也。",
                    "zhushu": "",
                    "type": 2
                },
                {
                    "paragraph": "傳“以鞭”至“之刑”",
                    "zhushu": "",
                    "type": 2
                },
                {
                    "paragraph": "正義曰：此有鞭刑，則用鞭久矣。周禮滌狼氏誓大夫曰：“敢不𨵿，鞭五百。”左傳有鞭徒人費、圉人犖是也。子玉使鞭七人，衞侯鞭師曹三百，日末亦皆施用。大隨造律，方使廢之。“治官事之刑”者，言若於官事不治，則鞭之，蓋量狀加之，未必有定數也。",
                    "zhushu": "",
                    "type": 2
                },
                {
                    "paragraph": "傳“扑榎”至“撻之”",
                    "zhushu": "",
                    "type": 2
                },
                {
                    "paragraph": "正義曰：學記云：“榎、楚二物，以收其威。”鄭𤣥云：“榎，槄也。楚，荆也。二物可以扑撻犯禮者。”知“扑”是榎楚也。旣言“以收其威”，知“不勤道業則撻之”。益稷云：“撻以記之。”又大射、郷射皆云“司馬搢扑”，則扑亦官刑。惟言“作敎刑”者，官刑鞭扑俱用，敎刑惟扑而已，故屬扑於敎，其實官刑亦當用扑，蓋重者鞭之，輕者撻之。",
                    "zhushu": "",
                    "type": 2
                },
                {
                    "paragraph": "傳“金黃”至“贖罪”",
                    "zhushu": "",
                    "type": 2
                },
                {
                    "paragraph": "正義曰：此以“金”爲黃金，吕刑“其罰百鍰”，傳爲“黃鐵”。俱是贖罪，而金鐵不同者，古之金銀銅鐵揔號爲“金”，别之四名耳。釋器云：“黃金謂之盪，白金謂之銀。”是黃金、白銀俱名“金”也。周禮考工記：“攻金之工，築氏爲削，冶氏爲殺矢，鳧氏爲鐘，㮚氏爲量，叚氏爲鎛，桃氏爲劒。”其所爲者有銅有鐵，是銅鐵俱名爲“金”，則“鐵”名亦包銅矣。此傳“黃金”，吕刑“黃鐵”，皆是今之銅也。古之贖罪者皆用銅，漢始改用黃金，但少其斤兩，令與銅相敵。故鄭𤣥駁異義言“贖死罪千鍰，鍰六兩大半兩，爲四百一十六斤十兩大半兩。銅與金贖死罪金三斤爲價相依附”，是古贖罪皆用銅也。實謂銅而謂之金、鐵，知傳之所言，謂銅爲金、鐵耳。漢及後魏贖罪皆用黃金，後魏以金難得，合金一兩收絹十匹。今律乃復依古，死罪贖銅一百二十斤，於古稱爲三百六十斤。孔以鍰爲六兩，計千鍰爲三百七十五斤，今贖輕於古也。誤而入罪，出金以贖，即律“過失殺傷人，各依其狀，以贖論”是也。吕刑所言“疑赦”乃罰者，即今律“疑罪各從其實，以贖論”是也。“疑”謂虚實之證等，是非之理均，或事渉疑似，旁無證見，或雖有證見，事非疑似，如此之𩔖，言“皆爲疑罪”。疑而罰贖，吕刑已明言。誤而輸贖，於文不顯，故此傳指言誤而入罪，以解此“贖”。鞭扑加於人身，可云“扑作敎刑”，金非加人之物，而言“金作贖刑”，出金之與受扑，俱是人之所患，故得指其所出，以爲刑名。",
                    "zhushu": "",
                    "type": 2
                },
                {
                    "paragraph": "傳“眚過”至“殺之”",
                    "zhushu": "",
                    "type": 2
                },
                {
                    "paragraph": "正義曰：春秋言“肆眚”者，皆謂緩縱過失之人，是“肆”爲緩也，“眚”爲過也。公羊傳云“害物曰災，是爲害也。”宣二年左傳晉侯殺趙盾，“使鉏麑賊之”，是“賊”爲殺也。此經二句承上“典刑”之下，揔言用刑之要。過而有害，雖據狀合罪，而原心非故，如此者當緩赦之。小則恕之，大則宥之，上言“流宥”“贖刑”是也。怙恃姧詐，欺罔時人，以此自終，無心改悔，如此者當刑殺之。小者刑之，大者殺之，上言“典刑”及“鞭扑”皆是也。經言“賊刑”，傳云“刑殺”，不順經文者，隨便言之。",
                    "zhushu": "",
                    "type": 2
                },
                {
                    "paragraph": "傳“舜陳”至“得中”",
                    "zhushu": "",
                    "type": 2
                },
                {
                    "paragraph": "正義曰：此經二句，舜之言也。不言“舜曰”，以可知而略之。舜旣制此典刑，又陳典刑之義，以勑天下百官，使敬之哉。敬之哉。惟刑之憂哉。憂念此刑，恐有濫失，欲使得中也。",
                    "zhushu": "",
                    "type": 2
                },
                {
                    "paragraph": "傳“象恭”至“曰州”",
                    "zhushu": "",
                    "type": 2
                },
                {
                    "paragraph": "正義曰：堯典言共工之行云：“靜言庸違，象恭滔天。”言貌象恭敬，傲很漫天，足以疑惑丗人，故流放也。左傳說此事言“投諸四裔”，釋地云：“燕曰幽州”，知“北裔”也。“水中可居者曰洲”，釋水文。李巡曰：“四方有水，中央髙，獨可居，故曰洲。”天地之勢，四邊有水。鄒衍書說“九州之外有瀛海環之”，是九州居水内，故以州爲名。共在一洲之上，分之爲九耳。州取水内爲名，故引爾雅解“州”也。“投之四裔”，“裔”訓逺也，當在九州之外，而言“於幽州”者，在州境之北邊也。禹貢羽山在徐州，三危在雍州，故知北裔在幽州。下三者所居皆言山名，此共工所處不近大山，故舉州言之。此流四凶在治水前，於時未作十有二州，則無“幽州”之名，而云“幽州”者，史據後定言之。",
                    "zhushu": "",
                    "type": 2
                },
                {
                    "paragraph": "傳“黨於”至“南裔”",
                    "zhushu": "",
                    "type": 2
                },
                {
                    "paragraph": "正義曰：共工象恭滔天，而驩兜薦之，是“黨於共工，罪惡同”，故放之也。左傳說此事云：“流四凶族，投諸四裔。”則四方方各有一人，幽州在北裔，雍州、三危在西裔，徐州、羽山在東裔，三方旣明，知崇山在南裔也。禹貢無崇山，不知其處，蓋在衡嶺之南也。",
                    "zhushu": "",
                    "type": 2
                },
                {
                    "paragraph": "傳“三苗”至“西裔”",
                    "zhushu": "",
                    "type": 2
                },
                {
                    "paragraph": "正義曰：昭元年左傳說自古諸侯不用王命者，“虞有三苗，夏有觀扈”，知三苗是國，其國以“三苗”爲名，非三國也。杜預言“三苗地闕，不知其處”。三凶皆是王臣，則三苗亦應是諸夏之國入仕王朝者也。文十八年左傳言：“縉雲氏有不才子，貪于飲食，冒于貨賄，侵欲崇侈，不可盈厭，聚斂積實，不知紀極，不分孤寡，不恤窮匱，天下之民，以比三凶，謂之饕餮。”即此三苗是也。知其然者，以左傳說此事言“舜臣堯，流四凶族渾敦、窮竒、檮杌、饕餮，投諸四裔，以禦螭魅”，謂此驩兜、共工、三苗與鯀也。雖知彼言四凶，此等四人，但名不同，莫知孰是，惟當驗其行跡，以别其人。左傳說窮竒之行云“靖𧮂庸回”，堯典言共工之行云“靜言庸違”，其事旣同，知窮竒是共工也。左傳說渾敦之行云“醜𩔖惡物，是與比周”，堯典言驩兜薦舉共工，與惡比周，知渾敦是驩兜也。左傳說檮杌之行，言“不可敎訓，不知話言，傲很明德，以亂天常”，堯典言鯀之行云“咈哉，方命圯族”，其事旣同，知檮杌是鯀也。惟三苗之行，堯典無文，鄭𤣥具引左傳之文，乃云“命驩兜，舉共工”，則驩兜爲渾敦也，共工爲窮竒也，鯀爲檮杌也，而三苗爲饕餮亦可知。是先儒以書傳相考，知三苗是饕餮也。禹貢雍州言“三危旣宅，三苗丕敘”，知三危是西裔也。",
                    "zhushu": "",
                    "type": 2
                },
                {
                    "paragraph": "傳“方命”至“海中”",
                    "zhushu": "",
                    "type": 2
                },
                {
                    "paragraph": "正義曰：“方命圯族”，是其本性；“績用不成”，試而無功”，二者俱是其罪，故並言之。釋言云：“殛，誅也。”傳稱流四凶族者，皆是流，而謂之“殛、𥨥、放、流，皆誅者”。流者移其居處，若水流然，罪之正名，故先言也。放者使之自活，𥨥者投棄之名，殛者誅責之稱，俱是流徙，異其文，述作之體也。四者之次，蓋以罪重者先，共工滔天，爲罪之最大，驩兜與之同惡，故以次之。祭法以鯀障洪水，故列諸祀典，功雖不就，爲罪最輕，故後言之。禹貢徐州云“蒙羽其藝”，是羽止爲東裔也。漢書地理志羽山在東海郡祝其縣西南，海水漸及，故言“在海中”也。",
                    "zhushu": "",
                    "type": 2
                },
                {
                    "paragraph": "傳“皆服”至“見之”",
                    "zhushu": "",
                    "type": 2
                },
                {
                    "paragraph": "正義曰：此四罪者，徴用之初即流之也。舜以微賤超𦫵上宰，初來之時，天下未服，旣行四罪，故天下皆服舜用刑得當其罪也。自“象以典刑”以下，徴用而即行之。於此居攝之後，追論成功之狀，故作者先敘典刑，言舜重刑之事，而連引四罪，述其刑當之驗，明此諸事皆是徴用之時所行，於此揔見之也。知此等諸事皆“徴用所行”者，洪範云：“鯀則殛死，禹乃嗣興。”僖三十三年左傳云：“舜之罪也殛鯀，其舉也興禹。”襄二十一年左傳云：“鯀殛而禹興。”此三者皆言殛鯀而後用禹爲治水，是徴用時事，四罪在治水之前，明“徴用所行”也。又下云禹讓稷、契、皐陶，帝因追美三人之功，所言稷播百穀，契敷五敎，皐陶作士，皆是徴用時事。皐陶所行“五刑有服，五流有宅”，即是“象以典刑，流宥五刑”，此爲徴用時事，足可明矣。而鄭𤣥以爲“禹治水事畢，乃流四凶”，故王肅難鄭言：“若待禹治水功成，而後以鯀爲無功殛之，是爲舜用人子之功而流放其父，則禹之勤勞，適足使父致殛。”爲舜失五典克從之義，禹䧟三千莫大之罪，進退無據，亦甚迂哉。”",
                    "zhushu": "",
                    "type": 2
                },
                {
                    "paragraph": "“二十”至“八音”",
                    "zhushu": "",
                    "type": 2
                },
                {
                    "paragraph": "正義曰：舜受終之後，攝天子之事二十有八載，帝堯乃死。百官感德思慕，如喪考妣。三載之内，四海之人，蠻、炎、戎、狄皆絶靜八音，而不復作樂。是堯盛德恩化所及者逺也。",
                    "zhushu": "",
                    "type": 2
                },
                {
                    "paragraph": "傳“殂落”至“七歳”",
                    "zhushu": "",
                    "type": 2
                },
                {
                    "paragraph": "正義曰：“殂落，死也”，釋詁文。李巡曰：“殂落，堯死之稱。”郭璞曰：“古死尊卑同稱，故書堯曰“殂落”，舜曰“陟方乃死”。”謂之“殂落”者，蓋“殂”爲往也，言人命盡而往。“落”者，若草木葉落也。堯以十六即位，明年乃爲元年。七十載求禪，求禪之時八十六也。試舜三年，自正月上日至崩二十八載，揔計其數，凡壽一百一十七歳。案堯典求禪之年，即得舜而試之，求禪試舜共在一年也。更得二年，即爲歷試三年，故下傳云歷試二年，與攝位二十八年，合得爲“三十在位”。故王肅云：“徴用三載，其一在徴用之年，其餘二載與攝位二十八年凡三十歳也。”故孔傳云：“歷試二年，明其一年在徴用之限。”以此計之，惟有一百一十六歳，不得有七，蓋誤爲七也。",
                    "zhushu": "",
                    "type": 2
                },
                {
                    "paragraph": "傳“考妣”至“思慕”",
                    "zhushu": "",
                    "type": 2
                },
                {
                    "paragraph": "正義曰：曲禮云：“生曰父母，死曰考妣。”鄭𤣥云：“考，成也，言其德行之成也。妣之言嫓也，嫓於考也。”喪服爲父、爲君同服斬衰。檀弓說事君之禮云：“服勤至死，方喪三年。”鄭𤣥云：“方喪，資於事父。”凡此以義爲制，義重則恩輕，其情異於父，“如喪考妣”，言百官感德，情同父母，思慕深也。諸經傳言“百姓”，或爲百官，或爲萬民，知此“百姓”是百官者，以喪服庶民爲天子齊衰三月，畿外之民無服，不得如考妣，故知百官也。",
                    "zhushu": "",
                    "type": 2
                },
                {
                    "paragraph": "傳“遏絶”至“者逺”",
                    "zhushu": "",
                    "type": 2
                },
                {
                    "paragraph": "正義曰：“密，靜”，釋詁文。“遏”，止絶之義，故爲絶也。周禮太師云：“播之以八音：金、石、土、革、絲、木、匏、竹。”鄭云：“金，鐘鎛也；石，磬也；土，𡎖也；革，鼔鼗也；絲，琴瑟也；木，柷敔也；匏，笙也；竹，管簫也。”傳言“八音”，與彼次不同者，隨便言耳。釋地云：“九夷、八狄、七戎、六蠻，謂之四海。”夷狄尚絶音三年，則華夏内國可知也。喪服諸侯之大夫爲天子正服繐衰，旣葬除之。今能使四夷三載絕音，言堯有盛德，恩化所及逺也。",
                    "zhushu": "",
                    "type": 2
                },
                {
                    "paragraph": "“月正”至“率服”",
                    "zhushu": "",
                    "type": 2
                },
                {
                    "paragraph": "正義曰：自此以下，言舜眞爲天子，命百官受職之事。舜旣除堯喪，以明年之月正元日，舜至於文祖之廟，告已將即正位爲天子也。告廟旣訖，乃謀政治於四岳之官。所謀開四方之門，大爲仕路致衆賢也。明四方之目，使爲已逺視四方也。達四方之聦，使爲已逺聽聞四方也。恐逺方有所擁塞，令爲已悉聞見之。旣謀於四岳，又別勑州牧，咨十有二牧曰：“人君最所重者，在於民之食哉。惟當敬授民之天時，無失其農”。要爲政務在安民，當安彼逺人，則能安近人耳。逺人不安，則近亦不安，欲令逺近皆安之也。又當厚行德信，而使足爲善長。欲令諸侯皆厚行其德，爲民之師長，而難拒佞人，斥逺之，使不干朝政。如是則誠信昭於四夷，自然蠻夷皆相率而來服也。",
                    "zhushu": "",
                    "type": 2
                },
                {
                    "paragraph": "傳“月正”至“廟告”",
                    "zhushu": "",
                    "type": 2
                },
                {
                    "paragraph": "正義曰：“正”訓長也，“月正”言月之最長，正月長於諸月，“月正”還是正月也。“上日”，日之最上。“元日”，日之最長，“元日”還是上日。王肅云：“月正元日，猶言正月上日，變文耳。禮云“令月吉日”，又變文言“吉月令辰”，此之𩔖也。知“舜服堯喪三年畢，將即政”者，以堯存且攝其位，堯崩，謙而不居。孟子云：“堯崩，三年喪畢，舜避丹朱於南河之南，天下諸侯朝覲者，不之堯子而之舜。獄訟者不之堯子而之舜，謳謌者不之堯子而謳謌舜。曰：‘天也。’然後之中國，踐天子位。”孟子旣言然矣，此文又承“三載”之下，故知“舜服堯喪三年畢，將欲即政，復至文祖廟告”。前以攝位告，今以即政告也。此猶是堯之文祖，自此以後，舜當自立文祖之廟，堯之文祖當遷於丹朱之國也。",
                    "zhushu": "",
                    "type": 2
                },
                {
                    "paragraph": "傳“詢謀”至“衆賢”",
                    "zhushu": "",
                    "type": 2
                },
                {
                    "paragraph": "正義曰：“詢，謀”，釋詁文。“闢”訓開，開四方之門，謂開仕路，引賢人也。論語云：“從我於陳蔡者，皆不及門也。”門者，行之所由，故以“門”言仕路。以堯舜之聖，求賢久矣，今更言開門，是開其未開者，謂多設取士之科，以此廣致衆賢也。",
                    "zhushu": "",
                    "type": 2
                },
                {
                    "paragraph": "傳“廣視”至“壅塞”",
                    "zhushu": "",
                    "type": 2
                },
                {
                    "paragraph": "正義曰：“聦”謂耳聞之也，旣云“明四目”，不云“聦四耳”者，目視苦其不明，耳聦貴其及逺。“明”謂所見博，“達”謂聽至逺，二者互以相見。故傳揔申其意“廣視聽於四方，使天下無壅塞”。天子之聞見在下，必由近臣，四岳親近之官，故與謀此事也。",
                    "zhushu": "",
                    "type": 2
                },
                {
                    "paragraph": "傳“咨亦”至“民時”",
                    "zhushu": "",
                    "type": 2
                },
                {
                    "paragraph": "正義曰：“咨，謀”，釋詁文。以上“帝曰咨”，上連“帝曰”，故爲咨嗟。此則上有“詢于四岳”，言“咨十有二牧”，故爲謀也。立君所以牧民，民生在於粒食，是君之所重。論語云“所重民食”，謂年糓也。種殖收斂，及時乃穫，故“惟當敬授民時”。",
                    "zhushu": "",
                    "type": 2
                },
                {
                    "paragraph": "傳“柔安”至“長善”",
                    "zhushu": "",
                    "type": 2
                },
                {
                    "paragraph": "正義曰：“柔，安”，“邇，近”，“惇，厚”，皆釋詁文。“元，善之長”，易文言也。安近不能安逺，逺人或來擾亂，雖欲安近，近亦不安。人君爲政，若其下能安近，但戒使之柔逺，故能安近。言當安彼逺人，乃能安近，欲令逺近皆安也。王肅云：“能安逺者，先能安近。”知不然者，以牧在逺方，故據逺言之。“惇德”者，令人君厚行德也。“允元”者，信使足爲長善也。言人君厚行德之與信，使足爲善長，民必効之，爲善而行也。",
                    "zhushu": "",
                    "type": 2
                },
                {
                    "paragraph": "傳“任佞”至“來服”",
                    "zhushu": "",
                    "type": 2
                },
                {
                    "paragraph": "正義曰：“任，佞”，釋詁文。孫炎云：“似可任之佞也。”論語說爲邦之法云：“逺佞人，佞人殆。”故以難距佞人爲“斥逺之”，令不干朝政。朝無佞人，則忠信昭於四夷，皆相率而來服”也。舉蠻夷而戎狄亦見矣。",
                    "zhushu": "",
                    "type": 2
                },
                {
                    "paragraph": "“舜曰”至“往哉”",
                    "zhushu": "",
                    "type": 2
                },
                {
                    "paragraph": "正義曰：舜本以百揆攝位，今旣即政，故求置其官。曰：“咨嗟。四岳等，汝於羣臣之内，有能起發其功，廣大帝堯之事者，我欲使之居百揆之官。在官而信立其功，於事能順者，其是誰乎？”四岳皆曰：“伯禹作司空，有成功，惟此人可用。”帝曰：“然。”然其所舉得人也。乃咨嗟勑禹：“汝本平水土，實有成功，惟當居是百揆，而勉力行哉。”禹拜稽首，讓于稷、契與皐陶。帝曰：“然。”然其所讓實賢也。“汝但往居此職”。不許其讓也。",
                    "zhushu": "",
                    "type": 2
                },
                {
                    "paragraph": "傳“奮起”至“別堯”",
                    "zhushu": "",
                    "type": 2
                },
                {
                    "paragraph": "正義曰：“奮”是起動之意，故爲起也。釋詁云：“庸，勞也。”“勞”亦功也。鄭𤣥云：“載，行也。”王肅云：“載，成也。”孔以“載”爲事也，各自以意訓耳。舜受堯禪，當繼行其道。行之在於任臣，百揆臣之最貴，求能起發其功，廣大帝堯之事者，欲任之。舜旣即位，可以稱帝，而言“舜曰”者，承堯事下言“舜曰”以別堯，於此一別，以下稱帝也。",
                    "zhushu": "",
                    "type": 2
                },
                {
                    "paragraph": "傳“亮信”至“誰乎”",
                    "zhushu": "",
                    "type": 2
                },
                {
                    "paragraph": "正義曰：“亮，信”，釋詁文。“惠，順”，釋言文。上云舜“納於百揆”，“百揆”是官名，故求其人，使居百揆之官。居官則當信立其功，能順其事者誰乎？此官任重，當統羣職，繼堯之功，故歷言所順，而後始問誰乎，異於餘官先言“疇”也。",
                    "zhushu": "",
                    "type": 2
                },
                {
                    "paragraph": "傳“四岳”至“用之”",
                    "zhushu": "",
                    "type": 2
                },
                {
                    "paragraph": "正義曰：“僉”訓爲皆，故云“四岳皆同辭而對”也。國語云：“有崇伯鯀，堯殛之於羽山。”賈逵云：“崇，國名。伯，爵也。”禹代鯀爲崇伯，入爲天子司空，以其伯爵，故稱“伯禹”。言人之賢而舉其爲官，知“禹“治洪水有成功，言可用”也。",
                    "zhushu": "",
                    "type": 2
                },
                {
                    "paragraph": "傳“然其”至“行之”",
                    "zhushu": "",
                    "type": 2
                },
                {
                    "paragraph": "正義曰：禹平水土，往前之事，嫌其今復命之令平水土，故云“稱禹前功以命之”。“懋，勉”，釋詁文。",
                    "zhushu": "",
                    "type": 2
                },
                {
                    "paragraph": "傳“居稷”至“首至地”",
                    "zhushu": "",
                    "type": 2
                },
                {
                    "paragraph": "正義曰：下文帝述三人，遂變“稷”爲“棄”，故解之。“居稷官”者，棄也。獨稱“官”者，出自禹意耳，不必著義。鄭云：“時天下賴后稷之功，故以官名通稱。”或當然也。經因稷、契名單，共文言“曁皐陶”爲文勢耳。三人爲此次者，蓋以官尊卑爲先後也。周禮太祝“辨九拜，一曰稽首”。稽首爲敬之極，故爲“首至地”。“稽首”是拜内之别名，爲拜乃稽首，故云“拜稽首”也。",
                    "zhushu": "",
                    "type": 2
                },
                {
                    "paragraph": "“帝曰棄”至“百糓”",
                    "zhushu": "",
                    "type": 2
                },
                {
                    "paragraph": "正義曰：帝因禹讓三人而官不轉，各述其功以勸之。帝呼稷曰：“棄，往者洪水之時，衆民之難，難在於飢，汝君爲此稷之官，敎民布種是百穀以濟活之。”言我知汝功，當勉之。",
                    "zhushu": "",
                    "type": 2
                },
                {
                    "paragraph": "傳“阻難”至“勉之”",
                    "zhushu": "",
                    "type": 2
                },
                {
                    "paragraph": "正義曰：“阻，難”，釋詁文。“播”是分散之義，故爲布也。王肅云：“播，敷也。”堯遭洪水，民不粒食，故衆民之難在於飢也。“稷”是五穀之長，立官主此稷事。“后”訓君也。帝言：“汝君此稷官，布種是百穀以濟救之。”追美其功以勸勉之。上文“讓於稷、契”，益稷云“暨稷”，吕刑云“稷降播種”，國語云“稷爲天官”，單名爲“稷”，尊而君之，稱爲“后稷”，故詩傳、孝經皆以“后稷”爲言，非官稱“后”也。",
                    "zhushu": "",
                    "type": 2
                },
                {
                    "paragraph": "“帝曰契”至“在寛”",
                    "zhushu": "",
                    "type": 2
                },
                {
                    "paragraph": "正義曰：帝又呼契曰：“往者天下百姓不相親睦，家内尊卑五品不能和順，汝作司徒之官，謹敬布其五常之敎，務在於寛，故使五典克從，是汝之功，冝當勉之。”",
                    "zhushu": "",
                    "type": 2
                },
                {
                    "paragraph": "傳“五品”至“順也”",
                    "zhushu": "",
                    "type": 2
                },
                {
                    "paragraph": "正義曰：“品”謂品秩，一家之内，尊卑之差，即父、母、兄、弟、子是也。敎之義、慈、友、恭、孝，此事行乃爲五常耳。傳上云“五典克從”，即此五品能順。上傳，以解“五典”爲五常，又解此以同之，故云“五品謂五常”，其實五常”據敎爲言，不據品也。“遜，順”，常訓也。不順謂不義、不慈、不友、不恭、不孝也。",
                    "zhushu": "",
                    "type": 2
                },
                {
                    "paragraph": "傳“布五”至“前功”",
                    "zhushu": "",
                    "type": 2
                },
                {
                    "paragraph": "正義曰：文十八年左傳云：“布五敎於四方，父義、母慈、兄友、弟恭、子孝。”是“布五常之敎”也。論語云：“寛則得衆。”故“務在寛，所以得民心”也。治不遜之罪，冝峻法以繩之，而貴其務在寛者，此五品不遜，直是禮敎不行，風俗未淳耳，未有殺害之罪，故敎之務在於寛。若其不孝不恭，其人至於逆亂，而後治之，於事不得寛也。",
                    "zhushu": "",
                    "type": 2
                },
                {
                    "paragraph": "“帝曰皐陶”至“克允”",
                    "zhushu": "",
                    "type": 2
                },
                {
                    "paragraph": "正義曰：帝呼皐陶曰：“往者蠻夷戎狄猾亂華夏，又有強𡨥劫賊，外姦内宄者，爲害甚大。汝作士官治之，皆能審得其情，致之五刑之罪，受罪者皆有服從之心”。”言輕重得中，悉無怨恨也。“五刑有服從者，於三處就而殺之。其有不忍刑其身者，則斷爲五刑而流放之。五刑之流，各有所居處，五刑所居，於三處居之，所以輕重罪得其冝，受罪無怨者，惟汝識見之明，能使之信服，故姦邪之人無敢更犯，是汝之功，冝當勉之”。因禹之讓，以次誡之。",
                    "zhushu": "",
                    "type": 2
                },
                {
                    "paragraph": "傳“猾亂”至“之致”",
                    "zhushu": "",
                    "type": 2
                },
                {
                    "paragraph": "正義曰：“猾”者，狡猾相亂，故“猾”爲亂也。“夏”訓大也，中國有文章光華，禮義之大。定十年左傳云：“裔不謀夏，夷不亂華。”是中國爲華夏也。“𡨥”者，衆聚爲之。“賊”者，殺害之稱，故“羣行攻劫曰𡨥，殺人曰賊”。成十七年左傳云：“亂在外爲姦，在内爲宄。”是“在外曰姦，在内曰宄”也。“𡨥”“賊”“姦”“宄”皆是作亂害物之名也。“蠻夷猾夏”，興兵犯邊，害大，故先言之。“𡨥賊姦宄”皆國内之害，小，故後言之。管子曰：“倉廩實知禮節，衣食足知榮辱。讓生於有餘，爭生於不足。”往者洪水爲災，下民飢困，内有𡨥賊爲害，外則四夷犯邊，皆言無敎之致也。唐堯之聖，協和萬邦，不應末年頓至於此，蓋少有其事，辭頗増甚，歸功於人，作與奪之勢耳。",
                    "zhushu": "",
                    "type": 2
                },
                {
                    "paragraph": "傳“士理”至“中正”",
                    "zhushu": "",
                    "type": 2
                },
                {
                    "paragraph": "正義曰：“士”即周禮司𡨥之屬，有士師、卿士等，皆以“士”爲官名。鄭𤣥云：“士，察也，主察獄訟之事。”月令云：“命大理。”昭十四年左傳云：“叔魚攝理。”是謂獄官爲理官也。準吕刑文，知五刑謂墨、劓、剕、宫、大辟也。人心服罪，是順從之義，故爲從也。所以服者，言得輕重之中正也。吕刑云“咸庶中正”是也。",
                    "zhushu": "",
                    "type": 2
                },
                {
                    "paragraph": "傳“旣從”至“於市”",
                    "zhushu": "",
                    "type": 2
                },
                {
                    "paragraph": "正義曰：經言“五服”，謂皐陶所斷五刑，皆服其罪。傳旣訓“服”爲從，故云“旣從五刑，謂服罪也”。“行刑當就三處”，惟謂大辟罪耳。魯語云：“刑五而已，無有隱者。大刑用甲兵，次刑斧𨱆，中刑刀鋸，其次鑚筰，薄刑鞭扑，以威民。故大者陳之原野，小者致之市朝。五刑三次，是無隱也。”孔用彼爲說，故以“三就”爲原野與朝、市也。國語賈逵注云：“用兵甲者，諸侯逆命，征討之刑也。大夫已上於朝，士已下於市。”傳雖不言“已上”“已下”，爲義亦當然也。國語云：“五刑者，謂甲兵也，斧鉞也，刀鋸也，鑚筰也，鞭扑也。”與吕刑之五刑異也。所言“三次”，即此“三就”是也。惟死罪當分就處所，其墨、劓、剕、宫無常處可就也。馬、鄭、王三家皆以“三就”爲原野也，市朝也，甸師氏也。案刑於甸師氏者，王之同族，刑於隱者，不與國人，慮兄弟耳，非所刑之正處。此言正刑，不當數甸師也。又市、朝異所，不得合以爲一，且皆國語之文，其義不可通也。",
                    "zhushu": "",
                    "type": 2
                },
                {
                    "paragraph": "傳“謂不”至“之外”",
                    "zhushu": "",
                    "type": 2
                },
                {
                    "paragraph": "正義曰：此“五流有宅”，即“流宥五刑”也。當在五刑而流放之，故知謂“不忍加刑，則流放之，若四凶”也。鄭𤣥云：“舜不刑此四人者，以爲堯臣，不忍刑之。”王肅云：“謂在八議之辟，君不忍殺，宥之以逺。”八議者，周禮小司𡨥所云“議親、議故、議賢、議能、議貴、議賔、議功、議勤”是也。以君恩不忍殺，罪重不可全赦，故流之也。“五刑之流，各有所居”，謂徙置有處也。“五居之差，有三等之居”，量其罪狀，爲逺近之差也。四裔最逺，在四海之表，故“大罪四裔”，謂本犯死罪也。故周禮調人職云：“父之讎，辟諸海外。”即與“四裔”爲一也。“次九州之外”，即王制云：“入學不率敎者，屏之逺方，西方曰𤏡，東方曰寄。”注云：“偪寄於夷狄也。”與此“九州之外”同也。“次千里之外”者，即調人職云“兄弟之讎，辟諸千里之外”也。立政云“中國之外，下同”者，言“中國”者，據罪人所居之國定千里也。據其逺近，其實一也。周禮與王制旣有三處之別，故約以爲言。鄭𤣥云：“三處者，自九州之外至於四海，三分其地，逺近若周之夷、鎭、蕃也。”然罪有輕重不同，豈五百里之校乎？不可從也。",
                    "zhushu": "",
                    "type": 2
                },
                {
                    "paragraph": "傳“言皐”至“述之”",
                    "zhushu": "",
                    "type": 2
                },
                {
                    "paragraph": "正義曰：“惟明”謂皐陶之明，“克允”謂受罪者信服。故王肅云：“惟明其罪，能使之信服，是信施於彼也。”但彼人信服，由皐陶有信，故傳言“皐陶能明信五刑，施之逺近蠻夷，使咸信服”。主言信者，見其皐陶有信，故彼信之也。",
                    "zhushu": "",
                    "type": 2
                },
                {
                    "paragraph": "傳“問誰”至“臣名”",
                    "zhushu": "",
                    "type": 2
                },
                {
                    "paragraph": "正義曰：考工記云：“國有六職，百工與居一焉。”“工”即百工，故云“問誰能順我百工事者”。直言“帝曰”，無所偏咨，故知“僉曰”是朝臣共舉垂也。",
                    "zhushu": "",
                    "type": 2
                },
                {
                    "paragraph": "傳“共謂供其職事”",
                    "zhushu": "",
                    "type": 2
                },
                {
                    "paragraph": "正義曰：堯典傳云：“共工，官稱。”即彼以“共工”二字爲官名。上云“疇若予工”，單舉“工”名，今命此人云“汝作共工”，明是帝謂此人堪供此職，非是呼此官名爲“共工”也。其官或以“共工”爲名，要帝意言共謂供此職也。",
                    "zhushu": "",
                    "type": 2
                },
                {
                    "paragraph": "傳“上謂”至“能之”",
                    "zhushu": "",
                    "type": 2
                },
                {
                    "paragraph": "正義曰：言“上下草木鳥獸”，則上之與下各有草木鳥獸，即周禮山虞、澤虞之官，各掌其敎，知上謂山，下謂澤也。順其草木鳥獸之冝，明是施其政敎，取之有時，用之有節也。馬、鄭、王本皆爲“禹曰：益哉”，是字相近而彼誤耳。",
                    "zhushu": "",
                    "type": 2
                },
                {
                    "paragraph": "“作朕虞”",
                    "zhushu": "",
                    "type": 2
                },
                {
                    "paragraph": "正義曰：此官以“虞”爲名，帝言作我虞耳，“朕”非官名也。鄭𤣥云：“言朕虞，重鳥獸草木。”漢書王莽自稱“爲予立予虞之官”，則莽謂此官名爲“朕虞”，其義必不然也。",
                    "zhushu": "",
                    "type": 2
                },
                {
                    "paragraph": "傳“朱虎”至“之中”",
                    "zhushu": "",
                    "type": 2
                },
                {
                    "paragraph": "正義曰：知垂所讓四人皆在元凱之中者，以文十八年左傳八元之内有伯虎、仲熊，即此“朱虎、熊羆”是也。虎、熊在元凱之内，明殳斨、伯與亦在其内，但不知彼誰當之耳。益是皐陶之子，皇陶即庭堅也。益在八凱之内，垂則不可知也。傳不在伯夷、夔龍之下爲此言者，以伯夷姜姓，不在元凱之内，夔龍亦不可知，惟言此四人耳。傳雖言殳斨、伯與，亦難知也。",
                    "zhushu": "",
                    "type": 2
                },
                {
                    "paragraph": "傳“三禮”至“姜姓”",
                    "zhushu": "",
                    "type": 2
                },
                {
                    "paragraph": "正義曰：此時“秩宗”即周禮之宗伯也，其職云：“掌天神、人鬼、地祇之禮。”雖三者併爲吉禮，要言三禮者是天地人之事，故知三禮是天地人之禮。上文舜之巡守，言“修五禮”，此云“典朕三禮”，各有其事，則五禮皆據其所施於三處，五禮所施於天地人耳。言“三”足以包五，故舉“三”以言之。鄭語云：“姜，伯夷之後也。伯夷能禮於神以佐堯。”是伯夷爲姜姓也。此經不言“疇”者，訪其有能，是問誰可知，上文已具，此略之也。",
                    "zhushu": "",
                    "type": 2
                },
                {
                    "paragraph": "傳“秩序”至“之官”",
                    "zhushu": "",
                    "type": 2
                },
                {
                    "paragraph": "正義曰：堯典傳已訓“秩”爲序，此復訓者，此爲官名，須辨官名之義，故詳之也。“宗”之爲尊，常訓也。主郊廟之官，掌序鬼神尊卑，故以“秩宗”爲名。“郊”謂祭天南郊，祭地北郊，“廟”謂祭先祖，即周禮所謂“天神、人鬼、地祇之禮”是也。",
                    "zhushu": "",
                    "type": 2
                },
                {
                    "paragraph": "傳“夙早”至“淸明”",
                    "zhushu": "",
                    "type": 2
                },
                {
                    "paragraph": "正義曰：“夙，早”，釋詁文。“早夜敬服其職”，謂侵早已起，夜深乃卧，謹敬其職事也。典禮之官施行敎化，使正直而淸明。正直，不枉曲也。淸明，不暗昧也。",
                    "zhushu": "",
                    "type": 2
                },
                {
                    "paragraph": "“帝曰夔”至“率舞”",
                    "zhushu": "",
                    "type": 2
                },
                {
                    "paragraph": "正義曰：帝因伯夷所讓，隨才而任用之。帝呼夔曰：“我今命汝典掌樂事，當以詩樂敎訓丗適長子，使此長子正直而温和，寛𢎞而莊栗，剛毅而不苛虐，𥳑易而不傲慢。敎之詩樂，所以然者，詩言人之志意，歌詠其義，以長其言。樂聲依此長歌爲節，律吕和此長歌爲聲，八音皆能和諧，無今相奪道理，如此則神人以此和矣。”夔荅舜曰：“嗚呼。我繫其石磬，拊其石磬，諸音莫不和諧，百獸相率而舞。”樂之所感如此，是人神旣已和矣。",
                    "zhushu": "",
                    "type": 2
                },
                {
                    "paragraph": "傳“胄長”至“孝友”",
                    "zhushu": "",
                    "type": 2
                },
                {
                    "paragraph": "正義曰：說文云：“胄，胤也。”釋詁云：“胤，繼也。”繼父丗者，惟長子耳，故以“胄”爲長也。“謂元子已下至卿大夫子弟”者，王制云：“樂正崇四術，立四敎，王太子、王子、羣后之太子，卿大夫、元士之適子，皆造焉。”是“下至卿大夫”也。不言“元士”，士卑，故略之。彼鄭注云：“王子，王之庶子也。”此傳兼言“弟”者，蓋指太子之弟耳。或孔意公卿大夫之弟亦敎之。國子以適爲主，故言“胄子”也。命典樂之官使敎胄子，下句又言詩歌之事，是“今夔以歌詩蹈之舞之，敎此適長國子”也。周禮大司樂云：“以樂德敎國子：中、和、祗、庸、孝、友。”鄭云：“中猶忠也。和，剛柔適也。”祗，敬也。庸，有常也。善父母曰孝，善兄弟曰友。”是言樂官用樂敎之，使成此六德也。樂記又云：“樂在宗廟之中，君臣上下同聽之，則莫不和敬。在族黨郷里之中，長幼同聽之，則莫不和順。在閨門之内，父子兄弟同聽之，則莫不和親。”是樂之感人，能成忠、和、祗、庸、孝、友之六德也。",
                    "zhushu": "",
                    "type": 2
                },
                {
                    "paragraph": "傳“敎之”至“莊栗”",
                    "zhushu": "",
                    "type": 2
                },
                {
                    "paragraph": "正義曰：此“直而温”與下三句，皆使𧃍敎胄子，令性行當然，故傳發首言“敎之”也。正直者失於太嚴，故令“正直而温和”。寛弘者失於緩慢，故令“寛弘而莊栗”。謂矝莊嚴栗。栗者，謹敬也。",
                    "zhushu": "",
                    "type": 2
                },
                {
                    "paragraph": "傳“剛失”至“其失”",
                    "zhushu": "",
                    "type": 2
                },
                {
                    "paragraph": "正義曰：剛彊之失，入於苛虐，故令人剛而無虐。𥳑易之失，入於傲慢，故令𥳑而無傲。剛、𥳑是其本性，敎之使無虐、傲，是言敎之以防其失也。由此而言之，上二句亦直、寛是其本性，直失於不温，寛失於不栗，故敎之使温栗也。直、寛、剛、𥳑即皐陶所謀之九德也。九德而獨舉此四事者，人之大體，故特言之。",
                    "zhushu": "",
                    "type": 2
                },
                {
                    "paragraph": "傳“謂詩”至“其言”",
                    "zhushu": "",
                    "type": 2
                },
                {
                    "paragraph": "正義曰：作詩者自言已志，則詩是言志之書，習之可以生長志意，故敎其“詩言志”，以導胄子之志，使開悟也。作詩者直言不足以申意，故長歌之，敎令歌詠其詩之義，以長其言，謂聲長續之。定本經作“永”字，明訓“永”爲長也。",
                    "zhushu": "",
                    "type": 2
                },
                {
                    "paragraph": "傳“聲謂”至“和樂”",
                    "zhushu": "",
                    "type": 2
                },
                {
                    "paragraph": "正義曰：周禮太師云：“文之以五聲：宫、商、角、徴、羽。”言五聲之淸濁有五品，分之爲五聲也。又“太師掌六律、六吕，以合隂陽之聲。陽聲：黃鐘、太蔟、沽洗、蕤賔、夷則、無射，隂聲大吕、應鐘、南吕、林鐘、仲吕、夾鐘”。”是六律、六吕之名也。漢書律曆志云：“律有十二，陽六爲律，隂六爲吕。”是隂律名同，亦名吕也。鄭𤣥云：“律，述氣也。同助隂宣氣，與之同也。”又云：“吕，旅也，言旅助陽宣氣也。”志又云：“律，黃帝之所作也。黃帝使伶倫氏自大夏之西、崑崙之隂，取竹於嶰谷之中，各生其竅厚薄均者，斷兩節之閒吹之，以爲黃鐘之宫。制十二籥以聽鳳皇之鳴，其雄聲爲六，雌鳴亦六，以比黃鐘之宫，是爲律之本。”言律之所作如此。聖人之作律也，旣以出音，又以𠋫氣，布十二律於十二月之位，氣至則律應，是六律、六吕，十二月之音氣也。“聲依永”者，謂五聲依附長言而爲之，其聲未和，乃用此律吕調和其五聲，使應於節奏也。",
                    "zhushu": "",
                    "type": 2
                },
                {
                    "paragraph": "傳“倫理”至“勉之”",
                    "zhushu": "",
                    "type": 2
                },
                {
                    "paragraph": "正義曰：“倫”之爲理，常訓也。“八音能諧，相應和也。“各自守分，不相奪道理”，是言理不錯亂相奪也。如此則神人咸和矣。帝言此者，命𧃍使勉之也。大司樂云：“大合樂以致鬼神示，以和邦國，以諧萬民，以安賔客，以說逺人。”是神人和也。",
                    "zhushu": "",
                    "type": 2
                },
                {
                    "paragraph": "傳“石磬”至“可知”",
                    "zhushu": "",
                    "type": 2
                },
                {
                    "paragraph": "正義曰：樂器惟磬以石爲之，故云“石，磬也”。八音之音，石磬最淸，故知磬是音之聲淸者”。磬必擊以鳴之，故云“拊亦擊之”。重其文者，擊有大小，“擊”是大擊，“拊”是小擊。音聲濁者粗，淸者精，精則難和，舉淸者和，則其餘皆從矣。商頌云：“依我磬聲。”是言磬聲淸，諸音來依之。“百獸率舞”，即大司樂云“以作動物”，益稷云“鳥獸蹌蹌”是也。人神易感，鳥獸難感，百獸相率而舞，則神人和可知也。夔言此者，以帝戒之云“神人以和”，欲使勉力感神人也。乃荅帝云“百獸率舞”，則神人以和，言帝德及鳥獸也。",
                    "zhushu": "",
                    "type": 2
                },
                {
                    "paragraph": "“帝曰龍”至“惟允”",
                    "zhushu": "",
                    "type": 2
                },
                {
                    "paragraph": "正義曰：帝呼龍曰：“龍，我憎疾人爲讒佞之說，絕君子之行，而動驚我衆人，欲遏之，故命汝作納言之宫，從早至夜，出納我之敎命，惟以誠信。𣫭事皆信，則讒言自絕。”命龍使勉之。",
                    "zhushu": "",
                    "type": 2
                },
                {
                    "paragraph": "傳“堲疾”至“絕之”",
                    "zhushu": "",
                    "type": 2
                },
                {
                    "paragraph": "正義曰：“堲”聲近疾，故爲疾也。“殄，絕”，“震，動”，皆釋詁文。讒人以善爲惡，以惡爲善，故言“我疾讒說，絕君子之行，衆人畏其讒口”，故爲讒也。動驚我衆，欲遏止之。",
                    "zhushu": "",
                    "type": 2
                },
                {
                    "paragraph": "傳“納言”至“以信”",
                    "zhushu": "",
                    "type": 2
                },
                {
                    "paragraph": "正義曰：詩美仲山甫爲王之喉舌，喉舌者，宣出王命，如王咽喉口舌，故納言爲“喉舌之官”也。此官主聽下言納於上，故以“納言”爲名。亦主受上言宣於下，故言出朕命。“納言”不納於下，“朕命”有出無入，官名“納言”，云“出納朕命”，互相見也。“必以信”者，不妄傳下言，不妄宣帝命，出納皆以信也。",
                    "zhushu": "",
                    "type": 2
                },
                {
                    "paragraph": "“帝曰咨”至“天功”",
                    "zhushu": "",
                    "type": 2
                },
                {
                    "paragraph": "正義曰：帝旣命用衆官，乃揔戒勑之曰：“咨嗟。汝新命六人及四岳、十二牧，凡二十有二人等，各當敬其職事哉。惟是汝等敬事，則信實能立天下之功。天下之功成，主在於汝，可得不敬之哉。”",
                    "zhushu": "",
                    "type": 2
                },
                {
                    "paragraph": "傳“禹垂”至“命之”",
                    "zhushu": "",
                    "type": 2
                },
                {
                    "paragraph": "正義曰：傳以此文揔結上事，據上文“詢於四岳”，“咨十有二牧”及“新命六官”等，適滿二十二人，謂此也。其稷、契、皐陶、殳斨、伯與、朱虎、熊羆七人仍舊，故不須勑命之。岳牧亦應是舊而勑命之者，岳牧外内之官，常所咨詢，故亦勑之。鄭𤣥云：“自“咨十有二牧”至“帝曰龍”，皆月正元日格於文祖所勑命也。”案經“格於文祖”之後，方始詢於四岳，咨十二州牧，未必一日之内即得行此諸事。傳旣不說，或曆日命授，乃揔勑之，未必即是元日之事也。鄭以爲二十二人數殳、㭊、伯與、朱、虎、熊、羆，不數四岳。彼四人者直被讓而已，不言居官，何故勑使敬之也？岳、牧俱是帝所咨詢，何以勑牧不勑岳也？必非經旨，故孔說不然。",
                    "zhushu": "",
                    "type": 2
                },
                {
                    "paragraph": "“三載”至“三苗”",
                    "zhushu": "",
                    "type": 2
                },
                {
                    "paragraph": "正義曰：自此以下，史述舜事，非帝語也。言帝命羣官之後，經三載乃者其功績，經三考則九載。黜陟幽明，明者𦫵之，闇者退之。羣官懼黜思𦫵，各敬其事，故得衆功皆廣。前流四凶時，三苗之君𥨥之西裔，更紹其嗣，不滅其國。舜即政之後，三苗復不從化，是闇當黜之。其君臣有善有惡，舜復分北流其三苗。北，背也。善留惡去，使分背也。",
                    "zhushu": "",
                    "type": 2
                },
                {
                    "paragraph": "傳“三年”至“明者”",
                    "zhushu": "",
                    "type": 2
                },
                {
                    "paragraph": "正義曰：三年一閏，天道成，人亦可以成功，故以三年考校其功之成否也。九年三考，則人之能否可知，幽明有別。“黜退其幽者”，或奪其官爵，或徙之逺方。“升進其明者”，或益其土地，或進其爵位也。",
                    "zhushu": "",
                    "type": 2
                },
                {
                    "paragraph": "傳“考績”至“惡明”",
                    "zhushu": "",
                    "type": 2
                },
                {
                    "paragraph": "正義曰：考績法明，人皆自勵，故得“衆功皆廣”也。分地三苗，即是黜幽之事，故其“考績”之下言其流之。“分”謂別之，云“北”者，言相背，必善惡不同。故知三苗幽闇，冝黜其君臣，乃有善否，分背流之，不今相從。俱徙之則善從惡，俱不徙則惡從善，言善惡不使相從，言舜之黜陟善惡明也。鄭𤣥以爲“流四凶者，卿爲伯、子，大夫爲男，降其位耳，猶爲國君，故以三苗爲西裔諸侯。“猶爲惡，乃復分北流之”，謂分北西裔之三苗也。孔傳“𥨥三苗”爲誅也，其身無復官爵，必非黜陟之限，其所“分北”，非彼“𥨥”者。王肅云：“三苗之民有赦宥者，復不從化，不今相從，分北流之。”王肅意彼赦宥者復繼爲國君，至不復從化，故分北流之。禹繼鯀爲崇伯，三苗未必絕後。傳意或如肅言。",
                    "zhushu": "",
                    "type": 2
                },
                {
                    "paragraph": "傳“歷試”至“八年”",
                    "zhushu": "",
                    "type": 2
                },
                {
                    "paragraph": "正義曰：上云“乃言厎可績，三載”，則歷試當三年。云“二年”者，其一即是徴用之年，已在上句三十之數，故惟有二年耳。受終居攝，尚在臣位，故歷試并爲三十。“在位”謂在臣位也。",
                    "zhushu": "",
                    "type": 2
                },
                {
                    "paragraph": "傳“方道”至“十二歳”",
                    "zhushu": "",
                    "type": 2
                },
                {
                    "paragraph": "正義曰：論語云：“可謂仁之方也已。”孔注亦以“方”爲道，常訓也。舜即位五十年，從格於文祖之後數之，“𦫵道”謂乗道而行也。天子之行，必是巡其所守之國，故通以巡守爲名，未必以仲夏之月巡南岳也。檀弓云：“舜葬蒼梧之野。”是“舜死蒼梧之野，因而葬焉”。孔以“月正元日”在“三載遏密”之下。又孟子云：“舜服堯三年喪畢，避堯之子，故服喪三年。”三年之喪，二十五月而畢，其一年即在“三十在位”之數，惟有二年，是“舜年六十二，爲天子五十年”，是舜“凡壽百一十二歳”也。大禹謨云：“帝曰：“朕宅帝位三十有三載，乃求禪禹。”孟子云：“舜薦禹於天子十七年。”是“在位五十年”，其文明矣。鄭𤣥讀此經云：“舜生三十”，謂生三十年也。“登庸二十”，謂歷試二十年。“在位五十載，陟方乃死”，謂攝位至死爲五十年。舜年一百歳也。”史記云：“舜年三十，堯舉用之。年五十攝行天子事。年五十八堯崩。年六十一而踐天子位。三十九年崩。”皆謬耳。",
                    "zhushu": "",
                    "type": 2
                },
                {
                    "paragraph": "“帝𨤲”至“槀飫”",
                    "zhushu": "",
                    "type": 2
                },
                {
                    "paragraph": "正義曰：此序也。孔以書序序所以爲作者之意，冝相附近，故引之各冠其篇首。其經亡者，以序附於本篇次而爲之傳，故此序在此也。帝舜治理下土諸侯之事，爲各於其方置設其官，居其所在之方而統治之。又爲民別其姓族之生，分別異𩔖，各使相從。作汨作篇，又作九共九篇，又作槀飫之篇，凡十一篇，皆亡。",
                    "zhushu": "",
                    "type": 2
                },
                {
                    "paragraph": "傳“言舜”至“其方”",
                    "zhushu": "",
                    "type": 2
                },
                {
                    "paragraph": "正義曰：在虞書，知“帝”是舜也。“下土”，對天子之辭，故云“理四方諸侯，各爲其官，居其方”，不知若爲設之。凡此三篇之序，亦旣不見其經，闇射無以可中，孔氏爲傳，復順其文爲其傳耳，是非不可知也。他皆倣此。",
                    "zhushu": "",
                    "type": 2
                },
                {
                    "paragraph": "傳“汨治”至“篇亡”",
                    "zhushu": "",
                    "type": 2
                },
                {
                    "paragraph": "正義曰：“汨”之爲治，無正訓也。“作”是起義，故爲興也。“言其治民之功興”，以意言之耳。",
                    "zhushu": "",
                    "type": 2
                },
                {
                    "paragraph": "傳“槀，勞。飫，賜也”",
                    "zhushu": "",
                    "type": 2
                },
                {
                    "paragraph": "正義曰：左傳言“槁師”者，以師枯槁，用酒食勞之，是“槀”得爲勞也。襄二十六年左傳云：“將賞，爲之加膳。”加膳則飫賜，是“飫”得爲賜也。亦不知勞賜之何所謂也。",
                    "zhushu": ""
                }
            ]
        },
        {
            "name": "虞書大禹謨第三",
            "paragraphs": [
                {
                    "paragraph": "虞書大禹謨第三",
                    "zhushu": "",
                    "type": 1
                },
                {
                    "paragraph": "“皐陶”至“益稷”。",
                    "zhushu": "",
                    "type": 2
                },
                {
                    "paragraph": "正義曰：皐陶爲帝舜陳其謀，禹爲帝舜陳已成所治水之功，帝舜因其所陳，從而重美之。史録其辭，作大禹、皐陶二篇之謨，又作益稷之篇，凡三篇也。篇先大禹，序先言皐陶者，皐陶之篇皐陶自先發端，禹乃然而問之，皐陶言在禹先，故序先言皐陶。其此篇以功大爲先，故先禹也。益稷之篇亦是禹之所陳，因皐陶之言，而禹論益稷，在皐陶謨後，故後其篇。",
                    "zhushu": "",
                    "type": 2
                },
                {
                    "paragraph": "傳“矢，陳也”。",
                    "zhushu": "",
                    "type": 2
                },
                {
                    "paragraph": "正義曰：“矢，陳”，釋詁文。",
                    "zhushu": "",
                    "type": 2
                },
                {
                    "paragraph": "傳“陳其成功”。",
                    "zhushu": "",
                    "type": 2
                },
                {
                    "paragraph": "正義曰：此是謨篇，禹成其功，陳其言耳。蒙上“矢”文，故傳明之，言“陳其成功”也。序“成”在“厥”上，傳“成”在下者，序順上句，傳從便文，故倒也。",
                    "zhushu": "",
                    "type": 2
                },
                {
                    "paragraph": "傳“申重”至“之言”。",
                    "zhushu": "",
                    "type": 2
                },
                {
                    "paragraph": "正義曰：“申，重”，釋詁文。大禹謨云：“帝曰：‘ 俞。地平天成，時乃功。’”又：“帝曰：‘ 皐陶，惟玆臣庶，罔或干予政，時乃功，懋哉。’”益稷云：“迪朕德，時乃功。”皆是重美二子之言也。",
                    "zhushu": "",
                    "type": 2
                },
                {
                    "paragraph": "傳“大禹”至“九德”。",
                    "zhushu": "",
                    "type": 2
                },
                {
                    "paragraph": "正義曰：二篇皆是謨也，序以一“謨”揔二篇，故傳明之。大禹治水能致九功而言“謨”，以其序有“謨”文，故云“謨”也。",
                    "zhushu": "",
                    "type": 2
                },
                {
                    "paragraph": "傳“凡三篇”。",
                    "zhushu": "",
                    "type": 2
                },
                {
                    "paragraph": "正義曰：益稷亦大禹所謀，不言“謨”者，禹謀言及益稷，非是益稷爲謀，不得言益稷謨也。其篇雖有“夔曰”，夔言樂和，本非謀慮，不得謂之“夔謨”。",
                    "zhushu": "",
                    "type": 2
                },
                {
                    "paragraph": "傳“禹稱”至“謀也”。",
                    "zhushu": "",
                    "type": 2
                },
                {
                    "paragraph": "正義曰：餘文單稱“禹”， 而此獨加“大”者，故解之。禹與皐陶同爲舜謀，而禹功實大，禹與皐陶不等，史加大其功，使異於皐陶，於此獨加“大”字與皐陶並言故也。“謨，謀”，釋詁文。此三篇皆是舜史所録，上取堯事，下録禹功，善於堯之知已，又美所禪得人，故包括上下以爲虞書。其事以𩔖相從，非由事之先後。若其不然，上篇巳言舜死，於此豈死後言乎？此篇已言禪禹，下篇豈受禪後乎？明史以𩔖聚爲文。計此三篇，禹謨最在後，以禹功大，故進之於先。孟子稱“舜薦禹於天，十有七年”，則禹攝一十七年，舜陟方乃死，不知禹征有苗在攝幾年。史述禹之行事，不必以攝位之年即征苗民也。",
                    "zhushu": "",
                    "type": 2
                },
                {
                    "paragraph": "“曰若”至“于帝”",
                    "zhushu": "",
                    "type": 2
                },
                {
                    "paragraph": "正義曰：史將録禹之事，故爲題目之辭曰，能順而考案古道而言之者，是大功之禹也。此禹能以文德敎命布陳於四海，又能敬承堯、舜。外布四海，内承二帝，言其道周備。",
                    "zhushu": "",
                    "type": 2
                },
                {
                    "paragraph": "傳“順考”至“言之”。",
                    "zhushu": "",
                    "type": 2
                },
                {
                    "paragraph": "正義曰：典是常行，謨是言語，故傳於典云“行之”，於謨云“言之”，皆是順考古道也。",
                    "zhushu": "",
                    "type": 2
                },
                {
                    "paragraph": "傳“言其”至“堯舜”。",
                    "zhushu": "",
                    "type": 2
                },
                {
                    "paragraph": "正義曰：“敷於四海”即敷此文命，故言“外布文德敎命”也。“四海”舉其逺地，故傳以“外”“内”言之。“祗”訓敬也，禹承堯、舜二帝，故云“敬承堯、舜”。傳不訓“祗”而直言“敬”，以易知而略之。",
                    "zhushu": "",
                    "type": 2
                },
                {
                    "paragraph": "“曰后”至“時克”。",
                    "zhushu": "",
                    "type": 2
                },
                {
                    "paragraph": "正義曰：禹爲帝舜謀曰：“君能重難其爲君之事，臣能重難其爲臣之職，則上之政敎乃治，則下之衆民皆化而疾修其德。”而帝曰：“然。信能如此，君臣皆能自難，並願善以輔已，則下之善言無所隱伏，在野無遺逸之賢，賢人盡用，則萬國皆安寧也。爲人上者，考於衆言，觀其是非，舎已之非，從人之是。不苛虐鰥寡孤獨無所告者，必哀矜之； 不廢棄困苦貧窮無所依者，必愍念之。惟帝堯於是能爲此行，餘人所不能。”言“克艱”之不易也。",
                    "zhushu": "",
                    "type": 2
                },
                {
                    "paragraph": "傳“敏疾”至“修德”。",
                    "zhushu": "",
                    "type": 2
                },
                {
                    "paragraph": "正義曰：許愼說文云：“敏，疾也。”是相傳爲訓。“爲君難，爲臣不易”，論語文。能知爲君難，爲臣不易，則當謹愼恪勤，求賢自輔，故其政自然治矣。見善則用，知賢必進，衆民各自舉，則皆疾修德矣。此經上不言禹者，承上禹事，以可知而略之。",
                    "zhushu": "",
                    "type": 2
                },
                {
                    "paragraph": "傳“攸所”至“下安”。",
                    "zhushu": "",
                    "type": 2
                },
                {
                    "paragraph": "正義曰：“攸，所”，釋言文。“善言無所伏”者，言其必用之也。言之善者，必出賢人之口，但言之易，行之難，或有人不賢而言可用也，故“□言”與“賢”異其文也。如此用善言，任賢才在位，則天下安。",
                    "zhushu": "",
                    "type": 2
                },
                {
                    "paragraph": "傳“帝謂”至“所重”。",
                    "zhushu": "",
                    "type": 2
                },
                {
                    "paragraph": "正義曰：舜稱爲帝，故知“帝謂堯也”。舜因嘉言無所伏，以爲堯乃能然，故遂稱堯德以成其義。此禹言之義。以堯之聖智，無所不能，惟言其“考衆從人，矜孤愍窮”，以爲堯之美者，此是“凡人所輕，聖人所重”。“不虐”“不廢”，皆謂矜撫愍念之，互□通也。王制云：“□而無父謂之孤，老而無子謂之獨，老而無妻謂之鰥，老而無夫謂之寡。此四者，天民之窮而無告者。 ”故此“無告”是彼四者。彼四者而此惟言“孤”者，四者皆孤也，言“孤”足以揔之。言“困窮”，謂貧無資財也。",
                    "zhushu": "",
                    "type": 2
                },
                {
                    "paragraph": "“益曰”至“下君”。",
                    "zhushu": "",
                    "type": 2
                },
                {
                    "paragraph": "正義曰：益承帝言，歎美堯德曰：“嗚呼。帝堯之德，廣大運行。 乃聖而無所不通，乃神而微妙無方，乃武能克定禍亂，乃文能經緯天地。以此爲大天顧視而命之，使同有四海之内，爲天下之君。”",
                    "zhushu": "",
                    "type": 2
                },
                {
                    "paragraph": "傳“益因”至“禍亂”。",
                    "zhushu": "",
                    "type": 2
                },
                {
                    "paragraph": "正義曰：廣者闊之義，故爲“所覆者大”。運者動之言，故爲“所及者逺”。洪範云：“睿作聖”，言通知衆事，故爲“無所不通”。案易曰：“神者，妙萬物而爲言也。”又曰：“神妙無方。”此言神道微妙，無可比方，不知其所以然。易又云：“隂陽不測之謂神。”謚法云：“經緯天地曰文，克定禍亂曰武。”經傳“文”“武”倒者，經取韻句，傳以文重故也。",
                    "zhushu": "",
                    "type": 2
                },
                {
                    "paragraph": "傳“眷視而勉舜”。",
                    "zhushu": "",
                    "type": 2
                },
                {
                    "paragraph": "正義曰：詩云：“乃眷西顧。”謂視而迴首。說文亦以“眷”爲視。“奄，同”，釋言文。益因帝言盛稱堯善者，亦勸勉舜，兾之必及堯也。",
                    "zhushu": "",
                    "type": 2
                },
                {
                    "paragraph": "“禹曰”至“來王”。",
                    "zhushu": "",
                    "type": 2
                },
                {
                    "paragraph": "正義曰：禹因益言謀及丗事。言人順道則吉，從逆則凶，吉凶之報，惟若影之隨形，響之應聲，言其無不報也。益聞禹語，驚懼而言曰：“吁。誠如此言，冝誡愼之哉。所誡者，當儆誡其心無億度之事。”謂忽然而有，當誡愼之：“無失其守法度，使行必有恒，無違常也。無遊縱於逸豫，無過耽於戯樂，當誡愼之以保已也。任用賢人勿有二心，逐去回邪勿有疑惑，所疑之謀勿成用之，如是則百種志意惟益廣也。無違越正道以求百姓之譽，無反戾百姓以從已心之欲。 常行此事，無怠惰荒廢，則四夷之國皆來歸往之。”此亦所以勸勉舜也。",
                    "zhushu": "",
                    "type": 2
                },
                {
                    "paragraph": "傳“迪，道也”。",
                    "zhushu": "",
                    "type": 2
                },
                {
                    "paragraph": "正義曰：釋詁文。",
                    "zhushu": "",
                    "type": 2
                },
                {
                    "paragraph": "傳“先吁”至“有恒”。",
                    "zhushu": "",
                    "type": 2
                },
                {
                    "paragraph": "正義曰：堯典傳云：“吁，疑怪之辭。”此無可怪，聞善驚而爲聲耳。先“吁後戒”者，驚其言之美，然後設戒辭，欲使聽者精審其言。“虞，度”，釋詁文。“無億度”者，謂不有此事，無心億度之。曲禮云：“凡爲人子者，聽于無聲，視于無形。”戒于無形見之事，言備愼深也。安不忘危，治不忘亂，是其愼無形也。法度當執守之，故以“秉法守度”解不失，言有恒也。",
                    "zhushu": "",
                    "type": 2
                },
                {
                    "paragraph": "傳“淫過”至“爲戒”。",
                    "zhushu": "",
                    "type": 2
                },
                {
                    "paragraph": "正義曰：“淫”者過度之意，故爲過也。“逸”謂縱體，“樂”謂適心，縱體在於逸遊，適心在於淫恣，故以“遊逸過樂”爲文。二者敗德之源，富貴所忽，故特以爲戒。",
                    "zhushu": "",
                    "type": 2
                },
                {
                    "paragraph": "傳“干求”至“賤之”。",
                    "zhushu": "",
                    "type": 2
                },
                {
                    "paragraph": "正義曰：“干，求”，釋言文。“失道求名”謂曲取人情，苟恱衆意，古人賤之。",
                    "zhushu": "",
                    "type": 2
                },
                {
                    "paragraph": "傳“咈戾”至“戒之”。",
                    "zhushu": "",
                    "type": 2
                },
                {
                    "paragraph": "正義曰：堯曲已訓“咈”爲“戾”，彼謂戾朋儕，此謂戾在下，故詳其文耳。“專欲難成，犯衆興禍”，襄十年左傳文。",
                    "zhushu": "",
                    "type": 2
                },
                {
                    "paragraph": "“禹曰”至“乃功”。",
                    "zhushu": "",
                    "type": 2
                },
                {
                    "paragraph": "正義曰：禹因益言，又獻謀於帝曰：“嗚呼。帝當念之哉。”言：“所謂德者惟是善於政也。政之所爲，在於養民。養民者，使水、火、金、木、土、穀此六事惟當修治之。正身之德、利民之用、厚民之生，此三事惟當諧和之。修和六府三事，九者皆就有功，九功惟使皆有次敘，九事次敘惟使皆可歌樂，此乃德之所致。是德能爲善政之道，終當不得怠惰。但人雖爲善，或    寡令終，故當戒勑之念用美道，使民慕美道行善。又督察之用威罰。 ”言其不善當獲罪。“勸勉之以九歌之辭，但人君善政，先致九歌成辭自勸勉也。用此事，使此善政勿有敗壞之時。 ”勸帝使長爲善也。帝荅禹曰：“汝之所言爲然。汝治水土，使地平天成，六府三事信皆治理，萬代長所恃賴，是汝之功也。”歸功于禹，明衆臣不及。",
                    "zhushu": "",
                    "type": 2
                },
                {
                    "paragraph": "傳“歎而”至“懷之”。",
                    "zhushu": "",
                    "type": 2
                },
                {
                    "paragraph": "正義曰：“於”，歎辭。歎而言“念”，自重其言，欲使帝念之。此史以𩔖相從，共爲篇耳，非是一時之事，不使念益言也。禹謀以九功爲重，知“重其言”者，九功之言也。",
                    "zhushu": "",
                    "type": 2
                },
                {
                    "paragraph": "傳“言養”至“六府”。",
                    "zhushu": "",
                    "type": 2
                },
                {
                    "paragraph": "正義曰：下文帝言“六府”即此經六物也。六者民之所資，民非此不生，故言“養民之本在先修六府”也。府者藏財之處，六者貨財所聚，故稱“六府”。襄二十七年左傳云：“天生五材，民並用之。”即是水、火、金、木、土，民用此自資也。彼惟五材，此兼以穀爲六府者，穀之於民尢急，穀是土之所生，故於土下言之也。此言五行，與洪範之次不同者，洪範以生數爲次，此以相刻爲次，便文耳。六府是民之急，先有六府，乃可施敎，故先言“六府”，後言“三事”也。",
                    "zhushu": "",
                    "type": 2
                },
                {
                    "paragraph": "傳“正德”至“善政”。",
                    "zhushu": "",
                    "type": 2
                },
                {
                    "paragraph": "正義曰：“正德”者，自正其德，居上位者正已以治民，故所以率下人。“利用”者，謂在上節儉，不爲縻費，以利而用，使財物殷阜。利民之用，爲民興利除害，使不匱乏，故所以阜財。“阜財”謂財豐大也。“厚生”謂薄征傜，輕賦稅，不奪農時，令民生計温厚，衣食豐足，故所以養民也。“三者和”謂德行正，財用利，生資厚。 立君所以養民，人君若能如此，則爲君之道備矣。 故謂“善政”，結上“德惟善政”之言。此三者之次，人君自正乃能正下，故以“正德”爲先。利用然後厚生，故後言“厚生”。“厚生”謂財用足，禮讓行也。",
                    "zhushu": "",
                    "type": 2
                },
                {
                    "paragraph": "傳“言六”至“之致”。",
                    "zhushu": "",
                    "type": 2
                },
                {
                    "paragraph": "正義曰：上六下三，即是“六府三事”，此揔云“九功”，知六府三事之功爲九功。“惟敘”者，即上“惟修”“惟和”爲次敘。事皆有敘，民必歌樂君德，故九敘皆可歌樂，乃人君德政之致也。言下民必有歌樂，乃爲善政之驗，所謂和樂興而頌聲作也。",
                    "zhushu": "",
                    "type": 2
                },
                {
                    "paragraph": "傳“休美”至“而已”。",
                    "zhushu": "",
                    "type": 2
                },
                {
                    "paragraph": "正義曰：“休，美”，釋詁文。又云：“董、督，正也。”是“董”爲督也。此“戒之”“董之”“勸之”皆謂人君自戒勸，欲使善政勿壞，在此三事而已。文七年左傳云，晉郤缺言於趙宣子，引此一經，乃言：“九功之德皆可歌也，謂之九歌。若吾子之德莫可歌也，其誰來之？盍使睦者歌吾子乎”。言“九功之德皆可歌”者，若水能灌漑，火能烹餁，金能斷割，木能興作，土能生殖，糓能養育， 古之歌詠各述其功，猶如漢魏已來樂府之歌事，歌其功用，是舊有成辭。人君修治六府以自勸勉，使民歌詠之。三事亦然。",
                    "zhushu": "",
                    "type": 2
                },
                {
                    "paragraph": "傳“水土”至“不及”。",
                    "zhushu": "",
                    "type": 2
                },
                {
                    "paragraph": "正義曰：釋詁云：“平，成也。”是平、成義同，天、地文異而分之耳。天之不成，由地之不平，故先言“地平”，本之於地以及天也。禹平水土，故“水土治曰平”。五行之神，佐天治物，繫之於天，故“五行敘曰成”。洪範云：“鯀陻洪水，汨陳其五行，彞倫攸斁”， 禹治洪水，“彞倫攸敘”， 是禹命五行敘也。帝因禹陳九功而歎美之，指言是汝之功，明衆臣不及。",
                    "zhushu": "",
                    "type": 2
                },
                {
                    "paragraph": "“帝曰格”至“念功”。",
                    "zhushu": "",
                    "type": 2
                },
                {
                    "paragraph": "正義曰：此舜言將禪禹，帝呼禹曰：“來，汝禹，我居帝位已三十有三載，在耄期之閒，猒倦於勤勞。汝惟在官不懈怠，可代我居帝位，揔領我衆。”禹讓之曰：“我德實無所能，民必不依就我也。”言已不堪揔衆也。“皐陶行布於德，德乃下洽於民，衆皆歸服之，可令皐陶攝也。我所言者，帝當念之哉。凡念愛此人，在此功勞，知有功乃用之。釋廢此人，在此罪釁，知有罪乃廢之”。言進人退人不可誣也。“名目言談此事，必在此事之義而名言之。若信實出見此心，必在此心之義而出見之”。言已名言其口，出見其心，以舉皐陶，皆在此義，不有虚妄。“帝當念録其功以禪之”。言皐陶堪攝位也。",
                    "zhushu": "",
                    "type": 2
                },
                {
                    "paragraph": "傳“八十”至“使攝”。",
                    "zhushu": "",
                    "type": 2
                },
                {
                    "paragraph": "正義曰：“八十、九十曰耄，百年曰期頤”，曲禮文也。如舜典之傳，計舜年六十三即政，至今九十五矣，年在耄期之閒，故並言之。鄭云：“期，要也。頤，養也。不知衣服食味，孝子要盡養之道而已。”孔意當然。",
                    "zhushu": "",
                    "type": 2
                },
                {
                    "paragraph": "傳“邁行”至“服之”。",
                    "zhushu": "",
                    "type": 2
                },
                {
                    "paragraph": "正義曰：“邁，行”“降，下”，釋言文。又云：“懷，來也。”來亦歸也。種物必布於地，故爲布也。",
                    "zhushu": "",
                    "type": 2
                },
                {
                    "paragraph": "傳“玆此”至“可誣”。",
                    "zhushu": "",
                    "type": 2
                },
                {
                    "paragraph": "正義曰：“玆，此”，釋詁文。“釋”爲舍義，故爲廢也。禹之此意，欲令帝念皐陶。下云“惟帝念功”，“念”是念功，知“廢是”廢罪，言念、廢必依其實，不可誣罔也。",
                    "zhushu": "",
                    "type": 2
                },
                {
                    "paragraph": "傳“名言”至“念之”。",
                    "zhushu": "",
                    "type": 2
                },
                {
                    "paragraph": "正義曰：“名言”謂已發於口，“信出”謂始發於心，皆據欲舉皐陶，必先念慮於心，而後宣之於口。先言“名言”者，已對帝讓皐陶，即是名言之事，故先言其意，然後本其心，故後言“信出”。“以義爲主”者，言已讓皐陶，事非虚妄，以義爲主。",
                    "zhushu": "",
                    "type": 2
                },
                {
                    "paragraph": "“帝曰皐陶”至“之休”",
                    "zhushu": "",
                    "type": 2
                },
                {
                    "paragraph": "正義曰：帝以禹讓皐陶，故述而美之。帝呼之曰：“皐陶，惟此羣臣衆庶，皆無敢有干犯我正道者。由汝作士官，明曉於五刑，以輔成五敎。當於我之治體，用刑期於無刑，以殺止殺，使民合於中正之道，令人𣫭事得中，是汝之功，當勉之哉。”皐陶以帝美已，歸美於君曰：“民合於中者，由帝德純善，無有過失。臨臣下以𥳑易，御衆庶以優寛，罰人不及後嗣，賞人延於來丗。宥過失者無大，雖大亦宥之。刑其故犯者無小，雖小必刑之。罪有疑者，雖重，從輕罪之。功有疑者，雖輕，從重賞之。與其殺不辜非罪之人，寧失不經不常之罪。以等枉殺無罪，寧妄免有罪也。由是故帝之好生之德，下洽於民心，民服帝德如此，故用是不犯於有司。”言民之無刑非已力也。帝又述之曰：“使我從心所欲而爲政，以大治四方之民，從我化如風之動草，惟汝用刑之美。”言已知其有功也。",
                    "zhushu": "",
                    "type": 2
                },
                {
                    "paragraph": "傳“弼輔”至“治體”。",
                    "zhushu": "",
                    "type": 2
                },
                {
                    "paragraph": "正義曰：書傳稱“左輔右弼”，是“弼”亦輔也。期要是相當之言，故爲當也。傳言“當於治體”，言皐陶用刑輕重得中，於治體與正相當也。",
                    "zhushu": "",
                    "type": 2
                },
                {
                    "paragraph": "傳“雖或”至“勉之”。",
                    "zhushu": "",
                    "type": 2
                },
                {
                    "paragraph": "正義曰：言皐陶或行刑，乃是以殺止殺，爲罪必將被刑，民終無犯者。要使人無犯法，是期於無所用刑， 刑無所用。 此“期”爲限，與前經“期”義別，而論語所謂“勝殘去殺”矣。“民皆合於大中”，言舉動𣫭事得中，不犯法憲，是“合大中” 即洪範所謂“皇極”是也。",
                    "zhushu": "",
                    "type": 2
                },
                {
                    "paragraph": "傳“愆過”至“之義”。",
                    "zhushu": "",
                    "type": 2
                },
                {
                    "paragraph": "正義曰：“愆，過”，釋言文。坊記云：“善則稱君，過則稱已，則民作忠。”是善則稱君，人臣之義也。“臨下”據其在上，“御衆”厈其治民，𥳑易寛大亦不異也。論語云：“居敬而行𥳑，以臨其民，不亦可乎？”是臨下冝以𥳑也。又曰：“寛則得衆。” “居上不寛，吾何以觀之哉？”是御衆冝以寛也。",
                    "zhushu": "",
                    "type": 2
                },
                {
                    "paragraph": "傳“嗣亦”至“及也”。",
                    "zhushu": "",
                    "type": 2
                },
                {
                    "paragraph": "正義曰：“嗣”謂繼父，“丗”謂後胤，故“俱謂子”也。“延”訓長，以長及物，故“延”爲及也。",
                    "zhushu": "",
                    "type": 2
                },
                {
                    "paragraph": "傳“辜罪”至“之道”。",
                    "zhushu": "",
                    "type": 2
                },
                {
                    "paragraph": "正義曰：“辜，罪”，釋詁文。“經，常”“司，主”，常訓也。皐陶因帝勉已，遂稱帝之德，所以明民不犯上者，自由帝化使然，非已力也。“不常之罪”者，謂罪大，非尋常小罪也。枉殺無罪，妄免有罪，二者皆失，必不得民心。寧妄免大罪，不枉殺無罪，以好生之心故也。大罪尚赦，小罪可知，欲極言不可枉殺不辜，寧放有罪故也。故言“非常大罪”以對之耳。“寧失不經”與“殺不辜”相對，故爲放赦罪人。原帝之意，等殺無罪，寧放有罪。傳言帝德之善，寧失有罪，不枉殺無罪，是仁愛之道。各爲文勢，故經傳倒也。“洽”謂沾漬優渥，洽於民心，言潤澤多也。",
                    "zhushu": "",
                    "type": 2
                },
                {
                    "paragraph": "“帝曰來”至“不再”。",
                    "zhushu": "",
                    "type": 2
                },
                {
                    "paragraph": "正義曰：帝不許禹讓，呼之曰：“來，禹，下流之水儆戒於我，我恐不能治之。汝成聲敎之信，能成治水之功，惟汝之賢。汝能勤勞於國。”謂盡力於溝洫。“能節儉於家”，謂薄飲食，卑宫室。“常執謙沖，不自滿溢誇大，惟汝之賢也”。又申美之： “汝惟不自矜誇，故天下莫敢與汝爭能。汝惟不自稱伐，故天下莫敢與汝爭功。 ”美功之大也。“我今勉汝之德，善汝大功，天之曆運之數帝位當在汝身，汝終當𦫵此大君之位，冝代我爲天子”。”因戒以爲君之法：“民心惟甚危險，道心惟甚幽微，危則難安，微則難明。汝當精心，惟當一意，信執其中正之道，乃得人安而道明耳。又爲人君，不當妾受用人語，無可考驗之言，勿聽受之。 不是詢衆之謀，勿信用之。”言“民所愛者，豈非人君乎？民以君爲命，故愛君也”。言“君可畏者，豈非民乎？君失道則民叛之，故畏民也。衆非大君而何所奉戴？無君則民亂，故愛君也。君非衆人無以守國，無人則國亡，故畏民也。君民相須如此，當冝敬之哉。謹愼汝所有之位，守天子之位，勿使失也。敬修其可願之事。”謂道德之美，人所願也。“養彼四海困窮之民，使皆得存立，則天之禄籍長終汝身矣。”又告禹：“惟口之所言，出好事，興戎兵，非善思慮無以出口，我言不可再發。”令禹受其言也。",
                    "zhushu": "",
                    "type": 2
                },
                {
                    "paragraph": "傳“水性”至“美之”。",
                    "zhushu": "",
                    "type": 2
                },
                {
                    "paragraph": "正義曰：“降水”，洪水也。水性下流，故曰下水。禹以治水之事儆戒於予，益稷云“予創若時，娶于塗山，辛壬癸甲，啓呱呱而泣，予弗子，惟荒度土功之事”。雖文在下篇，實是欲禪前事，故帝述而言之。禹貢言治水功成云“朔南暨聲敎”，故知“成允”是“成聲敎之信”，“成功”是“成治水之功”也。前已言地平天成是汝功，今復說治水之事，“言禹最賢，重美之”也。禹實聖人，美其賢者，其性爲聖，其功爲賢，猶易繫辭云：“可乆則賢人之德，可大則賢人之業”，亦是聖人之事。",
                    "zhushu": "",
                    "type": 2
                },
                {
                    "paragraph": "傳“滿謂”至“盈大”。",
                    "zhushu": "",
                    "type": 2
                },
                {
                    "paragraph": "正義曰：“滿”以器喻，故爲盈實也。“假，大”，釋詁文。言已無所不知，是爲自滿。言已無所不能，是爲自大。禹實不自滿大，故爲賢也。論語美禹之功德云：“惡衣服，菲飲食，卑宫室，而盡力乎溝洫。”故傳引彼。惡衣薄食、卑其宫室，是“儉於家”。 盡力爲民，是“勤於邦”。上言其功，此言其德，故再云“惟汝賢”。",
                    "zhushu": "",
                    "type": 2
                },
                {
                    "paragraph": "傳“自賢”至“衆人”。",
                    "zhushu": "",
                    "type": 2
                },
                {
                    "paragraph": "正義曰：自言已賢曰矜，自言已功曰伐。論語云：“願無伐善。”詩云：“矜其車甲。”“矜”與“伐”俱是誇義，以經有“爭能”“爭功”，故別解之耳。弗矜莫與汝爭能，即矜者矜其能也。賢、能大同小異，故自賢解矜。老子云：“夫惟不爭，故天下莫能與之爭。”是故不矜伐而不失其功能，此所以能絕異於衆人也。",
                    "zhushu": "",
                    "type": 2
                },
                {
                    "paragraph": "傳“丕大”至“天子”。",
                    "zhushu": "",
                    "type": 2
                },
                {
                    "paragraph": "正義曰：“丕，大”，釋詀文。“曆數”謂天曆運之數，帝王易姓而興，故言“曆數謂天道”。鄭𤣥以“曆數在汝身謂有圖籙之名”，孔無䜟緯之說，義必不然。當以大功旣立，衆望歸之，即是天道在身。釋詁“元”訓爲首，首是體之大也。易曰：“大君有命”，是“大君”謂天子也。",
                    "zhushu": "",
                    "type": 2
                },
                {
                    "paragraph": "傳“危則”至“其中”。",
                    "zhushu": "",
                    "type": 2
                },
                {
                    "paragraph": "正義曰：居位則治民，治民必須明道，故戒之以“人心惟危，道心惟微”。道者徑也，物所從之路也。因言“人心”，遂云“道心”。人心爲萬慮之主，道心爲衆道之本。立君所以安人，人心危則難安。安民必須明道，道心微則難明。將欲明道，必須精心。將欲安民，必須一意。故以戒精心一意，又當信執其中，然後可得明道以安民耳。",
                    "zhushu": "",
                    "type": 2
                },
                {
                    "paragraph": "傳“無考”至“聽用”。",
                    "zhushu": "",
                    "type": 2
                },
                {
                    "paragraph": "正義曰：爲人之君不當妄用人言，故又戒之： “無可考校之言謂無信驗，不詢於衆人之謀謂專獨用意。”言無信驗是虚妄之言，獨爲謀慮是偏見之說，二者終必無成，故戒令勿聽用也。“言”謂率意爲語，“謀”謂豫計前事，故互文也。",
                    "zhushu": "",
                    "type": 2
                },
                {
                    "paragraph": "傳“民以”至“而立”。",
                    "zhushu": "",
                    "type": 2
                },
                {
                    "paragraph": "正義曰：百人無主，不散則亂，故“民以君爲命”。君尊，民畏之，嫌其不愛，故言“愛”也。民賤，君忽之，嫌其不畏，故言“畏”也。",
                    "zhushu": "",
                    "type": 2
                },
                {
                    "paragraph": "傳“有位”至“汝身”。",
                    "zhushu": "",
                    "type": 2
                },
                {
                    "paragraph": "正義曰：上云“汝終陟元后”，命𦫵天位，知其愼汝有位，愼天子位也。道德人之可願，知可願者是道德之美也。惟言“四海困窮”，不結言民之意，必謂四海之内困窮之民，令天子撫育之。 故知如王制所云孤、獨、鰥、寡，“此四者，天民之窮而無告者”，此是困窮者也。言爲天子當愼天位，修道德，養窮民，勤此三者，則天之禄籍長終汝身。禄謂福禄，籍謂名籍，言享大福，保大名也。",
                    "zhushu": "",
                    "type": 2
                },
                {
                    "paragraph": "傳“好謂”至“於一”。",
                    "zhushu": "",
                    "type": 2
                },
                {
                    "paragraph": "正義曰：昭二十八年左傳云：“慶賞刑威曰君。”君出言有賞有刑。“出好”謂愛人而出好言，故爲賞善。“興戎”謂疾人而動甲兵，故爲伐惡。易繫辭曰：“言語者，君子之樞機。樞機之發，榮辱之主。”必當慮之於心，然後宣之於口，故成之於一而不可再。帝言“我命汝𦫵天位”者，是慮而宣之，此言故不可再。",
                    "zhushu": "",
                    "type": 2
                },
                {
                    "paragraph": "“禹曰”至“汝諧”。",
                    "zhushu": "",
                    "type": 2
                },
                {
                    "paragraph": "正義曰：禹以讓而不許，更請帝曰：“𣫭以一枚歷卜功臣，惟吉之人，從而受之。”帝曰：“禹，卜官之占，惟能先斷人志，後乃命其大龜。我授汝之志，先以定矣，又詢於衆人，其謀又皆同美矣。我後謀及鬼神，加之卜筮，鬼神其依我矣，龜筮復合從矣。卜法不得因前之吉更復卜之，不須復卜也。”禹猶拜而後稽首，固辭。帝曰：“母。”母者，禁止其辭也。“惟汝能諧和此元后之任，汝冝受之”。",
                    "zhushu": "",
                    "type": 2
                },
                {
                    "paragraph": "傳“枚謂”至“之志”。",
                    "zhushu": "",
                    "type": 2
                },
                {
                    "paragraph": "正義曰：周禮有銜枚氏，所銜之物狀如箸。今人數物云一枚、兩枚，則“枚”是籌之名也。“枚卜”謂人人以次歷申卜之，似若枚數然。然 請卜不請筮者，舉重也。",
                    "zhushu": "",
                    "type": 2
                },
                {
                    "paragraph": "傳“帝王”至“後卜”。",
                    "zhushu": "",
                    "type": 2
                },
                {
                    "paragraph": "正義曰：占是卜人之占，而云“官占”者，帝王立卜筮之官，故曰“官占”。洪範“稽疑”云：“擇建立卜筮人。”是帝王立卜筮之官。周禮司𡨥斷獄爲蔽獄，是“蔽”爲斷也。“昆，後”，釋言文。官占之法，先斷人志，後命元龜，言志定然後卜也。洪範云：“汝則有大疑，謀及乃心，謀及卿士，謀及庶人。”是先斷人志。乃云“謀及卜筮”，是後命元龜。“元龜”謂大龜也。",
                    "zhushu": "",
                    "type": 2
                },
                {
                    "paragraph": "傳“習因”至“枚卜”。",
                    "zhushu": "",
                    "type": 2
                },
                {
                    "paragraph": "正義曰：表記云“卜筮不相襲。”鄭云：“襲，因也。”然則“習”與“襲”同，重衣謂之襲，習是後因前，故爲因也。“朕志先定”言已謀之於心。“龜筮協從”是謀及卜筮。經言“詢謀僉同”，謀及卿士、庶人，謀皆同心。“鬼神其依”，即是龜筮之事，卜筮通鬼神之意，故言“鬼神其依”。“龜筮協從”，謂卜得吉，是依從也。志先定也，謀僉同也，鬼神依也，龜筮從也，四者合從，然後命汝。卜法不得因吉，無所復枚卜也。如帝此言，旣謀旣卜，方始命禹，仍請枚卜者，帝與朝臣私謀私卜，將欲命禹，禹不預謀，故不在，更請卜也。",
                    "zhushu": "",
                    "type": 2
                },
                {
                    "paragraph": "傳“言母”至“之任”。",
                    "zhushu": "",
                    "type": 2
                },
                {
                    "paragraph": "正義曰：說文云：“母，止之也。”其字從女，内有一畫，象有姦之者，禁止令勿姦也。古人言母，猶今人言莫，是“言母者，所以禁其辭”，令勿辭。",
                    "zhushu": "",
                    "type": 2
                },
                {
                    "paragraph": "“正月”至“之初”。",
                    "zhushu": "",
                    "type": 2
                },
                {
                    "paragraph": "正義曰：舜即政三十三年，命禹代已，禹辭不獲免，乃以明年正月朔旦，受終事之命於舜神靈之宗廟，揔率百官，順帝之初攝故事。言與舜受禪之初，其事悉皆同也。此年舜即政三十四年，九十六也。",
                    "zhushu": "",
                    "type": 2
                },
                {
                    "paragraph": "傳“受舜”至“尊之”。",
                    "zhushu": "",
                    "type": 2
                },
                {
                    "paragraph": "正義曰：舜典說舜之初“受終于文祖”，此言“若帝之初”，知“受命”即是“舜終事之命”也。神宗猶彼文祖，故云“文祖之宗廟”。“文祖”言祖有文德，“神宗”言神而尊之，名異而實同。神宗當舜之始祖。案帝繫云：“黃帝生昌意，昌意生顓頊，顓頊生窮蟬，窮蟬生敬康，敬康生句芒，句芒生蟜牛，蟜牛生瞽瞍，瞽瞍生舜。”即是舜有七廟，黃帝爲始祖，其顓頊與窮蟬爲二祧，敬康、句芒、蟜牛、瞽瞍爲親廟，則文祖爲黃帝、顓頊之等也。",
                    "zhushu": "",
                    "type": 2
                },
                {
                    "paragraph": "傳“順舜”至“行之”。",
                    "zhushu": "",
                    "type": 2
                },
                {
                    "paragraph": "正義曰：“若”不得爲“如”也，舜典巡守之事，言“如初”者，皆言“如”，不言“若”，知此“若”爲順也。順舜初攝帝位故事而奉行之， 其奉行者，當如舜典在“璿璣”以下，“班瑞羣后”以上也。其巡守非率百官之事，舜尚自爲陟方，禹攝帝位，未得巡守，此是舜史所録，以爲虞書，故言順帝之初，奉行帝之事，故自美禪之得人也。",
                    "zhushu": "",
                    "type": 2
                },
                {
                    "paragraph": "“帝曰咨”至“有勲”。",
                    "zhushu": "",
                    "type": 2
                },
                {
                    "paragraph": "正義曰：史言禹雖攝位，帝尊如故。時有苗國不順，帝曰：“咨嗟。汝禹， 惟時有苗之國不循帝道，汝往征之。”禹得帝命，乃㑹羣臣諸侯，告誓於衆曰：“濟濟美盛之有衆，皆聽從我命。今蠢蠢然動而不遜者，是此有苗之君，昬闇迷惑，不恭敬王命，侮慢典常，自以爲賢，反戾正道，敗壞德義，君子在野，小人在位。 由此民弃叛之，不保其有衆，上天降之殃咎。 故我以爾衆士，奉此譴責之辭，伐彼有罪之國。汝等庶幾同心盡力，以從我命，其必能有大功勲，不可懈惰。”",
                    "zhushu": "",
                    "type": 2
                },
                {
                    "paragraph": "傳“三苗”至“討之”。",
                    "zhushu": "",
                    "type": 2
                },
                {
                    "paragraph": "正義曰：吕刑稱苗民“作五虐之刑”，皇帝“遏絕苗民，無丗在下”。謂堯初誅三苗。舜典云：“𥨥三苗于三危。”謂舜居攝之時，投𥨥之也。舜典又云：“庶績咸熙，分北三苗。”謂舜即位之後，往徙三苗也。今復不率命，命禹徂征，是三苗之民數干王誅之事，禹率衆征之，猶尚逆命。即三苗是諸侯之君，而謂之“民”者，以其頑愚，號之爲“民”。吕刑云：“苗民弗用靈”是謂爲“民”也。吕刑稱堯誅三苗云“無丗在下”，而得有苗國歷代常存者。“無丗在下”，謂誅叛者，絕後丗耳。蓋不滅其國，又立其近親紹其先祖。鯀旣殛死於羽山，禹乃代爲崇伯，三苗亦𥨥其身而存其國。 故舜時有被宥者，復不從化，更分北流之。下傳云：“三苗之國，左洞庭，右彭蠡”，其國在南方。 蓋分北之時，使爲南國君，今復不率帝道。“率，循”“徂，往”，皆釋詁文。不循帝道，言其亂逆。以其亂逆，故命禹討之。案舜典皆言舜受終之後，萬事皆舜主之。 舜自巡守，不稟堯命。此言“若帝之初”，其事亦應同矣。而此言命禹征苗，舜復陟方乃死，與舜受堯禪事不同者，以題曰虞書，即舜史所録，明其詳於舜事，略於堯、禹也。",
                    "zhushu": "",
                    "type": 2
                },
                {
                    "paragraph": "傳“㑹諸”至“之貌”。",
                    "zhushu": "",
                    "type": 2
                },
                {
                    "paragraph": "正義曰：“軍旅曰誓”，曲禮文也。隱八年糓梁傳曰：“誥誓不及五帝，盟詛不及三王，交質不及二伯。”“二伯”謂齊桓公、晉文公也。“不及”者，言於時未有也。據此文，五帝之丗有誓。周禮立司盟之官，三王之丗有盟也。左傳云平王與鄭交質，二伯之前有質也。糓梁傳漢初始作，不見經文，妄言之耳。美軍衆而言“濟濟”，知是“衆盛之貌”。",
                    "zhushu": "",
                    "type": 2
                },
                {
                    "paragraph": "傳“蠢動”至“討之”。",
                    "zhushu": "",
                    "type": 2
                },
                {
                    "paragraph": "正義曰：“蠢，動”，釋詁文。釋訓云：“蠢，不遜也。”郭璞云：“蠢動爲惡，不謙遜也。”日入爲昏，是爲闇也。動爲惡而闇於事，言其所以冝討之。",
                    "zhushu": "",
                    "type": 2
                },
                {
                    "paragraph": "傳“狎侮”至“德義”。",
                    "zhushu": "",
                    "type": 2
                },
                {
                    "paragraph": "正義曰：“侮”謂輕人身，“慢”謂忽言語，故爲“狎侮先王，輕慢典敎”。侮、慢義同，因有二字而分釋之。論語云：“狎大人，侮聖人之言。”則狎、侮爲異。旅獒云：“狎侮君子。”則狎、侮意亦同。鄭𤣥云：“狎，慣忽也。”慣見而忽之，是侮之義。傳取狎、侮連言之。慢先王典敎，自謂已賢，不知先王訓敎。“道”者，物所由之路，“德”謂自得於心。反正道，從邪徑，敗德義，毀正行也。",
                    "zhushu": "",
                    "type": 2
                },
                {
                    "paragraph": "傳“廢仁賢，任姦佞”。",
                    "zhushu": "",
                    "type": 2
                },
                {
                    "paragraph": "正義曰：雖則下愚之君，皆云好賢疾佞，非知賢而廢之，知佞而任之。但愚人所好，必同於民，賢求其心，佞從其欲，以賢爲惡，謂佞爲善，故仁賢見廢，姦佞被任，此則“昏迷”之狀也。",
                    "zhushu": "",
                    "type": 2
                },
                {
                    "paragraph": "傳“肆故”至“下事”。",
                    "zhushu": "",
                    "type": 2
                },
                {
                    "paragraph": "正義曰：“肆，故”，釋詁文。所奉之辭即所伐之罪，但天子責其不恭，數其身罪，因其文異而分之。",
                    "zhushu": "",
                    "type": 2
                },
                {
                    "paragraph": "傳“尚庶”至“我命”。",
                    "zhushu": "",
                    "type": 2
                },
                {
                    "paragraph": "正義曰：釋言云：“庶幾，尚也。”反以相解，故“尚”爲庶幾。",
                    "zhushu": "",
                    "type": 2
                },
                {
                    "paragraph": "“三旬”至“苗格”。",
                    "zhushu": "",
                    "type": 2
                },
                {
                    "paragraph": "正義曰：禹旣誓於衆，而以師臨苗。經三旬，苗民逆帝命，不肯服罪。益乃進謀以佐於禹曰：“惟是有德，能動上天。茍能修德，無有逺而不至。”因言行德之事： “自滿者招其損，謙虚者受其益，是乃天之常道。”欲禹修德，謙虚以來苗。旣說其理，又言其驗：“帝乃初耕於歷山之時，爲父母所疾。 往至于田，日號泣于旻天。 於父母乃自負其罪，自引其惡，恭敬以事見父瞽瞍，夔夔然悚懼，齋莊戰慄，不敢言已無罪。舜謙如此，雖瞽瞍之頑愚，亦能信順。帝至和之德，尚能感于𡨋神，況此有苗乎。”言其苗易感於瞽瞍。禹拜受益之當言，曰：“然。”然，益語也。遂還師整衆而歸。帝舜乃大布文德，舞干羽于兩階之閒，七旬而有苗自䏜來至。言主聖臣賢，御之有道也。",
                    "zhushu": "",
                    "type": 2
                },
                {
                    "paragraph": "傳“旬十”至“生辭”。",
                    "zhushu": "",
                    "type": 2
                },
                {
                    "paragraph": "正義曰：堯典云“三百有六旬”，是知“旬，十日”也。以師臨之，一月不服者，責舜不先有文告之命、威讓之辭，而便憚之以威，脅之以兵，所以有苗得生辭也。傳知然者，昭十三年左傳論征伐之事云：“告之以文辭，董之以武師。”是用兵者先告，不服然後伐之。今經無先告之文，而有逆命之事，故知責舜不先有文告之命，而即脅之以兵。其“文告之命、威讓之辭”，國語亦有其事。夫以大舜足達用兵之道，而不爲文告之命，使之得生辭者，有苗數干王誅，逆者難以言服，故憚之以威武，任其生辭。待其有辭，爲之振旅，彼若師退而服，我復更有何求？爲退而又不降，復往必無辭說。不恭而征之，有辭而捨之，正是柔服之道也。若先告以辭，未必即得從命。不從而後行師，必將大加殺戮。不以文誥，感德自來，固是大聖之逺謀也。",
                    "zhushu": "",
                    "type": 2
                },
                {
                    "paragraph": "傳“賛佐”至“致逺”。",
                    "zhushu": "",
                    "type": 2
                },
                {
                    "paragraph": "正義曰：禮有賛佐，是助祭之人，故“賛”爲佐也。“届，至也”，釋詁文。經“天惟德動天”，天逺而難動，德能動逺。又言：“無逺不届”，乃據人言德動逺人，無不至也。益以此義佐禹，欲脩德致逺，使有苗自來也。德之動天，經傳多矣。禮運云：聖人順民，“天不愛其道，地不愛其寶，故天降膏露，地出醴泉”。如此之𩔖，皆德動之也。",
                    "zhushu": "",
                    "type": 2
                },
                {
                    "paragraph": "傳“自滿”至“常道”。",
                    "zhushu": "",
                    "type": 2
                },
                {
                    "paragraph": "正義曰：自以爲滿，人必損之； 自謙受物，人必益之。易謙卦彖曰：“天道虧盈而益謙，地道變盈而流謙，鬼神害盈而福謙，人道惡盈而好謙。”是滿招損，謙受益，爲天道之常也。益言此者，欲令禹修德息師，持謙以待有苗。",
                    "zhushu": "",
                    "type": 2
                },
                {
                    "paragraph": "傳“仁覆”至“責於人”。",
                    "zhushu": "",
                    "type": 2
                },
                {
                    "paragraph": "正義曰：“仁覆愍下謂之旻天”，詩毛傳文也。“旻”，愍也。求天愍已，故呼曰“旻天”。書傳言“舜耕於歷山”，鄭𤣥云：“歷山在河東。”是耕於歷山之時，爲父母所疾，故往於田，日號泣于旻天。何爲然也？孟子曰：“怨慕也。長息問於公明髙曰：‘ 舜往于田，則予旣聞命矣， 號泣于旻天及父母，即吾不知矣。’ 公明髙曰：‘ 非爾所知也。’ 我竭力耕田，供爲子職而已，父母不愛我，何哉？大孝終身慕父母，五十而慕者，予於大舜見之矣。”言舜之號泣怨慕者，克已自責，不責於人也。",
                    "zhushu": "",
                    "type": 2
                },
                {
                    "paragraph": "傳“慝惡”至“頑父”。",
                    "zhushu": "",
                    "type": 2
                },
                {
                    "paragraph": "正義曰：“慝”之爲惡，常訓耳。舜典已訓“載”爲事，以非常訓，故詳其文。“夔夔”與“齋慄”共文，故爲“悚懼之貌”。自負其罪，引惡歸已，事勢同耳，丁寧深言之。“敬以事見于父”者，謂恭敬，自因事務須見父，恭敬以見。夔𧃍然悚懼齋慄，是見時之貌。“父亦信順之”者，謂當以事見之時，順帝意不悖怒也。言“能以至誠感頑父”者，言感使當時暫以順耳，不能使𣫭事信順，變爲善人。故孟子說舜旣被堯徴用，堯妻之二女，瞽瞍猶與象欲謀殺舜而分其財物，是下愚之性，終不可改。 但舜善養之，使不至于姦惡而已。",
                    "zhushu": "",
                    "type": 2
                },
                {
                    "paragraph": "傳“諴和”至“易感”。",
                    "zhushu": "",
                    "type": 2
                },
                {
                    "paragraph": "正義曰：“諴”亦咸也，咸訓爲皆，皆能相從，亦和之義也。“矧，況”，釋言文。上言德能動天，次言帝能感瞽，天以𤣥逺難感，瞽以頑愚難感，言苗民近於天而智於瞽，故言感天感瞽以況之。天是神也，覆動上天，言至和尚能感天神，而況於有苗乎！言有苗易感。神覆動天而不覆言瞽者，以瞽雖愚，猶是人𩔖，天神事與人隔，感天難於感瞽，故舉難者以況之。其實天與瞽俱言難感，以況有苗易於彼二者。",
                    "zhushu": "",
                    "type": 2
                },
                {
                    "paragraph": "傳“昌當”至“整衆”。",
                    "zhushu": "",
                    "type": 2
                },
                {
                    "paragraph": "正義曰：“昌，當也”，釋詁文。禹以益言爲當，拜受而已即還。還不請者，春秋襄十九年“晉士匄帥師侵齊，聞齊侯卒，乃還。”公羊傳曰：“大夫以君命出，進退在大夫”，是言進退由將，不須請也。或可當時請帝乃還，文不具耳。“兵入曰振旅”，釋天文。與春秋二傳皆有此文。振，整也，言整衆而還。",
                    "zhushu": "",
                    "type": 2
                },
                {
                    "paragraph": "傳“逺人”至“來之”。",
                    "zhushu": "",
                    "type": 2
                },
                {
                    "paragraph": "正義曰：“逺人不服，文德以來之”，論語文也。益賛於禹，使修德，而帝自誕敷者，言君臣同心。“大布”者，多設文德之敎，君臣共行之也。",
                    "zhushu": "",
                    "type": 2
                },
                {
                    "paragraph": "傳“干楯”至“武事”。",
                    "zhushu": "",
                    "type": 2
                },
                {
                    "paragraph": "正義曰：釋言云：“干，扞也。”孫炎曰：“干楯，自蔽扞也。”以楯爲人扞，通以干爲楯名，故“干”爲楯。釋言又云：“纛，翳也。”郭璞云：“舞者持以自蔽翳也。”故明堂位云：“朱干玉戚以舞大武。”戚，斧也， 是武舞執斧執楯。詩云：“左手執籥，右手秉翟。”是文舞執籥，故干羽皆舞者所執。修闡文敎，不復征伐，故舞文德之舞於賔主階閒，言帝抑武事也。經云“舞干羽”，即亦舞武也。傳惟言舞文者，以據器言之，則有武有文，俱用以爲舞，而不用於敵，故敎爲文也。",
                    "zhushu": "",
                    "type": 2
                },
                {
                    "paragraph": "傳“討而”至“百里”。",
                    "zhushu": "",
                    "type": 2
                },
                {
                    "paragraph": "正義曰：“御之必有道”者，不恭而往征，得辭而振旅，而御之以道。史記吳起對魏武侯云：“昔三苗氏左洞庭，右彭蠡，德義不修，而禹滅之。”此言來服，則是不滅。吴起言滅者，以武侯恃險，言滅以懼之。辯士之說，不必皆依實也。知“在荒服之例”者，以其地驗之爲然。禹貢五服，甸、侯、綏、要、荒，荒最在外，王畿面五百里，其外四服，又𣫭服五百里，是去京師爲二千五百里。",
                    "zhushu": "",
                    "type": 2
                }
            ]
        },
        {
            "name": "皐陶謨第四",
            "paragraphs": [
                {
                    "paragraph": "皐陶謨第四",
                    "zhushu": "",
                    "type": 1
                },
                {
                    "paragraph": "傳“謨謀”至“舜謀”。正義曰：孔以此篇惟與禹言，嫌其不對帝舜，故言“爲帝舜謀”。將言“爲帝舜謀”，故又訓“謨”爲謀，以詳其文。“曰若”至“曰俞”。正義曰：史將言皐陶之能謀，故爲題目之辭曰， 能順而考案古道而言之者，是皐陶也。其爲帝謀曰：“爲人君者，當信實蹈行古人之德，而謀廣其聦明之性，以輔諧已之政事，則善矣。”禹曰：“然。”然其謀是也。“此當如何行之？”皐陶曰：“嗚呼。”重其事而歎美之。“行上謀者，當謹愼其已身，而修治人之事，思爲乆長之道。又厚次敘九族之親而不遺弃，則衆人皆明曉上意，而各自勉勵翼戴上命，行之於近，而可推而至逺者，在此道也。”禹乃拜受其當理之言，曰：“然。”美其言而拜受之。傳“亦順之”至“則”。正義曰：二謨其目正同，故云“亦順考古道以言”也。堯、舜考古以行，謂之爲典。大禹、皐陶考古以言，謂之爲謨。典、謨之文不同，其目皆云考古，故傳明言其意：“夫典、謨，聖帝所以立治之本。 ”雖言行有異，皆是考法古道以成不易之則，故史皆以“稽古”爲端目。但君則行之，臣則言之，以尊卑不同，故典、謨名異。禹亦爲君而云“謨”者，禹在舜時未爲君也。顧氏亦同此解。皐陶德劣於禹，皆是考古以言，故得同其題目。但禹能“敷于四海，祗承于帝”，皐陶不能然，故此下更無別辭耳。傳“迪蹈”至“其政”。正義曰：釋詁云：“迪，道也。”聲借爲導，導音與蹈同，故“迪”又爲蹈也。其德即其上“稽古”，故曰“其，古人”也。而臣爲君謀，故云“言人君當信蹈行古人之德”，謂蹈履依行之也。“謀廣聦明”，“聦明”者自是已性，又當受納人言，使多所聞見，以博大此聦明，以輔弼和諧其政。經惟言“明”，傳亦有“聦”者，以耳目同是所用，故以“聦明”言之。此“曰”上不言“皐陶”，猶大禹爲謀，“曰”上不言“禹”。鄭𤣥云：“以皐陶下屬爲句。 ”則“稽古”之下無人名，與上三篇不𩔖甚矣。傳“歎美”至“之道”。正義曰：案傳之言以“修”爲上讀，顧氏亦同也。傳“言愼”至“此道”。正義曰：自身以外，九族爲近，故愼修其身，又厚次敘九族，猶堯之爲政，先以親九族也。人君旣能如此，則衆庶皆明其敎，而各自勉勵翼戴上命。昭九年左傳說晉叔向言“翼戴天子”，故以爲“翼戴上命”，言如鳥之羽翼而奉戴之。王者率已以化物，親親以及逺，故從近可推而至于逺者，在修已身、親九族之道。王肅云：“以衆賢明爲砥礪，爲羽翼。”鄭云：“厲，作也。以衆賢明作輔翼之臣。”與孔不同。“皐陶曰都在”至“孔壬”。正義曰：皐陶以禹然其言，更述修身親親之道，歎而言曰：“人君行此道者，在於知人善惡，擇善而信任之；在於能安下民，爲政以安定之也。”禹聞此言，乃驚而言曰：“吁。人君皆如是。 能知人，能安民，惟帝堯猶其難之，況餘人乎？知人善惡，則爲大智。 能用官，得其人矣。能安下民，則爲惠政，衆民皆歸之矣。此甚不易也， 若帝堯能智而惠，則當朝無姦佞，何憂懼於驩兜之佞而流放之？何須遷徙於有苗之君？何所畏懼於彼巧言令色爲甚佞之人？”三凶見惡，帝堯方始去之，是知人之難。傳“哲智”至“歸之”。正義曰：“哲，智”，釋詁文。舎人曰：“哲，大智也。”無所不知，知人之善惡，是能官人。“惠，愛”，釋詁文。君愛民則民歸之。傳“孔甚”至“放之”。正義曰：“孔，甚”，釋詁文。上句旣言“驩兜”“有苗”，則此“巧言令色”共工之行也，故以堯典共工之事解之： “巧言，靜言庸違”也， “令色，象恭滔天”也。“孔壬”之文在三人之下，揔上三人皆甚佞也。“苗”言其名，“巧言令色”言其行，令其文首尾互相見，故傳通言之： “禹言有苗、驩兜之徒甚佞如此，堯畏其亂政，故遷放之。”傳不言“共工”，故云“之徒”以包之。“遷”與“憂”“畏”亦互相承，言畏之而憂，乃遷之也。四凶惟言三者，馬融云：“禹爲父隱，故不言鯀也。”“皐陶”至“采采”。正義曰：禹旣言知人爲難，皐陶又言行之有術，故言曰：“嗚呼。人性雖則難知，亦當考察其所行有九種之德。人欲稱薦人者，不直言可用而已，亦當言其人有德。問其德之狀，乃言曰其德之所行某事某事。以所行之事爲九德之驗，如此則可知也。”傳“言人”至“可知”。正義曰：“言人性行有九德”，下文所云是也。如此九者，考察其眞僞，則人之善惡皆可知矣。然則皐陶之賢不及帝堯逺矣，皐陶知有此術，帝堯無容不知。而有四凶在朝，禹言帝難之者，堯朝之有四凶，晦迹以顯舜爾。禹言惟帝難之，說彼甚佞，因其成敗以示敎法，欲開皐陶之志，故舉大事以爲戒，非是此實甚佞，堯不能知也。顧氏亦云：“堯實不以此爲難。 今云難者，俯同流俗之稱也。”傳“載行”至“爲驗”。正義曰：“載”者，運行之義，故爲行也。此謂薦舉人者稱其人有德，欲使在上用之，必須言其所行之事，云見此人常行其某事某事，由此所行之事以爲有德之驗。論語云：“如有所譽者，其有所試矣。”是言試之於事，乃可知其德。“禹曰”至“吉哉”。正義曰：皐陶旣言其九德，禹乃問其品例曰：“何謂也？”皐陶曰：“人性有寛𢎞而能莊栗也，和柔而能立事也，慤愿而能恭恪也，治理而能謹敬也，和順而能果毅也，正直而能温和也， 𥳑大而有廉隅也， 剛斷而能實塞也，強勁而合道義也。人性不同，有此九德。 人君明其九德所有之常，以此擇人而官之，則爲政之善哉。”傳“性寛”至“莊栗”。正義曰：此九德之文，舜典云“寛而栗，直而温”，與此正同。彼云“剛而無虐，𥳑而無傲”，與此小異。彼言“剛失入虐”，此言“剛斷而能實塞”，“實塞”亦是不爲虐。彼言“簡失入傲”，此言“𥳑大而有廉隅”，“廉隅”亦是不爲傲也。九德皆人性也。鄭𤣥云：“凡人之性有異，有其上者，不必有下；有其下者，不必有上。上下相恊，乃成其德。”是言上下以相對，各令以相對兼而有之，乃爲一德。此二者雖是本性，亦可以長短自矯。寛𢎞者失於緩慢，故性寛𢎞而能矜莊嚴栗，乃成一德。力者皆然也。傳“慤愿而恭恪”。正義曰：“愿”者，慤謹良善之名。謹愿者失於遲鈍，貌或不恭，故慤愿而能恭恪乃爲德。傳“亂治”至“謹敬”。正義曰：“亂，治”，釋詁文。有能治者，謂才髙於人也，堪撥煩理劇者也。負才輕物，人之常性，故有治而能謹敬乃爲德也。“愿”言“恭”，“治”云“敬”者，恭在貌，敬在心； 愿者遲鈍，失於外儀，故言“恭”以表貌； 治者輕物，内失於心，故稱“敬”以顯情。“恭”與“敬”其事亦通，愿其貌恭而心敬也。傳“擾順”至“爲毅”。正義曰：周禮太宰云：“以擾萬民。”鄭𤣥云：“擾猶馴也。”司徒云：“安擾邦國。”鄭云：“擾亦安也。”“擾”是安馴之義，故爲順也。“致果爲毅”，宣二年左傳文。彼文以“殺敵爲果，致果爲毅”，謂能致果敢殺敵之心，是爲強貌也。和順者失於不斷，故順而能決乃爲德也。傳“性𥳑”至“廉隅”。正義曰：“簡”者寛大率略之名。志逺者遺近，務大者輕細，𢎞大者失于不謹，細行者不修廉隅，故簡大而有廉隅乃爲德也。傳“剛斷而實塞”。正義曰：“塞”訓實也。 剛而能斷失於空踈，必性剛正而内充實，乃爲德也。傳“無所”至“合義”。正義曰：強直自立，無所屈撓，或任情違理，失於事冝，動合道義乃爲德也。鄭注論語云：“剛謂強，志不屈撓。”即“剛”“強”義同。此“剛”“強”異者，“剛”是性也，“ 強”是志也。當官而行，無所避忌，剛也。執已所是，不爲衆撓，強也。“剛”“強”相近，鄭連言之。“寛”謂度量寛𢎞，“柔”謂性行和柔，“擾”謂事理擾順，三者相𩔖，即洪範云“柔克”也。“愿”謂容貌恭正，“亂”謂剛柔治理，“直”謂身行正直，三者相𩔖，即洪範云“正直”也。“𥳑”謂器量凝𥳑，“剛”謂事理剛斷，“強”謂性行堅強，三者相𩔖，即洪範云“剛克”也。而九德之次，從柔而至剛也，惟“擾而毅”在“愿”“亂”之下耳。其洪範三德，先人事而後天地，與此不同。傳“彰明”至“之善”。正義曰：“彰，明”“吉，善”，常訓也。此句言用人之義。所言九德，謂彼人常能然者，若暫能爲之，未成爲德，故人君取士，必明其九德之常，知其人常能行之，然後以此九者之法擇人而官之，則爲政之善也。“明”謂人君明知之。王肅云：“明其有常則善也， 言有德當有恒也。”其意亦言彼能有常，人君能明之也。鄭云：“人能明其德，所行使有常，則成善人矣。”其意謂彼人自明之，與孔異也。“日宣”至“其凝”。正義曰：皐陶旣陳人有九德，冝擇而官之，此又言官之所冝：“若人能日日宣布三德，早夜思念而須明行之，此人可以爲卿大夫，使有家也。若日日嚴敬其身，又能敬行六德，信能治理其事，此人可以爲諸侯，使有國也。然後揔以天子之任，合受有家有國三六之德而用之，布施政敎，使九德之人皆得用事，事各盡其能，無所遺棄，則天下俊德治能之士並在官矣。皆隨賢才任職，百官各師其師，轉相敎誨，則百官惟皆是矣，無有非者。以此撫順五行之時，以化天下之民，則衆功其皆成矣。”結上知人安民之意。傳“三德”至“大夫”。正義曰：此文承“九德”之下，故知“三德”是九德之内課有其三也。周語云：“宣布哲人之令德。”“宣”亦布義，故爲布也。“夙，早”，釋詁文。又云：“須，待也。”此經之意，謂夜思之，明旦行之，“須”爲待之意，故“浚”爲須也。大夫受采邑，賜氏族，立宗廟，丗不絶祀，故稱“家”。位不虚受，非賢臣不可。言能日日布行三德，早夜思之，待明行之，如此念德不懈怠者，乃可以爲大夫也。以士卑，故言不及也。計有一德二德，即可以爲士也。鄭以“‘三德’‘ 六德’，皆‘ 亂而敬’ 以下之文”，經無此意也。傳“有國”至“諸侯”。正義曰：天子分地建國，諸侯專爲已有，故“有國”謂諸侯也。“祗”亦爲敬，“敬”有二文，上謂敬身，下謂敬德， “嚴”則敬之狀也，故言“日日嚴敬其身，敬行六德，以信治政事，則可以爲諸侯”也。諸侯、大夫皆言“日日”者，言人之行德，不可暫時捨也。臣當行君之今，故早夜思之。君是出令者，故言敬身行德。此文以小至大，揔以天子之事，故先大夫而後諸侯。傳“翕合”至“在官”。正義曰：“翕，合”，釋詁文。以文承“三德”“六德”之下，故言合受三六之德而用之。以此人爲官，令其布施政敎，使此九德之人皆居官用事，謂天子也，任之所能。大夫所行三德，或在諸侯六德之内，但并此三六之德，即充九數，故言九德皆用事，謂用爲大夫，用爲諸侯，使之治民事也。大夫諸侯當身自行之，故言“日宣”“日嚴”。天子當任人使行之，故言“合受而用之”。其實天子亦備九德，故能任用三德、六德也，則俊德治能之士並在官矣。“乂”訓爲治，故云“治能”。馬、王、鄭皆云：“才德過千人爲俊，百人爲乂”。傳“僚工”至“無非”正義曰：“僚，官”，釋詁文。“工，官”，常訓也。“師師”謂相師法也。傳“凝成”至“皆成”。正義曰：鄭𤣥亦云：“凝，成也。”王肅云：“凝猶定也。”皆以意訓耳。文承“百工”之下，“撫于五辰”還是百工撫之，故云“百官皆撫順五行之時，則衆功皆成”也。“五行之時”即四時也。禮運曰：“播五行於四時”，土寄王四季，故爲“五行之時”也。所撫順者，即堯典“敬授民時”，“平秩東作”之𩔖是也。“無敎”至“懋哉”。正義曰：皐陶旣言用人之法，又戒以居官之事：“ □之所爲，下必效之。 無敎在下爲逸豫貪欲之事，是有國之常道也。爲人君當兢兢然戒愼，業業然危懼。”言當戒愼。“一日二日之閒而有萬種幾微之事，皆須親自知之，不得自爲逸豫也。萬幾事多，不可獨治，當立官以佐已，無得空廢衆官，使才非其任。此官乃是天官，人其代天治之，不可以天之官而用非其人”。乂言：“典禮德刑皆從天出， 天次敘人倫，使有常性，故人君爲政，當勑正我父、母、兄、弟、子五常之敎敎之，使五者皆惇厚哉。天又次敘爵命，使有禮法，故人君爲政，當奉用我公、侯、伯、子、男五等之禮接之，使五者皆有常哉。接以常禮，當使同敬合恭而和善哉！ 天又命用有九德，使之居官，當承天意爲五等之服，使五者尊卑彰明哉。天又討治有罪，使之絕惡，當承天意爲五等之刑，使五者輕重用法哉。典禮德刑，無非天意，人君居天官，聽治政事，當須勉之哉。”傳“不爲”至“之常”。正義曰：“母”者禁戒之辭， 人君身爲逸欲，下則效之，是以禁人君使不自爲耳。不爲逸豫貪欲之敎，是有國者之常也。此文主於天子，天子謂天下爲國，詩云“生此王國”之𩔖是也。傳“兢兢”至“之微”。正義曰：釋訓云：“兢兢，戒也。業業，危也。”戒必愼，危必懼，傳言“愼”“懼”以足之。易繫辭云：“幾者動之微。”故“幾”爲微也。一日二日之閒，微者乃有萬事，言當戒愼萬事之微，微者尚有萬，則大事必多矣。且微者難察，察則勞神，以言不可逸耳。馬、王皆云“一日二日，猶日日也”。傳“曠空”至“其才”。正義曰：“曠”之爲空，常訓也。位非其人，所職不治，是爲“空官”。天不自治，立君乃治之。君不獨治，爲臣以佐之。下典、禮、德、刑，無非天意者。天意旣然，人君當順天，是言人當代天治官。官則天之官，居天之官，代天爲治，苟非其人，不堪此任， 人不可以天之官而私非其才。王肅云：“天不自下治之，故人代天居之，不可不得其人也。”傳“天次”至“天下”。正義曰：天敘有典，有此五典，即父義、母慈、兄友、弟恭、子孝是也。五者人之常性，自然而有，但人性有多少耳。天次敘人之常性，使之各有分義。義，冝也。今此義、慈、友、恭、孝各有定分，合於事冝，此皆出天然，是爲天次敘之。天意旣然，人君當順天之意，勑正我五常之敎，使合於五者皆厚，以敎天下之民也。五常之敎，人君爲之，故言“我”也。五敎徧於海内，故以“天下”言之。傳“庸常”至“有常”。正義曰：“庸，常”，釋詁“丈”。又云：“由，自也。”“由”是用，故“自”爲用也。“天次敘有禮”，謂使賤事貴，卑承尊，是天道使之然也。天意旣然，人君當順天意，用我公、侯、伯、子、男五等之禮以接之，使之貴賤有常也。此文主於天子，天子至於諸侯，車旗衣服、國家禮儀、饗食燕好、饔餼飱牢，禮各有次秩以接之。上言“天敘”，此云“天秩”者，“敘”謂定其倫次，“秩”謂制其差等，義亦相通。上云“勑我”，此言“自我”者，五典以敎下民，須勑戒□；五禮以接諸侯，當用我意； 故文不同也。上言“五惇”，此言“五庸”者，五典施於近親，欲其恩厚；五禮施于臣下，欲其有常；故文異也。王肅云：“五禮謂王、公、卿、大夫、士。”鄭𤣥云：“五禮，天子也，諸侯也，卿大夫也，士也，庶民也。”此無文可據，各以意說耳。傳“衷善”至“和善”。正義曰：“衷”之爲善，常訓也。故左傳云：“天誘其束”，說者皆以衷爲善。此文承“五禮”之下，禮尚恭敬，故“以五禮正諸侯，使同敬合恭而和善”也。鄭𤣥以爲“并上之禮，共有此事”。五典室家之内，務在相親，非復言以恭敬，恭敬惟爲五禮而已， 孔言是也。傳“五服”至“有德”。正義曰：益稷云：“以五采彰施於五色，作服，汝明。”是天子、諸侯、卿、大夫、士之服也。其“尊卑彩章各異”，於彼傳具之。天命有德，使之居位，命有貴賤之倫，位有上下之異，不得不立名，以此等之象物以彰之。先王制爲五服，所以表貴賤也。服有等差，所以別尊卑也。“天聦”至“襄哉”。正義曰：此承上“懋哉”之下言所勉之者，以天之聦明視聽，觀人有德，用我民以爲耳目之聦明，察人言善者，天意歸賞之。又天之明德可畏，天威者，用我民言惡而叛之，因討而伐之，成其明威。天所賞罰，達於上下，不避貴賤，故須敬哉，有土之君。皐陶旣陳此戒，欲其言入之，故曰：“我之此言，順於古道，可致行，不可忽也。”禹即受之曰：“然。汝言用而致，可以立功。”重其言以深戒帝。皐陶乃承之以謙曰：“我未有所知，未能思致於善。我所言曰，徒賛奏上古所行而言之哉。非已知思而所自能。”是其謙也。傳“言天”至“聦明”。正義曰：皇天無心，以百姓之心爲心。此經大意，言民之所欲，天必從之。“聦明”謂聞見也，天之所聞見，用民之所聞見也。然則“聦明”直是聞見之義，其言未有善惡。以下言“明威”是天降之禍，知此“聦明”是天降之福。此即泰誓所云“天聽自我民聽，天視自我民視”，故“民所歸者天命之”。大而言之，民所歸就，天命之爲天子也。小而言之，雖公卿大夫之任，亦爲民所歸向，乃得居之。此文王於天子，故言“天視聽人君之行，用民爲聦明”，戒天子使順民心，受天之福也。傳“言天”至“敬懼”。正義曰：上句有賞罰，故言“天所賞罰，不避貴賤”。此之“達於上下”，言天子亦不免也。喪服鄭𤣥注云：“天子諸侯及卿大夫有地者皆曰君。”即此“有土”可兼大夫以上。但此文本意實主於天子，戒天子不可不敬懼也。傳“言我”至“之序”。正義曰：皐陶自言“可致行”，禹言“致可績”，此承而爲謙，知其自言未有所知，未能思致於善也。“思”字屬上句。王肅云：“賛賛，猶賛奏也。”顧氏云：“襄，上也。謂賛奏上古行事而言之也”。經云“曰”者，謂我上之所言也。傳不訓“襄”爲上，已從“襄陵”而釋之，故二劉並以“襄”爲因。若必爲因，孔傳無容不訓其意。言進習上古行事，因賛成其辭而言之也。傳雖不訓“襄”字，其義當如王說。皐陶慮怱之，自云“言順可行”，因禹美之，即承謙辭。一揚一抑，言之次序也。鄭𤣥云：“賛，明也。襄之言暢，言我未有所知，所思徒賛明帝德，暢我忠言而已。謙也。”",
                    "zhushu": ""
                }
            ]
        },
        {
            "name": "虞書益稷第五",
            "paragraphs": [
                {
                    "paragraph": "虞書益稷第五",
                    "zhushu": "",
                    "type": 1
                },
                {
                    "paragraph": "傳“禹稱”至“名篇”",
                    "zhushu": "",
                    "type": 2
                },
                {
                    "paragraph": "正義曰：禹言“曁益”“曁稷”，是禹稱其二人。二人佐禹有功，因以此二人名篇。旣美大禹，亦所以彰此二人之功也。禹先言“曁益”，故“益”在“稷”上。馬、鄭、王所據書序，此篇名爲“棄稷”，“棄”“稷”一人，不宜言名又言官，是彼誤耳。又合此篇於皐陶謨，謂其別有棄稷之篇，皆由不見古文，妄爲說耳。",
                    "zhushu": "",
                    "type": 2
                },
                {
                    "paragraph": "“帝曰來”至“汝昌言”",
                    "zhushu": "",
                    "type": 2
                },
                {
                    "paragraph": "正義曰：皐陶旣爲帝謀，帝又呼禹進之，曰：“來，禹，汝亦冝陳其當言。”禹拜曰：“嗚呼。帝， 皐陶之言旣已美矣，我更何所言？我之所思者，𣫭日孜孜勤於臣職而已。”皐陶怪禹不言，故謂之曰：“吁。”問其所以孜孜之事如何。禹曰：“往者洪水漫天，浩浩然盛大，包山上陵，下民昬惑沈溺，皆困水災。我乗舟車輴樏等四種之載，隨其所往之山，槎木通道而治之。與益所進於人者，惟有槎木所獲衆鳥獸鮮肉爲食也。我又通決九州名川，通之至於四海。 深其畎澮，以至於川，水漸除矣。與稷播種五榖，進於衆人難得食處，乃決水所得魚鼈鮮肉爲食也。人旣皆得食矣，又勸勉天下徙有之無，交易其所居積，於是天下衆人乃皆得米粒之食，萬國由此爲治理之政。我所言孜孜者在此也。”皐陶曰：“然。可以爲師法者，是汝之當言。”",
                    "zhushu": "",
                    "type": 2
                },
                {
                    "paragraph": "傳“因皐”至“當言”",
                    "zhushu": "",
                    "type": 2
                },
                {
                    "paragraph": "正義曰：上篇皐陶謀九德，此帝呼禹，今亦陳當言。“亦”者，亦皐陶也。明上篇皐陶雖與益相應，其言“亦”對帝也。上傳云“皐陶爲帝舜謀”者，以此而知也。",
                    "zhushu": "",
                    "type": 2
                },
                {
                    "paragraph": "傳“拜而”至“而已”",
                    "zhushu": "",
                    "type": 2
                },
                {
                    "paragraph": "正義曰：旣已拜而歎，必有所美，復辭而不言，是知欲使帝重皐陶所陳，言已無以加也。王肅云：“帝在上，皐陶陳謀於下，已備矣，我復何所言乎”是也。旣無所言，故言已思惟曰“孜孜不敢怠惰，奉成臣職而已”。“孜孜”者，勉力不怠之意。",
                    "zhushu": "",
                    "type": 2
                },
                {
                    "paragraph": "傳“言天下”至“水災”",
                    "zhushu": "",
                    "type": 2
                },
                {
                    "paragraph": "正義曰：“瞀”者，眩惑之意，故言“昬瞀”。“墊”是下濕之名，故爲溺也。言天下之人遭此大水，精神昬瞀迷惑，無有所知，又若沈溺，皆困此水災也。鄭云：“昬，没也。墊，陷也。禹言洪水之時，人有没陷之害。”",
                    "zhushu": "",
                    "type": 2
                },
                {
                    "paragraph": "傳“所載”至“治水”",
                    "zhushu": "",
                    "type": 2
                },
                {
                    "paragraph": "正義曰：史記河渠書云：“夏書曰：‘ 禹湮洪水十三年，三過家不入門。陸行載車，水行載舟，泥行蹈橇（音蕝），山行即橋。丘遥反。’”徐廣曰：“橋一作輂（几玉反）。輂，直轅車也。”尸子云：“山行乗樏，泥行乗蕝(子絕反)。”漢書溝洫志云：“泥行乗毳，山行則梮（居足反）。”毳行如箕，擿行泥上。如淳云：“毳謂以板置泥上，以通行路也。”愼子云：“爲毳者，患塗之泥也。”應邵云：“梮或作樏，爲人所牽引也。”如淳云：“梮謂以䥫如錐頭，長半寸，施之履下，以上山，不蹉跌也。”韋昭云：“梮，木器也。 如今轝牀，人轝以行也。”此經惟言“四載”，傳言所載者四，同彼史記之說。 古書尸子、愼子之徒有此言也。“輴”與“毳”爲一，“樏”與“梮”“輂”爲一，古篆變形，字體改易，說者不同，未知孰是。禹之施功，本爲治水，此經乃云“隨山刋木”，刋木爲治水，治水徧於九州，故云“隨行九州之山林”。襄二十五年左傳云：“井堙木刋。”“刋”是除木之義也。毛傳云：“除木曰槎。”故曰“刋槎其木，開通道路以治水”。",
                    "zhushu": "",
                    "type": 2
                },
                {
                    "paragraph": "傳“奏謂”至“進食”",
                    "zhushu": "",
                    "type": 2
                },
                {
                    "paragraph": "正義曰：黎民阻飢，爲人治水，故知“奏謂進食於人”也。禮有鮮魚腊，以其新殺鮮淨，故名爲鮮。是鳥獸新殺曰鮮，魚鼈新殺亦曰鮮也。此承“山”下，故爲鳥獸，下承水後，故爲魚鼈，其新殺之意同也。旣言刋木，乃進鮮食，食是除木所得，故言“與益槎木，獲鳥獸，人以進食”。",
                    "zhushu": "",
                    "type": 2
                },
                {
                    "paragraph": "傳“距至”至“入海”",
                    "zhushu": "",
                    "type": 2
                },
                {
                    "paragraph": "正義曰：“距”者，相抵之名，故爲至也。非是名川不能至海，故“決九州之名川，通之至海”也。考工記云：“匠人爲溝洫，耜廣五寸，二耜爲耦。一耦之伐，廣尺、深尺謂之畎。田首倍之，廣二尺、 深二尺謂之遂。九夫爲井，井閒廣四尺、深四尺謂之溝。方十里爲成，成閒廣八尺、深八尺謂之洫。方百里爲同，同閒廣二尋、深二仞謂之澮。”是畎、遂、溝、洫、澮皆通水之道也。以小注大，故從畎、遂、溝、洫乃以入澮，澮入於川，川入於海，是畎内之水亦入海也。惟言“畎、澮”，舉大小而略其餘也。先言“決川至海”，後言“濬畎至川”者，川旣入海，然後澮得入川，故先言川也。",
                    "zhushu": "",
                    "type": 2
                },
                {
                    "paragraph": "傳“艱難”至“鮮食之”",
                    "zhushu": "",
                    "type": 2
                },
                {
                    "paragraph": "正義曰：“艱，難也”，釋詁文。禹主治水，稷主敎播種，水害漸除，則有可耕之地，難得食處，先須敎導以救之，故云“衆難得食處，則與稷敎乂播種之”。易得食處，人必自能得之， 意在救人艱危之厄，故舉難得食處以言之。於時雖漸播種，得穀猶少，人食未足，故決川有魚鼈，使人鮮食之，言食魚以助穀也。鄭𤣥云：“與稷敎人種澤物菜蔬艱厄之食。”稷功在於種穀，不主種菜蔬也。言后稷種菜蔬艱厄之食，傳記未有此言也。",
                    "zhushu": "",
                    "type": 2
                },
                {
                    "paragraph": "傳“化易”至“居積”",
                    "zhushu": "",
                    "type": 2
                },
                {
                    "paragraph": "正義曰：變化是改易之義，故“化”爲易也。“居謂所冝居積”者， 氷者居魚鹽，近止者居林木也。“勉勸天下徙有之無”者，謂徙我所有，往彼無郷，取彼所有，以濟我之所無。“魚鹽徙山，林木徙川澤，交易其所冝居積。”言此“遷”者，謂將物去，不得空取彼物也。王肅云：“易居者不得空去，當滿而去，當滿而來也。”",
                    "zhushu": "",
                    "type": 2
                },
                {
                    "paragraph": "傳“米食”至“治本”",
                    "zhushu": "",
                    "type": 2
                },
                {
                    "paragraph": "正義曰：說文云：“粒，糂也。”今人謂飯爲米糂，遺餘之飯謂之一粒兩粒，是米食曰粒，言是用米爲食之名也。人非穀不生，政由穀而就，言天下由此穀爲治政之本也。君子之道，以謙虚爲德，禹盛言已功者，爲臣之法當孜孜不怠，自言已之勤苦，所以勉勸人臣，非自伐也。",
                    "zhushu": "",
                    "type": 2
                },
                {
                    "paragraph": "“禹曰都”至“曰俞”",
                    "zhushu": "",
                    "type": 2
                },
                {
                    "paragraph": "正義曰：禹以皐陶然已，因歎而戒帝曰：“嗚呼。帝當謹愼汝所在之位。”帝受其戒，曰：“然。”禹又戒帝曰：“若欲愼汝在位，當須先安定汝心好惡所止，念慮事之微細，以保安其身， 其輔弼之臣必用正直之人。若能如此，惟帝所動，則天下大應之，以待帝志，以明受天之布施，於天其重命帝用美道也。”帝以禹言已重，乃驚而言曰：“吁。臣哉近哉，臣當親近君也。近哉臣哉，君當親近臣也。”言君臣當相親近，共與成政道也。禹應帝曰：“然。”言君臣冝相親近也。",
                    "zhushu": "",
                    "type": 2
                },
                {
                    "paragraph": "傳“言愼”至“直人”",
                    "zhushu": "",
                    "type": 2
                },
                {
                    "paragraph": "正義曰：此禹重戒帝，覆上“愼乃在位”。“當先安好惡所止”，謂心之所止，當止好不止惡，言惡以形好也。太學云：“爲人君止於仁，爲人臣止於敬。”“好惡所止”謂此𩔖也。傳意以上“惟”爲念，下“惟”爲辭，故云念慮幾微，然後以保其好惡所安寧耳。",
                    "zhushu": "",
                    "type": 2
                },
                {
                    "paragraph": "傳“徯待”至“帝志”",
                    "zhushu": "",
                    "type": 2
                },
                {
                    "paragraph": "正義曰：“徯，待”，釋詁文。帝先能自安所止，心之所止，止於好事，其有舉動，發號出令，則天下大應之，順命以待帝志，謂靜以待命，有命則從也。",
                    "zhushu": "",
                    "type": 2
                },
                {
                    "paragraph": "傳“昭明”至“用美”",
                    "zhushu": "",
                    "type": 2
                },
                {
                    "paragraph": "正義曰：堯典已訓“昭”爲明，此重訓詳之。皇天無親，惟德是輔，人之所欲，天必從之。帝若能安所止，非但人歸之，又乃明受天之報施。天下太平，祚胤長逺，是天之報施也。“天又重命用美”，謂四時和祥瑞臻之𩔖也。或當前後非一，故傳言“又”也。",
                    "zhushu": "",
                    "type": 2
                },
                {
                    "paragraph": "傳“鄰近”至“而成”",
                    "zhushu": "",
                    "type": 2
                },
                {
                    "paragraph": "正義曰：周禮“五家爲鄰”，取相近之義，故“鄰”爲近也。禹言君當好善，帝言須得臣力， 再言鄰哉，言君臣之道當相須而成。鄭𤣥云：“臣哉，汝當爲我鄰哉。鄰哉，汝當爲我臣哉。反覆言此，欲其志心入禹。”",
                    "zhushu": "",
                    "type": 2
                },
                {
                    "paragraph": "“帝曰臣”至“威之”",
                    "zhushu": "",
                    "type": 2
                },
                {
                    "paragraph": "正義曰：帝以禹然巳言，又說須臣之事：“作我股肱耳目”，言已動作視聽皆由臣也。“我欲助我所有之人，使之家給人足，汝當翼賛我也。我欲布陳智力於天下四方，爲立治之功，汝等當與我爲之。我欲觀示君臣上下以古人衣服之法象，其日、月、星辰、山、龍、華蟲作㑹合五采而畫之，又畫山、龍、華蟲於宗廟彞罇，其藻、火、粉、米、黼、黻於絺葛而刺繡，以五種之彩明施於五色，制作衣服，汝當爲我明其差等而制度之。我欲聞知六律，和五聲，播之於八音，以此音樂察其政治與忽怠者，其樂音又以出納五德之言，汝當爲我聽審之。我有違道，汝當以義輔成我，汝無得知我違非而對面從我，退而後更有言，云我不可輔也。”旣言其須臣之力，乃揔勑之：“敬其職事哉， 汝在我前後左右四旁鄰近之臣也。 其衆𩔖頑愚䜛說之人，若有所行不在於是而爲非者，汝當察之以法，行射侯之禮，知其善惡以明別之。行有不是者，又撻其身以記之，書其過者以識哉！所以撻之書之者，兾其改悔，欲與並生活哉。工樂之官以納諫言於上，當是正其義而顯揚之，使我自知得失也。”又揔言御下之法：“天下之人有能至於道者，則當承受而進用之，當任以官也。不從敎者，則以刑罰威之，當罪其身也。此等皆汝臣之所爲。”",
                    "zhushu": "",
                    "type": 2
                },
                {
                    "paragraph": "傳“言大體若身”",
                    "zhushu": "",
                    "type": 2
                },
                {
                    "paragraph": "正義曰：君爲元首，臣爲股肱耳目，大體如一身也。足行手取、耳聽目視，身雖百體，四者爲大，故舉以爲言。鄭𤣥云：“動作視聽，皆由臣也。”",
                    "zhushu": "",
                    "type": 2
                },
                {
                    "paragraph": "傳“左右”至“成我”",
                    "zhushu": "",
                    "type": 2
                },
                {
                    "paragraph": "正義曰：釋詁云：“左、右、助，慮也。”同訓爲慮，是“左右”得爲助也。立君所以牧人，人之自營生産，人君當助救之。論語稱孔子適衞，欲先富民而後敎之，故云“助我所有之民，欲富而敎之”也。君子施敎，本爲養人，故先云助人，舉其重者。 以其爲人事重，當須翼成，故言“汝翼”。次顯君施敎化，須臣爲之，故言“汝爲”。次明衣服上下，摽顯尊卑，故云“汝明”。次云六律、五聲，故云“汝聽”。各隨事立文，其實不異。",
                    "zhushu": "",
                    "type": 2
                },
                {
                    "paragraph": "傳“布力”至“爲之”",
                    "zhushu": "",
                    "type": 2
                },
                {
                    "paragraph": "正義曰：詩云“四方子宣”，論語云“陳力就列”，是布政用力，故言“布力立治之功，汝羣臣當爲之”。",
                    "zhushu": "",
                    "type": 2
                },
                {
                    "paragraph": "傳“欲觀”至“服制”",
                    "zhushu": "",
                    "type": 2
                },
                {
                    "paragraph": "正義曰：“觀示法象之服制”者，謂欲申明古人法象之衣服，垂示在下使觀之也。易繫辭云：“黃帝、堯、舜垂衣裳而天下治。”象物制服，蓋因黃帝以還，未知何代而具彩章。舜言已欲觀古，知在舜之前耳。",
                    "zhushu": "",
                    "type": 2
                },
                {
                    "paragraph": "傳“日月”至“旌旗”",
                    "zhushu": "",
                    "type": 2
                },
                {
                    "paragraph": "正義曰：桓二年左傳云：“三辰旂旗，昭其明也。”“三辰”謂此日、月、星也，故“日、月、星爲三辰”。“辰”即時也，三者皆是示乂時節，故並稱“辰”焉。傳言此者，以“辰”在“星”下，揔上三事爲辰，辰非別爲物也。周禮大宗伯云：“實柴祀日、月、星、辰。”鄭𤣥云：“星謂五緯也，辰謂日月所㑹十二次也。”“星”“辰”異者，彼鄭以徧祭天之諸神，十二次亦當祭之，故今“辰”與“星”別。此云畫之於衣，日月合宿之辰，非有形容可畫，且左傳云三辰，即日、月、星也。周禮“司常掌九旗之物”，惟日月爲常，不言畫星，蓋大常之上又畫星也。穆天子傳稱天子葬盛姬，畫日月七星，蓋畫北斗也。草木雖皆有華，而草華爲美，故云“華象草華蟲雉”也。周禮司服有“鷩冕”，鷩則雉焉， 雉五色，象草華也。月今五時皆云其蟲，“蟲”是鳥獸之揔名也。下云“作服，汝明”，知“畫三辰、山、龍、華蟲於衣服”也。又言“旌旗”者，左傳言“三辰旂旗”，周禮司常云“日月爲常”，王者禮有㳂革，後因於前，故知舜時三辰亦畫之於旌旗也。下傳云“天子服日月而下”，則三辰畫之於衣服，又畫於旌旗也。周禮司服云：“享先王則衮冕。”衮者，卷也，言龍首卷然。以衮爲名，則所畫自龍以下，無日月星也。郊特牲云：“祭之日，王被衮冕，以象天也。”又曰：“龍章而設日月，以象天也。”鄭𤣥云：“謂有日月星辰之章”，“設日月畫於衣服旌旗也”。據此記文，衮冕之服亦畫日月。鄭注禮記言郊特牲所云“謂魯禮也”。 要其文稱王被服衮冕，非魯事也。或當三代天子衣上亦畫三辰，自龍章爲首，而使衮統名耳。禮文殘缺，不可得詳，但如孔解，舜時天子之衣畫日月耳。鄭𤣥亦以爲然。王肅以爲“舜時三辰即畫於旌旗，不在衣也，天子山、龍、華蟲耳”。",
                    "zhushu": "",
                    "type": 2
                },
                {
                    "paragraph": "傳“㑹五”至“爲飾”",
                    "zhushu": "",
                    "type": 2
                },
                {
                    "paragraph": "正義曰：“㑹”者合聚之名。 下云“以五采彰施於五色，作服”，知“㑹”謂五色也。禮衣畫而裳繡，“五色備謂之繡”，知畫亦備五色，故云“以五采成此畫焉”，謂畫之於衣、 宗彞。 文承“作㑹”之下，故云“宗廟彞樽亦以山、龍、華蟲爲飾”。知不以日、月、星爲飾者，孔以三辰之尊不冝施於器物也。周禮有山罍、龍勺、雞彞、鳥彞，以𩔖言之，知彝樽以山、龍、華蟲爲飾，亦畫之以爲飾也。周禮彝器所云犧、象、雞、鳥者，鄭𤣥皆爲畫飾，與孔意同也。周禮彞器無山、龍、華蟲爲飾者，帝王革易，所尚不同，故有異也。",
                    "zhushu": "",
                    "type": 2
                },
                {
                    "paragraph": "傳“藻水”至“曰繡”",
                    "zhushu": "",
                    "type": 2
                },
                {
                    "paragraph": "正義曰：詩云“魚在在藻”，是“藻”爲水草。草𩔖多矣，獨取此草者，謂此草有文故也。“火爲火字”，謂刺繡爲“火”字也。考工記云：“火以圜。”鄭司農云：“謂圜形似火也。”鄭𤣥云：“形如半環。”然記是後人所作，何必能得其眞？今之服章繡爲“火”字者，如孔所說也。“粉若粟冰”者，粉之在粟，其狀如冰。“米若聚米”者，刺繡爲文，𩔖聚米形也。“黼若斧形”，考工記云：“白與黒謂之黼。”釋器云：“斧謂之黼。”孫炎云：“黼文如斧形。”蓋半白半黒，似斧刃白而身黒。“黻爲兩已相背”，謂刺繡爲“已”字，兩“已”字相背也。考工記云：“黒與靑謂之黻。”刺繡爲兩“已”字，以靑黒線繡也。詩葛覃云：“爲絺爲綌”，是絺用葛也。玉藻云：“浴用二巾，上統下綌。”曲禮云：“爲天子削𤓰者副之，巾以絺。爲國君者華之，巾以綌。”皆以絺貴而綌賤，是絺精而綌麤，故“葛之精者曰絺”。“五色備謂之繡”，考工記文也。計此所陳，皆述祭服。祭服𤣥纁爲之，後代無用絺者，蓋於時仍質，暑月染絺爲纁而繡之以爲祭服。孔以“華象草華蟲雉”，則合華蟲爲一， 周禮鄭𤣥注亦然。則以日、月、星辰、山、龍、華蟲六章畫放衣也，藻、火、粉米、黼、黻六章繡於裳也。天之大數不過十二，故王者制作，皆以十二象天也。顧氏取先儒等說，以爲“日月星取其照臨，山取能興雲雨，龍取變化無方，華取文章，雉取耿介”。顧氏雖以華、蟲爲二，其取象則同。又云：“藻取有文，火取炎上，粉取絜白，米取能養，黼取能斷，黻取善惡相背。”鄭𤣥云：“㑹讀爲繪。宗彞謂宗廟之鬱鬯樽也。故虞夏以上，蓋取虎彞、蜼彞而已。粉米，白米也。絺讀爲黹。 黹，紩也。自“日月”至“黼、黻”凡十二章，天子以飾祭服。凡畫者爲繪，刺者爲繡。 此繡與繪各有六，衣用繪，裳用繡，三周而變之，以三辰爲旂旗，謂龍爲衮，宗彞爲毳，或損益上下，更其等差。”鄭意以“華蟲”爲一，“粉米”爲一，加“宗彞”謂虎蜼也。周禮宗廟彞器有虎彞、蜼彝，故以“宗彝”爲虎蜼也。此經所云凡十二章，日也，月也，星也，山也，龍也，華蟲也，六者畫以作繪，施於衣也。宗彞也，藻也，火也，粉米也，黼也，黻也，此六者紩以爲繡，施之於裳也。鄭𤣥云：“至周而變易之，損益上下，更其等差。”周禮司服之注具引此文，乃云：“此古天子冕服十二章也。王者相變，至周而以日月星畫於旌旗。冕服九章，登龍於山，登火於宗彝，尊其神明也。九章， 初一曰龍，次二曰山，次三曰華蟲，次四曰火，次五曰宗彞，皆畫以爲繢。次六曰藻，次七曰粉米，次八曰黼，次九曰黻，以絺爲繡。則衮之衣五章，裳四章，凡九也。鷩畫以雉，謂華蟲也。其衣三章，裳四章，凡七也。毳畫虎蜼，謂宗彞也。其衣三章，裳二章，凡五也。”是鄭以冕服之名皆取章首爲義。衮冕九章，以龍爲首，龍首卷然，故以衮爲名。鷩冕七章，華蟲爲首，華蟲即鷩雉也。毳冕五章，虎蜼爲首，虎蜼毛淺，毳是亂毛，故以毳爲名。如鄭此解，配文甚便，於絺繡之義，揔爲消帖。但解“宗彞”爲虎蜼，取理大迴，未知所說誰得經旨。",
                    "zhushu": "",
                    "type": 2
                },
                {
                    "paragraph": "傳“天子”至“制之”",
                    "zhushu": "",
                    "type": 2
                },
                {
                    "paragraph": "正義曰：此言“作服汝明”，故傳辯其等差。天子服日月而下十二章，諸侯自龍衮而下至黼黻八章，再言“而下”，明天子諸侯皆至黼黻也。士服藻火二章，大夫加粉米四章。孔注上篇“五服”，謂“天子、諸侯、卿、大夫、士”，則卿與大夫不同，當加之以黼黻爲六章。孔略而不言， 孔意蓋以周禮制諸侯有三等之服，此諸侯同八章者，上古朴質，諸侯俱南面之尊，故合三爲一等。且禮諸侯多同爲一等，故雜記云“天子九虞，諸侯七虞”，左傳云：“天子七月而葬，諸侯五月而葬。”是也。孔以此經上句“日、月、星辰、山、龍、華蟲”尊者在上，下句“藻、火、粉、米、黼、黻”，尊者在下。黼、黻尊於粉、米，粉、米尊於藻、火，故從上以尊卑差之，士服藻、火，大夫加以粉、米，并藻、火爲四章。馬融不見孔傳，其注亦以爲然，以古有此言，相傳爲說也。蓋以衣在上爲陽，陽統於上，故所尊在先。裳在下爲隂，隂統於下，故所重在後。詩稱“𤣥衮及黼”，顧命云：“麻冕黼裳”，當以黼爲裳，故首舉黼以言其事，如孔說也。天子諸侯下至黼、黻，大夫粉、米兼服藻、火，是“上得兼下”也。士不得服粉、米，大夫不得服黼、黻，是“下不得僭上”也。訓“彰”爲“明”，以五種之彩明施於五色，作尊卑之服，汝當分明制之，令其勿使僭濫也。鄭𤣥云：“性曰采，施曰色”，以本性施於繒帛，故云“以五采施於五色”也。鄭云“作服者，此十二章爲五服，天子備有焉。公自山、龍而下，侯伯自華蟲而下，子男自藻、火而下，卿大夫自粉、米而下。”亦是以意說也。此云“作服”，惟據衣服，所以經有“宗彞”及孔云旌旗亦以山、龍、華蟲爲飾者，但此雖以服爲主，上旣云“古人之象”，則法象分在器物，皆悉明之，非止衣服而已。旌旗、器物皆是彩飾，彼服以明尊卑，故揔云“作服”以結之。",
                    "zhushu": "",
                    "type": 2
                },
                {
                    "paragraph": "傳“言欲”至“審之”",
                    "zhushu": "",
                    "type": 2
                },
                {
                    "paragraph": "正義曰：此經大意，令臣審聽樂音，察丗之治否以報君也。金、石、絲、竹、匏、土、革、木，八物各出其音，謂之“八音”。八音之聲皆有淸濁，聖人差之以爲五品，宫、商、角、徴、羽，謂之“五聲”。五聲髙下，各有所凖則，聖人制爲六律，與五聲相均。作樂者以律均聲，聲從器出。帝言我欲以六律和彼五聲八音，以此樂之音聲，察丗之治否。詩序云：“治丗之音安以樂，其政和。亂丗之音怨以怒，其政乖。”此則聽聲知政之道也。言今聽作樂，若其音安樂和平，則時政辨治而修理也；若其音怨怒乖離，則時政忽慢而怠惰也。是用樂之聲音察天下治理及忽怠者也。知其治理，則保以修之；知其怱怠，則改而修之。此治理忽怠，人君所願聞也。又樂之感人，使和易調暢，若樂音合度，則言必得理。以此樂音出納仁、義、禮、智、信五德之言，乃君之發言，合彼五德，施之於人，可以成其敎化，是出五言也。人之乃言，合彼五德，歸之於君，可以成諷諫，是納五言也。君言可以利民，民言可以益君，是言之善惡由樂音而知也。此言之善惡，亦人君之所願聞也。政之理忽，言之善惡，皆是上所願聞，欲令察知以告已，得守善而改惡，故帝令臣， 汝當爲我聽審之也。六律、六吕，當有十二，惟言“六律”者，鄭𤣥云：“舉陽，隂從可知也。”傳以“五言”爲“五德之言”者，漢書律曆志稱五聲播於五常，則角爲仁、商爲義、徴爲禮、羽爲智，宫爲信。志之所稱必有舊說也。言五聲與五德相協，此論樂事而云“出納五言”，知是出納五德之言也。樂音和，則五德之言得其理；音不和，則五德之言違其度； 故亦以樂音察五言也。帝之此言，自說臣之大法。於舜所聽，使聽韶樂也。襄二十九年左傳吴季扎見舞韶樂而歎曰：“德至矣哉，大矣！ 如天之無不燾也，如地之無不載也。”然則韶樂盡善盡美，有理無忽，而并言“忽”者，韶樂自美耳。樂採人歌爲曲，若其怠忽，則音辭亦有焉，故常使聽察之也。",
                    "zhushu": "",
                    "type": 2
                },
                {
                    "paragraph": "傳“四近”至“察之”",
                    "zhushu": "",
                    "type": 2
                },
                {
                    "paragraph": "正義曰：囧命云：“惟子一人無良，實賴左右前後有位之士，匡其不及。”知“四近”謂前後左右四者近君之臣，勑使敬其職也。更欲告以此下之辭，故勑之。衆頑愚䜛說之人，若有所行不在於是而爲非者，當察之。 知其非，乃撻之書之。此與以下發端也。“庶頑䜛說”謂朝廷之臣，“格則承之”乃謂天下之人。舜之朝廷當無䜛說之人，故設爲大法，戒愼之耳。四近之臣，普謂近君之臣耳，無常人也。鄭𤣥以“四近爲左輔、右弼、前疑、後承”，惟伏生書傳有此言。文王丗子云“有師保，有疑承”，以外經傳無此官也。",
                    "zhushu": "",
                    "type": 2
                },
                {
                    "paragraph": "傳“當行”至“其過”",
                    "zhushu": "",
                    "type": 2
                },
                {
                    "paragraph": "正義曰：禮射皆張侯射之，知“侯以明之”，“當行射侯之禮，以明善惡之敎”。射禮有序賔以賢，詢衆擇善之義，是可以明善惡也。“笞撻不是者，使記識其過”，謂過輕者也，大罪刑殺之矣。古之射侯之事，無以言之。案周禮司裘云：“王大射則供虎侯、熊侯、豹侯，設其鵠。諸侯則供熊侯、豹侯，卿大夫則供麋侯，皆設其鵠。”鄭𤣥注云：“虎九十弓，即方一丈八尺。熊七十弓，方一丈四尺。豹、麋五十弓，方一丈。”鄭又引梓人“爲侯，廣與崇方，三分其廣，而鵠居一焉”。則丈八之侯，鵠方六尺。 丈四之侯，鵠方四尺六寸大半寸。 一丈之侯，鵠方三尺三寸少半寸， 此皆大射之侯也。射人云：“王以六耦射三侯，五正。諸侯以四耦射二侯，三正。孤卿大夫以三耦射一侯，二正。士以三耦射豻侯，二正。”鄭𤣥注云：“五正者，五采。 中朱，次白，次蒼，次黃，𤣥居外。三正者，去𤣥、黃。二正者，去白、蒼，而畫以朱、緑。”此賔射之侯也。鄭以賔射三侯歩數髙廣，與大射侯同，正大如鵠。司裘及射人所云諸侯者，謂圻内諸侯。若圻外諸侯，則儀禮大射云， 大侯九十弓，熊侯七十弓，豹侯五十弓，皆以三𥨱；其賔射則無文。若天子已下之燕射，案郷射記云：“天子熊侯，白質。諸侯麋侯，赤質。大夫布侯，畫以虎豹。士布侯，畫以鹿豕。”熊侯已下同五十弓，即侯身髙一丈，君臣共射之。",
                    "zhushu": "",
                    "type": 2
                },
                {
                    "paragraph": "傳“書識”至“並生”",
                    "zhushu": "",
                    "type": 2
                },
                {
                    "paragraph": "正義曰：書識其非，亦是小過者也， 欲並生哉。 揔上三者， “侯以明之，撻以記之，書用識哉”，皆是欲其改悔，與無過之人共並生也。",
                    "zhushu": "",
                    "type": 2
                },
                {
                    "paragraph": "傳“工樂”至“道之”",
                    "zhushu": "",
                    "type": 2
                },
                {
                    "paragraph": "正義曰：禮通謂樂官爲工，知“工”是樂官，則周禮大師、瞽矇之𩔖也。樂官掌頌詩言以納諫，以詩之義理或微，人君聽之，若有不悟，當正其義而揚道之。揚，舉也，舉而道向君也。",
                    "zhushu": "",
                    "type": 2
                },
                {
                    "paragraph": "傳“天下”至“威之”",
                    "zhushu": "",
                    "type": 2
                },
                {
                    "paragraph": "正義曰：言“承之用之”，則此人未在官也，故言謂天下民必也。能至於道即賢者，故承用之而任以官也。“否”謂不從敎者，則以刑威之而罪其身也。臣過必小，故撻之書之。人罪或大，故以刑威之。",
                    "zhushu": "",
                    "type": 2
                },
                {
                    "paragraph": "“禹曰”至“惟敘”",
                    "zhushu": "",
                    "type": 2
                },
                {
                    "paragraph": "正義曰：禹旣得帝言，乃荅帝曰：“然。旣帝之任臣，又言當擇人。充滿大天之下，旁至四海之隅，蒼蒼然生草木之處，皆是帝德所及。其内有萬國衆賢，皆共爲帝臣。”言其可用者甚衆也。“帝當就是衆賢之内，舉而用之。其舉用之法，各使陳布其言，納受之，以其言之所能，從其所能而驗試之。明顯衆人所能，當以功之大小。旣知有功，乃賜之以車服，以表其功有能用。帝以此法用人，即在下之人，知官不妄授，必用度才能而使之。如此，誰敢不讓有德？敢不敬應帝命而推先善人也？若帝用臣不是，不甞試驗，不知臧否，則羣臣逺近，徧布同心，而日進無功之人”。旣戒帝擇人，又勸帝自勤。“無若丹朱之傲，惟慢褻之遊是其所好。 傲戯而爲虐，是其所爲。爲此惡事，不問晝夜，而頟頟然恒爲之無休息。又無水而陸地行舟，羣朋淫泆於室家之内。用此之故，絕其丗嗣，不得居位。我本創丹朱之惡若是也，故娶於塗山之國，𡐰非壬、癸、甲四日而即往治水。其後過門不入，聞啓呱呱而泣，我不暇入而子名之，惟以大治度水土之功故也。水土旣平，乃輔成五服，四面相距，至于五千里。州十有二師，其治水之時，所役人功，𣫭州用十有二師，各用三萬人也。自京師外迫及四海，其閒諸侯五國皆立一長，迆相統領。 以此諸侯各蹈行所職，並爲有功。惟有三苗頑凶，不能就官，我以供勤之故，得使天災消没。帝念此事哉！ 不可不自勤也。”帝荅禹曰：“天下之人皆蹈行我德，是汝治水之功，惟有次敘故也。”受其戒而美其功也。",
                    "zhushu": "",
                    "type": 2
                },
                {
                    "paragraph": "傳“光天”至“廣逺”",
                    "zhushu": "",
                    "type": 2
                },
                {
                    "paragraph": "正義曰：堯典之序，訓“光”爲充，即此亦爲充，言“充滿大天之下”也。據其方即四隅，爲逺至于海隅，舉極逺之處，言帝境所及廣遠，其内多賢人也。",
                    "zhushu": "",
                    "type": 2
                },
                {
                    "paragraph": "傳“獻賢”至“用之”",
                    "zhushu": "",
                    "type": 2
                },
                {
                    "paragraph": "正義曰：釋言云：“獻，聖也。”賢是聖之次，臣德不冝言聖，故爲賢也。“萬國衆賢，共爲帝臣”，言求臣之處多也。帝舉是衆賢而用之，使陳布其言，令其自說已之所能，聽其言而納受之，依其言而考試之，顯明衆臣，皆以功大小爲差，然後賜車服以旌別其人功能事用，是舉賢用人之法也。舜典云：“敷奏以言，明試以功。”“奏”“試”二字與此異者，彼言施於諸侯，其人見爲國君，故令奏言試功；此謂方始擢用，故言“納”“庶”。“納”謂受取之，“庶”謂在羣衆。",
                    "zhushu": "",
                    "type": 2
                },
                {
                    "paragraph": "傳“帝用”至“流故”",
                    "zhushu": "",
                    "type": 2
                },
                {
                    "paragraph": "正義曰：帝用臣不是，不以言考功，在下知帝不分別善惡，則無逺近，徧布同心，日日進於無功之人，由其賢愚並位，優劣共流故也。“敷”是布之義，故言“遠近布同”，同心妄舉也。",
                    "zhushu": "",
                    "type": 2
                },
                {
                    "paragraph": "傳“丹朱，堯子”",
                    "zhushu": "",
                    "type": 2
                },
                {
                    "paragraph": "正義曰：漢書律曆志云：“堯讓舜，使子朱處於丹淵爲諸侯。”則“朱”是名，“丹”是國也。",
                    "zhushu": "",
                    "type": 2
                },
                {
                    "paragraph": "傳“傲戯”至“休息”",
                    "zhushu": "",
                    "type": 2
                },
                {
                    "paragraph": "正義曰：詩美衞武公云：“善戯謔𠔃，不爲虐𠔃。”丹朱反之，故“傲戯而爲虐”也。“頟頟”是不休息之意，“肆”謂縱恣也，晝夜常頟頟然縱恣爲惡，無休息時也。",
                    "zhushu": "",
                    "type": 2
                },
                {
                    "paragraph": "傳“朋羣”至“得嗣”",
                    "zhushu": "",
                    "type": 2
                },
                {
                    "paragraph": "正義曰：朋輩與羣聚義同，故“朋”爲羣也。聖人作車以行陸，作舟以行水，丹朱乃習於無水而陸地行舟，言其所爲惡事無節度也。此乃稟受惡性，習惡事也。鄭𤣥云：“丹朱見洪水時人乗舟，今水已治，猶居舟中，頟頟使人推行之。”案下句云，子創若時，乃勤治水，則丹朱行舟之時，水尚未除，非效洪水之時人乗舟也。“羣淫於家”，言羣聚妻妾，恣意淫之，無男女之別，故言“妻妾亂”也。用是之惡，故絕其丗位，不得嗣父也。此“用殄厥丗”一句，禹旣見丗絶，今始言之，以明行惡之驗。此句非禹所創，創之者，創其行之惡耳。",
                    "zhushu": "",
                    "type": 2
                },
                {
                    "paragraph": "傳“創懲”至“害公”",
                    "zhushu": "",
                    "type": 2
                },
                {
                    "paragraph": "正義曰：“創”與“懲”皆是見惡自止之意，故云“創，懲也”。哀七年左傳云：“禹㑹諸侯於塗山。”杜預云：“塗山在壽春縣東北。”“塗山，國名”，蓋近彼山也。“娶千塗山”，言其所娶之國耳，非就妻家見妻也。懲丹朱之惡，故不可不勤，故辛日娶妻，至于甲日復往治水。孔云：“復往”，則已甞治水，而輟事成昬也。鄭𤣥云：“登用之年，始娶于塗山氏，三宿而爲帝所命治水。”鄭意娶後始受帝命，娶前未治水也。然娶後始受帝命，當云聞命即行，不須計辛之與甲日數多少，當如孔說，輟事成昬也。此時禹父新殛，而得爲昬者，鯀放而未死，不妨禹娶。 且治水四年，兖州始畢，禹娶不必在殛鯀之年也。",
                    "zhushu": "",
                    "type": 2
                },
                {
                    "paragraph": "傳“啓禹”至“功故”",
                    "zhushu": "",
                    "type": 2
                },
                {
                    "paragraph": "正義曰：“啓，禹子”，丗本文也。孟子稱禹治水，三過其門而不入，是至門而聞啓泣聲，不暇如人父子，名爲己子而愛念之，以其爲大治度水土之功故也。訓“荒”爲“大治”，謂去其水。 “度”謂量其功，故“治度”連言之。",
                    "zhushu": "",
                    "type": 2
                },
                {
                    "paragraph": "傳“五服”至“萬庸”",
                    "zhushu": "",
                    "type": 2
                },
                {
                    "paragraph": "正義曰：據禹貢所云五服之名數，知五服即甸、侯、綏、要、荒服也。彼五服，𣫭服五百里，四面相距爲方五千里也。王肅云：“五千里者，直方之數，若其迴邪委曲，動有倍加之較。”是直路五千里也。“治洪水輔成之”者，謂𣫭服之内，爲其小數，定其差品，各有所堂，是禹輔成之也。周禮大司馬法，二千五百人爲師，𣫭州十有二師，通計之一州用三萬人功，揔計九州用二十七萬庸。“庸”亦功也。州境旣有闊狹，用功必有多少，例言“三萬人”者，大都通率爲然。惟言用“三萬人”者，不知用功日數多少。治水四年乃畢，用功蓋多矣，不知用幾日也。鄭𤣥云：“輔五服而成之，至于面方，各五千里，四面相距爲方萬里。九州州立十二人爲諸侯師，以佐牧。堯初制五服，服各五百里。要服之内方四千里，曰九州。其外荒服，曰四海。此禹所受， 地記書曰：‘ 崑崙山東南，地方五千里，名曰神州’者。禹弼五服之殘數，亦𣫭服者，合五百里，故有萬里之界、 萬國之封焉。猶用要服之内爲九州，州更方七千里，七七四十九，得方千里者四十九，其一以爲圻内，餘四十八，八州分而各有六。春秋傳曰：‘ 禹朝羣臣于㑹稽，執玉帛者萬國。’ 言執玉帛者，則九州之内諸侯也。其制特置牧，以諸侯賢者爲之師。蓋百國一師，州十有二師，則州千二百國也。八州凡九千六百國，其餘四百國在圻内。與王制之法準之，八州通率封公侯百里之國者一，伯七十里之國二，子男五十里之國四，方百里者三，封國七十有畸。至于圻内，則子男而已。”鄭云：“禹弼成五服，面各五千里。”王肅禹貢之注已難之矣。傳稱“萬”，盈數也， “萬國”舉盈數而言，非謂其數滿萬也。詩桓曰“綏萬邦”，烝民曰“揉此萬邦”，豈周之建國復有萬乎？天地之勢，平原者甚少，山川所在不啻居半，豈以不食之地亦封建國乎？王圻千里，封五十里之國四百，則圻内盡以封人，王城宫室無建立之處，言不顧實，何至此也？百國一師，不出典記，自造此語，何以可從？“禹朝羣臣于會稽”，魯語文也。“執玉帛者萬國”，左傳文也， 採合二事，亦爲謬矣。",
                    "zhushu": "",
                    "type": 2
                },
                {
                    "paragraph": "傳“薄迫”至“帝室”",
                    "zhushu": "",
                    "type": 2
                },
                {
                    "paragraph": "正義曰：釋言云：“逼，迫也。”“薄”者，逼近之義，故云迫也。外迫四海，言從京師而至于四海也。釋地云：“九夷、八狄、七戎、六蠻，謂之四海。”謂九州之外也。王制云：“五國以爲屬，屬有長。”此“建五長”亦如彼文，故云“諸侯五國立賢者一人爲方伯，謂之五長，以相統治，欲以共㢡帝室故”也。僖元年公羊傳曰：“上無天子，下無方伯。”“方伯”謂周禮“九命作伯”者也。王制云：“千里之外設方伯。”“方伯”，一州之長，謂周禮“八命作牧”者也。傳言五國立一人爲方伯，直是五國之長耳，與彼異也。以其是當方之長，故傳以“方伯”言之。",
                    "zhushu": "",
                    "type": 2
                },
                {
                    "paragraph": "傳“九州”至“分别”",
                    "zhushu": "",
                    "type": 2
                },
                {
                    "paragraph": "正義曰：蹈爲有功之長，言蹈履典法，行之有功。惟三苗頑凶，不得就官，謂舜分北三苗之時，苗君有罪，不得就其諸侯國君之官，而被流於逺方也。言“九州五長各蹈爲有功”，則海内諸侯皆有功矣。惟有三苗不得就官，以見天下大治而惡者少耳。頑則不得就官，言善惡分別也。",
                    "zhushu": "",
                    "type": 2
                },
                {
                    "paragraph": "“皐陶”至“惟明”",
                    "zhushu": "",
                    "type": 2
                },
                {
                    "paragraph": "正義曰：此經史述爲文，非帝言也。史以禹戍五服，帝念禹功，故因美皐陶。言禹旣弼成五服，故皐陶於其四方敬行九德考績之法，有次敘也。又於四方施其刑法，惟明白也。由禹有此大功，故史重美之也。",
                    "zhushu": "",
                    "type": 2
                },
                {
                    "paragraph": "傳“方四”至“美之”",
                    "zhushu": "",
                    "type": 2
                },
                {
                    "paragraph": "正義曰：皐陶爲帝所任，徧及天下，故“方”爲四方也。天下蹈行帝德，水土旣治，亦由刑法彰明。若使水害不息，皐陶法無所施；若無皐陶以刑，人亦未能奉法。天下蹈行帝德，二臣共有其功，故史因帝歸功於禹，兼記皐陶之功。舜典與大禹謨已美皐陶，故言“重美之”也。傳言“考績之次敘”者，皐陶所言“九德”，依德以考其功績，亦是刑法之事，故兼言也。鄭云“歸美於二臣”，則以此經爲帝語。此文上無所由，下無所結，形勢非語辭也，故傳以爲史因記之。",
                    "zhushu": "",
                    "type": 2
                },
                {
                    "paragraph": "“夔曰”至“允諧”",
                    "zhushu": "",
                    "type": 2
                },
                {
                    "paragraph": "正義曰：皐陶、大禹爲帝設謀，大聖納其昌言，天下以之致治，功成道洽，禮備樂和，史述夔言，繼之於後。夔曰：“在舜廟堂之上，戞敔擊柷，鳴球玉之磬，擊搏拊，鼓琴瑟，以謌詠詩章。樂音和協，感致幽𡨋，祖考之神來至矣。虞之賔客丹朱者在於臣位，與羣君諸侯以德相讓，此堂上之樂所感深矣。又於堂下次竹管，擊鼗鼔，合樂用柷，止樂用敔，吹笙擊鐘，以次迭作，鳥獸相率而舞，其容蹌蹌然，堂下之樂感亦深矣。簫韶之樂，作之几成，以致鳳皇來而有容儀也。”夔又曰：“嗚呼。”歎舜樂之美。“我大擊其石磬，小拊其石磬，百獸相率而舞，鳥獸感德如此，衆正官長信皆和諧矣。”言舜政敎平而樂音和，君聖臣賢，謀爲成功所致也。",
                    "zhushu": "",
                    "type": 2
                },
                {
                    "paragraph": "傳“戛擊”至“明之”",
                    "zhushu": "",
                    "type": 2
                },
                {
                    "paragraph": "正義曰：“戛擊”是作用之名，非樂器也，故以“戛擊”爲柷敔。柷敔之狀，經典無文，漢初已來，學者相傳，皆云柷如漆桶，中有椎柄，動而擊其旁也。敔狀如伏虎，背上有刻，戛之以爲聲也。樂之初，擊柷以作之，樂之將末，戛敔以止之，故云“所以作止樂”𩀱解之。釋樂云：“所以鼓柷謂之止，所以鼔敔謂之籈。”郭璞云：“柷如漆桶，方二尺四寸，深一尺八寸，中有椎，柄連氐，挏之今左右擊。止者，其椎名也。敔如伏虎，背上有二十七鉏鋙刻，以木長一尺櫟之。籈者，其名也。”是言擊柷之椎名爲“止”，戛敔之木名爲“籈”。“戛”即“濼”也。漢禮器制度及白虎通、馬融、鄭𤣥、李巡其說皆爲然也。惟郭璞爲詳，據見作樂器而言之。搏拊形如鼔，以韋爲之，實之以糠，擊之以節樂，漢初相傳爲然也。釋器云：“球，玉也。”“鳴球”謂擊球使鳴。樂器惟磬用玉，故球爲玉磬。商頌云：“依我磬聲”，磬亦玉磬也。鄭𤣥云：“磬，懸也，而以合堂上之樂。玉磬和，尊之也。”然則鄭以球玉之磬懸于堂下，尊之，故進之使在上耳。“此舜廟堂之樂”，謂廟内堂上之樂，言“祖考來格”，知在廟内， 下云“下管”，知此在堂上也。馬融見其言“祖考”，遂言“此是舜除瞽瞍之喪，祭宗廟之樂”，亦不知舜父之喪在何時也。但此論韶樂，必在即政後耳。此說樂音之和，而云“祖考來格”者，聖王先成於人，然後致力於神。 言“人恱其化，神歆其祀，禮備樂和，所以祖考來至明矣”，以祖考來至，明樂之和諸也。詩稱“神之格思，不可度思”，而云“祖考來至”者，王肅云：“祖考來至者，見其光輝也。”蓋如漢書郊祀志稱武帝郊祭天祠，上有美光也。此經文次以“柷敔”是樂之始終，故先言“戛擊。其球，與“搏拊琴瑟”，皆當彈擊，故使“鳴”冠於“球”上，使下“共”蒙之也。鄭𤣥以“戛擊鳴球三者，皆揔下樂，櫟擊此四器也”。樂器惟敔當櫟耳，四器不櫟，鄭言非也。",
                    "zhushu": "",
                    "type": 2
                },
                {
                    "paragraph": "傳“丹朱”至“有德”",
                    "zhushu": "",
                    "type": 2
                },
                {
                    "paragraph": "正義曰：微子之命云：“作賔于王家。”詩頌微子之来，謂之“有客”，是王者之後，爲時王所賔也。故知“虞賔”謂丹朱，爲王者後，故稱“賔”也。王者立二代之後，而獨言丹朱者，蓋髙辛氏之後，無文而言，故惟指丹朱也。王者之後，尊於羣后，故殊言“在位”。 羣后亦在位也， 後言德讓，丹朱亦以德讓也，故言“與諸侯助祭年爵同者，推先有德”也。二王之後並爲上公，亦有與丹朱爵同，故丹朱亦讓也。丹朱之性下愚，堯不能化，此言“有德”者，猶上云“瞽亦允若”，暫能然也。",
                    "zhushu": "",
                    "type": 2
                },
                {
                    "paragraph": "傳“堂下”至“互見”",
                    "zhushu": "",
                    "type": 2
                },
                {
                    "paragraph": "正義曰：經言“下管”，知是“堂下樂”也。敔當戛之，柷當擊之，上言“戛擊”，此言“柷敔”，其事是一，故云“上下合止樂，各有柷敔”也。言堂下堂上合樂各以柷，止樂各以敔也。上言作用，此言器名，兩相備也。上下皆有“柷敔”，兩見其文，明球、絃、鐘、籥，上下樂器不同，各自更互見也。絃謂琴瑟。鐘，鏞也。籥，管也。琴瑟在堂，鐘籥在庭，上下之器各別，不得兩見其名，各自更互見之。依大射禮，鐘磬在庭，今鳴球於廟堂之上者，案郊特牲云“歌者在上”，貴人聲也。左傳云“歌鐘二肆”，則堂上有鐘，明磬亦在堂上，故漢魏已來登歌皆有鐘磬。燕禮、大射堂上無鐘磬者，諸侯樂不備也。",
                    "zhushu": "",
                    "type": 2
                },
                {
                    "paragraph": "傳“鏞大”至“蹌蹌然”",
                    "zhushu": "",
                    "type": 2
                },
                {
                    "paragraph": "正義曰：釋樂云：“大鐘謂之鏞。”李巡曰：“大鐘音聲大。鏞，大也。”孫炎曰：“鏞，深長之聲。”釋詁云：“閒，代也。”孫炎曰：“閒廁之代也。”釋言云：“遞，迭也。”李巡曰：“遞者，更迭閒廁， 相代之義。 ”故“閒”爲迭也。吹笙擊鐘，更迭而作，鳥獸化德，相率而舞，蹌蹌然。下云“百獸率舞”，知此“蹌蹌然”亦是舞也。禮云：“凡行容愓愓”，“大夫濟濟，士蹌蹌”是爲行動之貌，故爲舞也。",
                    "zhushu": "",
                    "type": 2
                },
                {
                    "paragraph": "傳“韶舜”至“率舞”",
                    "zhushu": "",
                    "type": 2
                },
                {
                    "paragraph": "正義曰：韶是舜樂，經傳多矣，但餘文不言“簫”，簫乃樂器，非樂名， 簫是樂器之小者。 “言簫，見細器之備”，謂作樂之時，小大之器皆備也。釋鳥云：“鶠，鳳。其雌皇。”是此鳥“雄曰鳳，雌曰皇”。禮運云：“麟、鳳、龜、龍謂之四靈。”是鳳皇爲神靈之鳥也。易漸卦上九：“鴻漸于陸，其羽可用爲儀。”是儀爲“有容儀”也。“成”謂樂曲成也。鄭云：“成猶終也。”𣫭曲一終，必變更奏，故經言“九成”，傳言“九奏”，周禮謂之“九變”，其實一也。言“簫”見細器之備，備樂九奏而致鳳皇，則其餘鳥獸不待九而率舞也。尊者體盤，靈瑞難致，故“九成”之下始言“鳳皇來儀”。“鳥獸蹌蹌”乃在上句。傳據此文言鳥獸易來，鳳皇難致，故云“鳥獸不待九”也。樂之作也，依上下遞奏閒合而後曲成， 神物之來，上下共致，非堂上堂下別有所感。以祖考尊神，配堂上之樂； 鳥獸賤物，故配堂下之樂。揔上下之樂，言九成致鳳。 尊異靈瑞，故別言爾， 非堂上之樂獨致神來，堂下之樂偏令獸舞也。鄭𤣥注周禮具引此文，乃云：“此其在於宗廟九奏効應也”。是言祖考來格，百獸率舞，皆是九奏之事也。大司樂云：“凡六樂者，六變而致象物及天神。”鄭𤣥云：“象物，有象在天，所謂四靈者。”彼謂□蜡之祭，作樂以致其神，此謂鳳皇身至，故九奏也。",
                    "zhushu": "",
                    "type": 2
                },
                {
                    "paragraph": "傳“尹正”至“太平”",
                    "zhushu": "",
                    "type": 2
                },
                {
                    "paragraph": "正義曰：“尹，正”，釋言文。“衆正官之長”，謂𣫭職之首，周官所謂“唐虞稽古，建官惟百”是也。“信皆和諧”，言職事修理也。上云“祖考來格”，此言衆正官治，言神人洽，樂音和也。此篇初說用臣之法，末言樂音之和，言其“始於任賢，立政以禮，治成以樂，所以得致太平”， 解史録夔言之意。",
                    "zhushu": "",
                    "type": 2
                },
                {
                    "paragraph": "“帝庸”至“往欽哉”",
                    "zhushu": "",
                    "type": 2
                },
                {
                    "paragraph": "正義曰：帝旣得夔言，用此庶尹允諧之政，故乃作歌自戒。將歌而先爲言曰：“人君奉正天命，以臨下民，惟當在於順時，惟當在於愼微。”旣爲此言，乃歌曰：“股肱之臣喜樂其事哉。元首之君政化乃起哉。百官事業乃得廣大哉。”言君之善政由臣也。皐陶拜手稽首，颺聲大言曰：“帝當念是言哉。率領臣下爲起政治之事。愼汝天子法度而敬其職事哉。又當數自顧省已之成功而敬終之哉。”乃續載帝歌曰：“㑹是元首之君能明哉。則股肱之臣乃善哉。衆事皆得安寧哉。”旣言其美，又戒其惡：“元首之君叢脞細碎哉。則股肱之臣懈惰緩慢哉。衆事悉皆墮廢哉。”言政之得失由君也。帝拜而受之曰：“然。”然其所歌顯是也。“汝羣臣自今已往，各敬其職事哉。”",
                    "zhushu": "",
                    "type": 2
                },
                {
                    "paragraph": "傳“用庶”至“愼微”",
                    "zhushu": "",
                    "type": 2
                },
                {
                    "paragraph": "正義曰：此承夔言之下，旣得夔言而歌，故知“帝庸作歌”者，“用庶尹允諧之政，故作歌以自戒之，安不忘危”也。“勑”是正齊之意，故爲正也。言天合奉正天命以臨下民，惟在順時，不妨農務也。惟在愼微，不忽細事也。鄭𤣥以爲戒臣，孔以爲自戒者，以正天之命是人君之事故也。",
                    "zhushu": "",
                    "type": 2
                },
                {
                    "paragraph": "傳“元首”至“乃廣”",
                    "zhushu": "",
                    "type": 2
                },
                {
                    "paragraph": "正義曰：釋詁云：“元、良，首也。”僖三十三年左傳稱狄人歸先軫之元，則“元”與“首”各爲頭之别名，此以“元首”共爲頭也。君臣大體猶如一身，故“元首，君也”。“股肱之臣喜樂盡忠”，謂樂行君之化。“君之治功乃起”，言無廢事業，事業在於百官，故衆功皆起，百官之業乃廣也。",
                    "zhushu": "",
                    "type": 2
                },
                {
                    "paragraph": "傳“憲法”至“其職”",
                    "zhushu": "",
                    "type": 2
                },
                {
                    "paragraph": "正義曰：“憲，法”，釋詁文。此言“興事”，對上“起哉”。 “天子率臣下爲起治之事”，言臣不能獨使起也。",
                    "zhushu": "",
                    "type": 2
                },
                {
                    "paragraph": "傳“屢數”至“懈怠”",
                    "zhushu": "",
                    "type": 2
                },
                {
                    "paragraph": "正義曰：釋詁云：“屢、數，疾也。”俱訓爲疾，故“屢”爲數也。“顧省汝成功”，謂己有成功，令數顧省之，敬終以善，無懈怠也。恐其惰於己成功，故以此爲戒。",
                    "zhushu": "",
                    "type": 2
                },
                {
                    "paragraph": "傳“賡續”至“其義”",
                    "zhushu": "",
                    "type": 2
                },
                {
                    "paragraph": "正義曰：詩云：“西有長賡。”毛傳亦以“賡”爲續，是相傳有此訓也。鄭𤣥以“載”爲始，孔以“載”爲成，各以意訓耳。“帝歌歸美股肱，義未足”者，非君之明，爲臣不能盡力，空責臣功是其義未足。以此續成帝歌，必先君後臣，衆事乃安，故以此言成其義也。",
                    "zhushu": "",
                    "type": 2
                },
                {
                    "paragraph": "傳“叢脞”至“申戒”",
                    "zhushu": "",
                    "type": 2
                },
                {
                    "paragraph": "正義曰：孔以“叢脞”爲細碎無大略，鄭以“叢脞，揔聚小小之事以亂大政”，皆是以意言耳。君無大略，則不能任賢，功不見知，則臣皆懈惰，萬事墮廢，其功不成，故又歌以重戒也。“庶事”“萬事”爲一同而文變耳。",
                    "zhushu": ""
                }
            ]
        },
        {
            "name": "夏書禹貢第一",
            "paragraphs": [
                {
                    "paragraph": "夏書禹貢第",
                    "zhushu": "",
                    "type": 1
                },
                {
                    "paragraph": "“禹別”至“作貢”",
                    "zhushu": "",
                    "type": 2
                },
                {
                    "paragraph": "正義曰：禹分別九州之界，隨其所至之山，刋除其木，深其大川，使得注海。水害旣除，地復本性，任其土地所有，定其貢賦之差。史録其事，以爲禹貢之篇。",
                    "zhushu": "",
                    "type": 2
                },
                {
                    "paragraph": "傳“分其圻界”",
                    "zhushu": "",
                    "type": 2
                },
                {
                    "paragraph": "正義曰：詩傳云：“圻，疆也。”分其疆界，使有分限。計九州之境，當應舊定，而云“禹別”者，以堯遭洪水，萬事改新，比為作貢生文，故言“禹別”耳。",
                    "zhushu": "",
                    "type": 2
                },
                {
                    "paragraph": "傳“刋其木，深其流”",
                    "zhushu": "",
                    "type": 2
                },
                {
                    "paragraph": "正義曰：經言“隨山刋木”，序以較略爲文，直言“隨山”，不云隨山爲何事，故傳明之隨山刋其木也。“濬川”，深其流也。“隨山”本爲“濬川”，故連言之。",
                    "zhushu": "",
                    "type": 2
                },
                {
                    "paragraph": "傳“任其”至“是功”",
                    "zhushu": "",
                    "type": 2
                },
                {
                    "paragraph": "正義曰：九州之工，物産各里，任其土地所有，以定貢賦之差， 旣任其所有，亦因其肥瘠多少不同，制爲差品。鄭𤣥云：“任土謂定其肥墝之所生。”是言用肥瘠多少爲差也。“賦”者，自上稅下之名，謂治田出糓，故經定其差等，謂之“厥賦”。“貢”者，從下獻上之稱，謂以所出之糓，市其土地所生異物，獻其所有，謂之“厥貢”。雖以所賦之物爲貢用，賦物不盡有也， 亦有全不用賦物，直隨地所有，採取以爲貢者。此之所貢，即與周禮太宰“九貢”不殊，但周禮分之爲九耳。其賦與周禮“九賦”全異，彼賦謂口率出錢。不言“作賦”而云“作貢”者，取下供上之義也。諸序皆言作某篇，此序不言“作禹貢”者，以發首言“禹”，句末言“貢”，篇名足以顯矣。百篇之序，此𩔖有三：“微子作誥父師、少師”，不言“作微子”， “仲虺作誥”，不言“作仲虺之誥”，與此篇皆爲理足而略之也。又解篇在此之意，此治水是堯末時事，而在夏書之首，禹之得王天下，以是治水之功，故以爲夏書之首。此篇史述時事，非是應對言語，當是水土旣治，史即録此篇，其初必在虞書之内，蓋夏史抽入夏書，或仲尼始退其第，事不可知也。",
                    "zhushu": "",
                    "type": 2
                },
                {
                    "paragraph": "“禹貢”",
                    "zhushu": "",
                    "type": 2
                },
                {
                    "paragraph": "正義曰：此篇史述爲文，發首“奠髙山大川”，言禹治九州之水，水害旣除，定山川攻秩，與諸州爲引序。自“導岍”至“嶓冢”，條說所治之山，言其首尾相及也。自“導弱水”至“導洛”，條說所治之水，言其發源注海也。自“九州攸同”至“成賦中邦”，揔言水土旣平，貢賦得常之事也。“錫土姓”三句，論天子於土地布行德敎之事也。自“五百里甸服”至“二百里流”，揔言四海之内，量其逺近，分爲五服之事也。自“東漸于海”以下，揔結禹功成受錫之事也。",
                    "zhushu": "",
                    "type": 2
                },
                {
                    "paragraph": "傳“禹制九州貢法”",
                    "zhushu": "",
                    "type": 2
                },
                {
                    "paragraph": "正義曰：禹制貢法，故以“禹貢”名篇。貢賦之法其來久矣，治水之後更復改新，言此篇貢法是禹所制，非禹始爲貢也。",
                    "zhushu": "",
                    "type": 2
                },
                {
                    "paragraph": "“禹敷”至“大川”",
                    "zhushu": "",
                    "type": 2
                },
                {
                    "paragraph": "正義曰：言禹分布治此九州之土，其治之也，隨行所至之山，除木通道，決流其水，水土旣平，乃定其髙山大川。 謂定其次秩尊卑，使知祀禮所視。言禹治其山川，使復常也。",
                    "zhushu": "",
                    "type": 2
                },
                {
                    "paragraph": "傳“洪水”至“通道”",
                    "zhushu": "",
                    "type": 2
                },
                {
                    "paragraph": "正義曰：詩傳云：“汎，汎流也。”汎是水流之貌，洪水流而汎溢，浸壞民居，故禹分布治之。知者，文十八年左傳云：“舉八凱使主后土”，則伯益之輩佐禹多矣， 禹必身行九州，規謀設法，乃使佐己之人分布治之。於時平地盡爲流潦，鮮有陸行之路，故將欲治水，隨行山林，斬木通道。鄭云：“必隨州中之山而登之，除木爲道，以望觀所當治者，則規其形而度其功焉。”是言禹登山之意也。孟子曰：“禹三過門不入。”其家門猶三過之，則其餘所歷多矣。來而復往，非止一處，故言分布治之。",
                    "zhushu": "",
                    "type": 2
                },
                {
                    "paragraph": "傳“奠定”至“所視”",
                    "zhushu": "",
                    "type": 2
                },
                {
                    "paragraph": "正義曰：禮定器於地，通名爲“奠”，是“奠”爲定也。山之髙者莫髙於岳，川之大者莫大於瀆，故言“髙山，五岳”，謂嵩、岱、衡、華、𢘆也。“大川，四瀆”，謂江、河、淮、濟也。此舉髙大爲言，卑小亦定之矣。舜典云“望秩於山川。”故言“定其差秩”，定其大小次敘也。“定其祀禮所視”，謂王制所云“五岳視三公，四瀆視諸侯，其餘視伯子男”。往者洪水滔天，山則爲水所包，川則水皆汎溢，祭祀禮廢，今始定之，以見水土平復舊制。地經云：“荆岐旣旅”“蔡蒙旅平”“ 九山刋旅”，是次秩旣定，故旅祭之。",
                    "zhushu": "",
                    "type": 2
                },
                {
                    "paragraph": "兾州",
                    "zhushu": "",
                    "type": 2
                },
                {
                    "paragraph": "正義曰：九州之次，以治爲先後。以水性下流，當從下而泄，故治水皆從下爲始。兾州，帝都，於九州近北，故首從兾起。而東南次兖，而東南次靑，而南次徐，而南次揚，從揚而西次荆，從荆而北次豫，從豫而西次梁，從梁而北次雍。雍地最髙，故在後也。自兖已下，皆準地之形勢，從下向髙，從東向西。靑、徐、揚三州並爲東偏，雍州髙於豫州，豫州髙於靑、徐，雍、豫之水從靑、徐而入海也。梁髙於荆，荆髙於揚，梁、荆之水從揚而入海也。兖州在兾州東南，兾、兖二州之水各自東北入海也。兾州之水不經兖州，以兾是帝都，河爲大患，故先從兾起，而次治兖。若使兾州之水東入兖州，水無去處，治之無益，雖是帝都，不得先也。此經大體𣫭州之始先言山川，後言平地。 靑州、梁州先山後川，徐州、雍州先川後山，兖、揚、荆、豫有川無山，揚、豫不言平地，兾州田賦之下始言“𢘆、衞旣從”，史以大略爲文，不爲例也。𣫭州之下言水路相通，通向帝都之道，言禹𣫭州事了，入朝以白帝也。",
                    "zhushu": "",
                    "type": 2
                },
                {
                    "paragraph": "傳“堯所”至“於書”",
                    "zhushu": "",
                    "type": 2
                },
                {
                    "paragraph": "正義曰：史傳皆云堯都平陽，五子之歌曰：“惟彼陶唐，有此兾方。”是兾州堯所都也。諸州兾爲其先，治水先從兾起，爲諸州之首。 記其役功之法， “旣載”者，言先施貢賦役，載於書也。謂計人多少，賦功配役，載於書籍，然後徴而用之，以治水也。兾州如此，則餘州亦然，故於此特記之也。王肅云：“言已賦功屬役，載於書籍。”傳意當然。鄭云：“載之言事，事謂作徒役也。禹知所當治水，又知用徒之數，則書於䇿以告帝，徴役而治之。”惟解“載”字爲異，其意亦同孔也。",
                    "zhushu": "",
                    "type": 2
                },
                {
                    "paragraph": "傳“壷口”至“而西”",
                    "zhushu": "",
                    "type": 2
                },
                {
                    "paragraph": "正義曰：史記稱髙祖入咸陽，蕭何先收圖籍，則秦焚詩書，圖籍皆在。孔君去漢初七八十年耳，身爲武帝博士，必當具見圖籍，其山川所在，必是驗實而知。“壷口在兾州，梁、岐在雍州”，當時疆界爲然也。此於兾州之分言及雍州之山者，“從東循山治水而西”故也。鄭云：“於此言‘ 治梁及岐’ 者，蓋治水從下起，以襄水害易也。”班固作漢書地理志，據前漢郡縣言山川所在。 志云：“壷口在河東北屈縣東南。”應劭云：“已有南屈，故稱北屈。”梁山在左馮翊夏陽縣西北，岐山在右扶風美陽縣西北，然則壷口西至梁山，梁山西至岐山，從東而向西言之也。經於“壷口”之下言“治”者，孔意蓋云欲見上下皆治也。",
                    "zhushu": "",
                    "type": 2
                },
                {
                    "paragraph": "傳“髙平”至“曰陽”",
                    "zhushu": "",
                    "type": 2
                },
                {
                    "paragraph": "正義曰：太原，原之大者，漢書以爲郡名，傳欲省文，故云“髙平曰太原，今以爲郡名”，即晉陽縣是也。釋地云：“廣平曰原，髙平曰陸。”孔以太原地髙，故言“髙平”，其地髙而廣也。下文導山云“壷口、雷首，至于大岳”，知此“岳”即太岳也，屬河東郡，在太原西南也。地理志云：“河東彘縣東有霍太山。”此彘縣周厲王所奔，順帝改爲永安縣。周禮職方氏兾州其山鎭曰霍山，即此太岳是也。山南見日，故“山南曰陽”。此說循理平地，言從太原至岳山之南，故云“岳陽”也。",
                    "zhushu": "",
                    "type": 2
                },
                {
                    "paragraph": "傳“覃懷”至“衡漳”",
                    "zhushu": "",
                    "type": 2
                },
                {
                    "paragraph": "正義曰：地理志河内郡有懷縣，在河之北，蓋“覃懷”二字共爲一地，故云“近河地名”。“衡”即古“横”字，漳水橫流入河，故云“横漳”。漳在懷北五百餘里，從覃懷致功而北至橫漳也。地理志云： “淸漳水岀上黨沾縣大黽谷，東北至㴾海阜城縣入河，過郡五，行千六百八十里。此沾縣因水爲名。”志又云：“沾水出壷𨵿。”志又云：“濁漳水出長子縣，東至鄴縣入淸漳。”鄭𤣥亦云：“横漳，漳水橫流。”王肅云：“衡、漳，二水名。”",
                    "zhushu": "",
                    "type": 2
                },
                {
                    "paragraph": "傳“無塊”至“而壤”",
                    "zhushu": "",
                    "type": 2
                },
                {
                    "paragraph": "正義曰：九章算術：“穿地四，爲壤五。壤爲息土”，則“壤”是土和緩之名，故云“無塊曰壤”。此土本色爲然，水去土復其性，色白而壤。雍州色黃而壤，豫州直言“壤”，不言其色，蓋州内之土不純一色，故不得言色也。",
                    "zhushu": "",
                    "type": 2
                },
                {
                    "paragraph": "傳“賦謂”至“之賦”",
                    "zhushu": "",
                    "type": 2
                },
                {
                    "paragraph": "正義曰：以文承“厥土”之下，序云“任土作貢”，又“賦”者稅斂之名，往者洪水爲災，民皆墊溺，九州賦稅蓋亦不行， 水災旣除，土復本性，以作貢賦之差，故云“賦謂土地所生，以供天子”。 謂稅穀以供天子， 鄭𤣥云“此州入穀不貢”是也。因九州差爲九等，“上上”是第一也。交錯是閒雜之義，故“錯”爲雜也。顧氏云：“上上之下即次上中”，故云“雜出第二之賦”也。孟子稱稅什一爲正，輕之於堯舜爲大貃小貃； 重之於堯舜，爲大桀小桀； 則此時亦什一。稅俱什一，而得爲九等差者，人功有強弱，收穫有多少。傳以荆州“田第八、賦第三”，爲“人功修”也，雍州“田第一，賦第六”，爲“人功少”也， 是據人功多少揔計以定差。此州以上上爲正，而雜爲次等，言出上上時多，而上中時少也。多者爲正，少者爲雜，故云“第一”。此州言“上上錯”者，少在正下，故先言“上上”而後言“錯”。豫州言“錯上中”者，少在正上，故先言“錯”而後言“上中”。揚州云“下上上錯”，不言“錯下上”者，以本設九等，分三品爲之上中下，下上本是異品，故變文言“下上上錯”也。梁州云“下中三錯”者，梁州之賦凡有三等，其出下中時多，故以“下中”爲正， 上有下上，下有下下，三等雜出，故言“三錯”，足明雜有下上、下下可知也。此九等所較無多，諸州相準爲等級耳。此計大率所得，非上科定也。但治水據田責其什一，隨土豐瘠，是上之任土，而下所獻自有差降，即以差等爲上之定賦也。然一𦫵一降，不可常同。 兾州自出第二，與豫州同，時則無第一之賦。豫州與兾州第一同，時則無第二之賦。或容如此，事不可𢘆。鄭𤣥云：“賦之差，一井，上上出九夫稅，下下出一夫稅，通率九州，一井稅五夫。”如鄭此言，上上出稅，九倍多於下下。鄭詩箋云：“井稅一夫，其田百𠭇。”若上上一井稅一夫，則下下九井乃出一夫，稅太少矣。若下下井稅一夫，則上上全入官矣。豈容輕重頓至是乎。",
                    "zhushu": "",
                    "type": 2
                },
                {
                    "paragraph": "傳“田之”至“第五”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云“田著髙下之等者，當爲水害備也”，則鄭謂地形髙下爲九等也。王肅云：“言其土地各有肥瘠”，則肅定其肥瘠以爲九等也。如鄭之義，髙處地瘠，出物旣少，不得爲上。如肅之義，肥處地下，水害所傷，出物旣少，不得爲上。故孔云“髙下肥瘠”，共相叅對，以爲九等。上言“敷土”，此言“厥田”，“田”“土”異者，鄭𤣥云：“地當隂陽之中，能吐生萬物者曰土。據人功作力競得而田之，則爲之田。”“田”“土”異名，義當然也。",
                    "zhushu": "",
                    "type": 2
                },
                {
                    "paragraph": "傳“二水”至“耕作”",
                    "zhushu": "",
                    "type": 2
                },
                {
                    "paragraph": "正義曰：二水汎溢，漫流已治，從其故道，故今已可耕作也。靑州“濰、淄其道”，與此“𢘆、衞旣從”同，是從故道也。荆州“雲土、夢作乂”，與此“大陸旣作”同，是水治可耕作也。其文不同，史異辭耳，無義例也。“壷口”與雍州之山連文，故傳言“壷口在兾州”。 此無所嫌，故不言在兾州，以下皆如此也。地理志云，恒水出常山上曲陽縣，東入𣻎水。衞水出常山靈壽縣，東北入滹沲。大陸在鉅鹿縣北。釋地“十藪”云：“晉有大陸。”孫炎等皆云：“今鉅鹿縣北廣河澤也。”郭璞云：“廣河猶大陸，以地名言之。”近爲是也。春秋：“魏獻子畋于大陸，焚焉，還，卒于𡩋。”杜氏春秋說云：“嫌鉅鹿絶逺，以爲汲郡修武縣吴澤也。”𡩋即修武也。然此二澤相去甚逺，所以得爲“大陸”者，以爾雅“廣平曰陸”，但廣而平者則名“大陸”，故異所而同名焉。然此二澤地形卑下，得以廣平爲陸者，澤雖卑下，旁帶廣平之地，故統名焉。故大陸，澤名；廣河，以旁近大陸故也。",
                    "zhushu": "",
                    "type": 2
                },
                {
                    "paragraph": "傳“海曲”至“害除”",
                    "zhushu": "",
                    "type": 2
                },
                {
                    "paragraph": "正義曰：孔讀“鳥”爲“島”。 島是海中之山，九章筭術所云“海島邈絕，不可踐量”是也。傳云“海曲謂之島”，謂其海曲有山。 夷居其上， 此居島之夷，常衣鳥獸之皮，爲遭洪水，衣食不足，今還得衣其皮服，以明水害除也。鄭𤣥云：“鳥夷，東方之民，搏食鳥獸者也。”王肅云：“鳥夷，東北夷國名也。”與孔不同。",
                    "zhushu": "",
                    "type": 2
                },
                {
                    "paragraph": "傳“碣石”至“餘州”",
                    "zhushu": "",
                    "type": 2
                },
                {
                    "paragraph": "正義曰：地理志云碣石山在北平驪城縣西南， 是碣石爲海畔山也。鄭云：“戰國䇿碣石在九門縣，今屬常山郡。蓋別有碣石與此名同。今驗九門無此山也。”下文“導河入于海”，傳云：“入於渤海。”渤海之郡，當以此海爲名。計渤海北距碣石五百餘里，河入海處逺在碣石之南，禹行碣石不得入於河也。蓋逺行通水之處，北盡兾州之境，然後南迴入河而逆上也。“夾右”者，孔云：“夾行此山之右”，則行碣石山西，南行入河，在碣石之右，故云“夾右”也。顧氏亦云：“山西曰右。”鄭𤣥云：“禹由碣石山西北行，盡兾州之境，還從山東南行入河。”鄭以北行則東爲右，南行西爲右，故夾山兩旁，山常居右，與孔異也。梁州傳云：“浮東渡河而還帝都，白所治也。”則入河逆上爲還都白所治也。禹之治水，必𣫭州巡行，度其形勢，計其人功，施設規模，指授方略，令人分布並作，還都白帝所知。於時帝都近河，故於𣫭州之下皆言浮水達河，記禹還都之道也。兾、兖、徐、荆、豫、梁、雍州各自言河，惟靑、揚二州不言河耳。兖州云“浮于濟、漯，達于河”，故青州直云“達于濟”。徐州云“浮于淮、泗，達于河”，故揚州云“達于淮、泗”，皆記禹入河之道也。王肅云：“凡𣫭州之下說諸治水者，禹功主於治水，故詳記其所治之州，往還所乗渉之水名。”肅惟不言“還都白帝”，亦謂爲治水，故浮水也。鄭𤣥以爲“治水旣畢，更復行之，觀地肥瘠，定貢賦上下”。其意與孔異也。八州皆言境界，而此獨無，故解之，“此州帝都，不說境界，以餘州所至則可知”也。兖州云“濟、河”，自東河以東也。豫州云“荆、河”，自南河以南也。雍州云“西河”，自西河以西也。明東河之西，西河之東，南河之北是兾州之境也。馬、鄭皆云：“兾州不書其界者，時帝都之，使若廣大然。”文旣局以州名，復何以見其廣大？是妄說也。又解餘州先田後賦，此州先賦後田，亦如境界，殊於餘州也。言“殊”者，當爲田賦以收穫爲差，田以肥瘠爲等。 若田在賦上，則賦冝從田，田美則冝賦重，無以見人功修否，故令賦先於田也。 以見賦由人功， 此州旣見此理，餘州從而可知，皆令賦在田下，欲見賦從田出，爲此故殊於餘州也。鄭𤣥云：“此州入糓不貢。”下云“五百里甸服”，傳云“爲天子服治田”，是田入糓，故不獻貢篚，差異於餘州也。甸服止方千里，兾之北土境界甚遥，逺都之國必有貢篚，舉大略而言也。",
                    "zhushu": "",
                    "type": 2
                },
                {
                    "paragraph": "“兖州”",
                    "zhushu": "",
                    "type": 2
                },
                {
                    "paragraph": "傳“東南”至“距河”",
                    "zhushu": "",
                    "type": 2
                },
                {
                    "paragraph": "正義曰：此下八州，發首言山川者，皆謂境界所及也。“據”謂跨之。“距”，至也。濟、河之閒相去路近，兖州之境，跨濟而過，東南越濟水，西北至東河也。李巡注爾雅解州名云：“兩河閒其氣情，性相近，故曰兾。兾，近也。濟、河閒其氣專質，體性信謙，故云兖。兖，信也。淮、海閒其氣寛舒，稟性安徐，故曰徐。徐，舒也。江南其氣燥勁，厥性輕揚，故曰揚。揚，輕也。荆州其氣燥剛，稟性彊梁，故曰荆。荊，彊也。河南其性安舒，厥性寛豫，故曰豫。豫，舒也。河西其氣蔽壅，受性急凶，故云雍。雍，壅也。”爾雅“九州”無梁、靑，故李巡不釋，所言未必得其本也。",
                    "zhushu": "",
                    "type": 2
                },
                {
                    "paragraph": "傳“河水”至“北是”",
                    "zhushu": "",
                    "type": 2
                },
                {
                    "paragraph": "正義曰：河自大陸之北敷爲九河，謂大陸在兾州，嫌九河亦在兾州，故云“在此州界”也。河從大陸東畔北行，而東北入海。 兾州之東境，至河之西畔。 水分大河，東爲九道，故知在兖州界平原以北是也。釋水載“九河”之名云：“徒駭、太史、馬頰、覆釡、胡蘇、𥳑、絜、鉤盤、鬲津。”李巡曰：“徒駭，禹䟽九河，以徒衆起，故云徒駭。太史，禹大使徒衆通其水道，故曰太史。馬頰，河勢上廣下狹，狀如馬頰也。覆釡，水中多渚，往往而處，形如覆釡。胡蘇，其水下流，故曰胡蘇。胡，下也。蘇，流也。𥳑，大也，河水深而大也。絜，言河水多山石，治之苦絜。絜，苦也。鉤盤，言河水曲如鉤，屈折如盤也。鬲津，河水狹小，可鬲以爲津也。”孫炎曰：“徒駭，禹䟽九河，用功雖廣，衆懼不成，故曰徒駭。胡蘇，水流多散胡蘇然。”其餘同李巡。郭璞云：“徒駭今在成平。東光縣今有胡蘇𠅘。”覆釡之名同李巡，餘名皆云其義未詳。計禹陳九河，云復其故道，則名應先有，不冝“徒駭”“太史”因禹立名，此郭氏所以未詳也。或九河雖舊有名，至禹治水，更别立名，即爾雅所云是也。漢書溝洫志成帝時，河隄都尉許商上書曰：“古記九河之名，有徒駭、胡蘇、鬲津，今見在成平、東光、鬲縣界中。自鬲津以北至徒駭，其閒相去二百餘里。”是知九河所在，徒駭最北，鬲津最南。蓋徒駭是河之本道，東出分爲八枝也。許商上言三河，下言三縣，則徒駭在成平，胡蘇在東光，鬲津在鬲縣，其餘不復知也。爾雅“九河”之次，從北而南。旣知三河之處，則其餘六者，太史、馬頰、覆釡在東光之北，成平之南；𥳑、絜、鉤盤在東光之南，鬲縣之北也。其河塡塞，時有故道。鄭𤣥云：“周時齊桓公塞之，同爲一河。今河閒弓髙以東，至平原鬲津，往往有其遺處。”春秋緯寶乾圖云：“移河爲界在齊吕，塡閼八流以自廣。”鄭𤣥蓋據此文爲“齊桓公塞之”也。言閼八流拓境，則塞其東流八枝，并使歸於徒駭也。",
                    "zhushu": "",
                    "type": 2
                },
                {
                    "paragraph": "傳“雷夏”至“此澤”",
                    "zhushu": "",
                    "type": 2
                },
                {
                    "paragraph": "正義曰：洪水之時，髙原亦水，澤不爲澤。“雷夏旣澤”，髙地水盡，此復爲澤也。於“澤”之下言“灉、沮㑹同”，謂二水㑹合而同入此澤也。地理志云雷澤在濟隂城陽縣西北。",
                    "zhushu": "",
                    "type": 2
                },
                {
                    "paragraph": "“桑土”至“宅土”",
                    "zhushu": "",
                    "type": 2
                },
                {
                    "paragraph": "正義曰：冝桑之土，旣得桑養蠶矣。洪水之時，民居丘上，於是得下丘陵，居平土矣。",
                    "zhushu": "",
                    "type": 2
                },
                {
                    "paragraph": "傳“地髙”至“桑蠶”",
                    "zhushu": "",
                    "type": 2
                },
                {
                    "paragraph": "正義曰：釋丘云：“非人爲之丘。”孫炎曰：“地性自然也。”是“地髙曰丘”也。“降丘宅土”與“旣蠶”連文，知“下丘，居平土，就桑蠶”也。計下丘居土，諸處皆然，獨於此州言之者，鄭𤣥云：“此州寡於山，而夾川兩大流之閒，遭洪水，其民尤困。水害旣除，於是下丘居土，以其免於厄，尤喜，故記之。”",
                    "zhushu": "",
                    "type": 2
                },
                {
                    "paragraph": "傳“繇，茂。條，長也”",
                    "zhushu": "",
                    "type": 2
                },
                {
                    "paragraph": "正義曰：“繇”是茂之貌，“條”是長之體，言草茂而木長也。九州惟此□與徐、揚三州言草木者，三州偏冝之也。冝草木，則地美矣。而田非上者，爲土下濕故也。",
                    "zhushu": "",
                    "type": 2
                },
                {
                    "paragraph": "傳“貞正”至“相當”",
                    "zhushu": "",
                    "type": 2
                },
                {
                    "paragraph": "正義曰：周易彖、象皆以“貞”爲正也。諸州賦無下下，“貞”即下下，爲第九也。此州治水最在後畢，州爲第九成功，其賦亦爲第九，列賦於九州之差，與第九州相當，故變文爲“貞”，見此意也。",
                    "zhushu": "",
                    "type": 2
                },
                {
                    "paragraph": "傳“治水”至“州同”",
                    "zhushu": "",
                    "type": 2
                },
                {
                    "paragraph": "正義曰：“作”者，役功作務，謂治水也。治水十三年乃有賦法，始得貢賦，與他州同也。他州十二年，此州十三年，比於他州最在後也。堯典言鯀治水九載，績用不成，然後堯命得舜，舜乃舉禹治水，三載功成，堯即禪舜。此言“十三載”者，并鯀九載數之。祭法云“禹能脩鯀之功。”明鯀已加功，而禹因之也。此言“十三載”者，記其治水之年，言其水害除耳，非言十三年内皆是禹之治水施功也。馬融曰：“禹治水三年，八州平，故堯以爲功而禪舜。是十二年而八州平，十三年而兖州平， 兖州平在舜受終之年也。”",
                    "zhushu": "",
                    "type": 2
                },
                {
                    "paragraph": "傳“地冝”至“貢焉”",
                    "zhushu": "",
                    "type": 2
                },
                {
                    "paragraph": "正義曰：任土作貢，此州貢漆，知“地冝漆林”也。周禮載師云“漆林之征”，故以“漆林”言之。“綺”是織繒之有文者，是綾錦之別名，故云“錦綺之屬”，皆是織而有文者也。“篚”是入貢之時盛在於篚，故云“盛之筐篚而貢焉”。鄭𤣥云：“貢者百功之府受而藏之。 其實於篚者，入於女功，故以貢篚別之。”歷檢篚之所盛，皆供衣服之用，入於女功，如鄭言矣。“檿絲”中琴瑟之絃，亦是女功所爲也。“織貝”，鄭𤣥以爲織如貝文，傳謂“織爲細紵。 貝爲水物”，則貝非服飾所須，蓋恐其損缺，故以筐篚盛之也。諸州無“厥篚”者，其諸州無入篚之物，故不貢也。漢丗陳留襄邑縣置服官，使制作衣服，是兖州綾錦美也。",
                    "zhushu": "",
                    "type": 2
                },
                {
                    "paragraph": "傳“順流”至“曰達”",
                    "zhushu": "",
                    "type": 2
                },
                {
                    "paragraph": "正義曰：地理志云，漯水出東郡東武陽縣，至樂安千乗縣入海，過郡三，行千二十里。其濟則下文具矣， 是“濟、漯”爲二水名也。言“因水入水曰達”，當謂從水入水，不須舎舟而陸行也。揚州云：“㳂于江、海，達于淮、泗。”傳云：“㳂江入海，自海入淮，自淮入泗。”是言水路相通，得乗舟經達也。案靑州云“浮于汶，達于濟”，經言濟㑹于汶，浮汶得達濟也。此云“浮于濟、漯，達于河”，從漯入濟，自濟入河。徐州云“浮于淮、泗，達于河”，蓋以徐州北接靑州，旣浮淮泗，當浮汶入濟，以達于河也。",
                    "zhushu": "",
                    "type": 2
                },
                {
                    "paragraph": "“靑州”",
                    "zhushu": "",
                    "type": 2
                },
                {
                    "paragraph": "傳“東北”至“距岱”",
                    "zhushu": "",
                    "type": 2
                },
                {
                    "paragraph": "正義曰：海非可越而言“據”者，東萊東境之縣，浮海入海曲之閒，靑州之境，非至海畔而已，故言“據”也。漢末有公孫度者，竊據遼東，自號靑州刺史，越海收東萊諸郡。堯時靑州當越海而有遼東也。舜爲十二州，分靑州爲營州，營州即遼東也。",
                    "zhushu": "",
                    "type": 2
                },
                {
                    "paragraph": "傳“嵎夷”至“故道”",
                    "zhushu": "",
                    "type": 2
                },
                {
                    "paragraph": "正義曰：“嵎夷，地名”，即堯典“宅嵎夷”是也。“嵎夷”“萊夷”“和夷”爲地名，“淮夷”爲水名，“島夷”爲狄名，皆觀文爲說也。“略”是𥳑易之義，故“用功少爲略”也。地理志云，濰水出琅邪箕屋山，北至都昌縣入海，過郡三，行五百二十里。淄水出泰山萊蕪縣原山，東北至千乗博昌縣入海。",
                    "zhushu": "",
                    "type": 2
                },
                {
                    "paragraph": "傳“濵涯”至“斥鹵”",
                    "zhushu": "",
                    "type": 2
                },
                {
                    "paragraph": "正義曰：“濵，涯”，常訓也。說文云：“鹵，鹹地也。東方謂之斥，西方謂之鹵。”海畔逈闊，地皆斥鹵，故云“廣斥”， 言水害除，復舊性也。",
                    "zhushu": "",
                    "type": 2
                },
                {
                    "paragraph": "傳“畎谷”至“貢之”",
                    "zhushu": "",
                    "type": 2
                },
                {
                    "paragraph": "正義曰：釋水云：“水注川曰谿，注谿曰谷。”谷是兩山之閒流水之道，“㽗”言畎去水，故言“谷”也。“怪石”，竒怪之石，故云“好石似玉”也。“枲”，麻也。“鈆”，錫也。岱山之谷有此五物，美於他方所有，故貢之也。",
                    "zhushu": "",
                    "type": 2
                },
                {
                    "paragraph": "傳“檿桑”至“瑟弦”",
                    "zhushu": "",
                    "type": 2
                },
                {
                    "paragraph": "正義曰：釋木云：“檿桑，山桑。”郭璞曰：“柘屬也。”“檿絲”是蠶食檿桑，所得絲韌，中琴瑟弦也。",
                    "zhushu": "",
                    "type": 2
                },
                {
                    "paragraph": "“浮于汶”",
                    "zhushu": "",
                    "type": 2
                },
                {
                    "paragraph": "正義曰：地理志云，汶水出泰山萊蕪縣原山，西南入濟也。",
                    "zhushu": "",
                    "type": 2
                },
                {
                    "paragraph": "“徐州”",
                    "zhushu": "",
                    "type": 2
                },
                {
                    "paragraph": "傳“二水”至“種藝”",
                    "zhushu": "",
                    "type": 2
                },
                {
                    "paragraph": "正義曰：“乂”訓治也，故云“二水已治”。地理志云，沂水出泰山蓋縣臨樂子山，南至下邳入泗，過郡五，行六百里。淮出桐柏山，發源逺矣，於此州言之者，淮水至此而大，爲害尤甚，喜得其治，故於此記之。地理志云，䝉山在泰山蒙隂縣西南。 羽山在東海祝其縣南。詩云：“藝之荏菽”，故“藝”爲種也。",
                    "zhushu": "",
                    "type": 2
                },
                {
                    "paragraph": "傳“大野”至“可耕”",
                    "zhushu": "",
                    "type": 2
                },
                {
                    "paragraph": "正義曰：地理志云，大野澤在山陽鉅野縣北。“鉅”即大也。檀弓云：“汚其宫而豬焉。”又澤名孟豬，停水處也，故云“水所停曰豬”。往前漫溢，今得豬水爲澤也。“東原”即今之東平郡也。致功而地平，言其可耕也。",
                    "zhushu": "",
                    "type": 2
                },
                {
                    "paragraph": "傳“土黏”至“叢生”",
                    "zhushu": "",
                    "type": 2
                },
                {
                    "paragraph": "正義曰：“戠”“埴”音義同。考工記用土爲瓦，謂之“搏埴之工”， 是“埴”謂黏土，故“土黏曰埴”。易漸卦彖云：“漸，進也。”釋言云：“苞，稹也。”孫炎曰：“物叢生曰苞，齊人名曰稹。”郭璞曰：“今人呼叢緻者爲稹。”“漸苞”謂長進叢生，言其美也。",
                    "zhushu": "",
                    "type": 2
                },
                {
                    "paragraph": "傳“王者”至“四方”",
                    "zhushu": "",
                    "type": 2
                },
                {
                    "paragraph": "正義曰：傳解貢土之意， 王者封五色土以爲社，若封建諸侯，則各割其方色土與之，使歸國立社。其上燾以黃土。 燾，覆也。四方各依其方色，皆以黃土覆之。其割土與之時，苴以白茅，用白茅裹土與之。必用白茅者，取其絜淸也。易稱“藉用白茅”，茅色白而絜美。韓詩外傳云：“天子社廣五丈，東方靑，南方赤，西方白，北方黒，上冒以黃土。將封諸侯，各取其方色土，苴以白茅，以爲社。明有土謹敬絜淸也。”蔡邕獨斷云：“天子太社，以五色土爲壇。皇子封爲王者，授之太社之上，以所封之方色苴以白茅，使之歸國以立社，謂之茅社。”是必古書有此說，故先儒之言皆同也。",
                    "zhushu": "",
                    "type": 2
                },
                {
                    "paragraph": "傳“夏翟”至“琴瑟”",
                    "zhushu": "",
                    "type": 2
                },
                {
                    "paragraph": "正義曰：釋鳥云：“翟，山雉。”此言“夏翟”，則“夏翟”共爲雉名。周禮立夏采之官，取此名也。周禮司常云：“全羽爲旞，析羽爲旌。”用此羽爲之，故云“羽中旌旄”也。地理志云：東海下邳縣西有葛嶧山，即此山也。",
                    "zhushu": "",
                    "type": 2
                },
                {
                    "paragraph": "傳“泗水”至“美魚”",
                    "zhushu": "",
                    "type": 2
                },
                {
                    "paragraph": "王義曰：泗水旁山而過，石爲泗水之涯，石在水旁，水中見石，似若水上浮然，此石可以爲磬，故謂之“浮磬”也。貢石而言磬者，此石冝爲磬，猶如“砥礪”然也。𧓍是蚌之別名，此𧓍出珠，遂以𧓍爲珠名。𧓍之與魚皆是水物，而以“淮夷”冠之，知“淮夷”是二水之名，“淮”即四瀆之淮也。“夷”蓋小水，後來竭涸，不復有其處耳。王肅亦以“淮夷”爲水名。鄭𤣥以爲“準水之上，夷民獻此珠與魚”。北地理志泗水岀濟隂乗氏縣，東南至臨淮睢陵縣入淮，行千一百一十里也。",
                    "zhushu": "",
                    "type": 2
                },
                {
                    "paragraph": "傳“𤣥黒”至“當細”",
                    "zhushu": "",
                    "type": 2
                },
                {
                    "paragraph": "正義曰：篚之所盛，例是衣服之用，此單言“𤣥”，𤣥必有質，𤣥是黒色之別名，故知“𤣥”是黒繒也。史記稱髙祖爲義帝發喪，諸侯皆縞素，是縞爲白繒也。",
                    "zhushu": "",
                    "type": 2
                },
                {
                    "paragraph": "“揚州”",
                    "zhushu": "",
                    "type": 2
                },
                {
                    "paragraph": "傳“彭蠡”至“此澤”",
                    "zhushu": "",
                    "type": 2
                },
                {
                    "paragraph": "正義曰：“彭蠡”是江漢合處，下云“導漾水，南入于江，東匯爲彭蠡”是也。日之行也，夏至漸南，冬至漸北，鴻鴈之屬，九月而南，正月而北， 左思蜀都賦所云“木落南翔，冰泮北徂”是也。日，陽也，此鳥南北與日進退，隨陽之鳥，故稱“陽鳥”。冬月所居於此彭蠡之澤也。",
                    "zhushu": "",
                    "type": 2
                },
                {
                    "paragraph": "傳“震澤”至“震澤”",
                    "zhushu": "",
                    "type": 2
                },
                {
                    "paragraph": "正義曰：地理志云，㑹稽吴縣，故周泰伯所封國也。具區在西，古文以爲震澤。是“吴南大湖名”。蓋縣治居澤之東北，故孔傳言“南”，志言“西”。大澤畜水，南方名之曰湖。三江旣入此湖也，治水致功，令江入此澤，故“致定爲震澤”也。下傳云：“自彭蠡江分爲三，入震澤，遂爲北江而入海。”是孔意江從彭蠡而分爲三，又共入震澤，從震澤復分爲三，乃入海。鄭云：“三江分於彭蠡，爲三孔東入海。”其意言“三江旣入”，入海耳，不入震澤也。又案周禮職方揚州藪曰具區，浸曰五湖。五湖即震澤。若如志云具區即震澤，則浸、藪爲一。案餘州浸、藪皆異而揚州同者，蓋揚州浸、藪同處，論其水謂之浸，指其澤謂之藪。",
                    "zhushu": "",
                    "type": 2
                },
                {
                    "paragraph": "傳“篠，竹箭。簜，大竹”",
                    "zhushu": "",
                    "type": 2
                },
                {
                    "paragraph": "正義曰：釋草云：“篠，竹箭。”郭璞云：“別二名也。”又云：“簜，竹。”李巡曰：“竹節相去一大曰簜。”孫炎曰：“竹闊節者曰簜。”郭璞云：“竹别名。”是篠爲小竹，簜爲大竹。",
                    "zhushu": "",
                    "type": 2
                },
                {
                    "paragraph": "傳“少長曰夭。喬，髙也”",
                    "zhushu": "",
                    "type": 2
                },
                {
                    "paragraph": "正義曰：夭是少長之貌，詩曰“桃之夭夭”是也。“喬，髙”，釋詁文。 詩曰“南有喬木”是也。",
                    "zhushu": "",
                    "type": 2
                },
                {
                    "paragraph": "傳“金、銀、銅也”",
                    "zhushu": "",
                    "type": 2
                },
                {
                    "paragraph": "正義曰：“金” 旣揔名，而云“三品”，黃金以下惟有白銀與銅耳，故爲“金、銀、銅也”。釋器云：“黃金謂之璗，其美者謂之鏐。白金謂之銀，其美者謂之鐐。”郭璞曰：“此皆道金銀之別名及其美者也。鏐即紫磨金也。”鄭𤣥以爲“金三品者，銅三色也”。",
                    "zhushu": "",
                    "type": 2
                },
                {
                    "paragraph": "傳“瑶、琨皆美玉”",
                    "zhushu": "",
                    "type": 2
                },
                {
                    "paragraph": "正義曰：美石似玉者也。玉、石其質相𩔖，美惡别名也。王肅云：“瑶、琨，美石次玉者也。”",
                    "zhushu": "",
                    "type": 2
                },
                {
                    "paragraph": "傳“齒象”至“豫章”",
                    "zhushu": "",
                    "type": 2
                },
                {
                    "paragraph": "正義曰：詩云：“元龜象齒”，知“齒”是象牙也。說文云：“齒，口斷骨也。牙，壯齒也。”隱五年左傳云：“齒牙骨角”，“牙”“ 齒”小別，統而名之，“齒”亦“牙”也。考工記：“犀甲七屬，兕甲六屬。”宣二年左傳云：“犀兕尚多，棄甲則那？”是甲之所用，犀革爲上，革之所美，莫過於犀，知“革”是犀皮也。說文云：“獸皮治去其毛爲革。”革與皮去毛爲異耳。說文云：“羽，鳥長毛也。”知“羽”是鳥羽。南方之鳥，孔雀、翡翠之屬，其羽可以爲飾，故貢之也。說文云：“𤛆，西南夷長旄牛也。”此𤛆牛之尾可爲旌旗之飾，經傳通謂之“旄”。牧誓云“右秉白旄”，詩云“建旐設旄”，皆謂此牛之尾，故知“毛”是旄牛尾也。直云“惟木”，不言木名，故言“楩、梓、豫章”， 此三者是揚州美木，故傳舉以言之，所貢之木不止於此。",
                    "zhushu": "",
                    "type": 2
                },
                {
                    "paragraph": "傳“南海”至“葛越”",
                    "zhushu": "",
                    "type": 2
                },
                {
                    "paragraph": "正義曰：上傳“海曲謂之㠀”，知此“㠀夷”是南海㠀上之夷也。釋草云：“卉，草。”舎人曰：“凡百草一名𠦄。”知“𠦄服”是“草服葛越”也。葛越，南方布名，用葛爲之。左思吴都賦云“蕉葛𦫵越，弱於羅紈”是也。兾州云“㠀夷皮服”，是夷自服皮，皮非所貢也。此言“㠀夷𠦄服”，亦非所貢也。此與“萊夷作牧”並在貢篚之閒，古史立文不次也。鄭𤣥云：“此州下濕，故衣草服。貢其服者，以給天子之官。”與孔異也。",
                    "zhushu": "",
                    "type": 2
                },
                {
                    "paragraph": "傳“織細”至“水物”",
                    "zhushu": "",
                    "type": 2
                },
                {
                    "paragraph": "正義曰：傳以“貝”非織物，而云“織貝”，則貝、織異物，織是織而爲之， 揚州紵之所出，此物又以篚盛之，爲衣服之用，知是“細紵”，謂細紵布也。釋魚之篇貝有居陸居水，此州下濕，故云“水物”。釋魚有“𤣥貝，貽貝。餘貾，黃白文。餘泉，白黃文”， 當貢此有文之貝以爲器物之飾也。鄭𤣥云：“貝，錦名。詩云：‘ 萋兮斐兮，成是貝錦。’ 凡爲織者先染其絲，乃織之則文成矣。禮記曰：‘ 士不衣織。’”與孔異也。",
                    "zhushu": "",
                    "type": 2
                },
                {
                    "paragraph": "傳“小曰”至“不常”",
                    "zhushu": "",
                    "type": 2
                },
                {
                    "paragraph": "正義曰：橘、柚二果，其種本別，以實相比，則柚大橘小，故云“小曰橘，大曰柚”。猶詩傳云“大曰鴻，小曰鴈”，亦別種也。此物必須裹送，故云其所包裹而送之。以須之有時，故待錫命乃貢，言不常也。文在“篚”下，以不常故耳。荆州“納錫大龜”，豫州“錫貢磬錯”，皆爲非常，並在“篚”下。荆州言“包”，傳云“橘柚”也。文在“篚”上者，荆州橘、柚爲善，以其常貢。 此州則不常也。王肅云：“橘與柚錫其命而後貢之，不常入，當繼荆州乏無也。”鄭云：“有錫則貢之，此州有錫而貢之，或時無則不貢。錫，所以柔金也。周禮考工記云， 攻金之工，掌執金錫之齊故也。”",
                    "zhushu": "",
                    "type": 2
                },
                {
                    "paragraph": "傳“順流”至“入泗”",
                    "zhushu": "",
                    "type": 2
                },
                {
                    "paragraph": "正義曰：文十年左傳云：“㳂漢泝江。”“泝”是逆，“㳂”是順，故“順流而下曰㳂”。“㳂江入海”，順也。“自海入淮，自淮入泗”，逆也。",
                    "zhushu": "",
                    "type": 2
                },
                {
                    "paragraph": "“荆州”",
                    "zhushu": "",
                    "type": 2
                },
                {
                    "paragraph": "傳“北據”至“之陽”",
                    "zhushu": "",
                    "type": 2
                },
                {
                    "paragraph": "正義曰：此州北界至荆山之北，故言“據”也。“南及衡山之陽”，其境過衡山也。以衡是大山，其南無復有名山大川可以爲記，故言“陽”，見其南至山南也。",
                    "zhushu": "",
                    "type": 2
                },
                {
                    "paragraph": "傳“二水”至“宗尊也”",
                    "zhushu": "",
                    "type": 2
                },
                {
                    "paragraph": "正義曰：周禮大宗伯諸侯見天子之禮，“春見曰朝，夏見曰宗”。鄭云：“朝猶朝也，欲其來之早也。宗，尊也，欲其尊王也。”“朝宗”是人事之名，水無性識，非有此義。以海水大而江、漢小，以小就大，似諸侯歸於天子，假人事而言之也。詩云：“沔彼流水，朝宗於海。”毛傳云：“水猶有所朝宗。”“朝宗”是假人事而言水也。老子云：“滄海所以能爲百谷王者，以其下之。”是百川以海爲宗。鄭云：“江水、漢水其流遄疾，又合爲一，共赴海也，猶諸侯之同心，尊天子而朝事之。荆楚之域，國有道則後服，國無道則先彊，故記其水之義，以著人臣之禮。”",
                    "zhushu": "",
                    "type": 2
                },
                {
                    "paragraph": "傳“江於”至“之中”",
                    "zhushu": "",
                    "type": 2
                },
                {
                    "paragraph": "正義曰：傳以“江”是此水大名，“九江”謂大江分而爲九，猶大河分爲九河，故言“江於此州之界分爲九道”。訓“孔”爲甚，“殷”爲中，言“甚得地勢之中”也。鄭云：“殷猶多也，九江從山谿所出，其孔衆多，言治之難也。地理志九江在今廬江潯陽縣南，皆東合爲大江。”如鄭此意，九江各自別源，其源非大江也，下流合於大江耳。然則江以南水無大小，俗人皆呼爲江，或從江分出，或從外合來，故孔、鄭各爲別解。應劭注地理志云“江自潯陽分爲九道”，符於孔說。潯陽記有九江之名：“一曰烏江，二曰蜯江，三曰烏白江，四曰嘉靡江，五曰畎江，六曰源江，七曰廩江，八曰提江，九曰菌江。”雖名起近代，義或當然。",
                    "zhushu": "",
                    "type": 2
                },
                {
                    "paragraph": "傳“沱江”至“故道”",
                    "zhushu": "",
                    "type": 2
                },
                {
                    "paragraph": "正義曰：下文“㞴山導江，東別爲沱”，是“沱”爲江之別名也。經無“潛”之本源，故直云“水名”。釋水云， 水自江出爲沱，漢爲潛。鄭注此，旣引爾雅，乃云：“今南郡枝江縣有沱水，其尾入江耳，首不於江出也。華容有夏水，首出江，尾入汚，蓋此所謂沱也。潛則未聞象𩔖。”此解荆州之沱、潛發源此州。若如鄭言，此水南流，不入荆州界，非此潛也。此下梁州注云：“二水亦謂自江、漢出者。地理志在今蜀郡郫縣江沱及漢中安陽皆有沱水、潛水，其尾入江、漢耳，首不於此出。江源有𨞪江，首出江，南至揵爲武陽又入江，豈沱之𩔖與？潛蓋漢，西出嶓冢，東南至巴郡江州入江，行二千七百六十里。”此解梁州之沱、潛也。郭璞爾雅音義云：“沱水自蜀郡都水縣揃山與江別而更流。”璞又云：“有水從漢中沔陽縣南流，至梓潼漢壽入太穴中，通峒山下西南潛出，一名沔水，舊俗云即禹貢潛也。”郭璞此言，亦解梁州沱、潛，與鄭又異。然地理志及鄭皆以荆、梁二州各有沱、潛， 又郭氏所解沱、潛，惟據梁州，不言荆州之沱、潛，而孔梁州注云“沱、潛發源此州，入荆州。”以二州“沱”“潛”爲一者。 然彼州山水古今不可移易，孔爲武帝博士，地理志無容不知，蓋以水從江、漢出者皆曰“沱潛”，但地勢西髙東下，雖於梁州合流，還從荆州分出，猶如濟水入河，還從河出，故孔舉大略爲發源梁州耳。",
                    "zhushu": "",
                    "type": 2
                },
                {
                    "paragraph": "傳“雲夢”至“之治”",
                    "zhushu": "",
                    "type": 2
                },
                {
                    "paragraph": "正義曰：昭三年左傳楚子與鄭伯田于江南之夢， 是“雲夢之澤在江南”也。地理志南郡華容縣南有雲夢澤， 杜預云“南郡枝江縣西有雲夢城”，江夏安陸縣亦有雲夢， 或曰南郡華容縣東南有巴丘湖。江南之夢、雲夢一澤，而𣫭處有名者，司馬相如子虛賦云：“雲夢者方八九百里”，則此澤跨江南北，𣫭處名存焉。定四年左傳稱楚昭王寢于雲中，則此澤亦得單稱“雲”，單稱“夢”。經之“土”字在二字之閒，蓋史文兼上下也。此澤旣大，其内有平土，有髙丘，水去可爲耕作畎𠭇之治。",
                    "zhushu": "",
                    "type": 2
                },
                {
                    "paragraph": "傳“土所”至“州同”",
                    "zhushu": "",
                    "type": 2
                },
                {
                    "paragraph": "正義曰：與揚州同，而揚州先“齒、革”，此州先“羽、毛”者，蓋以善者爲先。由此而言之，諸州貢物多種，其次第皆以當州貴者爲先也。",
                    "zhushu": "",
                    "type": 2
                },
                {
                    "paragraph": "傳“榦柘”至“曰栝”",
                    "zhushu": "",
                    "type": 2
                },
                {
                    "paragraph": "正義曰：“榦”爲弓榦，考工記云， 弓人取榦之道也，以柘爲上。知此“榦”是柘也。釋木云：“栝，柏葉松身。”陸機毛詩義䟽云“杶、㯉、栲、漆相似如一”，則杶似㯉漆也。杶、栝、柏皆木名也，以其所施多矣，柘木惟用爲弓榦，弓榦莫若柘木，故舉其用也。",
                    "zhushu": "",
                    "type": 2
                },
                {
                    "paragraph": "傳“砥細”至“朱𩔖”",
                    "zhushu": "",
                    "type": 2
                },
                {
                    "paragraph": "正義曰：“砥”以細密爲名，“礪”以麤糲爲稱，故“砥細於礪，皆磨石也”。鄭云：“礪，磨刀刃石也，精者曰砥。”魯語曰：“肅愼氏貢楛矢石砮。”賈逵云：“砮，矢鏃之石也。”故曰“砮，石，中矢鏃”。“丹”者，丹砂，故云“朱𩔖”。王肅云：“丹可以爲采。”",
                    "zhushu": "",
                    "type": 2
                },
                {
                    "paragraph": "傳“箘簵”至“稱善”",
                    "zhushu": "",
                    "type": 2
                },
                {
                    "paragraph": "正義曰：“箘、簵，美竹”，當時之名猶然。鄭云：“箘簵，䉁風也。”竹有二名，或大小異也， 箘、簵是兩種竹也。“肅愼氏貢楛矢”，知“楛中矢榦”。“三物皆出雲夢之澤”，當時驗之猶然。經言“三邦厎貢”，知近澤三國致此貢也。文續“厥名”，則其物特有美名，故云“其名天下稱善”。鄭𤣥以“厥名”下屬“包匭菁茅”。",
                    "zhushu": "",
                    "type": 2
                },
                {
                    "paragraph": "傳“橘柚”",
                    "zhushu": "",
                    "type": 2
                },
                {
                    "paragraph": "正義曰：“包”下言“匭菁茅”，說文云：“匚，受物之器，象形也。凡匚之屬皆從匚。 ”“匱”“ 匣”之字皆從匚，“匭”亦從匚，故“匭”是匣也。“菁茅”旣以匭盛，非所包之物，明包必有裹也。此州所出與揚州同，揚州“厥包橘柚”，知此“包”是橘柚也。王肅云：“揚州‘厥包橘柚’，從省而可知也。”",
                    "zhushu": "",
                    "type": 2
                },
                {
                    "paragraph": "傳“匭匣”至“縮酒”",
                    "zhushu": "",
                    "type": 2
                },
                {
                    "paragraph": "正義曰：“匣”是匱之别名，匱之小者。 菁茅所盛，不須大匱，故用匣也。周禮醢人有“菁菹”“鹿臡”，故知“菁以爲淔”。鄭云：“菁，蓂菁也。”蓂菁處處皆有，而令此州貢者，蓋以其味善也。僖四年左傳齊桓公責楚云：“爾貢包茅不入，王祭不供，無以縮酒。”是“茅以縮酒”也。郊特牲云：“縮酒用茅，明酌也。”鄭注云：“以茅縮酒也。”周禮甸師云：“祭祀供蕭茅。”鄭興云：“蕭字或爲莤，莤讀爲縮。束茅立之祭前，酒沃其上，酒滲下，若神飲之，故謂之縮。”杜預解左傳用鄭興之說，未知誰同孔旨。特令此州貢茅，茅當異於諸處。杜預云：“茅之爲異，未審也。”或云茅有三脊， 案史記齊桓公欲封禪，管仲覩其不可窮以辭，因設以無然之事云：“古之封禪，江淮之閒，三脊茅以爲藉。”此乃懼桓公耳，非荆州所有也。鄭𤣥以“菁茅”爲一物，“匭猶纏結也。菁茅之有毛刺者重之，故旣包裹而又纏結也”。",
                    "zhushu": "",
                    "type": 2
                },
                {
                    "paragraph": "傳“此州”至“綬𩔖”",
                    "zhushu": "",
                    "type": 2
                },
                {
                    "paragraph": "正義曰：釋器云：“三染謂之纁。”李巡云：“三染其色已成爲絳，纁、絳一名也。”考工記云：“三入爲纁，五入爲緅，七入爲緇。”鄭云：“染纁者三入而成，入再染以黒則爲緅，又再染以黒則爲緇。𤣥色在緅、緇之閒，其六入者是染𤣥纁之法也。”此州染𤣥纁色善，故令貢之。說文云：“璣，珠不圎者。”故爲“珠𩔖”。玉藻說佩玉所懸者皆云“組綬”，是組綬相𩔖之物也。",
                    "zhushu": "",
                    "type": 2
                },
                {
                    "paragraph": "傳“尺二”至“納之”",
                    "zhushu": "",
                    "type": 2
                },
                {
                    "paragraph": "正義曰：史記龜䇿傳云“龜千歳滿尺二寸”，漢書食貨志云“元龜距髯長尺二寸”， 故以“尺二寸爲大龜”。冠以“九江”，知“出九江水中”也。文在“篚”下而言“納錫”，是言“龜不常用，故錫命乃納之”，言此大龜錫命乃貢之也。",
                    "zhushu": "",
                    "type": 2
                },
                {
                    "paragraph": "“浮于江、沱、潛、漢”",
                    "zhushu": "",
                    "type": 2
                },
                {
                    "paragraph": "正義曰：浮此四水，乃得至洛。本或“潛”下有“于”，誤耳。",
                    "zhushu": "",
                    "type": 2
                },
                {
                    "paragraph": "“豫州”",
                    "zhushu": "",
                    "type": 2
                },
                {
                    "paragraph": "傳“伊出”至“入河”",
                    "zhushu": "",
                    "type": 2
                },
                {
                    "paragraph": "正義曰：地理志云，伊水出弘農盧氏縣東熊耳山，東北入洛。洛水出𢎞農上洛縣冢領山，東北至鞏縣入河。瀍水出河南榖城縣潛𠅘北，東南入洛。㵎水出弘農新安縣，東南入洛。志與傳異者，熊耳山在陸渾縣西，冢領山在上洛縣境之内，沔池在新安縣西、穀城潛𠅘北，此即是河南境内之北山也。志詳而傳略，所據小異耳。伊、瀍、㵎三水入洛合流而入河，言其不復爲害也。",
                    "zhushu": "",
                    "type": 2
                },
                {
                    "paragraph": "傳“滎澤”至“遏豬”",
                    "zhushu": "",
                    "type": 2
                },
                {
                    "paragraph": "正義曰：沇水入河而溢爲滎，“滎”是澤名。洪水之時，此澤水大，動成波浪。 此澤其時波水已成遏豬， 言壅遏而爲豬，畜水而成澤，不濫溢也。鄭云：“今塞爲平地，滎陽民猶謂其處爲滎澤，在其縣東。”言在滎澤縣之東也。馬、鄭、王本皆作“滎播”，謂此澤名“滎播”。春秋閔二年“衞侯及狄人戰于滎澤”，不名“播”也。鄭𤣥謂衞、狄戰在此地。社預云：“此滎澤當在河北，以衞敗方始渡河，戰處必在河北。 ”蓋此澤跨河南北，多而得名耳。”",
                    "zhushu": "",
                    "type": 2
                },
                {
                    "paragraph": "傳“菏澤”至“被之”",
                    "zhushu": "",
                    "type": 2
                },
                {
                    "paragraph": "正義曰：地理志山陽郡有胡陵縣，不言其縣有菏澤也。又云，菏澤在濟隂定陶縣東。 孟豬在梁國睢陽縣東北。以今地驗之，則胡陵在睢陽之東，定陶在睢陽之北，其水皆不流溢東北被孟豬也。然郡縣之名，隨代變易，古之胡陵當在睢陽之西北，故得東出被孟豬也。於此作“孟豬”，左傳、爾雅作“孟諸”，周禮作“望諸”，聲轉字異，正是一地也。",
                    "zhushu": "",
                    "type": 2
                },
                {
                    "paragraph": "傳“纊，細緜”",
                    "zhushu": "",
                    "type": 2
                },
                {
                    "paragraph": "正義曰：禮喪大記𠋫死者“屬纊以俟絕氣”， 即“纊”是新緜耳。“纎”是細，故言“細緜”。",
                    "zhushu": "",
                    "type": 2
                },
                {
                    "paragraph": "傳“治玉”至“磬錯”",
                    "zhushu": "",
                    "type": 2
                },
                {
                    "paragraph": "正義曰：詩云：“佗山之石，可以攻玉。”又曰：“可以爲錯。”磬有以玉爲之者，故云“治玉石曰錯”，謂“治磬錯”也。",
                    "zhushu": "",
                    "type": 2
                },
                {
                    "paragraph": "“梁州”",
                    "zhushu": "",
                    "type": 2
                },
                {
                    "paragraph": "傳“東據”至“黒水”",
                    "zhushu": "",
                    "type": 2
                },
                {
                    "paragraph": "正義曰：周禮職方氏豫州“其山鎭曰華山”，在豫州界内。此梁州之境東據華山之南，不得其山，故言“陽”也。此山之西，雍州之境也。",
                    "zhushu": "",
                    "type": 2
                },
                {
                    "paragraph": "傳“㞴山”至“荆州”",
                    "zhushu": "",
                    "type": 2
                },
                {
                    "paragraph": "正義曰：漢制，縣有羌夷曰道。地理志云，蜀郡有湔道，㞴山在西徼外，江水所出也。隴西郡西縣嶓冢山，西漢水所出。是二者皆山名也。沱出于江，潛出于漢，二水發源此州而入荆州，故荆州亦云“沱、潛旣道”。",
                    "zhushu": "",
                    "type": 2
                },
                {
                    "paragraph": "傳“蔡蒙”至“可藝”",
                    "zhushu": "",
                    "type": 2
                },
                {
                    "paragraph": "正義曰：地理志云，蒙山在蜀郡靑衣縣。應劭云：“順帝改曰漢茄縣。”蔡山不知所在。論語云：“季氏旅於泰山。”是“祭山曰旅”也。“平”者，言其治水畢，猶上“旣藝”也。和夷，平地之名， 致功可藝。 “藝”與“平”互言耳。",
                    "zhushu": "",
                    "type": 2
                },
                {
                    "paragraph": "傳“色青黒而沃壤”",
                    "zhushu": "",
                    "type": 2
                },
                {
                    "paragraph": "正義曰：孔以“黎”爲黒，故云“色靑黒”。 其地“沃壤”，言其美也。王肅曰：“靑，黒色。黎，小䟽也。”",
                    "zhushu": "",
                    "type": 2
                },
                {
                    "paragraph": "傳“田第”至“三等”",
                    "zhushu": "",
                    "type": 2
                },
                {
                    "paragraph": "正義曰：傳以旣言“下中”，復云“三錯”，舉下中第八爲正，上下取一，故雜出第七、第九與第八爲三也。鄭云：“三錯者，此州之地有當出下之賦者少耳，又有當出下上、中下者差復益少。”與孔異也。",
                    "zhushu": "",
                    "type": 2
                },
                {
                    "paragraph": "傳“璆玉”至“剛鐵”",
                    "zhushu": "",
                    "type": 2
                },
                {
                    "paragraph": "正義曰：釋器云：“璆、琳，玉也。”郭璞云：“璆、琳，美玉之別名。”“鏤”者，可以刻鏤，故爲“剛鐵”也。",
                    "zhushu": "",
                    "type": 2
                },
                {
                    "paragraph": "傳“貢四”至“金罽”",
                    "zhushu": "",
                    "type": 2
                },
                {
                    "paragraph": "正義曰：與“織皮”連文，必不貢生獸，故云“貢四獸之皮”。釋言云：“𣯛，罽也。”舎人曰：“𣯛謂毛罽也。胡人續羊毛作衣。”孫炎曰：“毛𣯛爲罽。”織毛而言“皮”者，毛附於皮，故以“皮”表毛耳。",
                    "zhushu": "",
                    "type": 2
                },
                {
                    "paragraph": "傳“西傾”至“曰沔”",
                    "zhushu": "",
                    "type": 2
                },
                {
                    "paragraph": "正義曰：下又導山有“西傾”，知是山名也。地理志云，西傾在隴西臨洮縣西南。 西傾在雍州，自西傾山南行，因桓水是來，浮於潛水也。地理志云，桓水出蜀郡蜀山，西南行羌中，入南海。則初發西傾，未有水也，不知南行幾里得桓水也。下傳云“泉始出山爲漾水，東南流爲沔水，至漢中東行爲漢水”，是“漢上曰沔”。",
                    "zhushu": "",
                    "type": 2
                },
                {
                    "paragraph": "傳“越沔”至“曰亂”",
                    "zhushu": "",
                    "type": 2
                },
                {
                    "paragraph": "正義曰：計沔在渭南五百餘里，故越沔陸行而北入渭。渭水入河，故浮渭而東。帝都在河之東，故渡河陸行而還帝都也。以𣫭州之下言入河之事，河近帝都，知是還都白所治也。“正絕流曰亂”，釋水文。孫炎曰：“横渡也。”",
                    "zhushu": "",
                    "type": 2
                },
                {
                    "paragraph": "“雍州”",
                    "zhushu": "",
                    "type": 2
                },
                {
                    "paragraph": "傳“西距”至“州西”",
                    "zhushu": "",
                    "type": 2
                },
                {
                    "paragraph": "正義曰：禹治豫州，乃次梁州，自東向西，故言梁州之境，先以華陽，而後黒水。從梁適雍，自南向北，故先黒水而後西河。計雍州之境，被荒服之外，東不越河，而西踰黒水， 王肅云：“西據黒水，東距西河”，所言得其實也。徧撿孔本，皆云“西距黒水，東據河”，必是誤也。又河在雍州之東，而謂之“西河”者，龍門之河在兾州西界，故謂之“西河”。王制云：“自東河至於西河，千里而近。”是河相對而爲東西也。",
                    "zhushu": "",
                    "type": 2
                },
                {
                    "paragraph": "傳“導之”至“合黎”",
                    "zhushu": "",
                    "type": 2
                },
                {
                    "paragraph": "正義曰：諸水言“旣導”，此言“旣西”，由地勢不同，導之使西流也。鄭云：“衆水皆東，此水獨西，故記其西下也。”",
                    "zhushu": "",
                    "type": 2
                },
                {
                    "paragraph": "傳“屬逮”至“於渭”",
                    "zhushu": "",
                    "type": 2
                },
                {
                    "paragraph": "正義曰：“屬”謂相連屬，故訓爲逮。逮，及也，言水相及。詩毛傳云：“汭，水涯也。”鄭云：“汭之言内也。”蓋以人皆南面望水，則北爲汭也。且涇水南入渭，而名爲“渭汭”，知“水北曰汭”。言治涇水使之入渭，亦是從故道也。地理志云，涇水出安定涇陽縣西岍頭山，東南至馮翊陽陵縣入渭，行千六百里。",
                    "zhushu": "",
                    "type": 2
                },
                {
                    "paragraph": "傳“漆沮”至“於渭”",
                    "zhushu": "",
                    "type": 2
                },
                {
                    "paragraph": "正義曰：詩云：“自土沮漆。”毛傳云：“沮水、漆水也。”則“漆沮”本爲二水。地理志云， 漆水出扶風漆縣西。闞駰十三州志云：“漆水出漆縣西北岐山，東入渭。”沮則不知所出，蓋東入渭時已與漆合。渭發源逺，以渭爲主，上云“涇屬渭”是矣。故此言“漆沮旣從”，已從於渭，灃水所同，亦同於渭； 以渭爲主故也。地理志灃水出扶風鄠縣東南，北過上林苑入渭也。",
                    "zhushu": "",
                    "type": 2
                },
                {
                    "paragraph": "傳“已旅”至“之荆”",
                    "zhushu": "",
                    "type": 2
                },
                {
                    "paragraph": "正義曰：洪水之時，祭祀禮廢，已旅祭而言治功畢。治水從下，自東而西，先荆後岐，荆在岐東，嫌與上荆爲一，故云“非荆州之荆”也。地理志云，禹貢北條荆山在馮翊懷德縣南，南條荆山在南郡臨沮縣北。彼是荆州之荆也。",
                    "zhushu": "",
                    "type": 2
                },
                {
                    "paragraph": "傳“三山”至“相望”",
                    "zhushu": "",
                    "type": 2
                },
                {
                    "paragraph": "正義曰：以“荆”“岐”單名，此山復名，故辯之云“三山名”也。至於爲首尾之辭，故言“相望”也。三山空舉山名，不言治意，䝉上“旣旅”之文也。地理志云，扶風武功縣有太一山，古文以爲終南。垂山，古文以爲惇物，皆在縣東。",
                    "zhushu": "",
                    "type": 2
                },
                {
                    "paragraph": "傳“下濕”至“致功”",
                    "zhushu": "",
                    "type": 2
                },
                {
                    "paragraph": "正義曰：“下濕曰隰”，釋地文。地理志云，豬野澤，在武威縣東北有休屠澤，古文以爲豬野澤。鄭𤣥以爲“詩云‘ 度其隰原’ ，即此‘ 原隰’ 是也。原隰，豳地，從此致功，西至豬野之澤也”。",
                    "zhushu": "",
                    "type": 2
                },
                {
                    "paragraph": "傳“西裔”至“之功”",
                    "zhushu": "",
                    "type": 2
                },
                {
                    "paragraph": "正義曰：左傳稱舜去四凶，投之四裔， 舜典云“𥨥三苗於三危”，是“三危”爲西裔之山也。其山必是西裔，未知山之所在。地理志杜林以爲燉煌郡，即古𤓰州也。昭九年左傳云：“先王居檮杌于四裔，故允姓之姦居于𤓰州。”杜預云：“允姓之祖與三苗俱放於三危。𤓰州，今燉煌也。”鄭𤣥引地記書云：“三危之山在鳥䑕之西，南當㞴山，則在積石之西南。”地記乃妄書，其言未必可信。要知三危之山必在河之南也。禹治水未已𥨥三苗，水災旣除，彼得安定，故云三危之山已可居，三苗之族大有次敘，記此事以美禹治之功也。",
                    "zhushu": "",
                    "type": 2
                },
                {
                    "paragraph": "傳“田第一”至“功少”",
                    "zhushu": "",
                    "type": 2
                },
                {
                    "paragraph": "正義曰：此與荆州賦田𦫵降皆較六等，荊州𦫵之極，故云“人功修”，此州降之極，故云“人功少”。其餘相較少者，從此可知也。王制云：“凡居民，量地以制邑，度地以居民， 地、邑、民居必參相得也。”則民當相準，而得有人功修、人功少者，記言初置邑者，可以量之，而州境闊逺，民居先定，新遭洪水，存亡不同，故地勢有美惡，人功有多少。治水之後即爲此差，在後隨人少多必得更立其等，此非永定也。",
                    "zhushu": "",
                    "type": 2
                },
                {
                    "paragraph": "傳“球琳”至“似珠”",
                    "zhushu": "",
                    "type": 2
                },
                {
                    "paragraph": "正義曰：釋地云：“西北之美者，有崐崘虚之璆、琳、琅玕焉。”說者皆云：“球、琳，美玉名。琅玕，石而似珠者。”必相傳驗，實有此言也。",
                    "zhushu": "",
                    "type": 2
                },
                {
                    "paragraph": "傳“積石”至“西界”",
                    "zhushu": "",
                    "type": 2
                },
                {
                    "paragraph": "正義曰：地理志云，積石山在金城河𨵿縣西南羌中， 河行塞外，東北入塞内。積石非河之源，故云“河所經也”。河從西來，至此北流，故禹“㳂河順流而北”。釋水云：“河千里一曲一直。”故千里而東，千里而南，至于龍門西河也。地理志云，龍門山在馮翊夏陽縣北。此山當河之道，禹鑿以通河東郡之西界也。禹至此渡河而還都白帝也。“㳂”或誤爲“治”，此說禹行，不說治水也。",
                    "zhushu": "",
                    "type": 2
                },
                {
                    "paragraph": "傳“逆流”至“西上”",
                    "zhushu": "",
                    "type": 2
                },
                {
                    "paragraph": "正義曰：“㑹”，合也。人行逆流而水相向，故“逆流曰㑹”。從河入渭，自渭北涯逆水西上，言禹白帝訖，從此而西上，更入雍州界也。諸州之末，惟言還都之道，此州事終，言發都更去，明諸州皆然也。",
                    "zhushu": "",
                    "type": 2
                },
                {
                    "paragraph": "傳“織皮”至“戎狄也”",
                    "zhushu": "",
                    "type": 2
                },
                {
                    "paragraph": "正義曰：四國皆衣皮毛，故以“織皮”冠之。傳言“織皮，毛布。有此四國”，崐崘也，析支也，渠也，搜也，四國皆是戎狄也。末以“西戎”揔之，此戎在荒服之外，流沙之内。牧誓云， 武王伐紂，有羌髳從之。此是羌髳之屬，禹皆就次敘。美禹之功逺及戎狄，故記之也。鄭𤣥云：“衣皮之民，居此崐崘、析支、渠搜三山之野者，皆西戎也。”王肅云：“崐崘在臨羌西，析文在河𨵿西。西戎，西域也。”王肅不言“渠搜”，鄭併“渠搜”爲一，孔傳不明。 或亦以“渠搜”爲一，通“西戎”爲四也。鄭以“崐崘”爲山，謂別有崐崘之山，非河所出者也。所以孔意或是地名、國號，不必爲山也。",
                    "zhushu": "",
                    "type": 2
                },
                {
                    "paragraph": "“導岓及岐”",
                    "zhushu": "",
                    "type": 2
                },
                {
                    "paragraph": "正義曰：上文𣫭州說其治水登山，從下而上，州境隔絕，未得徑通。今更從上而下，條說所治之山，本以通水，舉其山相連屬，言此山之傍所有水害皆治訖也。因兾州在北，故自北爲始。從此“導岍”至“敷淺原”，舊說以爲三條。地理志云，禹貢北條荆山，在馮翊懷德縣南，南條荆山，在南郡臨沮縣東北。 是舊有三條之說也。故馬融、王肅皆爲三條，導岍北條，西傾中條，嶓冢南條。鄭𤣥以爲四列，導岍爲隂列，西傾爲次隂列，嶓冢爲次陽列，㞴山爲正陽列。鄭𤣥創爲此說，孔亦當爲三條也。“岍”與“嶓冢”言“導”，“西傾”不言“導”者，史文有詳略，以可知，故省文也。",
                    "zhushu": "",
                    "type": 2
                },
                {
                    "paragraph": "傳“更理”至“雍州”",
                    "zhushu": "",
                    "type": 2
                },
                {
                    "paragraph": "正義曰：“荆”“岐”上已具矣，而此復言之，以山勢相連而州境隔絕，更從上理說所治山川首尾所在，揔解此下導山水之意也。其實通水而文稱導山者，導山本爲治水，故以導山名之。地理志云，吴岳在扶風岍縣西，古文以爲岍山。岐山在美陽縣西北，荆山在懷德縣，三山皆在雍州。",
                    "zhushu": "",
                    "type": 2
                },
                {
                    "paragraph": "傳“此謂”至“西河”",
                    "zhushu": "",
                    "type": 2
                },
                {
                    "paragraph": "正義曰：“逾于河”謂山逾之也。此處山勢相望，越河而東，故云“此謂龍門西河”，言此處山不絕，從此而渡河也。",
                    "zhushu": "",
                    "type": 2
                },
                {
                    "paragraph": "傳“三山”至“黨西”",
                    "zhushu": "",
                    "type": 2
                },
                {
                    "paragraph": "正義曰：地理志云，壷口在河東北屈縣東南，雷首在河東蒲坂縣南，太岳在河東彘縣東。是“三山在兾州”。以太岳東近上黨，故云“在上黨西”也。",
                    "zhushu": "",
                    "type": 2
                },
                {
                    "paragraph": "傳“此三”至“東行”",
                    "zhushu": "",
                    "type": 2
                },
                {
                    "paragraph": "正義曰：地理志云，析城在河東濩澤縣西，王屋在河東垣縣東北。地理志不載厎柱，厎柱在太陽𨵿東，析城之西。從厎柱至王屋，在兾州南河之北東行也。",
                    "zhushu": "",
                    "type": 2
                },
                {
                    "paragraph": "傳“此二”至“言之”",
                    "zhushu": "",
                    "type": 2
                },
                {
                    "paragraph": "正義曰：地理志云，太行山在河内山陽縣西北，𢘆山在常山上曲陽縣西北。太行去恒山太逺，𢘆山去碣石又逺，故云“此二山連延東北，接碣石而入滄海”， 言山傍之水皆入海，山不入海也。又解治水言山之意，“百川經此衆山，禹皆治之，川多不可勝名，故以山言之”也。謂漳、潞、汾、涑在壷口、雷首、太行，經底柱、析城，濟出王屋，淇近太行，恒、衞、滹沲、𣻎、易近恒山、碣石之等也。",
                    "zhushu": "",
                    "type": 2
                },
                {
                    "paragraph": "傳“西傾”至“南山”",
                    "zhushu": "",
                    "type": 2
                },
                {
                    "paragraph": "正義曰：地理志云，西傾在隴西臨洮縣西南，朱圉在天水兾縣南。言“在積石以東”，見河所經也。地理志云，鳥䑕同穴山，在隴西首陽縣西南，渭水所出，在隴西郡之西。是三者皆雍州之南山也。",
                    "zhushu": "",
                    "type": 2
                },
                {
                    "paragraph": "傳“相首尾而東”",
                    "zhushu": "",
                    "type": 2
                },
                {
                    "paragraph": "正義曰：地理志云，大華在京兆華隂縣南。鳥䑕東望太華太逺，故云“相首尾而東”也。",
                    "zhushu": "",
                    "type": 2
                },
                {
                    "paragraph": "傳“四山”至“相備”",
                    "zhushu": "",
                    "type": 2
                },
                {
                    "paragraph": "正義曰：地理志云，熊耳山在弘農盧氏縣東，伊水所出。嵩髙山在潁川嵩髙縣，古文以爲外方山。桐柏山在南陽平氏縣東南。横尾山在江夏安陸縣東北，古文以爲陪尾山。是四山接華山而相連，東南皆在豫州界也。凡舉山名，皆爲治水，故言水之所經，“洛出熊耳，伊經外方，淮出桐柏，經陪尾”。導山本爲治水，故云“皆先舉所施功之山於上，而後條列所治水於下，互相備也”。",
                    "zhushu": "",
                    "type": 2
                },
                {
                    "paragraph": "傳“漾水”至“荆州”",
                    "zhushu": "",
                    "type": 2
                },
                {
                    "paragraph": "正義曰：下云“嶓冢導漾”，梁州云“㞴、嶓旣藝”，是嶓冢在梁州也。荆州以荆山爲名，知“荆山在荆州”也。",
                    "zhushu": "",
                    "type": 2
                },
                {
                    "paragraph": "傳“内方”至“所經”",
                    "zhushu": "",
                    "type": 2
                },
                {
                    "paragraph": "正義曰：地理志云，章山在江夏竟陵縣東北，古文以爲内方山。地理志無大別。 鄭𤣥云：“大別在廬江安豐縣。”杜預解春秋云：“大別闕，不知何處。”或曰大別在安豐縣西南， 左傳云，吴旣與楚夾漢，然後楚“乃濟漢而陳，自小別至于大別。”然則二別近漢之名，無縁得在安豐縣。如預所言，雖不知其處，要與内方相接，漢水所經，必在荆州界也。",
                    "zhushu": "",
                    "type": 2
                },
                {
                    "paragraph": "傳“㞴山”至“荆州”",
                    "zhushu": "",
                    "type": 2
                },
                {
                    "paragraph": "正義曰：其下云“㞴山導江”，梁州“㞴、嶓旣藝”，是㞴山在梁州也。地理志云，衡山在長沙湘南縣東南。上言“衡陽惟荆州”，是“江所經，在荆州”也。",
                    "zhushu": "",
                    "type": 2
                },
                {
                    "paragraph": "傳“言衡”至“章界”",
                    "zhushu": "",
                    "type": 2
                },
                {
                    "paragraph": "正義曰：“衡”即横也，東西長，今之人謂之爲嶺。東行連延過九江之水，而東接於敷淺原之山也。經於岍及嶓冢言“導”，㞴山言“陽”，故解之“言‘導’從首起，言‘陽’從南”，言㞴山之南至敷淺原，別以㞴山爲首，不與大別相接。 由江所經，别記之耳，以見㞴非三條也。地理志豫章歷陵縣南有博陽山，古文以爲敷淺原。",
                    "zhushu": "",
                    "type": 2
                },
                {
                    "paragraph": "“導弱水”",
                    "zhushu": "",
                    "type": 2
                },
                {
                    "paragraph": "正義曰：此下所導，凡有九水，大意亦自北爲始。 以弱水最在西北，水又西流，故先言之。黒水雖在河南，水從雍、梁西界南入南海，與諸水不相參渉，故又次之。四瀆江、河爲大，河在北，故先言河也。漢入于江，故先漢後江。其濟發源河北，越河而南，與淮俱爲四瀆，故次濟，次淮。其渭與洛俱入于河，故後言之。計流水多矣，此舉大者言耳。凡此九水，立文不同，弱水、黒水、沇水不出于山，文單，故以“水”配。其餘六水，文與山連，旣繫於山，不須言“水”。積石山非河上源，記施功之處，故云“導河積石”，言發首積石起也。漾、江先山後水，淮、渭、洛先水後山，皆是史文詳略，無義例也。又淮、渭、洛言“自某山”者，皆是發源此山，欲使異於導河，故加“自”耳。鄭𤣥云：“凡言‘導’者，發源於上，未成流。凡言‘自’者，亦發源於上，未成流。”必其俱未成流，何須別“導”與“自”？ 河出崐崘，發源甚逺，豈至積石，猶未成流而云“導河”也？",
                    "zhushu": "",
                    "type": 2
                },
                {
                    "paragraph": "傳“合黎”至“沙東”",
                    "zhushu": "",
                    "type": 2
                },
                {
                    "paragraph": "正義曰：弱水得入合黎，知“合黎”是水名。顧氏云：“地說書合黎，山名。”但此水出合黎，因山爲名。鄭𤣥亦以爲山名。地理志張掖郡刪丹縣，桑欽以爲導弱水自此，西至酒泉、合黎。張掖郡又有居延澤，在縣東北，古文以爲流沙。如志之言，酒泉郡在張掖郡西，居延屬張掖，合黎在酒泉，則𣴑沙在合黎之東，與此傳不合。案經弱水西𣴑，水既至于合黎，餘波入于𣴑沙，當如傳文合黎在𣴑沙之東，不淂在其西也。",
                    "zhushu": "",
                    "type": 2
                },
                {
                    "paragraph": "傳“黒水”至“南海”",
                    "zhushu": "",
                    "type": 2
                },
                {
                    "paragraph": "正義曰：地理志益州郡計在蜀郡西南三千餘里，故滇王國也。武帝元封二年始開為郡。 郡内有滇池縣，縣有黒水祠， 止言有其祠，不知水之所在。鄭云：“今中國無也。”傳之此言，順經文耳。案酈元水經：“黒水岀張掖雞山，南𣴑至燉煌，過三危山，南𣴑入于南海。”然張掖、燉煌並在河北，所以黒水淂越河入南海者，河自積石以西皆多伏𣴑，故黒水淂越而南也。",
                    "zhushu": "",
                    "type": 2
                },
                {
                    "paragraph": "傳“施功”至“通𣴑”",
                    "zhushu": "",
                    "type": 2
                },
                {
                    "paragraph": "正義曰：河源不始于此，記其施功處耳，故言“施功發於積石”。釋水云：“河千里一曲一直”，則河從積石北行，又東，乃南行至扵龍門，計應三千餘里。龍門厎柱，鑿山也。其餘平地，穿地也。“或鑿山，或穿地以通𣴑”，言自積石至海皆然也。釋水云：“河出崑崙虛，色白。”李廵曰：“崑崙，山名。虛，山下地也。”郭璞云：“發源高處激湊，故水色白。潜𣴑地中，受渠衆多，渾濁，故水色黃。”漢書西域傳云：“河有两源，一出葱嶺，一出于闐。于闐在南山下，其河北𣴑，與葱嶺河合，東注蒲昌海。蒲昌海，一名鹽澤者，去玉門、陽闗三百餘里，廣袤三四百里，其水停居，冬夏不增減，皆以為潜行地下，南出于積石，為中國河。”郭璞云：“其去崑崙里數逺近未淂詳也。”",
                    "zhushu": "",
                    "type": 2
                },
                {
                    "paragraph": "傳“孟津”至“為津”",
                    "zhushu": "",
                    "type": 2
                },
                {
                    "paragraph": "正義曰：“孟”是地名，“津”是渡處，在孟地致津，謂之“孟津”。傳云“地名”，謂“孟”為地名耳。杜預云：“孟津，河内河陽縣南孟津也，在洛陽城北，都道所湊，古今常以為津。武王渡之，近世以来呼為武濟。”",
                    "zhushu": "",
                    "type": 2
                },
                {
                    "paragraph": "傳“洛汭”至“北行”",
                    "zhushu": "",
                    "type": 2
                },
                {
                    "paragraph": "正義曰：“洛汭，洛入河處”，河南鞏縣東也。釋山云：“𠕂成英，一成岯。”李廵曰：“山𠕂重曰英，一重曰岯。”傳云“𠕂成曰岯”，與爾雅不同，葢所見異也。鄭𤣥云：“大岯在修武武徳之界。”張揖云：“成臯縣山也。”漢書音義有臣瓉者，以為修武武徳無此山也。成臯縣山，又不一成，今黎陽縣山臨河，豈不是大岯平？”瓉言當然。",
                    "zhushu": "",
                    "type": 2
                },
                {
                    "paragraph": "傳“降水”至“澤名”",
                    "zhushu": "",
                    "type": 2
                },
                {
                    "paragraph": "正義曰：地理志云，降水在信都縣。案班固漢書以襄國爲信都，在大陸之南，或降水發源在此，下尾至今之信都，故得先過降水，乃至大陸。若其不爾，則降水不可知也。鄭以“‘ 降’ 讀爲‘ 降’ （下江反），",
                    "zhushu": "",
                    "type": 2
                },
                {
                    "paragraph": "聲轉爲“共”。河内共縣，淇水出焉，東至魏郡黎陽縣入河。 此近降水也，周時國於此地者惡言降水，改謂之共”。此鄭胷臆，不可從也。",
                    "zhushu": "",
                    "type": 2
                },
                {
                    "paragraph": "傳“同合”至“敘之”",
                    "zhushu": "",
                    "type": 2
                },
                {
                    "paragraph": "正義曰：傳言九河將欲至海，更同合爲一大河，名爲逆河，而入于渤海也。鄭𤣥云：“下尾合名爲逆河，言相向迎受。”王肅云：“同逆一大河，納之於海。”其意與孔同。",
                    "zhushu": "",
                    "type": 2
                },
                {
                    "paragraph": "傳“泉始”至“漢水”",
                    "zhushu": "",
                    "type": 2
                },
                {
                    "paragraph": "正義曰：傳之此言，當據時人之名爲說也。地理志云，𣻌水出隴西氏道縣，至武都爲漢水。不言中爲沔水。孔知嶓冢之東、漢水之西而得爲沔水者，以禹治梁州，入帝都白所治，云“逾于沔，入于渭”，是沔近於渭，當梁州向兾州之路也。應劭云：“沔水自江别，至南郡華容縣爲夏水，過江夏郡入江。”旣云“江別”，明與此沔別也。依地理志，漢水之尾變爲夏水，是應劭所云沔水下尾亦與漢合，乃入于江也。",
                    "zhushu": "",
                    "type": 2
                },
                {
                    "paragraph": "傳“別流在荆州”",
                    "zhushu": "",
                    "type": 2
                },
                {
                    "paragraph": "正義曰：傳言“别流”，似分爲異水。案經首尾相連，不是分別，當以名稱別流也。以上在梁州，故此云“在荆州”。",
                    "zhushu": "",
                    "type": 2
                },
                {
                    "paragraph": "傳“自彭”至“入海”",
                    "zhushu": "",
                    "type": 2
                },
                {
                    "paragraph": "正義曰：揚州云“三江旣入，震澤厎定”，孔爲“三江旣入”，入震澤也， 故言江自彭蠡分而爲三江，復共入震澤。 出澤又分爲三，此水遂爲北江而入于海。鄭𤣥以爲“‘三江旣入’，入于海，不入震澤也。”孔必知入震澤者，以震澤屬揚州，彭蠡在揚州之西界，今從彭蠡有三江，則震澤之西三江具矣。今云“三江旣入”，繼以“震澤厎定”，故知三江入震澤矣。今南人以大江不入震澤，震澤之東別有松江等二江。案職方揚州“其川曰三江”，冝舉州内大川，其松江等雖出震澤，入海旣近，周禮不應捨岷山大江之名，而記松江等小江之說。山水同今變易，故鄭云旣知今，亦當知古，是古今同之驗也。",
                    "zhushu": "",
                    "type": 2
                },
                {
                    "paragraph": "傳“江東”至“東行”",
                    "zhushu": "",
                    "type": 2
                },
                {
                    "paragraph": "正義曰：以上云“浮于江、沱、潛、漢”，其次自南而北，江在沱南，知“江東南流，而沱東行”。",
                    "zhushu": "",
                    "type": 2
                },
                {
                    "paragraph": "傳“澧，水名”",
                    "zhushu": "",
                    "type": 2
                },
                {
                    "paragraph": "正義曰：鄭𤣥以此經自“導弱水”已下，言“過”言“㑹”者，皆是水名，言“至于”者，或山或澤，皆非水名，故以“合黎”爲山名，“澧”爲陵名。鄭𤣥云：“今長沙郡有澧陵縣，其以陵名爲縣乎？”孔以“合黎”與“澧”皆爲水名，弱水餘波入千流沙，則本源入合黎矣。合黎得容弱水，知是水名。楚辭曰：“濯余佩兮澧浦。”是“澧”亦爲水名。",
                    "zhushu": "",
                    "type": 2
                },
                {
                    "paragraph": "傳“江分”至“地名”",
                    "zhushu": "",
                    "type": 2
                },
                {
                    "paragraph": "正義曰：九江之水，禹前先有其處。禹今導江，過歷九江之處，非是別有九江之水。",
                    "zhushu": "",
                    "type": 2
                },
                {
                    "paragraph": "傳“迆溢”至“彭蠡”",
                    "zhushu": "",
                    "type": 2
                },
                {
                    "paragraph": "正義曰：“迆”言靡迆，邪出之言，故爲溢也。東溢分流，又都共聚合，北㑹彭蠡，言散流而復合也。鄭云：“東迆者爲南江”，孔意或然。“至”之與“㑹”，史異文耳。",
                    "zhushu": "",
                    "type": 2
                },
                {
                    "paragraph": "傳“有北有中，南可知”",
                    "zhushu": "",
                    "type": 2
                },
                {
                    "paragraph": "正義曰：地理志云， 南江從㑹稽吴縣南東入海， 中江從丹陽無湖縣西，東至㑹稽陽羨縣東入海， 北江從㑹稽毗陵縣北東入海。",
                    "zhushu": "",
                    "type": 2
                },
                {
                    "paragraph": "傳“泉源”至“平地”",
                    "zhushu": "",
                    "type": 2
                },
                {
                    "paragraph": "正義曰：地理志云，濟水出河東垣縣王屋山，東南至河内武德縣入河。傳言“在温西北平地”者，濟水近在河内，孔必驗而知之。見今濟水所出，在温之西北七十餘里，温是古之舊縣，故計温言之。",
                    "zhushu": "",
                    "type": 2
                },
                {
                    "paragraph": "傳“濟水”至“東南”",
                    "zhushu": "",
                    "type": 2
                },
                {
                    "paragraph": "正義曰：此皆目驗爲說也。濟水旣入于河，與河相亂，而知截河過者，以河濁濟淸，南出還淸，故可知也。",
                    "zhushu": "",
                    "type": 2
                },
                {
                    "paragraph": "傳“陶丘，丘再成”",
                    "zhushu": "",
                    "type": 2
                },
                {
                    "paragraph": "正義曰：釋丘云：“再成爲陶丘。”李巡曰：“再成，其形再重也。”郭璞云：“今濟隂定陶城中有陶丘。”地理志云， 定陶縣西南有陶丘𠅘。",
                    "zhushu": "",
                    "type": 2
                },
                {
                    "paragraph": "傳“桐柏”至“之東”",
                    "zhushu": "",
                    "type": 2
                },
                {
                    "paragraph": "正義曰：地理志云，桐柏山在南陽平氏縣東南，淮水所出。水經云：“出胎簪山，東北過桐柏山。”胎簪蓋桐柏之傍小山，傳言南陽郡之東也。",
                    "zhushu": "",
                    "type": 2
                },
                {
                    "paragraph": "傳“與泗”至“入海”",
                    "zhushu": "",
                    "type": 2
                },
                {
                    "paragraph": "正義曰：地理志云，沂水出泰山蓋縣，南至下邳，入泗。泗水出濟隂乗氏縣，至臨淮睢陵縣入淮。乃沂水先入泗，泗入淮耳。以沂水入泗處去淮已近，故連言之。",
                    "zhushu": "",
                    "type": 2
                },
                {
                    "paragraph": "傳“鳥䑕”至“出焉”",
                    "zhushu": "",
                    "type": 2
                },
                {
                    "paragraph": "正義曰：釋鳥云：“鳥䑕同穴，其鳥爲䳜，其鼠爲鼵。”李巡曰：“䳜鼵，鳥鼠之名，共處一穴，天性然也。”郭璞曰：“鼵如人家䑕而短尾，䳜似鵽而小，黃黒色。穴入地三四尺，䑕在内，鳥在外， 今在隴西首陽縣有鳥䑕同穴山。尚書孔傳云‘ 共爲雄雌’ ，張氏地理記云‘ 不爲牝牡’ 。”璞並載此言，未知誰得實也。地理志云， 隴西首陽西南有鳥䑕同穴山，渭水所出，至京兆北舩司空縣入河，過郡四，行千八百七十里。",
                    "zhushu": "",
                    "type": 2
                },
                {
                    "paragraph": "傳“漆沮”至“翊北”",
                    "zhushu": "",
                    "type": 2
                },
                {
                    "paragraph": "正義曰：地理志云， 漆水出扶風漆縣。依十三州記，漆水在𡵨山東入渭，則與漆沮不同矣。此云“會于涇”，又“東過漆沮”，是漆沮在涇水之東，故孔以爲洛水一名漆沮。水經沮水出北池直路縣，東入洛水。又云鄭渠在太上皇陵東南，濯水入焉，俗謂之漆水，又謂之漆沮， 其水東流注於洛水。志云，出馮翊懷德縣，東南入渭。以水土驗之，與毛詩古公“自土沮漆”者別也。彼漆即扶風漆水也，彼沮則未聞。",
                    "zhushu": "",
                    "type": 2
                },
                {
                    "paragraph": "“九州”至“中邦”",
                    "zhushu": "",
                    "type": 2
                },
                {
                    "paragraph": "正義曰：昔堯遭洪水，道路阻絶，今水土旣治，天下大同，故揔敘之。今九州所共同矣。所同者，四方之宅已盡可居矣。九州之山刋槎其木，旅祭之矣。九州之川滌除泉源，無壅塞矣。九州之澤已皆陂障，無決溢矣。四海之内皆得㑹同京師，無乖異矣。六材之府甚修治矣。言海内之人皆豐足矣。水災已除，天下衆土墳壤之屬俱得其正，復本性故也。民旣豐足，取之有藝，致所重愼者惟財貨賦稅也。愼之者，皆法則其三品土壤，準其地之肥瘠，爲上中下三等，以成其貢賦之法於中國。美禹能治水土，安海内，於此揔結之。",
                    "zhushu": "",
                    "type": 2
                },
                {
                    "paragraph": "傳“所同事在下”",
                    "zhushu": "",
                    "type": 2
                },
                {
                    "paragraph": "正義曰：九州所同，與下爲目，故言“所同事在下”。“四隩旣宅”已下皆是也， 其言“九山”“九川”“九澤”，最是同之事矣。",
                    "zhushu": "",
                    "type": 2
                },
                {
                    "paragraph": "傳“四方”至“可居”",
                    "zhushu": "",
                    "type": 2
                },
                {
                    "paragraph": "正義曰：室隅爲“隩”，“隩”是内也。人之造宅爲居，至其隩内，遂以“隩”表宅，故傳以“隩”爲宅。以宅内可居，言四方舊可居之處皆可居也。",
                    "zhushu": "",
                    "type": 2
                },
                {
                    "paragraph": "傳“九州”至“溢矣”",
                    "zhushu": "",
                    "type": 2
                },
                {
                    "paragraph": "正義曰：上文諸州有言山川澤者，皆舉大言之。 所言不盡，故於此復更揔之。“九山”“九川”“九澤”，言九州之内所有山川澤，無大無小，皆刋槎決除已訖，其皆旅祭。惟據名山大川言“旅”者，往前大水，旅祭禮廢，已旅見已治也。山非水體，故以“旅”見治。 其實水亦旅矣， 發首云“奠髙山大川”，但是定位，皆已旅祭也。川言“滌除泉源”，從其所出，至其所入，皆蕩除之，無壅塞也。澤言“旣陂”，往前濫溢，今時水定，或作陂以障之，使無決溢。詩云：“彼澤之陂。”毛傳云：“陂，澤障也。”",
                    "zhushu": "",
                    "type": 2
                },
                {
                    "paragraph": "傳“四海”至“化和”",
                    "zhushu": "",
                    "type": 2
                },
                {
                    "paragraph": "正義曰：禮諸侯之見天子，“時見曰㑹，殷見曰同”。此言“四海㑹同”，乃謂官之與民皆得聚㑹京師，非據諸侯之身朝天子也。夷、狄、戎、蠻謂之四海，但天子之於夷狄，不與華夏同風，故知“四海”謂“四海之内”， 即是九州之中，乃有萬國。 萬國同其風化，若物在繩索之貫，故云“九州同風，萬國共貫”。大禹謨云，水、火、金、木、土、糓謂之六府。皆修治者，言政化和也。由政化和平，民不失業，各得殖其資産，故六府修治也。",
                    "zhushu": "",
                    "type": 2
                },
                {
                    "paragraph": "傳“交俱”至“過度”",
                    "zhushu": "",
                    "type": 2
                },
                {
                    "paragraph": "正義曰：交錯、更互，俱之義，故“交”爲俱也。洪水之時，髙下皆氷，土失本性。 今水災旣除，“衆土俱得其正，謂壤、墳、壚”，還復其壤、墳、壚之性也。諸州之土，“靑黎”是色，“塗泥”是濕，土性之異，惟有“壤、墳、壚”耳，故舉三者以言也。致所愼者，財、貨、貢、賦，謹愼其事，不使害人，言取民有節，什一而稅，不過度也。",
                    "zhushu": "",
                    "type": 2
                },
                {
                    "paragraph": "傳“皆法”至“害除”",
                    "zhushu": "",
                    "type": 2
                },
                {
                    "paragraph": "正義曰：土壤各有肥瘠，貢賦從地而出，故分其土壤爲上中下。計其肥瘠等級甚多，但舉其大較，定爲三品，法則地之善惡，以爲貢賦之差。雖細分三品，以爲九等，人功修少，當時小異，要民之常稅必準其土，故皆法三壤成九州之賦。 言得施賦法，以明水害除也。“九州”即是“中邦”，故傳以“九州”言之。",
                    "zhushu": "",
                    "type": 2
                },
                {
                    "paragraph": "“錫土”至“朕行”",
                    "zhushu": "",
                    "type": 2
                },
                {
                    "paragraph": "正義曰：此一經皆史美禹功， 言九州風俗旣同，可以施其敎化，天子惟當擇任其賢者與共治之，選有德之人，賜與所生之土爲姓， 旣能尊賢如是，又天子立意，常自以敬我德爲先，則天下之民無有距違我天子所行者。 皆禹之使然，故敘而美之。",
                    "zhushu": "",
                    "type": 2
                },
                {
                    "paragraph": "傳“台我”至“行者”",
                    "zhushu": "",
                    "type": 2
                },
                {
                    "paragraph": "正義曰：“台，我”，釋詁文。“天子建德，因生以賜姓”，隱八年左傳文。旣引其文，又解其義：土，地也， 謂有德之人生于此地，天子以地名賜之姓以尊顯之。周語稱帝嘉禹德，賜姓曰姒； 祚四岳，賜姓曰姜； 左傳稱周賜陳胡公之姓爲嬀，皆是因生賜姓之事也。臣蒙賜姓，其人少矣，此事是用賢大者，故舉以爲言。王者旣能用賢，又能謹敬，其立意也常自以敬我德爲先，則天下無有距違我天子之行者。論語云：“上好禮，則民莫敢不敬。上好義，則民莫敢不服。上好信，則民莫敢不用情。”王者自敬其德，則民豈敢不敬之？人皆敬之，誰敢距違者？聖人行而天下皆恱，動而天下皆應，用此道也。",
                    "zhushu": "",
                    "type": 2
                },
                {
                    "paragraph": "“五百里甸服”",
                    "zhushu": "",
                    "type": 2
                },
                {
                    "paragraph": "正義曰：旣言九州同風，法壤成賦，而四海之内路有遠近，更敘弼成五服之事。甸、侯、綏、要、荒五服之名，堯之舊制。洪水旣平之後，禹乃爲之節文，使賦役有𢘆，職掌分定。甸服去京師最近，賦稅尤多，故𣫭於百里即爲一節。侯服稍逺，近者供役，故二百里内各爲一節，三百里外共爲一節。綏、要、荒三服去京師益逺，𣫭服分而爲二，内三百里爲一節，外二百里爲一節。以逺近有較，故其任不等。甸服入糓，故發首言賦稅也。賦令自送入官，故三百里内𣫭皆言“納”。四百里、五百里不言“納”者，從上省文也。於三百里言“服”者，舉中以明上下，皆是服王事也。侯服以外貢不入榖，侯主爲斥𠋫，二百里内傜役差多，故各爲一名。三百里外同是斥𠋫，故共爲一名。自下皆先言三百里，而後二百里，舉大率爲差等也。",
                    "zhushu": "",
                    "type": 2
                },
                {
                    "paragraph": "傳“規方”至“百里”",
                    "zhushu": "",
                    "type": 2
                },
                {
                    "paragraph": "正義曰：“先王規方千里，以爲甸服”，周語文。王制亦云：“千里之内曰甸。”鄭𤣥云：“服治田，出糓稅也。言甸者，主治田，故服名甸也。”",
                    "zhushu": "",
                    "type": 2
                },
                {
                    "paragraph": "傳“甸服”至“國馬”",
                    "zhushu": "",
                    "type": 2
                },
                {
                    "paragraph": "正義曰：去王城五百里揔名甸服，就其甸服内又細分之。 從内而出，此爲其首，故云“甸服之内近王城者”。“緫”者，緫下“銍”“秸”，禾穗與稾，揔皆送之，故云“禾稾曰緫，入之供飼國馬”。周禮掌客待諸侯之禮有芻，有禾，此緫是也。",
                    "zhushu": "",
                    "type": 2
                },
                {
                    "paragraph": "傳“銍，刈，謂禾穗”",
                    "zhushu": "",
                    "type": 2
                },
                {
                    "paragraph": "正義曰：劉熈釋名云：“銍，穫禾鐵也。”說文云：“銍，穫禾短鎌也。”詩云：“奄觀銍刈。”用銍刈者，謂禾穗也。禾穗用銍以刈，故以“銍”表禾穗也。",
                    "zhushu": "",
                    "type": 2
                },
                {
                    "paragraph": "傳“秸，稾也。服稾役”",
                    "zhushu": "",
                    "type": 2
                },
                {
                    "paragraph": "正義曰：郊特牲云：“莞簟之安，而稾秸之設。”“秸”亦“稾”也，𩀱言之耳。去穗送稾，易於送穗，故爲逺彌輕也。然計什一而得，稾粟皆送，則秸服重於納銍，則乖近重逺輕之義。蓋納粟之外，斟酌納稾。“服稾役”者，解經“服”字，於此言“服”，明上下服皆並有所納之伇也。四百里猶尚納粟，此當稾、粟別納，非是徒納稾也。",
                    "zhushu": "",
                    "type": 2
                },
                {
                    "paragraph": "傳“所納”至“者多”",
                    "zhushu": "",
                    "type": 2
                },
                {
                    "paragraph": "正義曰：直納粟米爲少，禾稾俱送爲多。其於稅也皆當什一，但所納有精麤，逺輕而近重耳。",
                    "zhushu": "",
                    "type": 2
                },
                {
                    "paragraph": "傳“甸服”至“服事”",
                    "zhushu": "",
                    "type": 2
                },
                {
                    "paragraph": "正義曰：“侯”聲近𠋫，故爲𠋫也。襄十八年左傳稱晉人伐齊，使司馬斥山澤之險，“斥”謂檢行之也，“斥𠋫”謂撿行險阻，伺𠋫盜賊。此五百里主爲斥𠋫而服事天子，故名“侯服”。因見諸言“服”者，皆是服事也。",
                    "zhushu": "",
                    "type": 2
                },
                {
                    "paragraph": "傳“侯服”至“主一”",
                    "zhushu": "",
                    "type": 2
                },
                {
                    "paragraph": "正義曰：“采”訓爲事，此百里乏内主供王事而已。“事”謂役也，有役則供，不主於一，故但言“采”。",
                    "zhushu": "",
                    "type": 2
                },
                {
                    "paragraph": "傳“男，任也，任王者事”",
                    "zhushu": "",
                    "type": 2
                },
                {
                    "paragraph": "正義曰：“男”聲近任，故訓爲任。“任王者事”，任受其役，此任有常，殊於“不主一”也。言“邦”者，見上下皆是諸侯乏國也。",
                    "zhushu": "",
                    "type": 2
                },
                {
                    "paragraph": "傳“三百”至“一名”",
                    "zhushu": "",
                    "type": 2
                },
                {
                    "paragraph": "正義曰：經言“諸侯”者，三百里内同爲王者斥𠋫，在此內所圭事同，故合三百、四百、五百共爲一名，言“諸侯”以示義耳。",
                    "zhushu": "",
                    "type": 2
                },
                {
                    "paragraph": "傳“綏安”至“政敎”",
                    "zhushu": "",
                    "type": 2
                },
                {
                    "paragraph": "正義曰：“綏，安”，釋詁文。要服去京師已逺，王者以文敎要束使服。此綏服路近，言“安服王者政敎”，以示不待要束而自服也。周語云：“先王之制，邦内甸服，邦外侯服，侯衞賔服，夷蠻要服，戎狄荒服。”彼“賔服”當此“綏服”。韋昭云：“以文武侯衞爲安，王賔之，因以名服。”然則“綏”者據諸侯安王爲名，“賔”者據王敬諸侯爲名， 彼云“先王之制”，則此服舊有二名。",
                    "zhushu": "",
                    "type": 2
                },
                {
                    "paragraph": "傳“揆度”至“皆同”",
                    "zhushu": "",
                    "type": 2
                },
                {
                    "paragraph": "正義曰：釋詁訓“揆”爲度，故𩀱言之。以王者有文敎，此服諸侯揆度王者政敎而行之，必自揆度，恐其不合上耳。 即是安服王者之義。",
                    "zhushu": "",
                    "type": 2
                },
                {
                    "paragraph": "傳“文敎”至“以安”",
                    "zhushu": "",
                    "type": 2
                },
                {
                    "paragraph": "正義曰：旣言“三百”，又言“二百”，嫌是“三百”之内，以下二服文與此同，故於此解之。此是“文敎外之二百里”也。由其心安王化，奮武以衞天子，所以名此服爲安也。内文而外武，故先“揆文敎”，後言“奮武衞”，所從言之異，與安之義同。奮武衞天子，是其安之驗也。言服内諸侯，心安天子，非言天子賴諸侯以安也。",
                    "zhushu": "",
                    "type": 2
                },
                {
                    "paragraph": "傳“綏服”至“文敎”",
                    "zhushu": "",
                    "type": 2
                },
                {
                    "paragraph": "正義曰：“要”者約束之義。 上言“揆文敎”，知“要”者，“要束以文敎”也。綏服自揆天子文敎，恐其不稱上旨。 此要服差逺，已慢王化，天子恐其不服，乃以文敎要服之。名爲“要”，見其踈逺之義也。",
                    "zhushu": "",
                    "type": 2
                },
                {
                    "paragraph": "傳“蔡法”至“差𥳑”",
                    "zhushu": "",
                    "type": 2
                },
                {
                    "paragraph": "正義曰：“蔡”之爲法，無正訓也。上言“三百里夷”，“夷”訓平也，言守平常敎耳。此名爲“蔡”，敎𥳑於“夷”，故訓“蔡”爲法。法則三百里者，去京師彌逺，差復簡易，言其不能守平常也。",
                    "zhushu": "",
                    "type": 2
                },
                {
                    "paragraph": "傳“要服”至“𥳑略”",
                    "zhushu": "",
                    "type": 2
                },
                {
                    "paragraph": "正義曰：服名“荒”者，王肅云：“政敎荒忽，因其故俗而治之。”傳言“荒又𥳑略”，亦當以爲荒忽又𥳑略於要服之蔡也。",
                    "zhushu": "",
                    "type": 2
                },
                {
                    "paragraph": "傳“以文”至“以法”",
                    "zhushu": "",
                    "type": 2
                },
                {
                    "paragraph": "正義曰：鄭云：“蠻者，聽從其俗，羈縻其人耳。 故云蠻，蠻之言緡也。”其意言“蠻”是緡也，緡是繩也，言“蠻”者以繩束物之名。揆度文敎，論語稱“逺人不服，則修文德以來之”， 故傳言“以文德蠻來之”，不制以國内之法強逼之。王肅云：“蠻，慢也，禮儀𥳑慢。”與孔異。然甸、侯、綏、要四服，俱有三日之役，什一而稅，但二百里蔡者，稅微差𥳑，其荒服力役田稅並無，故鄭注云：“蔡之言殺，減殺其賦。”荒服旣不役作其人，又不賦其田事也。其侯、綏等所出稅賦，各入本國，則亦有納緫、納銍之差，但此據天子立文耳。要服之内，皆有文敎，故孔於要服傳云“要束以文敎”，則知已上皆有文敎可知。獨於綏服三百里云“揆文敎”者，以去京師旣逺，更無別供，又不近外邊，不爲武衞。 其要服又要束始行文敎，無事而能揆度文敎而行者，惟有此三百里耳。“奮武衞”者，在國習學兵武，有事則征討夷狄。不於要服内奮武衞者，以要服逼近夷狄，要束始來，不可委以兵武。",
                    "zhushu": "",
                    "type": 2
                },
                {
                    "paragraph": "傳“流移”至“千里”",
                    "zhushu": "",
                    "type": 2
                },
                {
                    "paragraph": "正義曰：流，如水流，故云“移也”。其俗流移無常，故政敎隨其俗，任其去來，不服蠻來之也。凡五服之別，各五百里，是王城四面，面别二千五百里，四面相距爲方五千里也。賈逵、馬融以爲“甸服之外百里至五百里米特有此數，去王城千里； 其侯、綏、要、荒服各五百里，是面三千里，相距爲方六千里”。鄭𤣥以爲“五服服別五百里，是堯之舊制。 及禹弼之，𣫭服之閒更増五百里，面别至于五千里，相距爲方萬里”。司馬遷與孔意同，王肅亦以爲然。故肅注此云：“賈、馬旣失其實，鄭𤣥尤不然矣。禹之功在平治山川，不在拓境廣土。土地之廣，三倍於堯，而書傳無稱也。則鄭𤣥創造，難可據信。漢之孝武，疲弊中國，甘心夷狄，天下戸口至減大半，然後僅開縁邊之郡而已。禹方憂洪水，三過其門不入，未暇以征伐爲事， 且其所以爲服之名，輕重顚倒，逺近失所，難得而通矣。先王規方千里，以爲甸服，其餘均分之公、侯、伯、子、男，使各有寰宇，而使甸服之外諸侯入禾稾，非其義也。”史遷之旨蓋得之矣，是同於孔也。若然，周禮王畿之外別有九服，服別五百里，是爲方萬里，復以何故三倍於堯？又地理忘言漢之土境，東西九千三百二里，南北萬三千三百六十八里。驗其所言山川，不出禹貢之域。山川戴地，古今必同，而得里數異者，堯與周、漢其地一也。尚書所言，據其虛空鳥路方直而計之， 漢書所言，乃謂著地人跡屈曲而量之，所以數不同也。故王蕭上篇注云：“方五千里者，直方之數。若其迴邪委曲，動有倍加之較。”是言經指直方之數，漢據迴邪之道。有九服、五服，其地雖同，王者革易，自相變改其法，不改其地也。鄭𤣥不言禹變堯法，乃云地倍於堯，故王肅所以難之。王制云：“西不盡流沙，東不盡東海，南不盡衡山，北不盡𢘆山。”凡四海之内，斷長𥙷短，方三千里者，彼自言“不盡”，明未至逺界。且王制漢丗爲之，不可與經合也。",
                    "zhushu": "",
                    "type": 2
                },
                {
                    "paragraph": "“東漸”至“成功”",
                    "zhushu": "",
                    "type": 2
                },
                {
                    "paragraph": "正義曰：言五服之外，又東漸入于海，西被及于流沙，其北與南雖在服外，皆與聞天子威聲文敎，時來朝見。是禹治水之功，盡加于四海。以禹功如是，故帝賜以𤣥色之圭，告其能成天之功也。",
                    "zhushu": "",
                    "type": 2
                },
                {
                    "paragraph": "傳“漸入”至“朝見”",
                    "zhushu": "",
                    "type": 2
                },
                {
                    "paragraph": "正義曰：“漸”是沾濕，故爲入，謂入海也。“覆被”是逺及之辭，故爲及也。海多邪曲，故言“漸入”； 流沙長逺，故言“被及”，皆是過之意也。五服之下乃說此事，故言“此五服之外，皆與王者聲敎而朝見”，言其聞風感德而來朝也。鄭𤣥云：“南北不言所至，容踰之。”此言“西被於流沙”，流沙當是西境最逺者也。而地理志以流沙爲張掖居延澤是也， 計三危在居延之西，大逺矣，志言非也。",
                    "zhushu": "",
                    "type": 2
                },
                {
                    "paragraph": "傳“𤣥天”至“功成”",
                    "zhushu": "",
                    "type": 2
                },
                {
                    "paragraph": "正義曰：考工記“天謂之𤣥”，是“𤣥”爲天色。禹之蒙賜，必是堯賜，故史敘其事，“禹功盡加于四海，故堯賜𤣥圭以彰顯之”。必以天色圭者，“言天功成”也。大禹謨舜美禹功云“地平天成”，是“天功成”也。",
                    "zhushu": ""
                }
            ]
        },
        {
            "name": "夏書甘誓第二",
            "paragraphs": [
                {
                    "paragraph": "夏書甘誓第二",
                    "zhushu": "",
                    "type": 1
                },
                {
                    "paragraph": "“啓與”至“甘誓”",
                    "zhushu": "",
                    "type": 2
                },
                {
                    "paragraph": "正義曰：夏王啓之時，諸侯有扈氏叛，王命率衆親征之。有扈氏發兵拒啓，啓與戰于甘地之野。將戰，集將士而誓戒之。史敘其事，作甘誓。",
                    "zhushu": "",
                    "type": 2
                },
                {
                    "paragraph": "傳“夏啓”至“之罪”",
                    "zhushu": "",
                    "type": 2
                },
                {
                    "paragraph": "正義曰：孟子稱禹薦益於天七年，禹崩之後，益避啓於箕山之隂，天下諸侯不歸益而歸啓，曰：“吾君之子也。”啓遂即天子位。史記夏本紀稱啓立，有扈氏不服，故伐之。蓋由自堯、舜受禪相承，啓獨見繼父，以此不服，故云“夏啓嗣禹立，伐有扈之罪”。言繼立者，見其由嗣立，故不服也。",
                    "zhushu": "",
                    "type": 2
                },
                {
                    "paragraph": "“甘誓”",
                    "zhushu": "",
                    "type": 2
                },
                {
                    "paragraph": "正義曰：發首二句，敘其誓之由，其“王曰”已下皆是誓之辭也。曲禮云：“約信曰誓。”將與敵戰，恐其損敗，與將士設約，示賞罰之信也。將戰而誓，是誓之大者。禮將祭而號令齊百官，亦謂之誓。周禮大宰云：“祀五帝，則掌百官之誓戒。”鄭𤣥云：“誓戒，要之以刑，重失禮也。”明堂位所謂“各揚其職，百官廢職，服大刑”，是誓辭之略也。彼亦是約信，但小於戰之誓。馬融云：“軍旅曰誓，㑹同曰誥。”誥、誓俱是號令之辭，意小異耳。",
                    "zhushu": "",
                    "type": 2
                },
                {
                    "paragraph": "傳“甘有”至“先誓”",
                    "zhushu": "",
                    "type": 2
                },
                {
                    "paragraph": "正義曰：地理志：“扶風鄠縣，古扈國，夏啓所伐者也。”鄠、扈音同，未知何時改也。啓伐有扈，必將至其國，乃出兵與啓戰，故以“甘”爲有扈之郊地名。馬融云：“甘，有扈南郊地名。”計啓西行伐之，當在東郊。融則扶風人，或當知其處也。將戰先誓，誓是臨戰時也。甘誓、牧誓、費誓皆取誓地爲名。湯誓舉其王號，泰誓不言“武誓”者，皆史官不同，故立名有異耳。泰誓未戰而誓，故別爲之名。泰誓自悔而誓，非爲戰誓，自約其心，故舉其國名。",
                    "zhushu": "",
                    "type": 2
                },
                {
                    "paragraph": "“大戰”至“戮汝”",
                    "zhushu": "",
                    "type": 2
                },
                {
                    "paragraph": "正義曰：史官自先敘其事。啓與有扈大戰于甘之野，將欲交戰，乃召六卿，令與衆士俱集。王乃言曰：“嗟！”重其事，故嗟歎而呼之。“汝六卿者，各有軍事之人，我設要誓之言以勑告汝：今有扈氏威虐侮慢五行之盛德，怠惰棄廢三才之正道，上天用失道之故，今欲截絕其命。天旣如此，故我今惟奉行天之威罰，不敢違天也。我旣奉天，汝當奉我。汝諸士衆在車左者，不治理於車左之事，是汝不奉我命；在車右者，不治理於車右之事，是汝不奉我命；御車者非其馬之正，令馬進退違戾，是汝不奉我命。汝等若用我命，我則賞之於祖主之前；若不用我命，則戮之於社主之前。所戮者非但止汝身而已，我則并殺汝子，以戮辱汝。汝等不可不用我命，以求殺敵。”戒之使齊力戰也。",
                    "zhushu": "",
                    "type": 2
                },
                {
                    "paragraph": "傳“天子”至“命卿”",
                    "zhushu": "",
                    "type": 2
                },
                {
                    "paragraph": "正義曰：將戰而召六卿，明是卿爲軍將。“天子六軍，其將皆命卿”，周禮夏官序文也。鄭𤣥云：“夏亦然。”則三王同也。經言“大戰”者，鄭𤣥云：“天子之兵，故曰大。”孔無明說，蓋以六軍並行，威震多大，故稱“大戰”。",
                    "zhushu": "",
                    "type": 2
                },
                {
                    "paragraph": "傳“各有”至“六事”",
                    "zhushu": "",
                    "type": 2
                },
                {
                    "paragraph": "正義曰：卿爲軍將，故云“乃召六卿”。及其誓之，非六卿而已。鄭玄云：“變六卿言六事之人者，言軍吏下及士卒也。”下文戒左右與御，是徧勑左軍之士，歩卒亦在其閒。六卿之身及所部之人各有軍事，故“六事之人”爲揔呼之辭。",
                    "zhushu": "",
                    "type": 2
                },
                {
                    "paragraph": "傳“五行”至“亂常”",
                    "zhushu": "",
                    "type": 2
                },
                {
                    "paragraph": "正義曰：五行，水、火、金、木、土也。分行四時，各有其德。月令：孟春三日，太史謁於天子曰：“某日立春，盛德在木。”夏云“盛德在火”，秋云“盛德在金”，冬云“盛德在水”。此五行之德，王者雖易姓相承，其所取法同也。言王者共所取法，而有扈氏獨侮慢之，所以爲大罪也。且五行在人爲仁、義、禮、智、信，威侮五行，亦爲侮慢此五常而不行也。有扈與夏同姓，恃親而不恭天子，廢君臣之義，失相親之恩，五常之道盡矣，是威侮五行也。無所畏忌，作威虐而侮慢之，故云“威虐侮慢”。易說卦云：“立天之道曰隂與陽，立地之道曰柔與剛。立人之道曰仁與義。”物之爲大，無大於此者，周易謂之“三才”。人生天地之閒，莫不法天地而行事，以此知“怠惰棄廢天、地、人之正道”。棄廢此道，言“亂常”也。孔、馬、鄭、王與皇甫謐等皆言有扈與夏同姓，並依丗本之文。楚語云：“昭王使觀射父傅太子，射父辭之曰：堯有丹朱，舜有商均，夏有觀、扈，周有管、蔡。是其恃親而不恭也。”周語云：“帝嘉禹德，賜姓曰姒。”禹始得姓。有扈與夏同姓，則爲啓之兄弟。如北者，蓋禹未賜姓之前，以姒爲姓，故禹之親屬舊已姓姒，帝嘉其德，又以姒姓顯揚之。猶若伯夷，國語稱賜姓曰姜，然伯夷是炎帝之後，未賜姓之前先爲姜姓，與此同也。故有扈以爲夏之同姓。",
                    "zhushu": "",
                    "type": 2
                },
                {
                    "paragraph": "傳“用其”至“滅之”",
                    "zhushu": "",
                    "type": 2
                },
                {
                    "paragraph": "正義曰：天子用兵，稱“恭行元罰”，諸侯討有罪，稱“肅將王誅”，皆示有所稟承，不敢專也。有扈旣有大罪，冝其絕滅，故原天之意，言天用其失道之故，欲截絕其命，謂滅之也。“勦”是斬斷之義，故爲截也。",
                    "zhushu": "",
                    "type": 2
                },
                {
                    "paragraph": "傳“左車”至“其職”",
                    "zhushu": "",
                    "type": 2
                },
                {
                    "paragraph": "正義曰：歷言“左”“右”及“御”，此三人在一車之上也，故“左”爲車左，則“右”爲車右明矣。宣十二年左傳云：“楚許伯御樂伯，攝叔爲右，以致晉師。樂伯曰：‘ 吾聞致師者，左射以菆。’攝叔曰：‘ 吾聞致師者，右入壘，折馘執俘而還。’”是左方主射，右主擊刺，而御居中也。御言正馬，而左右不言所職者，以戰主殺敵，左右用兵是戰之常事，故略而不言；御惟主馬，故特言之，互相明也。此謂凡常兵車，甲士三人，所主皆如此耳。若將之兵車，則御者在左，勇力之土在右，將居鼓下，在中央，主擊鼓，與軍人爲節度。成二年左傳說晉伐齊云：“晉解張御郤克，鄭丘緩爲右。卻克傷於矢，未絕鼓音，曰：‘ 余病矣。’張侯曰：‘ 自始合，而矢貫余手及肘，余折以御，左輪朱殷，豈敢言病？’”卻克傷於矢而鼔音未絕，張侯爲御而血染左輪，是御在左而將居中也。攻之爲治，常訓也。“治其職”者，左當射人，右當擊刺，是其所掌職事也。",
                    "zhushu": "",
                    "type": 2
                },
                {
                    "paragraph": "傳“御以”至“我命”",
                    "zhushu": "",
                    "type": 2
                },
                {
                    "paragraph": "正義曰：“御以正馬爲政”，言御之政事，事在正馬，故馬不正則罪之。詩云：“兩驂如手。”傳云：“進止如御者之手。”是爲馬之正也。左、右與御三者有失，言“皆不奉我命”。以御在後，故揔解之。",
                    "zhushu": "",
                    "type": 2
                },
                {
                    "paragraph": "傳“天子”至“不專”",
                    "zhushu": "",
                    "type": 2
                },
                {
                    "paragraph": "正義曰：曽子問云：“孔子曰：‘ 天子巡守，以遷廟之主行，載於齊車，言必有尊也。’”巡守尚然，征伐必也，故云“天子親征，必載遷廟之祖主行，有功則賞祖主前，示不專”也。周禮大司馬云：“若師不功，則厭而奉主車。”鄭𤣥云：“厭，㐲冠也。奉，猶送也。”送主歸於廟與社。亦是征伐載主之事也。",
                    "zhushu": "",
                    "type": 2
                },
                {
                    "paragraph": "傳“天子”至“之義”",
                    "zhushu": "",
                    "type": 2
                },
                {
                    "paragraph": "正義曰：定四年左傳云：“君以軍行，祓社釁鼓，祝奉以從。”是天子親征，又載社主行也。郊特牲云：“惟爲社事，單出里。”故以“社事”言之。“不用命奔北者，則戮之於社主之前”，“奔北”謂背陳走也。所以刑賞異處者，社主隂，隂主殺，則祖主陽，陽主生。禮左宗廟，右社稷，是祖陽而社隂。就祖賞，就社殺，親祖嚴社之義也。大功大罪則在軍賞罰，其徧敘諸勲，乃至太祖賞耳。",
                    "zhushu": "",
                    "type": 2
                },
                {
                    "paragraph": "傳“孥子”至“累也”",
                    "zhushu": "",
                    "type": 2
                },
                {
                    "paragraph": "正義曰：詩云：“樂爾妻孥。”對妻別文，是孥爲子也。非但止辱汝身，并及汝子亦殺，言以恥惡累之。湯誓云：“子則孥戮汝。”傳曰：“占之用刑，父子兄弟罪不相及。今云‘孥戮汝’，權以脅之，使勿犯。”此亦然也。",
                    "zhushu": ""
                }
            ]
        },
        {
            "name": "五子之歌第三",
            "paragraphs": [
                {
                    "paragraph": "五子之歌第三",
                    "zhushu": "",
                    "type": 1
                },
                {
                    "paragraph": "“太康”至“之歌”",
                    "zhushu": "",
                    "type": 2
                },
                {
                    "paragraph": "正義曰：啓子太康，以遊畋棄民，爲羿所逐，失其邦國。其未失國之前，畋于洛水之表。太康之弟，更有昆弟五人，從太康畋獵，與其母待太康于洛水之北。太康爲羿所距，不得反國，其弟五人，即啓之五子，並怨太康，各自作歌。史敘其事，作五子之歌。",
                    "zhushu": "",
                    "type": 2
                },
                {
                    "paragraph": "傳“太康”至“作歌”",
                    "zhushu": "",
                    "type": 2
                },
                {
                    "paragraph": "正義曰：“昆弟五人”，自有長幼，故稱“昆弟”。嫌是太康之昆，故云“太康之五弟”。",
                    "zhushu": "",
                    "type": 2
                },
                {
                    "paragraph": "“五子之歌”",
                    "zhushu": "",
                    "type": 2
                },
                {
                    "paragraph": "正義曰：史述作歌之由，先敘失國之事，“其一曰”以下乃是歌辭。此五子作歌五章，𣫭章各是一人之作，而辭相連接，自爲終始。初言“皇祖有訓”，未必則指怨太康，必是五子之歌相顧，從輕至甚。“其一”“其二”蓋是昆弟之次，或是作歌之次，不可知也。",
                    "zhushu": "",
                    "type": 2
                },
                {
                    "paragraph": "傳“啓之”至“名篇”",
                    "zhushu": "",
                    "type": 2
                },
                {
                    "paragraph": "正義曰：直言“五子”，不知謂誰，故言“啓之五子”。太康之弟敘怨作歌，不言“五弟”而言“五子”者，以其述祖之訓，故繫父以言之。",
                    "zhushu": "",
                    "type": 2
                },
                {
                    "paragraph": "“太康”至“作歌”",
                    "zhushu": "",
                    "type": 2
                },
                {
                    "paragraph": "正義曰：天子之在天位，職當牧養兆民。太康主以尊位，用爲逸豫，滅其人君之德，衆人皆有二心。太康乃復愛樂遊逸，無有法度，畋獵於洛水之表，一出而十旬不反。有窮國君，其名曰羿，因民不能堪忍太康之惡，率衆距之于河，不得反國。太康初去之時，其弟五人侍其母以從太康。太康畋于洛南，五弟待於洛北。太康久而不反，致使羿距于河。五子皆怨太康，追述大禹之戒以作歌，而各敘己怨之志也。其弟侍母以從太康，太康初去即然。待於洛水之北，以兾太康速反。羿旣距之，五子乃怨。史述太康之惡旣盡，然後言其作歌，故令“羿距”之文乃在“母從”之上，作文之勢當然也。",
                    "zhushu": "",
                    "type": 2
                },
                {
                    "paragraph": "傳“尸，主也”",
                    "zhushu": "",
                    "type": 2
                },
                {
                    "paragraph": "正義曰：釋詁文。",
                    "zhushu": "",
                    "type": 2
                },
                {
                    "paragraph": "傳“有窮”至“廢之”",
                    "zhushu": "",
                    "type": 2
                },
                {
                    "paragraph": "正義曰：襄四年左傳曰：“夏之方衰也，后羿自鉏遷于窮石。”然則羿居窮石，故曰“有窮，國名”。“窮”是諸侯之國，“羿”是其君之名也。說文云：“羿，帝嚳射官也。”賈逵云：“羿之先祖，丗爲先王射官，故帝賜羿弓矢，使司射。”淮南子云：“堯時十日並生，堯使羿射九日而落之。”楚辭天問云：“羿焉彃日烏解羽？”歸藏易亦云：“羿彃十日。”說文云：“彃者，射也。”此三者言雖不經以取信，要言帝嚳時有羿，堯時亦有羿，則羿是善射之號，非復人之名字。信如彼言，則不知羿名爲何也。夏都河北，洛在河南，距太康於河北，不得入國，遂廢太康耳。羿猶立仲康，不自立也。",
                    "zhushu": "",
                    "type": 2
                },
                {
                    "paragraph": "傳“述循”至“敘怨”",
                    "zhushu": "",
                    "type": 2
                },
                {
                    "paragraph": "正義曰：“述，循”，釋詁文。循其所戒，用作歌以敘怨也。其一曰“皇祖有訓”，其二曰“訓有之”，是“述大禹之戒”也。其三恨亡國都，其四恨絕宗祀，其五言追悔無及，直是指怨太康，非爲述祖戒也。本述戒作歌，因即言及時事，故言祖戒以揔之。",
                    "zhushu": "",
                    "type": 2
                },
                {
                    "paragraph": "“其一”至“不敬”",
                    "zhushu": "",
                    "type": 2
                },
                {
                    "paragraph": "正義曰：我君祖大禹有訓戒之事，言民可親近，不可卑賤輕下，令其失分，則人懷怨，則事上之心不固矣。民惟邦國之本，本固則邦寧，言在上不可使人怨也。我視天下之民，愚夫愚婦，一能過勝我，安得不敬畏之也？所以畏其怨者，一人之身，三度有失，凡所過失，爲人所怨，豈在明著？大過皆由小事而起，言小事不防，易致大過，故於不見細微之時，當於是豫圖謀之，使人不怨也。我臨兆民之上，常畏人怨，懍懍乎危懼，若腐索之馭六馬，索絕則馬逸，言危懼之甚。人之可畏如是，爲民上者，奈何不敬愼乎？怨太康之不恤下民也。",
                    "zhushu": "",
                    "type": 2
                },
                {
                    "paragraph": "傳“皇君”至“失分”",
                    "zhushu": "",
                    "type": 2
                },
                {
                    "paragraph": "正義曰：“皇，君”，釋詁文。述禹之戒，知“君祖”是禹，禹有訓也。“民可近”者，據“君”爲文，“近”謂親近之也。“下”謂卑下輕忽之，失本分也。奪其農時，勞以撗役，是失分也。故下云“予視天下，愚夫愚婦，一能勝予”，是畏敬下民也。",
                    "zhushu": "",
                    "type": 2
                },
                {
                    "paragraph": "傳“言能”至“衆心”",
                    "zhushu": "",
                    "type": 2
                },
                {
                    "paragraph": "正義曰：我視愚夫愚婦，當能勝我身，是畏敬小民也。由能畏敬小民，故以小民從命，是“得衆心”也。",
                    "zhushu": "",
                    "type": 2
                },
                {
                    "paragraph": "傳“三失”至“其微”",
                    "zhushu": "",
                    "type": 2
                },
                {
                    "paragraph": "正義曰：顧氏云：“怨豈在明，未必皆在明著之時，必於未形之日，思善道以自防衞之。”是備愼其微也。",
                    "zhushu": "",
                    "type": 2
                },
                {
                    "paragraph": "傳“十萬”至“懼甚”",
                    "zhushu": "",
                    "type": 2
                },
                {
                    "paragraph": "正義曰：古數十萬曰億，十億曰兆，言多也。懍懍，心懼之意，故爲危貌。“朽，腐”，常訓也。腐索馭六馬，索絕馬驚，馬驚則逸，言危懼甚也。經傳之文，惟此言“六馬”。漢丗此經不傳，餘書多言駕四者。春秋公羊說天子駕六，毛詩說天子至大夫皆駕四，許愼案王度記云：“天子駕六。”鄭𤣥以周禮校人養馬，“乗馬一師四圉”，四馬曰乗。康王之誥云“皆布乗黃朱”，以爲天子駕四。漢丗天子駕六，非常法也。然則此言馬多懼深，故舉六以言之。",
                    "zhushu": "",
                    "type": 2
                },
                {
                    "paragraph": "傳“作爲”至“鳥獸”",
                    "zhushu": "",
                    "type": 2
                },
                {
                    "paragraph": "正義曰：“作，爲”，釋言文。昭元年左傳：“晉平公近女色過度，惑以喪志。”老子云：“馳騁田獵，令人心發狂。”好色好田，則精神迷亂，故迷亂曰“荒”。女有美色，男子恱之，經傳通謂女人爲“色”。獵則鳥獸並取，故以“禽”爲鳥獸也。",
                    "zhushu": "",
                    "type": 2
                },
                {
                    "paragraph": "傳“陶唐”至“四方”",
                    "zhushu": "",
                    "type": 2
                },
                {
                    "paragraph": "正義曰：丗本云：“帝堯爲陶唐氏。”韋昭云：“陶、唐皆國名，猶湯稱殷商也。”案書傳皆言堯以唐侯𦫵爲天子，不言封於陶唐。“陶唐”二字或共爲地名，未必如昭言也。以天子王有天下，非獨兾州一方，故以“兾方”爲都。兾州統天下四方，堯都平陽，舜都蒲坂，禹都安邑，相去不盈二百，皆在兾州。自堯以來，其都不出此地，故舉陶唐以言之。",
                    "zhushu": "",
                    "type": 2
                },
                {
                    "paragraph": "“其四”至“絕祀”",
                    "zhushu": "",
                    "type": 2
                },
                {
                    "paragraph": "正義曰：有明明之德，我祖大禹也。以有明德爲萬邦之君，謂爲天子也。有治國之典，有爲君之法，遺其後丗之子孫，使法則之。又𨵿通衡石之用，使之和平。人旣足用，王之府藏則皆有矣。典存國富，冝以爲政。今太康荒廢，墜失其業，覆滅宗族，斷絶祭祀。言太康棄典法，所以滅宗祀也。",
                    "zhushu": "",
                    "type": 2
                },
                {
                    "paragraph": "傳“君萬”至“後丗”",
                    "zhushu": "",
                    "type": 2
                },
                {
                    "paragraph": "正義曰：“萬邦之君”，謂君統萬國爲天子也。“典”謂先王之典，可憑據而行之，故爲經籍。“則，法”，釋詁文。“典”謂先王舊典，“法”謂當時所制，其事不爲大異，重言以備文耳。“貽，遺”，釋言文。以典法遺子孫，言仁恩及後丗。",
                    "zhushu": "",
                    "type": 2
                },
                {
                    "paragraph": "傳“金鐵”至“取亡”",
                    "zhushu": "",
                    "type": 2
                },
                {
                    "paragraph": "正義曰：𨵿者，通也。名石而可通者，惟衡量之器耳。律曆志云：“二十四銖爲兩，十六兩爲斤，三十斤爲鈞，四鈞爲石。”是石爲稱之最重，以石而稱，則爲重物，故金、鐵曰石。言絲、緜止於斤、兩，金、鐵乃至於石，舉石而言之，則止稱之物皆通之也。傳取金鐵重物以解言“石”之意，非謂所𨵿通者惟金、鐵耳。米粟則斗、斛以量之，布帛則丈、尺以度之，惟言𨵿通權、衡，則度、量之物懋遷有無，亦𨵿通矣，舉一以言之耳。衡石所稱之物，以供民之器用，其土或有或無，通使和平也。論語云：“百姓足，君孰與不足？”民旣足用，則官亦富饒，故“通之使和平，則官民皆足”。有典有法，可依而行，官民足，可坐而守。言古制存而太康失其業，所以亡也。訓“緒”爲業，費氏、顧氏等意云：“通金、鐵於人，官不禁障，民得取之以供器用。器用旣具，所以上下充足。”以金、鐵皆從石而生，則金、鐵亦石之𩔖也。故漢書五行志云：“石爲怪異，入金不從革之條。”費、顧之義，亦得通也。",
                    "zhushu": "",
                    "type": 2
                },
                {
                    "paragraph": "“其五”至“可追”",
                    "zhushu": "",
                    "type": 2
                },
                {
                    "paragraph": "正義曰：嗚呼！太康已覆滅矣，我將何所依歸？我以此故，思之而悲。太康爲惡，毒徧天下，萬姓皆共仇我，我將誰依就乎？鬱陶而哀思乎，我之心也。我以此故，外貌顔厚而内情忸怩羞慙。由太康不愼其德，以致此見距，雖欲改悔，其可追及之乎？事已往矣，不可如何。從首漸怨，至此爲深，皆是羿距時事也。",
                    "zhushu": "",
                    "type": 2
                },
                {
                    "paragraph": "傳“仇怨”至“國乎”",
                    "zhushu": "",
                    "type": 2
                },
                {
                    "paragraph": "正義曰：桓二年左傳云“怨耦曰仇”，故爲怨也。羿距於河，不得復反，乃思太康，欲歸依之，言當依誰以復國乎？",
                    "zhushu": "",
                    "type": 2
                },
                {
                    "paragraph": "傳“鬱陶”至“賢士”",
                    "zhushu": "",
                    "type": 2
                },
                {
                    "paragraph": "正義曰：孟子稱舜弟象見舜云：“思君正鬱陶。”“鬱陶”，精神憤結積聚之意，故爲哀思也。詩云：“顔之厚矣。”羞愧之情見於面貌，似如面皮厚然，故以“顔厚”爲色愧。“忸怩”，羞不能言，心慙之狀。小人不足以知得失，故慙愧於仁人賢士。",
                    "zhushu": ""
                }
            ]
        },
        {
            "name": "胤征第四",
            "paragraphs": [
                {
                    "paragraph": "胤征第四",
                    "zhushu": "",
                    "type": 1
                },
                {
                    "paragraph": "“羲和”至“胤征”",
                    "zhushu": "",
                    "type": 2
                },
                {
                    "paragraph": "正義曰：羲氏、和氏丗掌天地四時之官，今乃沈湎于酒，過差非度，廢天時，亂甲乙，不以所掌爲意。胤國之侯受王命往征之。史敘其事，作胤征。",
                    "zhushu": "",
                    "type": 2
                },
                {
                    "paragraph": "傳“羲氏”至“甲乙”",
                    "zhushu": "",
                    "type": 2
                },
                {
                    "paragraph": "正義曰：羲氏、和氏丗掌天地四時之官，堯典所言是其事也。羲、和是重、黎之後，楚語稱堯育重、黎之後，使典天地，以至于夏商。是自唐、虞至三代，丗職不絕，故此時羲、和仍掌時日。以太康逸豫，臣亦縱㢮，此承太康之後，於今仍亦懈惰。“沈湎于酒，過差非度，廢天時，亂甲乙”，是其罪也。經云“酒荒于厥邑”，惟言荒酒，不言好色，故訓“淫”爲過，言耽酒爲過差也。聖人作曆數以紀天時，不存曆數，是“廢天時”也。日以甲乙爲紀，不知日食，是“亂甲乙”也。",
                    "zhushu": "",
                    "type": 2
                },
                {
                    "paragraph": "傳“奉辭罰罪”",
                    "zhushu": "",
                    "type": 2
                },
                {
                    "paragraph": "正義曰：奉責讓之辭，伐不恭之罪，名之曰征。征者，正也，伐之以正其罪。",
                    "zhushu": "",
                    "type": 2
                },
                {
                    "paragraph": "“惟仲康”至“徂征”",
                    "zhushu": "",
                    "type": 2
                },
                {
                    "paragraph": "正義曰：惟仲康始即王位，臨四海，胤國之侯受王命爲大司馬，掌六師。於是有羲氏、和氏廢其所掌之職，縱酒荒迷，亂于私邑。胤國之君承王命往征之。",
                    "zhushu": "",
                    "type": 2
                },
                {
                    "paragraph": "傳“羿廢”至“天子”",
                    "zhushu": "",
                    "type": 2
                },
                {
                    "paragraph": "正義曰：以羿距太康於河，於時必廢之也。夏本紀云：“太康崩，弟仲康立。”襄四年左傳云：“羿因夏民以代夏政。”則羿於其後篡天子之位，仲康不能殺羿，必是羿握其㩲。知仲康之立，是羿立之矣。故云“羿廢太康，而立其弟仲康爲天子”。計五子之歌，仲康當是其一，仲康必賢於太康，但形勢旣衰，故政由羿耳。羿在夏丗爲一代大賊，左傳稱羿旣篡位，寒浞殺之。羿滅夏后相，相子少康始滅浞，復夏政。計羿、浞相承，向有百載，爲夏亂甚矣。而夏本紀云：“太康崩，其弟仲康立。仲康崩，子相立。相崩，子少康立。”都不言羿、浞之事，是馬遷之說踈矣。",
                    "zhushu": "",
                    "type": 2
                },
                {
                    "paragraph": "“告于”至“常刑”",
                    "zhushu": "",
                    "type": 2
                },
                {
                    "paragraph": "正義曰：胤侯將征羲、和，告于所部之衆曰：“嗟呼！我所有之衆人，聖人有謨之訓，所以爲丗之明證，可以定國安家。其所謀者，言先王能謹愼敬畏天戒，臣人者能奉先王常法，百官修常職輔其君，君臣相與如是，則君臣俱明，惟爲明君明臣。”言君當謹愼以畏天，臣當守職以輔君也。先王恐其不然，大開諫爭之路，𣫭歳孟春，遒人之官以木鐸徇于道路，以號令臣下，使在官之衆更相規闕。百工雖賤，令執其藝能之事，以諫上之失常。其有違諫不恭謹者，國家則有常刑。",
                    "zhushu": "",
                    "type": 2
                },
                {
                    "paragraph": "傳“徴證”至“安家”",
                    "zhushu": "",
                    "type": 2
                },
                {
                    "paragraph": "正義曰：成八年左傳稱晉殺趙括、欒、卻爲徴。“徴”是證驗之義，故爲證也。能自保守是安定之義，故爲安也。聖人將爲敎訓，必謀而後行，故言“所謀之敎訓”。聖人之言，必有其驗，故爲“丗之明證”。用聖人之謨訓，必有成功，故“所以定國安家”。",
                    "zhushu": "",
                    "type": 2
                },
                {
                    "paragraph": "傳“言君”至“常法”",
                    "zhushu": "",
                    "type": 2
                },
                {
                    "paragraph": "正義曰：王者代天理官，故稱“天戒”。臣人奉主法令，故言“常憲”。君當奉天，臣當奉君，言君能戒愼，天戒也；臣能奉有常法，奉行君法也。此謂大臣。下云“百官修輔”，謂衆臣。",
                    "zhushu": "",
                    "type": 2
                },
                {
                    "paragraph": "傳“遒人”至“文敎”",
                    "zhushu": "",
                    "type": 2
                },
                {
                    "paragraph": "正義曰：以執木鐸徇於路，是宣令之事，故言“宣令之官”。周禮無此官，惟小宰云：“正歳，帥理官之屬而觀治象之法，徇以木鐸曰：‘ 不用法者，國有常刑。’”宣令之事，略與此同。此似別置其官，非如周之小宰。名曰“遒人”，不知其意，蓋訓“遒”爲聚，聚人而令之，故以爲名也。禮有金鐸、木鐸，鐸是鈴也，其體以金爲之，明舌有金、木之異，知木鐸是木舌也。周禮敎鼔人“以金鐸通鼔”，大司馬敎振旅，兩司馬執鐸，明堂位云“振木鐸於朝。”是武事振金鐸，文事振木鐸。今云木鐸，故云“所以振文敎”也。",
                    "zhushu": "",
                    "type": 2
                },
                {
                    "paragraph": "傳“官衆”至“失常”",
                    "zhushu": "",
                    "type": 2
                },
                {
                    "paragraph": "正義曰：“相規”，相平等之辭，故“官衆”謂“衆官”，“相規”謂“更相規闕”。平等有闕，猶尚相規，見上之過，諫之必矣。“百工各執其所治技藝以諫”，謂被遣作器，工有奢儉，若月令云：“無作淫巧，以蕩上心。”見其淫巧不正，當執之以諫，諫失常也。百工之賤，猶令進諫，則百工以上不得不諫矣。",
                    "zhushu": "",
                    "type": 2
                },
                {
                    "paragraph": "傳“言百”至“大刑”",
                    "zhushu": "",
                    "type": 2
                },
                {
                    "paragraph": "正義曰：“百官廢職，服大刑”，明堂位文也。顧氏云：“百官衆臣，其有廢職懈怠不恭謹者，國家當有常刑。”",
                    "zhushu": "",
                    "type": 2
                },
                {
                    "paragraph": "“惟時”至“無赦”",
                    "zhushu": "",
                    "type": 2
                },
                {
                    "paragraph": "正義曰：言不諫尚有刑，廢職懈怠是爲大罪。惟是羲、和顚倒其奉上之德，而沈没昬亂於酒，違叛其所掌之官，離其所居位次，始亂天之紀綱，逺棄所主之事。乃季秋九月之朔，日、月當合於辰，其日之辰，日、月不合於舎，不得合辰。謂日被月食，日有食之。禮有救日之法，於時瞽人、樂官進鼓而擊之，嗇夫馳騁而取幣，以禮天神，庶人奔走供救日食之百役。此爲災異之大，羣官促遽若此。羲、和主其官，而不聞知日食，是大罪也。此羲、和昬闇，迷錯於天象，以犯先王之誅，此罪不可赦也。故先王爲政之典曰：“主曆之官，爲曆之法，節氣先天時者，殺無赦；不及時者，殺無赦。”失前失後，尚猶合殺，況乎不知日食，其罪不可赦也。況彼罪之大，言已所以征也。",
                    "zhushu": "",
                    "type": 2
                },
                {
                    "paragraph": "傳“顚覆”至“之誅”",
                    "zhushu": "",
                    "type": 2
                },
                {
                    "paragraph": "正義曰：“顚覆言反倒”，謂人反倒也。人當竪立，今乃反倒，猶臣當事君，今乃廢職，似人之反倒然。言臣以事君爲德，故言“顚覆厥德”。胤侯將陳羲、和之罪，故先舉孟春之令，犯令之誅，舉輕以見重。小事犯令，猶有常刑，況叛官離次爲大罪乎？",
                    "zhushu": "",
                    "type": 2
                },
                {
                    "paragraph": "傳“沈謂”至“次位”",
                    "zhushu": "",
                    "type": 2
                },
                {
                    "paragraph": "正義曰：没水謂之沈，大醉𡨋然，無所復知，猶沈水然，故謂醉爲“沈”。",
                    "zhushu": "",
                    "type": 2
                },
                {
                    "paragraph": "傳“俶始”至“所主”",
                    "zhushu": "",
                    "type": 2
                },
                {
                    "paragraph": "正義曰：“俶，始”“遐，逺”，皆釋詁文。“擾”謂煩亂，故爲亂也。洪範五紀，五曰曆數，曆數所以紀天時。此言“天紀”，謂時日。此時日之事是羲、和所司，言棄其所主。",
                    "zhushu": "",
                    "type": 2
                },
                {
                    "paragraph": "傳“辰日”至“可知”",
                    "zhushu": "",
                    "type": 2
                },
                {
                    "paragraph": "正義曰：昭七年左傳曰：“晉侯問於士文伯曰：‘ 何謂辰？’對曰：‘日月之㑹是謂辰。’”是“辰”爲日月之會。日月俱右行於天，日行遲，月行疾。日𣫭曰行一度，月日行十三度十九分度之七，計二十九日過半。月已行天一周，又逐及日而與日聚會，謂此聚㑹爲辰。一歳十二㑹，故爲十二辰，即子、丑、寅、卯之屬是也。房謂室之房也，故爲“所舎之次”。計九月之朔，日月當㑹於大火之次。釋言云：“集，㑹也。”㑹即是合，故爲“合”也。日月當聚會共舍，今言日月不合於舎，則是日月可知也。日食者，月掩之也。月體掩日，日被月映，即不成共處，故以不集言日食也。或以爲“房”謂房星，九月日月會于大火之次，房、心共爲大火，言辰在房星，事有似矣。知不然者，以集是止舎之處，言其不集於舎，故得以表日食。若言不集於房星，似太遲太疾，惟可見曆錯，不得以表日食也。且日之所在，星宿不見，正可推筭以知之，非能舉目而見之。君子愼疑，寧當以日在之宿爲文，以此知其必非房星也。",
                    "zhushu": "",
                    "type": 2
                },
                {
                    "paragraph": "傳“凡日”至“百役”",
                    "zhushu": "",
                    "type": 2
                },
                {
                    "paragraph": "正義曰：文十五年左傳云：“日有食之，天子不舉，伐鼔于社。諸侯用幣于社，伐鼓于朝。”杜預以爲“伐鼓于社”，“責羣隂”也。此傳言“責上公”者，郊特牲云：“社祭土而主隂氣也，君南嚮北墉下，荅隂之義也。”是言社主隂也。日食隂侵陽，故杜預以爲“責羣隂”也。昭二十九年左傳云：“封爲上公，祀爲貴神。社稷五祀，是尊是奉。”是社祭句龍爲上公之神也。日食臣侵君之象，故傳以爲“責上公”，亦當羣隂、上公並責之也。周禮瞽矇之官掌作樂，瞽爲樂官，樂官用無目之人，以其無目，於音聲審也。詩云：“奏鼓𥳑𥳑。”謂伐鼓爲奏鼔，知“樂官進鼔則伐之”。周禮太僕：“軍旅、田役，賛王鼔。救日月亦如之。”鄭𤣥云：“王通鼔，佐擊其餘面。”則救日之時，王或親鼔。莊二十五年穀梁傳曰：“天子救日，置五麾，陳五兵、五鼔。”陳旣多，皆樂人伐之。周禮無嗇夫之官。禮云：“嗇夫承命，告于天子。”鄭𤣥云：“嗇夫，蓋司空之屬也。”嗇夫主幣，禮無其文。此云“嗇夫馳”，必馳走有所取也。左傳云：“諸侯用幣”，則天子亦當有用幣之處，嗇夫必是主幣之官，馳取幣也。社神尊於諸侯，故諸侯用幣於社以請救。天子伐鼓于社，必不用幣，知嗇夫“馳取幣，禮天神”。“庶人走”，蓋是庶人在官者，謂諸侯胥徒也。其走必有事，知爲“供救日食之百役”也。曽子問云：“諸侯從天子救日食，各以方色與其兵。”周禮庭氏云：“救日之弓矢。”是救日必有多役，庶人走供之。鄭注庭氏云：“以救日爲太陽之弓，救月爲太隂之弓。救日以枉矢，救月以𢘆矢。”其鼓則蓋用祭天之雷鼓也。昭十七年“夏六月甲戍朔，日有食之”。左傳云：“季平子曰：‘ 惟正月朔，慝未作，日有食之，於是乎有伐鼓用幣，禮也。其餘則否。’太史曰：‘ 在此月也。當夏四月，是謂孟夏。’”如彼傳文，惟夏四月有伐鼔用幣之禮，餘月則不然。此以九月日食，亦奏鼔用幣者，顧氏云：“夏禮異於周禮也。”",
                    "zhushu": "",
                    "type": 2
                },
                {
                    "paragraph": "傳“政典”至“無赦”",
                    "zhushu": "",
                    "type": 2
                },
                {
                    "paragraph": "正義曰：胤侯，夏之卿士。引政典而不言古典，則當時之書，知是“夏后爲政之典籍”也。周禮：“太宰掌建邦之六典，以佐王治邦國。一曰治典，二曰敎典，三曰禮典，四曰政典，五曰刑典，六曰事典。”若周官六卿之治典，謂此也。“先時”“不及”者，謂此曆象之法，四時節氣、弦望晦朔，不得先天時，不得後天時。四時時各九十日有餘，分爲八節，節各四十五日有餘也。節氣者，周天三百六十五日四分日之一，四時分之，均分爲十二月，則月各得三十日十六分日之七。以初爲節氣，半爲中氣，故一歳有二十四氣也。計十二月，𣫭月二十九日彊半也。以月初爲朔，月盡爲晦，當月之中，日月相望，故以月半爲望。望去晦、朔，皆不滿十五日也。又半此望去晦、朔之數，名之曰弦。弦者，言其月光正半如弓弦也。晦者，月盡無月，言其闇也。朔者，蘇也，言月死而更蘇也。先天時者，所名之日在天時之先。假今天之正時，當以甲子爲朔，今曆乃以癸亥爲朔，是造曆先天時也。若以乙丑爲朔，是造曆後天時也。後即是不及時也。其氣、望等，皆亦如此。",
                    "zhushu": "",
                    "type": 2
                },
                {
                    "paragraph": "“今予”至“戒哉”",
                    "zhushu": "",
                    "type": 2
                },
                {
                    "paragraph": "正義曰：羲、和所犯如上，故今我用汝所有之衆，奉王命行天罰。汝等衆士，當同心盡力於王室，庶幾輔我敬承天子之命，使我伐必克之。又恐兵威所及，濫殺無辜，故假喻以戒之：“火炎崐山之岡，玉石俱被焚燒。天王之吏爲過惡之德，則酷烈甚於猛火。冝誅惡存善，不得濫殺。滅其爲惡大帥，罪止羲、和之身，其被迫脅而從距王師者，皆無治責其罪。久染汗穢之俗，本無惡心，皆與惟得更新，一無所問。”又言將軍之法，必有殺戮。“嗚呼！”重其事，故歎而言之。“將軍威嚴能勝其愛心，有罪者雖愛必誅，信有成功。若愛心勝其威嚴，親愛者有罪不殺，信無功矣。”言我雖愛汝，有罪必殺，其汝衆士，冝勉力以戒愼哉。勿違我命以取殺也。",
                    "zhushu": "",
                    "type": 2
                },
                {
                    "paragraph": "傳“將行”至“子弟”",
                    "zhushu": "",
                    "type": 2
                },
                {
                    "paragraph": "正義曰：“將”之爲“行”，常訓也。天欲加罪，王者順天之罰，則王誅也。“奉王命行王誅”，謂“殺淫湎之身”。羲、和之罪，不及其嗣，故知殺其身，立其賢子弟。楚語云：“重、黎之後，丗掌天地四時之官，至于夏商。”則此不滅其族，故傳言此也。",
                    "zhushu": "",
                    "type": 2
                },
                {
                    "paragraph": "傳“山脊”至“害玉”",
                    "zhushu": "",
                    "type": 2
                },
                {
                    "paragraph": "正義曰：釋山云：“山脊，岡。”孫炎曰：“長山之脊也。”以崐山出玉，言火逸害玉，喻誅惡害善也。",
                    "zhushu": "",
                    "type": 2
                },
                {
                    "paragraph": "傳“逸過”至“於火”",
                    "zhushu": "",
                    "type": 2
                },
                {
                    "paragraph": "正義曰：“逸”即佚也，佚是淫縱之名，故爲“過”也。“天王之吏”，言位貴而威髙，乗貴勢而逞毒心，或睚眦而害良善，故爲“過惡之德，其傷害天下，甚於火之害玉”。猛火爲烈甚矣，又復烈之於火，言其害之深也。",
                    "zhushu": "",
                    "type": 2
                },
                {
                    "paragraph": "傳“殱滅”至“無治”",
                    "zhushu": "",
                    "type": 2
                },
                {
                    "paragraph": "正義曰：“殱，盡也”，釋詁文。舎人曰：“殱，衆之盡也。”衆皆死盡爲滅也。“渠，大”“魁，帥”，無正訓，以上“殱厥渠魁”，謂滅其元首，故以“渠”爲“大”，“魁”爲“帥”。史傳因此謂賊之首領爲“渠帥”，本源出於此。",
                    "zhushu": "",
                    "type": 2
                },
                {
                    "paragraph": "“自契”至“𨤲沃”",
                    "zhushu": "",
                    "type": 2
                },
                {
                    "paragraph": "正義曰：自此已下皆商書也。序本別卷，與經不連，孔以經、序冝相附近，引之各冠其篇首。此篇經亡序存，文無所託，不可以無經之序爲卷之首。本書在此，故附此卷之末。契是商之始祖，故逺本之。自契至于成湯，凡八遷都，至湯始往居𠅢，從其先王帝嚳舊居。當時湯有言告，史序其事，作帝告、𨤲沃二篇。",
                    "zhushu": "",
                    "type": 2
                },
                {
                    "paragraph": "傳“十四”至“國都”",
                    "zhushu": "",
                    "type": 2
                },
                {
                    "paragraph": "正義曰：周語曰：“𤣥王勤商，十四丗而興。”“𤣥王”謂契也。勤殖功業十四丗，至湯而興爲天子也。殷本紀云：“契生昭明。昭明卒，子相土立。相土卒，子昌若立。昌若卒，子曹圉立。曹圉卒，子𡨋立。𡨋卒，子振立。振卒，子微立。微卒，子報丁立。報丁卒，子報乙立。報乙卒，子報丙立。報丙卒，子主壬立。主壬卒，子主癸立。主癸卒，子天乙立。”天乙是爲成湯是也。契至成湯十四丗，凡八遷國都者，商頌云：“帝立子生商。”是契居商也。丗本云“昭明居砥石”。左傳稱相土居商丘，及今湯居𠅢，事見經傳者有此四遷，其餘四遷未詳聞也。鄭𤣥云：“契本封商，國在太華之陽。”皇甫謐云：“今上洛商是也。”襄九年左傳云：“陶唐氏之火正閼伯居商丘，相土因之。”杜預云：“今梁國睢陽宋都是也。”其“砥石”先儒無言，不知所在。自契至湯，諸侯之國而得數遷都者，蓋以時王命之使遷。至湯乃以商爲天下號，則都雖數遷，商名不改。今湯遷𠅢，乃作此篇，若是諸侯遷都，則不得史録其事，以爲商書之首。文在湯征諸侯、伊尹去𠅢之上，是湯將欲爲王時事。史以商有天下，乃追録初興，并湯征與汝鳩、汝方，皆是伐桀前事，後追録之也。",
                    "zhushu": "",
                    "type": 2
                },
                {
                    "paragraph": "傳“契父”至“王居”",
                    "zhushu": "",
                    "type": 2
                },
                {
                    "paragraph": "正義曰：先王，天子也。自契巳下皆是諸侯，且文稱契至湯，今云“從先王居”者，必從契之先丗天子所居也。丗本、本紀皆云契是帝嚳子，知“先王”是契父帝嚳。帝嚳本居𠅢，今湯住從之。嚳實帝也，言“先王”者，對文論優劣，則有皇與帝及王之別，散文則雖皇與帝皆得言王也。故禮運云：“昔者先王未有宫室”，乃謂上皇爲王，是其𩔖也。孔言“湯自商丘遷焉”，以相土之居商丘，其文見於左傳，因之言自商丘徙耳。此言不必然也。何則？相土，契之孫也。自契至湯凡八遷，若相土至湯都遂不改，豈契至桓土三丗而七遷也？相土至湯必更遷都，但不知湯從何地而遷𠅢耳，必不從商丘遷也。鄭𤣥云：“𠅢，今河南偃師縣有□𠅘。”漢書音義臣瓉者云：“湯居𠅢，今濟隂𠅢縣是也。今𠅢有湯塜，已氏有伊尹塜。”杜預云：“梁國蒙縣北有𠅢城，城中有成湯塜，其西又有伊尹塜。”皇甫謐云：“孟子稱湯居𠅢，與葛爲鄰，葛伯不祀，湯使𠅢衆爲之耕。葛即今梁國寧陵之葛郷也。若湯居偃師，去寧陵八百餘里，豈當使民爲之耕乎？𠅢今梁國穀熟縣是也。”諸說不同，未知孰是。",
                    "zhushu": "",
                    "type": 2
                },
                {
                    "paragraph": "傳“告來”至“皆亡”",
                    "zhushu": "",
                    "type": 2
                },
                {
                    "paragraph": "正義曰：經文旣亡，其義難明，孔以意言耳。所言“帝告”，不知告誰。序言“從先王居”，或當告帝嚳也。",
                    "zhushu": "",
                    "type": 2
                },
                {
                    "paragraph": "傳“葛國”至“於葛”",
                    "zhushu": "",
                    "type": 2
                },
                {
                    "paragraph": "正義曰：序言“湯征諸侯”，知其人是葛國之君，伯爵。直云“不祀”，文無指厈。王制云：“山川神柢有不舉者爲不敬，不敬者君削以地。宗廟有不順者爲不孝，不孝者君黜以爵。”是言“不祀”，必廢其土地山川之神，祇及宗廟皆不祀，故湯始征之。湯伐諸侯，伐始於葛，仲虺之誥云“初征自葛”是也。孟子云：“湯居𠅢，與葛爲鄰。葛伯不𣏌，湯使人問之曰：‘ 何爲不祀？’曰：‘無以供犧牲也。’湯使遺之牛羊。葛伯食之，又不祀。湯又使人問之曰：‘何爲不祀？’曰：‘無以供粢盛也。’湯使𠅢往爲之耕，老弱饋食。葛伯率其人，要其酒食黍稻者，劫而奪之，不授者殺之。有童子以黍内餉，殺而奪之。書曰：‘葛伯仇餉。’此之謂也。”是說伐始於葛之事也。",
                    "zhushu": "",
                    "type": 2
                },
                {
                    "paragraph": "傳“伊尹”至“於桀”",
                    "zhushu": "",
                    "type": 2
                },
                {
                    "paragraph": "正義曰：伊，氏。尹，字。故云“字氏”，倒文以曉人也。伊尹不得叛湯，知湯貢之於桀。必貢之者，湯欲以誠輔桀，兾其用賢以治，不可匡輔，乃始伐之。此時未有伐桀之意，故貢伊尹使輔之。孫武兵書反閒篇曰：“商之興也，伊尹在夏。周之興也，吕牙在殷。”言使之爲反閒也。”與此說殊。",
                    "zhushu": "",
                    "type": 2
                },
                {
                    "paragraph": "傳“鳩方”至“曰遇”",
                    "zhushu": "",
                    "type": 2
                },
                {
                    "paragraph": "正義曰：伊尹與之言，知是賢臣也。“不期而㑹曰遇”，隱八年穀梁傳文也。",
                    "zhushu": ""
                }
            ]
        },
        {
            "name": "商書湯誓第一",
            "paragraphs": [
                {
                    "paragraph": "商書湯誓第一",
                    "zhushu": "",
                    "type": 1
                },
                {
                    "paragraph": "“伊尹”至“湯誓”",
                    "zhushu": "",
                    "type": 2
                },
                {
                    "paragraph": "正義曰：伊尹以夏政醜惡，去而歸湯，輔相成湯，與之伐桀。𦫵道從陑，出其不意，遂與桀戰于鳴條之野。將戰而誓戒士衆，史敘其事，作湯誓。",
                    "zhushu": "",
                    "type": 2
                },
                {
                    "paragraph": "傳“桀都”至“之南”",
                    "zhushu": "",
                    "type": 2
                },
                {
                    "paragraph": "正義曰：此序湯自伐桀，必言“伊尹相湯”者，序其篇次，自爲首尾。以上云伊尹醜夏，遂相成湯伐之，故文次言“伊尹”也。計太公之相武王，猶如伊尹之相成湯，泰誓不言“太公相”者，彼文無其次也。且武王之時，有周、召之倫，聖賢多矣。湯稱伊尹云：“聿求元聖，與之戮力。”伊尹稱：“惟尹躬曁湯，咸有一德。”則伊尹相湯，其功多於太公，故特言“伊尹相湯”也。“桀都安邑”，相傳爲然，即漢之河東郡安邑縣是也。史記吳起對魏武侯云：“夏桀之居，左河濟，右太華，伊闕在其南，羊腸在其北，修政不仁，湯放之也。”地理志云：上黨郡壷𨵿縣有羊腸坂，在安邑之北。是桀都安邑必當然矣。將明陑之所在，故先言“桀都安邑”。桀都在𠅢西，當從東而往，今乃𦫵道從陑。“升”者，從下向上之名。言陑當是山阜之也，歷險迂路，爲出其不意故也。陑在河曲之南，蓋今潼𨵿左右。河曲在安邑西南，從陑向北，渡河乃東向安邑。鳴條在安邑之西，桀西出拒湯，故“戰于鳴條之野”。陑在可由之南，鳴條在安邑之西，皆彼有其迹，相傳云然。湯以至聖伐暴，當顯行用師，而出其不意，掩其不備者，湯承禪代之後，甞爲桀臣，慙而且懼，故出其不意。武王則三分天下有其二，久不事紂，紂有浮桀之罪，地無險要之勢，故顯然致罰，以明天誅。又慇懃誓衆，與湯有異，所以湯惟一誓，武王有三。",
                    "zhushu": "",
                    "type": 2
                },
                {
                    "paragraph": "傳“地在”至“拒湯”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“鳴條，南夷地名。孟子云舜卒放鳴條，東夷之地。或云陳留平丘縣今有鳴條𠅘是也。”皇甫謐云：“伊訓曰：‘ 造攻自鳴條，朕哉自𠅢。’ 又曰：‘ 夏師敗績，乃伐三朡。’ 湯誥曰：‘ 王歸自克夏，至于𠅢。’ 三朡在定陶，放義不得在陳留與東夷也。今安邑見有鳴條陌、昆吾𠅘。左氏以爲昆吾與桀同以乙卯日亡，韋顧亦爾。故詩曰：‘ 韋顧旣伐，昆吾夏桀。’放左氏昆吾在衞，乃在濮陽，不得與桀異處同日而亡。明昆吾亦來安邑，欲以衞桀，故同日亡，而安邑有其𠅘也。且吳起言險以指安邑，安邑於此而言，何得在南夷乎？”謐言是也。",
                    "zhushu": "",
                    "type": 2
                },
                {
                    "paragraph": "“湯誓”",
                    "zhushu": "",
                    "type": 2
                },
                {
                    "paragraph": "正義曰：此經皆誓之辭也。甘誓、泰誓、牧誓發首皆有序引，別言其誓意，記其誓處。此與費誓惟記誓辭，不言誓處者，史非一人，辭有詳略，序以經文不具，故備言之也。",
                    "zhushu": "",
                    "type": 2
                },
                {
                    "paragraph": "“王曰”至“攸赦”",
                    "zhushu": "",
                    "type": 2
                },
                {
                    "paragraph": "正義曰：商王成湯將與桀戰，呼其將士曰：“來，汝在軍之衆庶，悉聽我之誓言。我伐夏者，非我小子輒敢行此以臣伐君，舉爲亂事，乃由有夏君桀多有大罪，上天命我誅之。桀旣失君道，我非復桀臣，是以順天誅之，由其多罪故也。桀之罪狀，汝盡知之。今汝桀之所有之衆，即汝輩是也。汝等言曰：‘ 我君夏桀，不憂念我等衆人，舎廢我稼穡之事，奪我農功之業，而爲割剥之政於夏邑，斂我貨財。’ 我惟聞汝衆言，夏氏旣有此罪，上天命我誅桀，哉畏上天之命，不敢不正桀罪而誅之。又質而審之。今汝衆人其必言曰：‘ 夏王之罪，其實如我所言。’ 夏王非徒如此，又與臣下相率遏絶衆力，使不得事農。又相率爲割剥之政於此夏邑，使不得安居。上下同惡，民困益甚。由是汝等相率怠惰，不與在上和協，比桀於日，曰：‘ 是日何時能喪？若其可喪，我與汝皆亡身没之。’ 寧殺身以亡桀，是其惡之甚。夏王惡德如此，今我必往誅之。汝庶幾輔成我一人，致行天之威罰，我其大賞賜汝。汝無得不信我語，我終不食盡其言，爲虚僞不實。汝若不從我之誓言，我則并殺汝子，以戮汝身，必無有所赦。”勸使勉力，勿犯法也。“庶”亦“衆”也，古人有此重言，猶云“艱難”也。",
                    "zhushu": "",
                    "type": 2
                },
                {
                    "paragraph": "傳“契始”至“一夫”",
                    "zhushu": "",
                    "type": 2
                },
                {
                    "paragraph": "正義曰：以湯於此稱“王”，故本其號啇之意。“契始封商，湯號爲商”，知“契始封商，湯遂以商爲天下之號”。鄭𤣥之說亦然。惟王肅云：“相土居商丘，湯取商爲號。”若取啇丘爲號，何以不名“商丘”而單名“商”也？若八遷，國名商不改，則此商猶是契商，非相土之商也。若八遷，遷即改名，則相土至湯改名多矣。相土旣非始祖，又非受命，何故用其所居之地以爲天下號名？成湯之意，復何取乎？知其必不然也。湯取契封商，以商爲天下之號，周不取后稷封邰爲天下之號者，契後八遷，商名不改，成湯以商受命，故冝以商爲號。后稷之後，隨遷易名，公劉爲豳，大王爲周，文王以周受命，故當以周爲號。二代不同，理則然矣。泰誓云“獨夫受”，此湯稱爲王，則比桀於一夫，桀旣同於一夫，故湯可稱王矣。是言湯於伐桀之時始稱王也。周書泰誓稱“王”，則亦伐紂之時始稱“王”也。鄭𤣥以文王生稱王，亦謬也。",
                    "zhushu": "",
                    "type": 2
                },
                {
                    "paragraph": "傳“稱舉”至“順天”",
                    "zhushu": "",
                    "type": 2
                },
                {
                    "paragraph": "正義曰：“稱，舉”，釋言文。常法以臣伐君，則爲亂逆，故舉亂謂“以諸侯伐天子”。“桀有昬德”，宣三年左傳文。以有昬德，天命誅之，今乃順天行誅，非復臣伐君也。以此解衆人守常之意也。",
                    "zhushu": "",
                    "type": 2
                },
                {
                    "paragraph": "傳“今汝”至“之言”",
                    "zhushu": "",
                    "type": 2
                },
                {
                    "paragraph": "正義口：如我者，謂湯之自稱“我”也。湯謂其衆云：“汝言桀之罪，如我誓言所述也。”",
                    "zhushu": "",
                    "type": 2
                },
                {
                    "paragraph": "傳“言桀”至“賦重”",
                    "zhushu": "",
                    "type": 2
                },
                {
                    "paragraph": "正義曰：此經與上“舎我穡事，而割正夏”，其意一也。上言夏王之身，此言“君臣相率”，再言所以積桀之罪也。力施於農，財供上賦，故以止絶衆力謂廢農功，割剥夏邑謂征賦重。言以農時勞役，又重斂其財，致使民困而怨深，賦斂重則民不安矣。",
                    "zhushu": "",
                    "type": 2
                },
                {
                    "paragraph": "傳“衆下”至“喪桀”",
                    "zhushu": "",
                    "type": 2
                },
                {
                    "paragraph": "正義曰：上旣馭之非道，下亦不供其命，故“衆下相率爲怠惰，不與上和合”，不肯𣫭事順從也。比桀於日，曰：“是日何時喪亡？”欲令早喪桀命也。“我與汝俱亡”者，民相謂之辭，言並欲殺身以喪桀也。所以比桀於日者，以日無喪之理，猶云桀不可喪，言喪之難也。不避其難，與汝俱亡，欲殺身以喪桀，疾之甚也。鄭云：“桀見民欲叛，乃自比於日，曰：‘ 是日何甞喪乎？日若喪亡，我與汝亦皆喪亡。’引不亡之徴，以脅恐下民也。”",
                    "zhushu": "",
                    "type": 2
                },
                {
                    "paragraph": "傳“食盡”至“不實”",
                    "zhushu": "",
                    "type": 2
                },
                {
                    "paragraph": "正義曰：釋詁云：“食，僞也。”孫炎曰：“食言之僞也。”哀二十五年左傳云，孟武伯惡郭重，曰：“何肥也？”公曰：“是食言多矣，能無肥乎？”然則言而不行，如食之消盡，後終不行，前言爲僞，故通謂僞言爲“食言”，故爾雅訓“食”爲僞也。",
                    "zhushu": "",
                    "type": 2
                },
                {
                    "paragraph": "傳“古之”至“勿犯”",
                    "zhushu": "",
                    "type": 2
                },
                {
                    "paragraph": "正義曰：昭二十年左傳引康誥曰：“父子兄弟，罪不相及。”是古之用刑如是也。旣刑不相及，必不殺其子，權時以迫脅之，使勿犯刑法耳。不於甘誓解之者，以夏啓承舜、禹之後，刑罰尚寛，殷、周以後，其罪或相縁坐，恐其實有孥戮，故於此解之。鄭𤣥云：“大罪不止其身，又孥戮其子孫。周禮云：‘ 其奴男子入于罪隷，女子八于舂槀。’”鄭意以爲實戮其子，故周禮注云：“奴謂從坐而沒入縣官者也。”孔以“孥戮”爲權脅之辭，則周禮所云非從坐也。鄭衆云：“謂坐爲盗賊而爲奴者，輸於罪隸。”舂人、槀人之官引此“孥戮汝”。又引論語云：“箕子爲之奴。”或如衆言，別有没入，非縁坐者也。",
                    "zhushu": "",
                    "type": 2
                },
                {
                    "paragraph": "“湯旣”至“臣扈”",
                    "zhushu": "",
                    "type": 2
                },
                {
                    "paragraph": "正義曰：湯旣伐而勝夏，革命創制，變置社稷，欲遷其社，無人可代句龍，故不可而止。於時有言議論其事，故史敘之爲夏社、疑至、臣扈三篇，皆亡。",
                    "zhushu": "",
                    "type": 2
                },
                {
                    "paragraph": "傳“湯承”至“而止”",
                    "zhushu": "",
                    "type": 2
                },
                {
                    "paragraph": "正義曰：傳解湯遷社之意， 湯承堯、舜禪代之後，已獨伐而取之，雖復應天順人，乃是逆取順守，而有慙愧之德，自恨不及古人，故革命創制，改正易服，因變置社稷也。易革卦彖曰：“湯武革命，順乎天而應乎人。”下篇言“湯有慙德”。 大傳云：“改正朔，易服色，此其所得與民變革者也。”所以變革此事，欲易人之視聽，與之更新，故於是之時變置社稷。昭二十九年左傳云：“共工氏有子曰句龍，爲后土，后土爲社。有烈山氏之子曰柱，爲稷，自夏已上祀之。周棄亦爲稷，自商已來祀之。”祭法云：“厲山氏之有天下也，其子曰農，能殖百穀。夏之衰也，周棄繼之，故祀以爲稷。其工氏之霸九州也，其子曰后土，能平九州，故祀以爲社。”是言變置之事也。魯語文與祭法正同，而云“夏之興也，周棄繼之”，“興”當爲“衰”字之誤耳。湯于初時，社稷俱欲改之。 周棄功多於柱，即今廢柱祀棄。 而上丗治水土之臣，其功無及句龍者，故不可遷而止。此序之次在湯誓之下，云“湯旣勝夏”，下云“夏師敗績，湯遂從之”，是未及逐桀，已爲此謀。鄭𤣥等注此序，乃在湯誓之上，若在作誓之前，不得云“旣勝夏”也。孟子曰：“犧牲旣成，粢盛旣絜，祭祀以時，然而旱乾水溢，則變置社稷。”鄭𤣥因此乃云：“湯伐桀之時大旱，旣置其禮祀，明德以薦而猶旱，至七年，故更致社稷。”乃謂湯即位之後，七年大旱，方始變之。若實七年乃變，何當繫之“勝夏”？“勝夏”猶尚不可，況在湯誓前乎？且禮記云：“夏之衰也，周棄繼之。”商興七年乃變，安得以“夏衰”爲言也？若商革夏命，猶七年祀柱，左傳亦不得斷爲自夏已上祀柱，自商已來祀棄也。由此而言，孔稱改正朔而變置社稷，所言得其旨也。漢丗儒者說社稷有二，左傳說社祭句龍，稷祭柱、棄，惟祭人神而已。孝經說社爲土神，稷爲穀神，句龍、柱、棄是配食者也。孔無明說，而此經云“遷社”，孔傳云“無及句龍”，即同賈逵、馬融等說，以社爲句龍也。",
                    "zhushu": "",
                    "type": 2
                },
                {
                    "paragraph": "傳“言夏”至“皆亡”",
                    "zhushu": "",
                    "type": 2
                },
                {
                    "paragraph": "正義曰：“疑至”與“臣扈”相類，當是二臣名也。蓋亦言其不可遷之意。馬融云：“聖人不可自專，復用二臣自明也。”",
                    "zhushu": "",
                    "type": 2
                },
                {
                    "paragraph": "傳“三朡”至“寶之”",
                    "zhushu": "",
                    "type": 2
                },
                {
                    "paragraph": "正義曰：湯伐三朡，知是國名。逐桀而伐其國，知“桀走保之”也。“今定陶”者，相傳爲然。安邑在洛陽西北，定陶在洛陽東南，孔跡其所往之路，桀自安邑東入山，出太行，乃東南渉河，往奔三朡。湯緩追之，不迫，遂奔南巢。“俘，取”，釋詁文。桀必載寶而行，棄於三朡。取其寶玉，取其所棄者也。楚語云：“玉足以庇廕嘉穀，使無水旱之災，則寶之。”韋昭云：“玉，禮神之玉也。”言用玉禮神，神享其德，使風雨調和，可以庇廕嘉穀，故取而寶之。",
                    "zhushu": ""
                }
            ]
        },
        {
            "name": "商書仲虺之誥第二",
            "paragraphs": [
                {
                    "paragraph": "商書仲虺之誥第二",
                    "zhushu": "",
                    "type": 1
                },
                {
                    "paragraph": "“湯歸”至“作誥”",
                    "zhushu": "",
                    "type": 2
                },
                {
                    "paragraph": "正義曰：湯歸自伐夏，至于大坰之地，其臣仲虺作誥以誥湯， 史録其言，作仲虺之誥。上言“遂伐三朡”，故傳言“自三朡而還”。不言“歸自三朡”，而言“歸自夏”者，伐夏而遂逐桀，於今方始旋歸，以自夏告廟，故序言“自夏”。傳本其來處，故云“自三朡”耳。“大坰”，地名，未知所在，當是定陶向𠅢之路所經。湯在道而言“予恐來丗以台爲口實”，故仲虺至此地而作誥也。序不言“作仲虺之誥”，以理足文便，故略之。",
                    "zhushu": "",
                    "type": 2
                },
                {
                    "paragraph": "傳“爲湯”至“之後”",
                    "zhushu": "",
                    "type": 2
                },
                {
                    "paragraph": "正義曰：定元年左傳云：“薛之皇祖奚仲居薛，以爲夏車正。仲虺居薛，以爲湯左相。”是其事也。",
                    "zhushu": "",
                    "type": 2
                },
                {
                    "paragraph": "“仲虺之誥”",
                    "zhushu": "",
                    "type": 2
                },
                {
                    "paragraph": "正義曰：發首二句，史述成湯之心。次二句，湯言已慙之意。“仲虺乃作誥”以下，皆勸湯之辭。自“曰嗚呼”至“用𠁊厥師”，言天以桀有罪，命伐夏之事。自“𥳑賢輔勢”至“言足聽聞”，說湯在桀時怖懼之事。自“惟王弗邇聲色”至“厥惟舊哉”，言湯有德行加民，民歸之事。自“佑賢輔德”以下，說天子之法，當擢用賢良，屏黜昬暴，勸湯奉行此事，不須以放桀爲惡。康誥、召誥之類，二字足以爲文。“仲虺誥”三字不得成文，以“之”字足成其句。畢命、囧命不言“之”，微子之命、文侯之命言“之”，與此同，猶周禮司服言“大裘而冕”，亦足句也。",
                    "zhushu": "",
                    "type": 2
                },
                {
                    "paragraph": "傳“仲虺”至“曰誥”",
                    "zhushu": "",
                    "type": 2
                },
                {
                    "paragraph": "正義曰：伯仲叔季，人字之常，“仲虺”必是其名，或字仲而名虺。古人名字不可審知，縱使是字，亦得謂之爲名，言是人之名號也。左傳稱居薛，爲湯左相，是“以諸侯相天子”也。周禮士師云：“以五戒先後刑罰，一曰誓，用之於軍旅。二曰誥，用之於㑹同。”是“㑹同曰誥”，“誥”謂於㑹之所，設言以誥衆。此惟誥湯一人而言“㑹同”者，因解諸篇“誥”義，且仲虺必對衆誥湯，亦是“㑹同曰誥”。",
                    "zhushu": "",
                    "type": 2
                },
                {
                    "paragraph": "“成湯放桀于南巢”",
                    "zhushu": "",
                    "type": 2
                },
                {
                    "paragraph": "正義曰：桀奔南巢，湯縱而不迫，故稱“放”也。傳言“南巢，地名”，不知地之所在。周書序有“巢伯來朝”，傳云：“南方遠國。”鄭𤣥云：“巢，南方之國。 丗一見者，桀之所奔，蓋彼國也。以其國在南，故稱南耳。”傳并以“南巢”爲地名，不能委知其處，故未明言之。",
                    "zhushu": "",
                    "type": 2
                },
                {
                    "paragraph": "“夏王”至“厥師”",
                    "zhushu": "",
                    "type": 2
                },
                {
                    "paragraph": "正義曰：“矯”，詐也。“誣”，加也。夏王自有所欲，詐加上天，言天道須然，不可不爾。假此以布苛虐之命於天下，以困苦下民。上天用桀無道之故，故不善之，用使商家受此爲王之命，以王天下。用命商王，明其所有之衆，謂湯敎之使修德行善，以自安樂，是明之也。",
                    "zhushu": "",
                    "type": 2
                },
                {
                    "paragraph": "傳“式，用。𠁊，明也”",
                    "zhushu": "",
                    "type": 2
                },
                {
                    "paragraph": "正義曰：“式，用”，釋言文。昭七年左傳云：“是以有精𠁊至於神明。”從𠁊以至於明，則“𠁊”是明之如，故“𠁊”爲明也。經稱“昧𠁊”，謂未大明也。",
                    "zhushu": "",
                    "type": 2
                },
                {
                    "paragraph": "“德懋”至“不吝”",
                    "zhushu": "",
                    "type": 2
                },
                {
                    "paragraph": "正義曰：於德能勉力行之者，王則勸勉之以官。於功能勉力爲之者，王則勸勉之以賞。用人之言，惟如已之所出；改悔過失，無所恡惜。美湯之行如此。凡庸之主，得人之言 ， 非已智，雖知其善，不肯遂從。已有愆失，恥於改過，舉事雖覺其非，不肯更悔，是惜過不改，故以此美湯也。成湯之爲此行，尚爲仲虺所稱歎，凡人能勉者鮮矣。",
                    "zhushu": "",
                    "type": 2
                },
                {
                    "paragraph": "“乃葛伯仇餉”",
                    "zhushu": "",
                    "type": 2
                },
                {
                    "paragraph": "正義曰：此言“乃”者，却說已過之事。胤征云“乃季秋月朔”，其義亦然。左傳稱“怨耦曰仇”，謂彼人有負於我，我心怨之，是名爲“仇”也。餉田之人不負葛伯，葛伯奪其餉而殺之，是葛伯以餉田之人爲已之仇，言非所怨而妄殺，故湯爲之報也。孟子稱湯使𠅢衆往爲之耕，有童子以黍□餉，葛伯奪而殺之，則葛伯所殺，殺𠅢人也。傳言“葛伯遊行，見農人之餉於田者，殺其人而奪其餉，故謂之仇餉”，乃似葛伯自殺已人，與孟子違者，湯之征葛，以人之枉死而爲之報耳，不爲𠅢人乃報之，非𠅢人則赦之，故傳指言殺餉，不辨死者何人。𠅢人、葛人義無以異，故不復言“𠅢”，非是故違孟子。",
                    "zhushu": "",
                    "type": 2
                },
                {
                    "paragraph": "傳“賢則”至“之道”",
                    "zhushu": "",
                    "type": 2
                },
                {
                    "paragraph": "正義曰：周禮郷大夫云：“三年則大比，考其德行道藝，而興賢者。”鄭𤣥云：“賢者謂有德行者。”詩序云：“忠臣良士皆是善也。”然則“賢”是德盛之名，“德”是資賢之實，“忠”是盡心之事，“良”是爲善之稱，俱是可用之人，所從言之異耳。“佑之”與“輔、顯之”與“遂”，隨便而言之。",
                    "zhushu": "",
                    "type": 2
                },
                {
                    "paragraph": "傳“弱則”至“正義”",
                    "zhushu": "",
                    "type": 2
                },
                {
                    "paragraph": "正義曰：力少爲“弱”，不明爲“昧”，政荒爲“亂”，國滅爲“亡”，“兼”謂包之，“攻”謂擊之，“取”謂取爲已有，“侮”謂侮慢其人。“弱”“昧”“亂”“亡”，俱是彼國衰微之狀，“兼”“攻”“取”“侮”，是此欲吞并之意。“弱”“昧”是始衰之事，來服則制爲已屬，不服則以兵攻之。此二者始欲服其人，未是滅其國。“亂”是已亂，“亡”謂將亡，二者衰甚，已將滅其國，亡形已著，無可忌憚，故陵侮其人。旣侮其人，必滅其國，故以“侮”言之。此是人君之正義。仲虺陳此者，意亦言桀亂亡，取之不足爲愧。下言“推亡”及“覆昬暴”，其意亦在桀也。",
                    "zhushu": "",
                    "type": 2
                },
                {
                    "paragraph": "“德日”至“乃離”",
                    "zhushu": "",
                    "type": 2
                },
                {
                    "paragraph": "正義曰：易繫辭云：“日新之謂盛德。”修德不怠，日日益新，德加于人，無遠不届，故萬邦之衆惟盡歸之。志意自滿則陵人，人旣被陵，情必不附，雖九族之親，乃亦離之。“萬邦”，舉遠以明近； “九族”，舉親以明踈也。漢代儒者說九族有二， 案禮戴及尚曺緯、歐陽說九族，乃異姓有屬者，父族四，母族三，妻族二。古尚書說九族，從髙祖至𤣥孫凡九族。堯典云“以親九族”，傳云“以睦髙祖𤣥孫之親”，則此言“九族”，亦謂髙祖𤣥孫之親也。謂“萬邦惟懷”，實歸之。 “九族乃離”，實離之。聖賢設言爲戒，容辭頗甚，父子之閒，便以志滿相棄。此言“九族”，以爲外姓九族有屬，文便也。",
                    "zhushu": ""
                }
            ]
        },
        {
            "name": "商書湯誥第三",
            "paragraphs": [
                {
                    "paragraph": "商書湯誥第三",
                    "zhushu": "",
                    "type": 1
                },
                {
                    "paragraph": "“湯旣”至“湯誥”",
                    "zhushu": "",
                    "type": 2
                },
                {
                    "paragraph": "正義曰：湯旣黜夏王之命，復歸于𠅢，以伐桀大義誥示天下。史録其事，作湯誥。仲虺在路作誥，此至𠅢乃作，故次仲虺之下。",
                    "zhushu": "",
                    "type": 2
                },
                {
                    "paragraph": "“王歸自克夏”",
                    "zhushu": "",
                    "type": 2
                },
                {
                    "paragraph": "正義曰：湯之俴桀，當有諸侯從之，不從行者必應多矣。旣已克夏，改正名號，還至于𠅢，海内盡來，猶如武成篇所云“庶邦冢君曁百工，受命于周”也。湯於此時，大誥諸侯以伐桀之義，故云“誕告萬方”。“誕，大”，釋詁文。“萬”者，舉盈數。下云“凡我造邦”，是誥諸侯也。",
                    "zhushu": "",
                    "type": 2
                },
                {
                    "paragraph": "“降𠂻于下民”",
                    "zhushu": "",
                    "type": 2
                },
                {
                    "paragraph": "正義曰：天生烝民，與之五常之性，使有仁義禮智信，是天降善於下民也。天旣與善於民，君當順之，故下傳云“順人有常之性，則是爲君之道”。",
                    "zhushu": "",
                    "type": 2
                },
                {
                    "paragraph": "“弗忍荼毒”",
                    "zhushu": "",
                    "type": 2
                },
                {
                    "paragraph": "正義曰：釋草云：“荼，苦菜。”此萊味苦，故假之以言人苦。“毒”謂螫人之蟲，蛇虺之𩔖。 實是人之所苦，故并言“荼毒”以喻苦也。",
                    "zhushu": "",
                    "type": 2
                },
                {
                    "paragraph": "“敢用𤣥牡”",
                    "zhushu": "",
                    "type": 2
                },
                {
                    "paragraph": "正義曰：檀弓云：“殷人尚白，牲用白。”今云“𤣥牡”，夏家尚黒，于時未變夏禮，故不用白也。故安國注論語“敢用𤣥牡”之文云，“殷家尚白，未變夏禮，故用𤣥牡”，是其義也。鄭𤣥說：“天神有六，周家冬至祭皇天大帝于圜丘，牲用蒼。夏至祭靈威仰於南郊，則牲用騂。”孔注孝經“圜丘”與“郊”共爲一事，則孔之所說無六天之事。論語堯曰之篇所言“敢用𤣥牡”，即此事是也。孔注論語以爲“堯曰”之章“有二帝三王之事，録者採合以成章。檢大禹謨及此篇與泰誓、武成，則‘堯曰’之章其文略矣。”鄭𤣥解論語云：“‘用𤣥牡’者，爲舜命禹事，於時揔告五方之帝，莫適用，用皇天大帝之牲。”其意與孔異。",
                    "zhushu": "",
                    "type": 2
                },
                {
                    "paragraph": "傳“聿遂”至“請命”",
                    "zhushu": "",
                    "type": 2
                },
                {
                    "paragraph": "正義曰：“聿”訓述也，述前所以申遂，故“聿”爲遂也。“戮力”猶勉力也。論語云：“陳力就列。”湯臣大賢惟有伊尹，故知“大聖陳力，謂伊尹”也。伊尹賢人而謂之“聖”者，相對則“聖”極而“賢”，次散文則“賢”“聖”相通。舜謂禹曰：“惟汝賢。”是“聖”得謂之“賢”，則“賢”亦可言“聖”。鄭𤣥周禮注云：“聖通而先識也。”解先識則爲聖名，故伊尹可爲聖也。孟子云：“伯夷，聖人之淸者也。伊尹，聖人之任者也。柳下惠，聖人之和者也。孔子，聖人之明者也。”是謂伊尹爲聖人也。桀爲殘虐，人不自保，故伐桀除人之穢，是爲“請命”。",
                    "zhushu": "",
                    "type": 2
                },
                {
                    "paragraph": "“天命”至“允殖”",
                    "zhushu": "",
                    "type": 2
                },
                {
                    "paragraph": "正義曰：桀以大罪，身即黜伏，是天之福善禍淫之命，信而不僭差也。旣除大惡，天下煥然脩飾，若草木同生華，兆民信樂生也。昔日不保性命，今日樂生活矣。僭差，不齊之意，故傳以“僭”爲差。“賁，飾”，易序卦文也。",
                    "zhushu": "",
                    "type": 2
                },
                {
                    "paragraph": "傳“此伐”至“衆心”",
                    "zhushu": "",
                    "type": 2
                },
                {
                    "paragraph": "正義曰：經言“兹”者，謂此伐桀也。顧氏云：“未知得罪于天地，言伐桀之事，未知得罪于天地以否。”湯之伐桀，上應天心，下符人事，本實無罪，而云“未知得罪以否”者，謙以求衆心。",
                    "zhushu": "",
                    "type": 2
                },
                {
                    "paragraph": "“惟𥳑在上帝之心”",
                    "zhushu": "",
                    "type": 2
                },
                {
                    "paragraph": "正義曰：鄭𤣥注論語云：“𥳑閱在夭心，言天𥳑閱其善惡也。”",
                    "zhushu": "",
                    "type": 2
                },
                {
                    "paragraph": "“咎單作明居”",
                    "zhushu": "",
                    "type": 2
                },
                {
                    "paragraph": "正義曰：百篇之序此𩔖有四，伊尹作咸有一德，周公作無逸、 作立政，與此篇。直言其所作之人，不言其作者之意，蓋以經文分明，故略之。馬融云：“咎單爲湯司空。”傳言“主土地之官”，蓋亦爲司空也。",
                    "zhushu": ""
                }
            ]
        },
        {
            "name": "商書伊訓第四",
            "paragraphs": [
                {
                    "paragraph": "商書伊訓第四",
                    "zhushu": "",
                    "type": 1
                },
                {
                    "paragraph": "“成湯”至“徂后”",
                    "zhushu": "",
                    "type": 2
                },
                {
                    "paragraph": "正義曰：成湯旣没，其歳即太甲元年，伊尹以太甲承湯之後，恐其不能纂修祖業，作書以戒之。史叙其事，作伊訓、肆命、徂后三篇。",
                    "zhushu": "",
                    "type": 2
                },
                {
                    "paragraph": "傳“太甲”至“元年”",
                    "zhushu": "",
                    "type": 2
                },
                {
                    "paragraph": "正義曰：“太甲，太丁子”，丗本文也。此序以“太甲元年”繼“湯沒”之下，明是太丁未立而卒，太甲以孫繼祖，故湯没而太甲代立，即以其年稱爲元年也。周沄以踰年即位，知此即以其年稱元年者，此經云“元祀十有二月，伊尹祠于先王，奉嗣王柢見厥祖”，太甲中篇云“惟三祀十有二月朔，伊尹以冕服奉嗣王歸于𠅢”，二者皆云“十有二月”，若是踰年即位，二者皆當以正月行事，何以用十二月也？明此經“十二月”是湯崩之踰月，太甲中篇“三祀十有二月”是服闋之踰月，以此知湯崩之年，太甲即稱元年也。舜禹以受帝終事，自取歳首，遭喪嗣位，經無其文。夏后之丗或亦不踰年也。顧氏云：“殷家猶質，踰月即改元年，以明丗異，不待正月以爲首也。”商謂年爲祀，序稱“年”者，序以周丗言之故也。據此經序及太甲之篇，太甲必繼湯後。而殷本紀云：“湯崩，太子太丁未立而卒，於是乃立太丁之弟外丙。三年崩，別立外丙之弟仲壬。四年崩，伊尹乃立太丁之子太甲。”與經不同，彼必妄也。劉歆、班固不見古文，謬從史記。皇甫謐旣得此經，作帝王丗紀，乃述馬遷之語，是其踈也。顧氏亦云：“止可依經誥大典，不可用傳記小說。”",
                    "zhushu": "",
                    "type": 2
                },
                {
                    "paragraph": "“惟元祀”",
                    "zhushu": "",
                    "type": 2
                },
                {
                    "paragraph": "正義曰：“伊尹祠于先王”，謂祭湯也。“奉嗣王祗見厥祖”，謂見湯也。故傳解“祠先王”爲“奠𣩵而告”，“見厥祖”爲“居位主喪”，“羣后咸在”爲“在位次”，皆述在喪之事，是言“祠”是奠也。祠喪于𣩵，斂、祭皆名爲奠，虞祔卒哭始名爲祭。知“祠”非宗廟者，“元祀”即是初喪之時，未得祠廟，且湯之父祖不追爲王，所言“先王”惟有湯耳，故知“祠”實是奠，非祠宗廟也。祠之與奠有大小耳，祠則有主有尸，其禮大； 奠則奠器而已，其禮小。“奠”“祠”俱是享神，故可以“祠”言“奠”，亦由於時猶質，未有節文，周時則祠、奠有異，故傳解“祠”爲奠耳。",
                    "zhushu": "",
                    "type": 2
                },
                {
                    "paragraph": "傳“此湯”至“而告”",
                    "zhushu": "",
                    "type": 2
                },
                {
                    "paragraph": "正義曰：太甲中篇云：“三祀十有二月，伊尹以冕服奉嗣王。”則是除喪即吉，明十二月服終。禮記稱“三年之喪，二十五月而畢”，知此年十一月湯崩， 此祠先王是“湯崩踰月，太甲即位，奠𣩵而告”也。此“奠𣩵而告”，亦如周康王受顧命尸於天子。春秋之丗旣有奠𣩵即位、踰年即位，此踰月即位當奠𣩵即位也。此言“伊尹祠于先王”，是特設祀也。“嗣王祗見厥祖”，是始見祖也。特設祀禮而王始見祖，明是初即王位，告𣩵爲喪主也。",
                    "zhushu": "",
                    "type": 2
                },
                {
                    "paragraph": "傳“湯有”至“稱焉”",
                    "zhushu": "",
                    "type": 2
                },
                {
                    "paragraph": "正義曰：“湯有功烈之祖”，毛詩傳文也。“烈”訓業也，湯有定天下之功業，爲商家一代之大祖，故以“烈祖”稱焉。",
                    "zhushu": "",
                    "type": 2
                },
                {
                    "paragraph": "傳“先君”至“禳災”",
                    "zhushu": "",
                    "type": 2
                },
                {
                    "paragraph": "正義曰：“有夏先君”，揔指桀之上丗， 有德之王皆是也。傳舉聖賢者言“禹已下，少康已上”，惟當禹與啓及少康耳。魯語云：“杼能師禹者也。”杼，少康之子，傳蓋以其德衰薄，故斷自少康已上耳。由勉行其德，故“無有夭災”，言能以德禳災也。",
                    "zhushu": "",
                    "type": 2
                },
                {
                    "paragraph": "“山川”至“咸若”",
                    "zhushu": "",
                    "type": 2
                },
                {
                    "paragraph": "正義曰：“山川鬼神”，謂山川之鬼神也。“亦莫不寧”者，謂鬼神安人君之政，政善則神安之，神安之則降福人君，無妖孽也。“鳥獸魚鼈咸若”者，謂人君順禽魚，君政善而順彼性，取之有時，不夭殺也。鳥獸在陸，魚鼈在水，水陸所生微細之物，人君爲政皆順之，明其餘無不順也。",
                    "zhushu": "",
                    "type": 2
                },
                {
                    "paragraph": "“于其”至“自𠅢”",
                    "zhushu": "",
                    "type": 2
                },
                {
                    "paragraph": "正義曰：“于其子孫”，於有夏先君之子孫，謂桀也。“不循其祖之道，天下禍災”，謂滅其國而誅其身也。天不能自誅於桀，故借手于我有命之人，謂成湯也。言湯有天命，將爲天子，就湯借手，使誅桀也。旣受天命誅桀，始攻從鳴條之地而敗之。天所以命我者，由湯始自修德於𠅢故也。",
                    "zhushu": "",
                    "type": 2
                },
                {
                    "paragraph": "“立愛”至“四海”",
                    "zhushu": "",
                    "type": 2
                },
                {
                    "paragraph": "正義曰：王者之馭天下，撫兆人，惟愛敬二事而已。孝經天子之章盛論愛敬之事，言天子當用愛敬以接物也。行之所立，自近爲始。立愛惟親，先愛其親，推之以及踈。立敬惟長，先敬其長，推之以及幼。即孝經所云“愛親者不敢惡於人，敬親者不敢慢於人”，是推親以及物，始則行於家國，終乃洽於四海，即孝經所云“德敎加於百姓，刑于四海”是也。所異者孝經論愛敬並始於親，令縁親以及踈，此分敬屬長，言從長以及幼耳。",
                    "zhushu": "",
                    "type": 2
                },
                {
                    "paragraph": "“先民時若”",
                    "zhushu": "",
                    "type": 2
                },
                {
                    "paragraph": "正義曰：賈逵注周語云：“先民，古賢人也。”魯語云：“古曰在昔，昔曰先民。”然則先民在古昔之前，遠言之也。遠古賢人，亦是民内之一人，故以“民”言之。先民之言，於是順從，言其動皆法古賢也。",
                    "zhushu": "",
                    "type": 2
                },
                {
                    "paragraph": "“居上克明”",
                    "zhushu": "",
                    "type": 2
                },
                {
                    "paragraph": "正義曰：見下之謂“明”，言其以理恕物，照察下情，是能明也。",
                    "zhushu": "",
                    "type": 2
                },
                {
                    "paragraph": "“檢身若不及”",
                    "zhushu": "",
                    "type": 2
                },
                {
                    "paragraph": "正義曰：“檢”謂自攝斂也， 檢勑其身，常如不及，不自大以卑人，不恃長以陵物也。",
                    "zhushu": "",
                    "type": 2
                },
                {
                    "paragraph": "“曰敢有”至“蒙士”",
                    "zhushu": "",
                    "type": 2
                },
                {
                    "paragraph": "正義曰：此皆湯所制治官之刑，以儆戒百官之言也。“三風十愆”，謂巫風二，舞也，歌也；淫風四，貨也，色也，遊也，畋也；與亂風四爲十愆也。舞及遊、畋，得有時爲之，而不可常然，故三事特言“恒”也。歌則可矣，不可樂酒而歌，故以“酣”配之。巫以歌舞事神，故歌舞爲巫覡之風俗也。貨色人所貪欲，冝其以義自節，而不可專心殉求，故言“殉於貨色”。心殉貨色，常爲遊畋，是謂淫過之風俗也。侮慢聖人之言，拒逆忠直之諫，踈遠𦒿年有德，親比頑愚幼童，愛惡憎善，國必荒亂，故爲“荒亂之風俗”也。此“三風十愆”，雖惡有大小，但有一於身，皆喪國亡家，故各從其𩔖，相配爲風俗。“臣下不匡，其刑墨”，言臣無貴賤，皆當匡正君也。“具訓于蒙士”者，謂湯制官刑，非直敎訓邦君卿大夫等，使之受諫，亦備具敎訓下士，使受諫也。",
                    "zhushu": "",
                    "type": 2
                },
                {
                    "paragraph": "傳“常舞”至“無政”",
                    "zhushu": "",
                    "type": 2
                },
                {
                    "paragraph": "正義曰：酣歌、常舞，並爲耽樂無度，荒淫廢德，俱是敗亂政事，其爲愆過不甚異也。恒舞酣歌乃爲愆耳，若不恒舞、不酣歌，非爲過也。“樂酒曰酣”，言耽酒以自樂也。說文亦云：“酣，樂酒也。”楚語云：“民之精𠁊不擕貳者，則明神降之，在男曰覡，在女曰巫。”又周禮有男巫、女巫之官，皆掌接神，故“事鬼神曰巫”也。廢棄德義，專爲歌舞，似巫事鬼神然，言其無政也。",
                    "zhushu": "",
                    "type": 2
                },
                {
                    "paragraph": "傳“殉求”至“風俗”",
                    "zhushu": "",
                    "type": 2
                },
                {
                    "paragraph": "正義曰：“殉”者，心循其事，是貪求之意，故爲求也。志在得之，不顧禮義，“昧求”謂貪昧以求之。無逸云“于遊、于畋”，是“遊”與“畋”別，故爲遊戯與畋獵爲之無度，是淫過之風俗也。",
                    "zhushu": "",
                    "type": 2
                },
                {
                    "paragraph": "傳“狎侮”至“風俗”",
                    "zhushu": "",
                    "type": 2
                },
                {
                    "paragraph": "正義曰：“侮”謂輕慢，“狎”謂慣忽，故傳以“狎”配“侮”而言之。旅獒云“德盛不狎侮”，是“狎”“侮”意相𩔖也。",
                    "zhushu": "",
                    "type": 2
                },
                {
                    "paragraph": "傳“邦君”至“匡正”",
                    "zhushu": "",
                    "type": 2
                },
                {
                    "paragraph": "正義曰：言十愆有一，則亡國喪家，邦君卿士慮其喪亡之故，則冝以爭臣自匡正。犯顔而諫，臣之所難，故設不諫之刑以勵臣下，故言“臣不正君，則服墨刑”。墨刑，五刑之輕者，謂鑿其頟，涅以墨”，司刑所謂“墨罪五百”者也。“蒙”謂蒙稚，卑小之稱，故“蒙士例謂下士”也。顧氏亦以爲“蒙”謂蒙闇之士，“例”字冝徙下讀，言此等流例謂下士也。",
                    "zhushu": "",
                    "type": 2
                },
                {
                    "paragraph": "“聖謨”至“孔彰”",
                    "zhushu": "",
                    "type": 2
                },
                {
                    "paragraph": "正義曰：此歎聖人之謨洋洋美善者，謂上湯作官刑，所言三風十愆，今受下之諫，是善言甚明可法也。",
                    "zhushu": "",
                    "type": 2
                },
                {
                    "paragraph": "“爾惟”至“厥宗”",
                    "zhushu": "",
                    "type": 2
                },
                {
                    "paragraph": "正義曰：又戒王，爾惟修德而爲善。 德無小，德雖小猶萬邦賴慶，況大善乎？爾惟不德而爲惡，惡無大，惡雖小猶墜失其宗廟，況大惡乎？",
                    "zhushu": "",
                    "type": 2
                },
                {
                    "paragraph": "傳“苟爲”至“之訓”",
                    "zhushu": "",
                    "type": 2
                },
                {
                    "paragraph": "正義曰：“爾惟德”，謂修德以善也。“爾惟不德”，謂不修德爲惡也。易繫辭曰：“善不積不足以成名，惡不積不足以滅身。”乃謂大善始爲福，大惡乃成禍。此訓作勸誘之辭，言爲善無小，小善萬邦猶慶，況大善乎？而爲惡無大，言小惡猶墜厥宗，況大惡乎？此經二事，辭反而意同也。傳“言惡有𩔖”者，解小惡墜宗之意。初爲小惡，小惡有族𩔖，以𩔖相致，至於大惡。若致於大惡，必墜失宗廟。言至於大惡乃墜，非小惡即能墜也。晉語云：“趙文子冠，見韓獻子，曰：‘ 戒之，此謂成人。成人在始，始與善，善進，不善蔑由至矣。始與不善，不善進，善亦蔑由至矣。’”言惡有𩔖，以𩔖相致也。今太甲初立，恐其親近惡人，以惡𩔖相致禍害，故以言戒之。此是伊尹至忠之訓也。",
                    "zhushu": ""
                }
            ]
        },
        {
            "name": "商書太甲上第五",
            "paragraphs": [
                {
                    "paragraph": "商書太甲上第五",
                    "zhushu": "",
                    "type": 1
                },
                {
                    "paragraph": "“太甲”至“三篇”",
                    "zhushu": "",
                    "type": 2
                },
                {
                    "paragraph": "正義曰：太甲旣立爲君，不明居喪之禮，伊尹放諸桐宫，使之思過。三年，復歸於𠅢都，以其能改前過，思念常道故也。自初立至放而復歸，伊尹𣫭進言以戒之，史敘其事，作太甲三篇。案經上篇是放桐宫之事，中下二篇是歸𠅢之事，此序歷言其事以揔三篇也。",
                    "zhushu": "",
                    "type": 2
                },
                {
                    "paragraph": "傳“不用”至“之禮”",
                    "zhushu": "",
                    "type": 2
                },
                {
                    "paragraph": "正義曰：此篇承伊訓之下，經稱“不惠于阿衡”，知“不明”者，“不用伊尹之訓”也。“王徂桐宫”，始云“居憂”，是未放已前不明居喪之禮也。",
                    "zhushu": "",
                    "type": 2
                },
                {
                    "paragraph": "傳“湯葬”至“曰放”",
                    "zhushu": "",
                    "type": 2
                },
                {
                    "paragraph": "正義曰：經稱“營于桐宫，密邇先王”，知桐是“湯葬地”也。舜放四凶，徙之遠裔；春秋放其大夫，流之他境，嫌此亦然，故辨之云“不知朝政，故曰放”。使之遠離國都，往居墓側，與彼放逐事同，故亦稱“放”也。古者天子居喪三年，政事聽於冢宰，法當不知朝政，而云“不知朝政，曰放”者，彼正法三年之内，君雖不親政事，冢宰猶尚諮稟，此則全不知政，故爲“放”也。",
                    "zhushu": "",
                    "type": 2
                },
                {
                    "paragraph": "傳“戒太甲，故以名篇”",
                    "zhushu": "",
                    "type": 2
                },
                {
                    "paragraph": "正義曰：盤庚、仲丁、祖乙等皆是發言之人名篇，此太甲及沃丁、君𠁗以被告之人名篇，史官不同，故以爲名有異。且伊訓、肆命、徂后與此三篇及咸有一德皆是伊尹戒太甲，不可同名伊訓，故隨事立稱，以太甲名篇也。",
                    "zhushu": "",
                    "type": 2
                },
                {
                    "paragraph": "“惟嗣”至“阿衡”",
                    "zhushu": "",
                    "type": 2
                },
                {
                    "paragraph": "正義曰：太甲以元年十二月即位，比至放桐之時，未知几經幾月，必是伊尹數諫，乆而不順，方始放之，蓋以三五月矣，必是二年放之。序言“三年復歸”者，謂即位三年，非在桐宫三年也。史録其伊尹訓王，有伊訓、肆命、徂后，其餘忠規切諫固應多矣，太甲終不從之，故言“不惠于阿衡”。史爲作書發端，故言此爲目也。",
                    "zhushu": "",
                    "type": 2
                },
                {
                    "paragraph": "傳“阿𠋣”至“之訓”",
                    "zhushu": "",
                    "type": 2
                },
                {
                    "paragraph": "正義曰：古人所讀“阿”“𠋣”同音，故“阿”爲𠋣也。稱上謂之“衡”，故“衡”爲平也。詩毛傳云：“阿衡，伊尹也。”鄭𤣥亦云：“阿，𠋣。衡，平也。伊尹，湯𠋣而取平，故以爲官名。”",
                    "zhushu": "",
                    "type": 2
                },
                {
                    "paragraph": "傳“顧謂”至“天地”",
                    "zhushu": "",
                    "type": 2
                },
                {
                    "paragraph": "正義曰：說文云：“顧，還視也。”“諟”與“是”古今之字異，故變文爲“是”也。言先王𣫭有所行，必還迴視是天之明命，謂常目在之。言其想象如目前，終常敬奉天命，以承上天下地之神祇也。",
                    "zhushu": "",
                    "type": 2
                },
                {
                    "paragraph": "“惟尹躬”",
                    "zhushu": "",
                    "type": 2
                },
                {
                    "paragraph": "正義曰：孫武兵書及吕氏春秋皆云伊尹名摯，則“尹”非名也。今自稱“尹”者，蓋湯得之，使尹正天下，故號曰“伊尹”。人旣呼之爲“尹”，故亦以“尹”自稱。禮法君前臣名，不稱名者，古人質直，不可以後代之禮約之。",
                    "zhushu": "",
                    "type": 2
                },
                {
                    "paragraph": "“伊尹”至“有辭”",
                    "zhushu": "",
                    "type": 2
                },
                {
                    "paragraph": "正義曰：伊尹作書以告，太甲不念聞之。伊尹乃又言曰：“先王以昧𠁊之時，思大明其德，旣思得其事，則坐以待旦，明則行之。其身旣勤於政，又乃旁求俊彦之人，置之於位，今以開導後人。先王之念子孫，其憂勤若是， 嗣王今承其後，無得墜失其先祖之命，以自覆敗。王當愼汝儉約之德，今其以儉爲德而謹愼守之，惟思爲長丗之謀。謀爲政之事，譬若以弩射也，可準度之機已張之，又當以意往省視矢括，當於所度，則釋而放之。如是而射，則無不中矣。猶若人君所修政敎，欲發命也，當以意夙夜思之，使當於民心，明旦行之，則無不當矣。王又當敬其身所安止，循汝祖之所行。若能如此，惟我以此喜恱，王于萬丗常有善辭，言有聲譽，亦見歎美無窮也。”",
                    "zhushu": "",
                    "type": 2
                },
                {
                    "paragraph": "傳“𠁊顯”至“行之”",
                    "zhushu": "",
                    "type": 2
                },
                {
                    "paragraph": "正義曰：昭七年左傳云：“是以有精𠁊至於神明。”從“𠁊”以至於“明”，是“𠁊”謂未大明也。“昧”是晦冥，“𠁊”是未明，謂夜向晨也。釋詁云：“丕，大也。顯，光也。”光亦明也。於夜昧冥之時，思欲大明其德，旣思得之，坐以待旦而行之。言先王身之勤也。",
                    "zhushu": "",
                    "type": 2
                },
                {
                    "paragraph": "傳“旁非”至“訓戒”",
                    "zhushu": "",
                    "type": 2
                },
                {
                    "paragraph": "正義曰：“旁”謂四方求之，故言“非一方”也。“美士曰彦”，釋訓文。舎人曰：“國有美士，爲人所言道也。”",
                    "zhushu": "",
                    "type": 2
                },
                {
                    "paragraph": "傳“機弩”至“則中”",
                    "zhushu": "",
                    "type": 2
                },
                {
                    "paragraph": "正義曰：“括”謂矢末，“機張省括”，則是以射喻也。“機”是轉關，故爲弩牙。“虞”訓度也，度機者，機有法度，以準望所射之物，“準望”則解經“虞”也。如射者弩以張訖機𨵿，先省矢括與所射之物，三省於法度相當，乃後釋弦發矢，則射必中矣。言爲政亦如是也。",
                    "zhushu": "",
                    "type": 2
                },
                {
                    "paragraph": "傳“未能”至“不已”",
                    "zhushu": "",
                    "type": 2
                },
                {
                    "paragraph": "正義曰：“未能變”者，據在後能變，故當時爲未能也。時旣未變，是不用伊尹之訓也。太甲終爲人主，非是全不可移，但體性輕脫，與物推遷，雖有心向善，而爲之不固。伊尹至忠，所以進言不已。是伊尹知其可移，故誨之不止，兾其終從已也。",
                    "zhushu": "",
                    "type": 2
                },
                {
                    "paragraph": "“伊尹”至“丗迷”",
                    "zhushu": "",
                    "type": 2
                },
                {
                    "paragraph": "正義曰：伊尹以王未變，乃告於朝廷羣臣曰：“此嗣王所行，乃是不義之事，習行此事，乃與性成。”言爲之不已，將以不義爲性也。“我不得令王近於不順之事，當營於桐墓立宫，使比近先王，當受人敎訓之，無得成其過失，使後丗人迷惑怪之”。",
                    "zhushu": "",
                    "type": 2
                },
                {
                    "paragraph": "傳“狎近”至“怪之”",
                    "zhushu": "",
                    "type": 2
                },
                {
                    "paragraph": "正義曰：狎習是相近之義，故訓爲近也。不順即是近不順也。習爲不義，近於不順，則當日日益惡，必至滅亡。故伊尹言已不得使王近於不順，故經營桐墓，立宫墓傍，令太甲居之，不使復知朝政。身見廢退，必當改悔爲善也。",
                    "zhushu": "",
                    "type": 2
                },
                {
                    "paragraph": "傳“往入”至“憂位”",
                    "zhushu": "",
                    "type": 2
                },
                {
                    "paragraph": "正義曰：亦旣不知朝政之事，惟行居喪之禮。“居憂位”謂服治喪禮也。伊尹亦使兵士衞之，選賢俊敎之政，太甲能終信德也。",
                    "zhushu": ""
                }
            ]
        },
        {
            "name": "商書太甲中第六",
            "paragraphs": [
                {
                    "paragraph": "商書太甲中第六",
                    "zhushu": "",
                    "type": 1
                },
                {
                    "paragraph": "“惟三”至“于𠅢”",
                    "zhushu": "",
                    "type": 2
                },
                {
                    "paragraph": "正義曰：周制，君薨之年屬前君，明年始爲新君之元年。此殷法，君薨之年而新君即位，即以其年爲新君之元年。“惟三𣏌”者，太甲即位之三年也。湯以元年十一月崩，至此年十一月爲再朞，除喪服也。至十二月服闋。“闋”，息也。如喪服息，即吉服。舉事貴初始，故於十二月朔以冕服奉嗣王歸于𠅢。“冕”是在首之服，冠内之別名。冠是首服之大名，故傳以“冕”爲冠。案王制云：“殷人哻而祭。”大雅云：“常服黼哻。”哻是殷之祭冠，今云“冕”者，蓋“冕”爲通名。王制又云：“有虞氏皇而祭，夏后氏收而祭，殷人哻而祭，周人冕而祭。”並是當代別名。殷禮不知天子幾冕，周禮天子六冕，大裘之冕，祭天尚質。弁師惟掌五冕，備物盡文，惟衮冕耳。此以“冕服”，蓋以衮冕之服也。顧氏云：“祥禫之制，前儒不同。案士虞禮云：“朞而小祥，又朞而大祥，中月而橝。”王肅云：“祥月之内又禫祭，服彌寛而變彌數也。”禮記檀弓云：“祥而縞，是月禫，徙月樂。”王肅云：“是祥之月而禫，橝之明月可以樂矣。”案此孔傳云“二十六月服闋”，則與王肅同。鄭𤣥以中月爲閒一月，云“祥後復更有一月而燂”，則三年之喪凡二十七月，與孔爲異。",
                    "zhushu": "",
                    "type": 2
                },
                {
                    "paragraph": "傳“速召”至“其身”",
                    "zhushu": "",
                    "type": 2
                },
                {
                    "paragraph": "正義曰：釋言云：“速，徴也。徴，召也。”轉以相訓，故“速”爲召也。“欲”者本之於情，“縱”者放之於外，有欲而縱之，“縱”“欲”爲一也。準法謂之“度”，體見謂之“禮”，“禮”“度”一也。故傳并釋之。言已放縱情欲，毀敗禮儀法度，以召罪於其身也。",
                    "zhushu": "",
                    "type": 2
                },
                {
                    "paragraph": "傳“孽災”至“可逃”",
                    "zhushu": "",
                    "type": 2
                },
                {
                    "paragraph": "正義曰：洪範五行傳有“妖、孽、眚、祥”，漢書五行志說云：“凡草物之𩔖謂之妖，妖猶夭胎，言尚微也。蟲豸之𩔖謂之孽，孽則牙孽矣。甚則異物生，謂之眚。自外來謂之祥。”是“孽”爲災初生之名，故爲災也。“逭，逃也”，釋言文。樊光云：“行相避逃謂之逭， 亦行不相逢也。”“天作災”者，謂若太戊桑穀生朝，髙宗雊雉升鼎耳，可修德以禳之，是“可避”也。“自作災”者，謂若桀放鳴條，紂死宣室，是“不可逃”也。據其將來，修德可去，及其已至，改亦無益。天災自作，逃否亦同。且天災亦由人行而至，非是橫加災也。此太甲自悔之深，故言自作甚於天災耳。",
                    "zhushu": "",
                    "type": 2
                },
                {
                    "paragraph": "傳“拜手首”至“手”",
                    "zhushu": "",
                    "type": 2
                },
                {
                    "paragraph": "正義曰：周禮太祝：“辨九拜，一曰稽首，二曰頓首，三曰空首。”鄭𤣥云：“稽首，拜頭至地也。頓首，拜頭叩地也。空首，拜頭至手，所謂拜手也。”鄭惟解此三者，拜之形容所以爲異也。稽首頭至地，頭下至地也。頓首，頭下至地，暫一叩之而已。此言“拜手稽首”者，初爲拜頭至手，乃復申頭以至于地，至手是爲“拜手”，至地乃爲“稽首”。然則凡爲稽首者，皆先爲拜手，乃後爲稽首，故“拜手稽首”連言之。諸言“拜手稽首”，義皆同也。太祝又云：“四曰振動，五曰吉拜，六曰凶拜，七曰竒拜，八曰襃拜，九曰肅拜。”鄭注云，振動者，戰栗變動而拜。吉拜者，拜而後稽顙，謂齊衰不杖以下者之拜。凶拜者，稽顙而後拜，即三年喪拜也。竒拜者，謂君荅臣一拜也。襃拜者，謂再拜，拜神與尸也。肅拜者，謂揖拜也， 禮介者不拜，及婦人之拜也。左傳云：“天子在，寡君無所稽首。”則諸侯於天子稽首也，諸侯相於則頓首也，君於臣則空手也。",
                    "zhushu": "",
                    "type": 2
                },
                {
                    "paragraph": "“並其”至“無罰”",
                    "zhushu": "",
                    "type": 2
                },
                {
                    "paragraph": "正義曰：言湯昔爲諸侯之時，與湯並居其有邦國，謂諸侯之國也。此諸侯國人其與湯鄰近者，皆願以湯爲君，乃言曰：“待我后，后來無罰於我。”言羨慕湯德，忻戴之也。",
                    "zhushu": "",
                    "type": 2
                },
                {
                    "paragraph": "傳“言當”至“聽德”",
                    "zhushu": "",
                    "type": 2
                },
                {
                    "paragraph": "正義曰：人之心識所知在於聞見，聞見所得在於耳目，故欲言人之聦明，以視聽爲主。視若不見，故言“惟明”，“明”謂監察是非也。聽若不聞，故言“惟聦”，“聦”謂識知善惡也。視戒見近迷遠，故言“視遠”。聽戒背正從邪，故言“聽德”。各準其事，相配爲文。",
                    "zhushu": ""
                }
            ]
        },
        {
            "name": "商書太甲下第七",
            "paragraphs": [
                {
                    "paragraph": "商書太甲下第七",
                    "zhushu": "",
                    "type": 1
                },
                {
                    "paragraph": "“伊尹申誥于王”",
                    "zhushu": "",
                    "type": 2
                },
                {
                    "paragraph": "正義曰：伊尹以至忠之心，喜王改悔，重告於王，兾王大善，一篇皆誥辭也。天親克敬，民歸有仁，神享克誠。言天民與神皆歸于善也。奉天冝其敬謹，養民冝用仁恩，事神當以誠信，亦準事相配而爲文也。",
                    "zhushu": "",
                    "type": 2
                },
                {
                    "paragraph": "傳“言安”至“所法”",
                    "zhushu": "",
                    "type": 2
                },
                {
                    "paragraph": "正義曰：任賢則興，任佞則亡，故“安危在所任”。於善則治，於惡則亂，故“治亂在所法”。揔言治國則稱“道”，單指所行則言“事”，興難而亡易，道大而事小，故大言“興”而小言“亡”也。此所云“惟言治亂在所法”耳。下句云“終始愼厥與”，言當與賢不與佞，治亂在於用臣，故傳於此言“安危在所任”也。",
                    "zhushu": "",
                    "type": 2
                },
                {
                    "paragraph": "“惟明明后”",
                    "zhushu": "",
                    "type": 2
                },
                {
                    "paragraph": "正義曰：重言“明明”，言其爲大明耳。傳因文重，故言“明王明君”，君、王猶是一也。",
                    "zhushu": "",
                    "type": 2
                },
                {
                    "paragraph": "“愼終于始”",
                    "zhushu": "",
                    "type": 2
                },
                {
                    "paragraph": "正義曰：欲愼其終，於始即須愼之，故傳云“於始慮終”。傳以將終戒惰，故又云“於終思始”，言終始皆當愼也。",
                    "zhushu": "",
                    "type": 2
                },
                {
                    "paragraph": "傳“胡何”至“其正”",
                    "zhushu": "",
                    "type": 2
                },
                {
                    "paragraph": "正義曰：“胡”之與“何”，方言之異耳。易彖、象皆以“貞”爲正也。伊尹此言，勸王爲善，“弗慮”“弗爲”，必是善事，人君善事，惟有道德政敎。言不慮何獲，是念慮有所得，知心所念慮是道德也。不爲何成，則爲之有所成，則知心所念是爲善政也。謂天子爲“一人”者，其義有二：一則天子自稱“一人”，是爲謙辭，言已是人中之一耳；一則臣下謂天子爲“一人”，是爲尊稱，言天下惟一人而已。",
                    "zhushu": "",
                    "type": 2
                },
                {
                    "paragraph": "傳“成功”至“安之”",
                    "zhushu": "",
                    "type": 2
                },
                {
                    "paragraph": "正義曰：四時之序，成功者退。臣旣成功，不知退謝，其志貪欲無限，其君不堪所求，或有怨恨之心，君懼其謀，必生誅殺之計。自古以來，人臣有功不退者，皆喪家滅族者衆矣。經稱臣無以寵利居成功者，爲之限極以安之也。伊尹告君而言及臣事者，雖復汎說大理，亦見已有退心也。",
                    "zhushu": ""
                }
            ]
        },
        {
            "name": "商書咸有一德第八",
            "paragraphs": [
                {
                    "paragraph": "商書咸有一德第八",
                    "zhushu": "",
                    "type": 1
                },
                {
                    "paragraph": "“伊尹作咸有一德”",
                    "zhushu": "",
                    "type": 2
                },
                {
                    "paragraph": "正義曰：太甲旣歸於𠅢，伊尹致仕而退，恐太甲德不純一，故作此篇以戒之。經稱尹躬及湯有一德，言已君臣皆有純一之德，戒太甲使君臣亦然。此主戒太甲，而言臣有一德者，欲令太甲亦任一德之臣。經云“任官惟賢材，左右惟其人”，是戒太甲使善用臣也。伊尹旣放太甲，又迎而復之，是伊尹有純一之德，已爲太甲所信，是已君臣純一，欲令太甲法之。",
                    "zhushu": "",
                    "type": 2
                },
                {
                    "paragraph": "“咸有一德”",
                    "zhushu": "",
                    "type": 2
                },
                {
                    "paragraph": "正義曰：此篇終始皆言一德之事，發首至“陳戒于德”，敘其作戒之由，已下皆戒辭也。“德”者，得也，内得於心，行得其理，旣得其理，執之必固，不爲邪見，更致差貳，是之謂“一德”也。而凡庸之主，監不周物，志旣少決，性復多疑，與智者謀之，與愚者敗之，則是二三其德，不爲一也。經云：“德惟一，動罔不吉。德二三，動罔不凶。”是不二三則爲一德也。又曰：“終始惟一，時乃曰新。”言守一必須固也。太甲新始即政，伊尹恐其二三，故專以一德爲戒。",
                    "zhushu": "",
                    "type": 2
                },
                {
                    "paragraph": "“伊尹”至“于德”",
                    "zhushu": "",
                    "type": 2
                },
                {
                    "paragraph": "正義曰：自太甲居桐，而伊尹秉政，太甲旣歸于𠅢，伊尹還政其君，將欲告老歸其私邑，乃陳言戒王於德，以一德戒王也。太甲旣得復歸，伊尹即應還政，其告歸陳戒，未知在何年也。下云“今嗣王新服厥命”，則是初始即政，蓋太甲居𠅢之後即告老也。君𠁗云：“在太甲，時則有若保衡。”保衡，伊尹也。襄二十一年左傳云：“伊尹放太甲而相之，卒無怨色。”則伊尹又相太甲。蓋伊尹此時將欲告歸，太甲又留之爲相，如成王之留周公不得歸也。",
                    "zhushu": "",
                    "type": 2
                },
                {
                    "paragraph": "傳“告老”至“以戒”",
                    "zhushu": "",
                    "type": 2
                },
                {
                    "paragraph": "正義曰：伊尹湯之上相，位爲三公，必封爲國君，又受邑于畿内，告老致政事於君，欲歸私邑以自安，將離王朝，故陳戒以德也。無逸云：“肆祖甲之享國三十三年。”傳稱祖甲即太甲也。殷本紀云：“太甲崩，子沃丁立。”沃丁序云：“沃丁旣葬伊尹于𠅢。”則伊尹卒在沃丁之丗。湯爲諸侯之時已得伊尹，比至沃丁始卒，伊尹壽年百有餘歳，此告歸之時，已應七十左右也。殷本紀云：“太甲旣立三年，伊尹放之於桐宮。居桐宫三年，悔過反善，伊尹乃迎而授之政。”謂太甲歸𠅢之歳，已爲即位六年，與此經相違，馬遷之說妄也。紀年云，殷仲壬“即位，居𠅢，其卿士伊尹”。仲壬崩，伊尹乃放太甲於桐而自立也。伊尹即位於太甲七年，太甲濳出自桐，殺伊尹，乃立其子伊陟、伊𡚒，命復其父之旧宅而中分之。案此經序伊尹奉太甲歸于𠅢，其文甚明。左傳又稱“伊尹放太甲而相之”，孟子云：“有伊尹之志則可，無伊尹之志則篡。”伊尹不肯自立，太甲不殺伊尹也。必若伊尹放君自立，太甲起而殺之，則伊尹死有餘罪，義當汙宫滅族，太甲何所感德而復立其子，還其田宅乎？紀年之書，晉太康八年汲郡民發魏安僖王塚得之。蓋當時流俗有此妄說，故其書因記之耳。",
                    "zhushu": "",
                    "type": 2
                },
                {
                    "paragraph": "“九有以亡”",
                    "zhushu": "",
                    "type": 2
                },
                {
                    "paragraph": "正義曰：毛詩傳云：“九有，九州也。”此傳云“九有，諸侯”，謂九州所有之諸侯。伊尹此言，汎說大理，未指夏桀，但傳顧下文比桀爲此言之驗，故云“桀不能常其德，湯伐而兼之”。",
                    "zhushu": "",
                    "type": 2
                },
                {
                    "paragraph": "傳“享當”至“天命”",
                    "zhushu": "",
                    "type": 2
                },
                {
                    "paragraph": "正義曰：德當神意，神乃享之，故以“享”爲當也。天道遠而人道近，天之命人，非有言辭文誥，正以神明佑之，使之所征無敵，謂之“受天命”也。緯𠋫之書乃稱有黃龍、𤣥龜、白魚、赤雀負圖銜書以授聖人，正典無其事也。漢自哀平之閒，緯𠋫始起，假託鬼神，妄稱祥瑞，孔時未有其說，縱使時已有之，亦非孔所信也。",
                    "zhushu": "",
                    "type": 2
                },
                {
                    "paragraph": "“惟吉”至“在德”",
                    "zhushu": "",
                    "type": 2
                },
                {
                    "paragraph": "正義曰：指其已然，則爲“吉凶”； 言其徴兆，則曰“災祥”，其事不甚異也。吉凶已成之事，指人言之，故曰“在人”。災祥未至之徴，行之所招，故言“在德”。“在德”謂爲德有一與不一，“在人”謂人行有善與不善也。吉凶已在其身，故不言來處；災祥自外而至，故言“天降”，其實吉凶亦天降也。",
                    "zhushu": "",
                    "type": 2
                },
                {
                    "paragraph": "“今嗣王”至“惟一”",
                    "zhushu": "",
                    "type": 2
                },
                {
                    "paragraph": "正義曰：上旣言“在德”，此指戒嗣王， 今新始服其王命，惟當新其所行之德。所云“新”者，終始所行，惟常如一，無有衰殺之時，是乃日新也。王旣身行一德，臣亦當然。任人爲官，惟用其賢材，輔弼左右，惟當用其忠良之人，乃可爲左右耳。此“任官”“左右”，即王之臣也。臣之爲用，所施多矣。何者？言臣之助爲在上，當施爲道德；身爲臣下，當須助爲於民也。臣之旣當爲君，又須爲民，故不可任非其才，用非其人。此臣之所職，其事甚難，無得以爲易。其事須愼，無得輕忽。爲臣之難如此，惟當衆臣和順，惟當共秉一心，以此事君，然後政乃善耳。言君臣冝皆有一德。",
                    "zhushu": "",
                    "type": 2
                },
                {
                    "paragraph": "傳“其命”至“勿怠”",
                    "zhushu": "",
                    "type": 2
                },
                {
                    "paragraph": "正義曰：說命云：“王言惟作命。”成十八年左傳云：“人之求君，使出命也。”是言人君職在發命。“新服厥命”，新始服行王命，故云“其命，王命”也。“新其德”者，勤行其事，日日益新，戒王勿懈怠也。",
                    "zhushu": "",
                    "type": 2
                },
                {
                    "paragraph": "傳“言德”至“之義”",
                    "zhushu": "",
                    "type": 2
                },
                {
                    "paragraph": "正義曰：“日新”者，日日益新也。若今日勤而明日惰，昨日是而今日非，自旁觀之，則有新有舊。言王德行終始皆同，不有衰殺，從旁觀之，𣫭日益新，是乃“日新”之義也。",
                    "zhushu": "",
                    "type": 2
                },
                {
                    "paragraph": "傳“官賢”至“其人”",
                    "zhushu": "",
                    "type": 2
                },
                {
                    "paragraph": "正義曰：“任官”謂任人以官，故云“官賢才而任之”，言官用賢才而委任之。詩序云“任賢使能”，非賢才不可任也。冏命云：“小大之臣，咸懷忠良。”故言“選左右，必忠良”，不忠良，即是非其人。“任官”是用人爲官，“左右”亦是任而用之，故言“選左右”也。直言“其人”，“人”字不見，故據冏命之文，以“忠良”充之。",
                    "zhushu": "",
                    "type": 2
                },
                {
                    "paragraph": "傳“言臣”至“其人”",
                    "zhushu": "",
                    "type": 2
                },
                {
                    "paragraph": "正義曰：“言臣奉上布德”者，“奉上”謂奉爲在上，解經“爲上”也； “布德”者，謂布爲道德，解經“爲德”也。“順下訓民”者，“順下”謂卑順以爲臣下，解經“爲下”也； “訓民”者，謂以善道訓助下民，解經“爲民”也。顧氏亦同此解。",
                    "zhushu": "",
                    "type": 2
                },
                {
                    "paragraph": "傳“其難”至“乃善”",
                    "zhushu": "",
                    "type": 2
                },
                {
                    "paragraph": "正義曰：此經申上臣事旣所爲如此，其難無以爲易，其愼無以輕忽之，戒臣無得輕易臣之職也。旣事不可輕，冝和協奉上，羣臣當一心以事君，如此政乃善耳。“一心”即“一德”，言臣亦當一德也。",
                    "zhushu": "",
                    "type": 2
                },
                {
                    "paragraph": "“嗚呼”至“觀政”",
                    "zhushu": "",
                    "type": 2
                },
                {
                    "paragraph": "正義曰：此又勸王脩德以立後丗之名。禮王者祖有功、 宗有德，雖七丗之外，其廟不毀。嗚呼！ 七丗之廟，其外則猶有不毀者，可以觀知其有明德也。立德在於爲政，萬夫之長能使其整齊，可以觀知其善政也。萬夫之長尚爾，況天子乎？勸王使爲善政也。",
                    "zhushu": "",
                    "type": 2
                },
                {
                    "paragraph": "傳“天子”至“觀德”",
                    "zhushu": "",
                    "type": 2
                },
                {
                    "paragraph": "正義曰：天子立七廟，是其常事，其有德之王則列爲祖宗，雖七廟親盡，而其廟不毀，故於七廟之外可以觀德矣。下云“萬夫之長，可以觀政”，謂觀其萬夫之長。此“七丗之廟，可以觀德”，謂觀七丗之外，文雖同而義小異耳，所謂辭不害意。漢氏以來，論七廟者多矣，其文見於記傳者，禮器、家語、荀卿書、穀梁傳皆口天子立七廟，以爲天子常法，不辨其廟之名。王制云：“天子七廟，三昭三穆，與太祖之廟而七。”祭法云：“王立七廟，曰考廟，曰王考廟，曰皇考廟，曰顯考廟，曰祖考廟，皆月祭之。遠廟爲祧，有二祧，享甞乃止。”漢書韋𤣥成議曰：“周之所以七廟者，后稷始封，文王、武王受命而王，是以三廟不毀，與親廟四而七也。”鄭𤣥用此爲說。惟周有七廟，二祧爲文王、武王廟也。故鄭𤣥王制注云：“此周制。七者，太祖及文王、武王二祧，與親廟四。大祖，后稷也。殷則六廟，契及湯與二昭二穆。夏則五廟，無太祖，禹與二昭二穆而已。”良由不見古文，故爲此謬說。此篇乃是商書，已云“七丗之廟”，則天子立七廟，王者常禮，非獨周人始有七廟也。文武則爲祖宗，不在昭穆之數，王制之文，不得云“三昭三穆”也。劉歆、馬融、王肅雖則不見古文，皆以七廟爲天子常禮。所言二祧者，王肅以爲髙祖之父及祖也，并髙祖已下共爲三昭三穆耳。喪服小記云：“王者禘其祖之所自出，以其祖配之而立四廟。庶子王亦如之。”所以不同者，王肅等以爲受命之王是初基之王，故立四廟。“庶子王”者，謂庶子之後，自外繼立，雖承正統之後，自更別立已之髙祖已下之廟，猶若漢宣帝別立戾太子、悼皇考廟之𩔖也。或可庶子初基爲王，亦得與嫡子同，正立四廟也。",
                    "zhushu": "",
                    "type": 2
                },
                {
                    "paragraph": "“無自”至“厥功”",
                    "zhushu": "",
                    "type": 2
                },
                {
                    "paragraph": "正義曰：旣言君民相須，又戒王虚心待物。凡爲人主，無得自爲廣大，以狹小前人，勿自以所知爲大，謂彼所知爲小。若謂彼狹小，必待之輕薄。彼知遇薄，則意不自盡。匹夫匹婦不得自盡其意，則在下不肯親上，在上不得下情，如是則人主無與成其功也。",
                    "zhushu": "",
                    "type": 2
                },
                {
                    "paragraph": "“沃丁”至“作沃丁”",
                    "zhushu": "",
                    "type": 2
                },
                {
                    "paragraph": "正義曰：“沃丁”，殷王名也。“沃丁旣葬伊尹”，言重其賢德，備禮而葬之。咎單以沃丁愛慕伊尹，遂訓暢伊尹之事以告沃丁。史録其事，作沃丁之篇。",
                    "zhushu": "",
                    "type": 2
                },
                {
                    "paragraph": "傳“沃丁”至“禮葬”",
                    "zhushu": "",
                    "type": 2
                },
                {
                    "paragraph": "正義曰：丗本、本紀皆云“太甲崩，子沃丁立”，是爲太甲子也。伊尹本是三公，上篇言其告歸，知“致仕老終，以三公禮葬”。皇甫謐云：“沃丁八年，伊尹卒，卒年百有餘歳。大霧三日，沃丁葬之以天子禮，葬祀以太牢，親臨喪，以報大德。”晉文請隧，襄王不許，沃丁不當以天子之禮葬伊尹也。孔言三公禮葬，未必有又，要情事當然也。",
                    "zhushu": "",
                    "type": 2
                },
                {
                    "paragraph": "“伊陟”至“四篇”",
                    "zhushu": "",
                    "type": 2
                },
                {
                    "paragraph": "正義曰：伊陟輔相太戊，於𠅢都之内，有不善之祥，桑穀二木共生于朝。朝非生木之處，是爲“不善之徴”。伊陟以此桑穀之事告于巫咸。史録其事，作咸乂四篇。“乂”訓治也，言所以致妖，須治理之，故名篇爲咸乂也。伊陟不先告太戊而告巫咸者，君𠁗云：“在太戊，時則有若巫咸乂王家。”則咸是賢臣，能治王事，大臣見怪而懼，先共議論，而後以告君。下篇序云“大戊賛于伊陟”，明先告於巫咸，而後告太戊。",
                    "zhushu": "",
                    "type": 2
                },
                {
                    "paragraph": "傳“伊陟”至“之子”",
                    "zhushu": "",
                    "type": 2
                },
                {
                    "paragraph": "正義曰：“伊陟，伊尹子”，相傳爲然。殷本紀云：“沃丁崩，弟太庚立。崩，子小甲立。崩，弟雍已立。崩，弟太戊立。”是太戊爲小甲弟，太庚之子。",
                    "zhushu": "",
                    "type": 2
                },
                {
                    "paragraph": "傳“祥妖”至“之罰”",
                    "zhushu": "",
                    "type": 2
                },
                {
                    "paragraph": "正義曰：漢書五行志云：“凡草物之類謂之妖，自外來謂之祥。”“祥”是惡事先見之徴，故爲妖怪也。“二木合生”，謂共處生也。“七日大拱”，伏生書傳有其文，或當別出餘書，則孔用之也。鄭𤣥注書傳云：“兩手搤之曰拱。”生七日而見其大滿兩手也。殷本紀云“一暮大拱”，言一夜即滿拱，所聞不同，故說異也。五行傳曰：“貌之不恭，是謂不肅，時則有靑眚靑祥。”漢書五行志夏侯始昌、劉向等說云：“肅，敬也。内曰恭，外曰敬。人君行已，體貌不恭，怠慢驕蹇，則不能敬。木色靑，故有靑眚靑祥。”是言木之變怪，是貌不恭之罰。人君貌不恭，天將罰之，木怪見其徴也。皇甫謐云：“太戊問於伊陟，伊陟曰：‘ 臣聞妖不勝德，帝之政事有闕。’ 白帝修德。太戊退而占之曰：‘ 桑穀野木而不合生於朝，意者朝亡乎？’太戊懼，修先王之政，明養老之禮，三年而遠方重譯而至七十六國。”是言妖不勝德也。",
                    "zhushu": "",
                    "type": 2
                },
                {
                    "paragraph": "傳“賛告”至“臣名”",
                    "zhushu": "",
                    "type": 2
                },
                {
                    "paragraph": "正義曰：禮有賛者，皆以言告人，故“賛”爲告也。君𠁗傳曰：“巫，氏也。”當以“巫”爲氏，名“咸”。此言“臣名”者，言是臣之名號也。鄭𤣥云“巫咸謂之巫官”者，案君𠁗咸子又稱，賢父子並爲大臣，必不丗作巫官，故孔言“巫，氏”是也。",
                    "zhushu": "",
                    "type": 2
                },
                {
                    "paragraph": "“太戊”至“原命”",
                    "zhushu": "",
                    "type": 2
                },
                {
                    "paragraph": "正義曰：言太戊賛於伊陟，惟告伊陟，不告原也。史録其事，而作伊陟、原命二篇，則太戊告伊陟，亦告原，俱以桑穀事告，故序揔以爲文也。“原”是臣名，而云“原命”，謂以言命原，故以“原命”名篇，猶如冏命、畢命也。",
                    "zhushu": "",
                    "type": 2
                },
                {
                    "paragraph": "“仲丁遷于嚻”",
                    "zhushu": "",
                    "type": 2
                },
                {
                    "paragraph": "正義曰：此三篇皆是遷都之事，俱以君名名篇，並陳遷都之義，如盤庚之誥民也。發其舊都謂之“遷”，到彼新邑謂之“居”，“遷于嚻”與“居相”亦事同也。以“河亶甲”三字句長，不言“于”，其實亦是居于相也。“圯于耿”者，孔意以爲毀于相地，乃遷于耿地，其篇蓋言毀意，故序特言“圯”也。李顒云：“嚻在陳留浚儀縣。”皇甫謐云：“仲丁自𠅢徙嚻，在河北也。或曰今河南敖倉，二說未知孰是也。”相地孔云“在河北”，蓋有文而知也。謐又以耿在河東，皮氏縣耿郷是也。",
                    "zhushu": "",
                    "type": 2
                },
                {
                    "paragraph": "傳“大戊”至“地名”",
                    "zhushu": "",
                    "type": 2
                },
                {
                    "paragraph": "正義曰：此及下傳言仲丁是太戊之子，河亶甲仲丁弟也，祖乙，河亶甲子，皆丗本支也。仲丁是太戊之子，太戊之時仍云“𠅢有祥”，知“仲丁遷于嚻，去𠅢”也。",
                    "zhushu": "",
                    "type": 2
                },
                {
                    "paragraph": "傳“亶甲”至“曰圯”",
                    "zhushu": "",
                    "type": 2
                },
                {
                    "paragraph": "正義曰：孔以河亶甲居相，祖乙即亶甲之子，故以爲圯於相地，乃遷都于耿。釋詁云：“圯，毀也。”故云“河水所毀曰圯”。據文“圮于耿”也，知非圯毀于耿，更遷餘處。必云圯於相地，遷於耿者，明與其上文連。上云“遷于嚻”，謂遷來向嚻； “居於相”，謂居於相地，故知“北于耿”謂遷來于耿， 以文相類，故孔爲此解。謂古人之言，雖尚要約，皆使言足其文，令人曉解。若圯於相，遷居於耿，經言“圯於耿”，太不辭乎？且亶甲居於相，祖乙居耿，今爲水所毀，更遷他處，故言“毀于耿”耳，非旣毀乃遷耿也。盤庚云：“不常厥邑，于今五邦。”及其數之，惟有𠅢、嚻、相、耿四處而已。知此旣毀於耿，更遷一處，盤庚又自彼處而遷於殷耳。殷本紀云：“祖乙遷於邢。”馬遷所爲說耳。鄭𤣥云：“祖乙又去相居耿，而國爲水所毀，於是修德以禦之，不復徙也。録此篇者，善其國圯毀，改政而不徙。”如鄭所言，稍爲文便。但上有仲丁、亶甲，下有盤庚，皆爲遷事，作書述其遷意。此若毀而不遷，序當改文見義，不應文類遷居，更以不遷爲義。汲冢占文云“盤庚自奄遷于殷”者，蓋祖乙圯於耿，遷於奄，盤庚自奄遷於殷， 𠅢、嚻、相、耿與此奄五邦者。 此蓋不經之書，未可依信也。",
                    "zhushu": ""
                }
            ]
        },
        {
            "name": "商書盤庚上第九",
            "paragraphs": [
                {
                    "paragraph": "商書盤庚上第九",
                    "zhushu": "",
                    "type": 1
                },
                {
                    "paragraph": "“盤庚”至“三篇”",
                    "zhushu": "",
                    "type": 2
                },
                {
                    "paragraph": "正義曰：商自成湯以來，屢遷都邑，仲丁、河亶甲、𥘵乙皆有言誥，歷載於篇。盤庚最在其後，故序揔之。自湯至盤庚，凡五遷都。今盤庚將欲遷居，而治於𠅢之殷地，民皆戀其故居，不欲移徙，咨嗟憂愁，相與怨上，盤庚以言辭誥之。史敘其事，作盤庚三篇。",
                    "zhushu": "",
                    "type": 2
                },
                {
                    "paragraph": "傳“自湯”至“𠅢殷”",
                    "zhushu": "",
                    "type": 2
                },
                {
                    "paragraph": "正義曰：經言“不常厥邑，于今五邦”，故序言“盤庚五遷”。傳嫌一身五遷，故辯之云“自湯至盤庚，凡五遷都”也。上文言“自契至于成湯八遷”，并數湯爲八，此言“盤庚五遷”，又并數湯爲五。湯一人再數，故班固云：“朗人屢遷，前八後五，其實正十二也。”此序云盤庚“將治𠅢殷”，下傳云“殷，𠅢之别名”，則“𠅢殷”即是一都，湯遷還從先王居也。汲冢古文云：“盤庚自奄遷于殷，殷在鄴南三十里。”束晳云：尚書序：“盤庚五遷，將治𠅢殷”，舊說以爲居𠅢，𠅢殷在河南。孔子壁中。尚書云：“將始宅殷。”是與古文不同也。漢書項羽傳云“洹水南殷墟上”。今安陽西有殷。束晳以殷在河北，與𠅢異也。然孔子壁内之書，安國先得其本，此“將治𠅢殷”不可作“將始宅殷”。“𠅢”字摩滅，容或爲“宅”。壁内之書，安國先得，“始”皆作“乱”，其字與“治”不𩔖，無縁誤作“始”字，知束晳不見壁内之書，妄爲說耳。若洹水之南有殷墟，或當餘王居之，非盤庚也。盤庚治於𠅢殷，紂滅在於朝歌，則盤庚以後遷於河北。蓋盤庚後王有從河南𠅢地遷於洹水之南，後又遷于朝歌。",
                    "zhushu": "",
                    "type": 2
                },
                {
                    "paragraph": "傳“胥相”至“怨上”",
                    "zhushu": "",
                    "type": 2
                },
                {
                    "paragraph": "正義曰：釋詁云：“胥，皆也。”“相”亦是皆義，故通訓“胥”爲相也。民不欲徙，乃咨嗟憂愁，相與怨上。經云“民不適有居”，是怨上之事也。仲丁、祖乙亦是遷都，序無民怨之言，此獨有怨者，盤庚，祖乙之曽孫也。祖乙遷都於此，至今多歷年丗，民居已乆，戀舊情深。前王三徙，誥今則行，曉喻之易，故無此言。此則民怨之深，故序獨有此事。彼各一篇，而此獨三篇者，謂民怨上，故勸誘之難也。民不欲遷，而盤庚必遷者，鄭𤣥云：“祖乙居耿，後奢侈踰禮，土地迫近，山川甞圯焉。至陽甲立，盤庚爲之臣，乃謀徙居湯舊都。”又序注云：“民居耿乆，奢淫成俗，故不樂徙。”王肅云：“自祖乙五丗至盤庚，元兄湯甲，宫室奢侈，下民邑居墊隘，水泉瀉鹵，不可以行政化，故徒都於殷。”皇甫謐云：“耿在河北，迫近山川，自祖辛以來，民皆奢侈，故盤庚遷於殷。”此三者之說，皆言“奢侈”。鄭𤣥旣言“君奢”，又言“民奢”。王肅專謂“君奢”，皇甫謐專謂“民奢”。言“君奢”者，以天子宫室奢侈，侵奪下民；言“民奢”者，以豪民室宇過度，逼迫貧乏，皆爲細民，弱劣，無所容居，欲遷都改制以寛之。富民戀舊，故違上意，不欲遷也。案：檢孔傳，無“奢侈”之語，惟下篇云：“今我民用蕩析離居，罔有定極。”傳云：“水泉沈溺，故蕩析離居，無安定之極，徙以爲之極。”孔意蓋以地勢洿下，又乆居水變，水泉瀉鹵，不可行化，故欲遷都，不必爲奢侈也。此以君名名篇，必是爲君時事，而鄭𤣥以爲上篇是盤庚爲臣時事，何得專輒謬妄也。",
                    "zhushu": "",
                    "type": 2
                },
                {
                    "paragraph": "“盤庚”",
                    "zhushu": "",
                    "type": 2
                },
                {
                    "paragraph": "正義曰：此三篇皆以民不樂遷，開解民意，告以不遷之害、遷都之善也。中、上二篇，未遷時事；下篇，旣遷後事。上篇人皆怨上，初啓民心，故其辭尤切；中篇民以少悟，故其辭稍緩；下篇民旣從遷，故辭復益緩。哀十一年左傳引此篇云“盤庚之誥”，則此篇皆誥辭也。題篇不目“盤庚誥”者，王肅云：“取其徙而立功，故但以盤庚名篇。”然仲丁、祖乙、河亶甲等皆以王名名篇，則是史意異耳，未必見他義。",
                    "zhushu": "",
                    "type": 2
                },
                {
                    "paragraph": "傳“殷質，以名篇”",
                    "zhushu": "",
                    "type": 2
                },
                {
                    "paragraph": "正義曰：周書謚法成王時作，故桓六年左傳云：“周人以諱事神。”殷時質，未諱君名，故以王名名篇也。上“仲丁”“祖乙”亦是王名，於此始作傳者，以上篇經亡，此經稱“盤庚”，故就此解之。史記殷本紀云：“盤庚崩，弟小辛立，殷復衰。百姓思盤庚，乃作盤庚三篇。”與此序違，非也。鄭𤣥云：“盤庚，湯十丗孫，祖乙之曽孫，以五遷繼湯，篇次祖乙，故繼之。于上累之，祖乙爲湯𤣥孫，七丗也。又加祖乙，復其祖父，通盤庚，故十丗。”本紀云：“祖乙崩，子祖辛立。崩，子開甲立。崩，弟祖丁立。崩，開甲之子南庚立。崩，祖丁子陽甲立。崩，弟盤庚立。”是祖乙生祖辛，祖辛生祖丁，祖丁生盤庚，故爲曽孫。",
                    "zhushu": "",
                    "type": 2
                },
                {
                    "paragraph": "“盤庚”至“四方”",
                    "zhushu": "",
                    "type": 2
                },
                {
                    "paragraph": "正義曰：盤庚欲遷於𠅢之殷地，其民不欲適彼殷地，別有邑居，莫不憂愁，相與怨上。盤庚率領和諧其衆憂之人，出正直之言以曉告曰：我先王初居此者，從舊都來，於是宅於此地。所以遷於此者，爲重我民，無欲盡殺故。先王以乆居墊隘，不遷則死，見下民不能相匡正以生，故謀而來徙。以徙爲善，未敢專決，又考卜於龜以從。旣獲吉兆，乃曰：“其如我所行，欲徙之吉。先王成湯以來，凡有所服行，敬順天命，如此尚不常安，可徙則徙，不常其邑，於今五邦矣。今若不承於古，徙以避害，則是無知，天將斷絶汝命矣。天將絶命，尚不能知，況曰其能從先王之基業乎？今我徃遷都，更求昌盛，若顚仆之木，有用生蘖哉。人衰更求盛，猶木死生蘖哉。我今遷向新都，上天其必長我殷之王命於此新邑，繼復先王之大業，致行其道，以安四方之人。我徙欲如此耳，汝等何以不願徙乎？”前云若不徙以避害，則天將絶汝命，謂絶臣民之命，明亦絶我殷王之命。復云若遷往新都，天其長我殷之王命，明亦長臣民之命，互文也。",
                    "zhushu": "",
                    "type": 2
                },
                {
                    "paragraph": "傳“𠅢之別名”",
                    "zhushu": "",
                    "type": 2
                },
                {
                    "paragraph": "正義曰：此序，先“𠅢”後“殷”，“𠅢”是大名，“殷”是𠅢内之別名。鄭𤣥云：“商家自徙此而號曰殷。”鄭以此前未有殷名也。中篇云：“殷降大虐，將遷於殷，先正其號。”明知於此號爲殷也。雖兼號爲殷，而商名不改，或稱“商”，或稱“殷”，又有兼稱殷商。商頌云：“商邑翼翼”“撻彼殷武”，是單稱之也。又大雅云“殷商之旅”“咨汝殷商”，是兼稱之也。“𠅢”是殷地大名，故殷社謂之“𠅢社”。其“𠅢”鄭𤣥以爲偃師，皇甫謐以爲梁國穀熟縣，或云濟隂𠅢縣，說旣不同，未知誰是。",
                    "zhushu": "",
                    "type": 2
                },
                {
                    "paragraph": "傳“適之”至“邑居”",
                    "zhushu": "",
                    "type": 2
                },
                {
                    "paragraph": "正義曰：釋詁云：“適、之，往也。”俱訓爲往，故“適”得爲之，不欲往彼殷地，別有新邑居也。",
                    "zhushu": "",
                    "type": 2
                },
                {
                    "paragraph": "傳“𥸤和”至“之言”",
                    "zhushu": "",
                    "type": 2
                },
                {
                    "paragraph": "正義曰：“𥸤”即𥙿也，是寛意，故爲和也。憂則不和，“戚”訓憂也，故“率和衆憂之人，出正直之言”。詩云：“其直如矢。”故以“矢言”爲“正直之言”。",
                    "zhushu": "",
                    "type": 2
                },
                {
                    "paragraph": "傳“我王”至“於此”",
                    "zhushu": "",
                    "type": 2
                },
                {
                    "paragraph": "正義曰：孔以祖乙圯於相地，遷都於耿，今盤庚自耿遷二殷，以“我王”爲祖乙，此謂耿也。",
                    "zhushu": "",
                    "type": 2
                },
                {
                    "paragraph": "傳“劉殺”至“殺故”",
                    "zhushu": "",
                    "type": 2
                },
                {
                    "paragraph": "正義曰：“劉，殺”，釋詁文。水泉鹹鹵，不可行化，王化不行，殺民之道。先王所以去彼遷此者，重我民，無欲盡殺故也。",
                    "zhushu": "",
                    "type": 2
                },
                {
                    "paragraph": "傳“言民”至“所行”",
                    "zhushu": "",
                    "type": 2
                },
                {
                    "paragraph": "正義曰：不徙所以不能相匡以生者，謂水泉沈溺，人民困苦，不能從敎相匡正以生。又考卜於龜以徙，周禮太卜“大遷則貞龜”，是遷必卜也。",
                    "zhushu": "",
                    "type": 2
                },
                {
                    "paragraph": "傳“先王”至“輒遷”",
                    "zhushu": "",
                    "type": 2
                },
                {
                    "paragraph": "正義曰：下云“于今五邦”，自湯以來數之，則此言“先王”，揔謂成湯至祖乙也。“先王有所服行”，謂行有典法，言能敬順天命，即是“有所服行”也。盤庚言先王敬順天命，如此，尚不常安，有可遷輒遷，況我不能敬順天命？不遷民必死矣，故不可不遷也。",
                    "zhushu": "",
                    "type": 2
                },
                {
                    "paragraph": "傳“湯遷”至“國都”",
                    "zhushu": "",
                    "type": 2
                },
                {
                    "paragraph": "正義曰：孔以盤庚意在必遷，故通數“我往居𠅢”爲“五邦”。鄭、王皆云“湯自商徙𠅢”，數商、𠅢、嚻、相、耿爲五。計湯旣遷𠅢，始建王業，此言先王遷都，不得遠數居𠅢之前充此數也。",
                    "zhushu": "",
                    "type": 2
                },
                {
                    "paragraph": "傳“言今”至“蘖哉”",
                    "zhushu": "",
                    "type": 2
                },
                {
                    "paragraph": "正義曰：釋詁云：“枿，餘也。”李巡曰：“枿，槁木之餘也。”郭璞云：“晉、衞之閒曰枿。”是言木死顚仆，其根更生蘖哉。此都毀壞，若枯死之木。若棄去毀壞之邑，更得昌盛，猶顚仆枯死之木用生蘖哉。",
                    "zhushu": "",
                    "type": 2
                },
                {
                    "paragraph": "“盤庚”至“攸箴”",
                    "zhushu": "",
                    "type": 2
                },
                {
                    "paragraph": "正義曰：前旣略言遷意，今復並戒臣民。盤庚先敎於民云：“汝等當用汝在位之命，用舊常故事，正其法度。”欲令民徙，從其臣言也。民從上命，即是常事法度也。又戒臣曰：“汝等無有敢伏絕小人之所欲箴規上者。”",
                    "zhushu": "",
                    "type": 2
                },
                {
                    "paragraph": "傳“斆敎”至“朝臣”",
                    "zhushu": "",
                    "type": 2
                },
                {
                    "paragraph": "正義曰：文王丗子云：“小樂正斆干，太胥賛之。籥師斆戈，籥師丞賛之。”彼並是敎舞干戈，知“斆”爲敎也。小民等患水泉沈溺，欲箴規上而徙，汝臣下，勿抑塞伏絕之。鄭𤣥云：“奢侈之俗，小民咸苦之，欲言於王，今將屬民而詢焉，故勑以無伏之。”",
                    "zhushu": "",
                    "type": 2
                },
                {
                    "paragraph": "傳“衆羣臣以下”",
                    "zhushu": "",
                    "type": 2
                },
                {
                    "paragraph": "正義曰：周禮：小司𡨥掌外朝之政，以致萬民而詢焉。一曰詢國危，二曰詢國遷，三曰詢立君。是國將大遷，必詢及於萬民，故知衆悉至王庭，是“羣臣以下謂及下民”也。民不欲徙，由臣不助王勸民，故巳下多是責臣之辭。",
                    "zhushu": "",
                    "type": 2
                },
                {
                    "paragraph": "傳“先王”",
                    "zhushu": "",
                    "type": 2
                },
                {
                    "paragraph": "正義曰：此篇所言“先王”，其文無指斥者，皆謂成湯已來諸賢王也。下言“神后”“髙后”者，指謂湯耳。下篇言“古我先王適于山”者，乃謂遷都之王仲丁、祖乙之等也。此言“先王”，謂先丗賢王。此旣言“先王”，下句“王播告之，王用丕欽”，蒙上之“先”，不言“先”，省文也。",
                    "zhushu": "",
                    "type": 2
                },
                {
                    "paragraph": "傳“王布”至“其指”",
                    "zhushu": "",
                    "type": 2
                },
                {
                    "paragraph": "正義曰：上句言先王用舊人共政，下云“王播告之修”，當謂告臣耳。傳言“布告人”者，以下云“民用丕變”，是必告臣，亦又告民。",
                    "zhushu": "",
                    "type": 2
                },
                {
                    "paragraph": "傳“聒聒”至“何謂”",
                    "zhushu": "",
                    "type": 2
                },
                {
                    "paragraph": "正義云：鄭𤣥云：“聒讀如聒耳之聒，聒聒，難告之貌。”王肅云：“聒聒，善自用之意也。”此傳以“聒聒”爲“無知之貌”，以“聒聒”是多言亂人之意也。“起信險膚”者，言發起所行，專信此險僞膚受淺近之言，信此浮言，妄有爭訟，我不知汝所訟言何謂。言無理也。",
                    "zhushu": "",
                    "type": 2
                },
                {
                    "paragraph": "“非予”至“觀火”",
                    "zhushu": "",
                    "type": 2
                },
                {
                    "paragraph": "正義曰：言先王敬其敎，民用大變。我命敎汝，汝不肯徙，非我自廢此丕欽之德，惟汝之所含德甚惡，不畏懼我一人故耳。汝含藏此意，謂我不知。“我見汝情若觀火”，言見之分明，如視火也。",
                    "zhushu": "",
                    "type": 2
                },
                {
                    "paragraph": "傳“逸過”至“汝過”",
                    "zhushu": "",
                    "type": 2
                },
                {
                    "paragraph": "正義曰：“逸，過”，釋言文。“我若以威加汝，汝自不敢不遷，則無違上之過也。我不威脅汝徙，乃是我亦拙謀，作成汝過也”。恨民以恩導之，而不從已也。",
                    "zhushu": "",
                    "type": 2
                },
                {
                    "paragraph": "傳“紊亂”至“有福”",
                    "zhushu": "",
                    "type": 2
                },
                {
                    "paragraph": "正義曰：“紊”是絲亂，故爲亂也。“稼”“穡”相對，則重之曰“稼”，斂之曰“穡”。“穡”是秋收之名，得爲耕穫揔稱，故云“穡，耕稼”。“下承上則有福”，“福”謂禄賞。",
                    "zhushu": "",
                    "type": 2
                },
                {
                    "paragraph": "傳“戎大”至“所有”",
                    "zhushu": "",
                    "type": 2
                },
                {
                    "paragraph": "正義曰：“戎，大”“昬，強”“越，於”，皆釋詁文。孫炎曰：“昬，夙夜之強也。書曰：“不昬作勞。”引此解彼，是亦讀此爲昬也。鄭𤣥讀“昬”爲愍，訓爲勉也，與孔不同。傳云“言不欲徙，則是不畏大毒於遠近”，其意言不徙則有毒，“毒”謂禍患也，“遠近”謂賖促，言害至有早晚也。不強於作勞，則黍稷無所獲，以喻不遷於新邑，則福禄無所有也。此經“惰農”“弗昬”“無黍稷”，對上“服田”“力穡”，乃亦有秋”，但其文有詳略耳。",
                    "zhushu": "",
                    "type": 2
                },
                {
                    "paragraph": "傳“責公”至“毒害”",
                    "zhushu": "",
                    "type": 2
                },
                {
                    "paragraph": "正義曰：此篇上下皆言“民”，此獨云“百姓”，則知“百姓”是百官也。“百姓”旣是百官，“和吉言”者又在“百官”之上，知此經是責公卿不能和喻善言於百官，使之樂遷也。不和百官，必將遇禍，是公卿自生毒害。",
                    "zhushu": "",
                    "type": 2
                },
                {
                    "paragraph": "傅“羣臣”至“所及”",
                    "zhushu": "",
                    "type": 2
                },
                {
                    "paragraph": "正義曰：羣臣是民之師長，當倡民爲善，羣臣亦不欲徙，是乃先惡於民也。“恫，痛”，釋言文。",
                    "zhushu": "",
                    "type": 2
                },
                {
                    "paragraph": "“相時”至“有咎”",
                    "zhushu": "",
                    "type": 2
                },
                {
                    "paragraph": "正義曰：又責大臣不相敎遷徙，是不如小民。我視彼憸利小民，猶尚相顧於箴規之言，恐其發舉有過口之患，故以言相規。患之小者尚知畏避，況我爲天子，制汝短長之命，威恩甚大，汝不相敎從我，乃是汝不如小民。汝若不欲徙，何不以情告我，而輒相恐動以浮華之言，乃語民云：“國不可徙，我恐汝自取沈溺於衆人，而身被刑戮之禍害。”此浮言流行，若似火之燎放原野，炎熾不可嚮近，其猶可撲之使滅。以喻浮言不可止息，尚可刑戮使絶也。若以刑戮加汝，則是汝衆自爲非謀所致此耳，非我有咎過也。",
                    "zhushu": "",
                    "type": 2
                },
                {
                    "paragraph": "傳“曷何”至“禍害”",
                    "zhushu": "",
                    "type": 2
                },
                {
                    "paragraph": "正義曰：“曷”“何”同音，故“曷”爲何也。顧氏云：“汝以浮言恐動，不徙，更是無益。我恐汝自取沈溺，放衆人不免禍害也。”",
                    "zhushu": "",
                    "type": 2
                },
                {
                    "paragraph": "傳“我刑”至“所致”",
                    "zhushu": "",
                    "type": 2
                },
                {
                    "paragraph": "正義曰：我刑戮汝，汝自招之，非我咎也。“靖，謀”，釋詁文。告民不徙者，非善謀也。由此而被刑戮，是汝自爲，非謀所致也。",
                    "zhushu": "",
                    "type": 2
                },
                {
                    "paragraph": "“遲任”至“非德”",
                    "zhushu": "",
                    "type": 2
                },
                {
                    "paragraph": "正義曰：可遷即遷，是先王舊法。“古之賢人遲任有言曰：“人惟求舊，器非求舊，惟新。”言人貴舊，器貴新，汝不欲徙，是不貴舊，反遲任也。“古者我之先王及汝祖汝父，相與同逸豫，同勤勞，汝爲人子孫，冝法父祖，當與我同其勞逸，我豈敢動用非常之罰脅汝乎？自先王以至於我，丗丗數汝功勞，我不掩蔽汝善，是我忠放汝也。以此故我大享祭於先王，汝祖其從我先王與在宗廟而歆享之，是我不掩汝善也。汝有善，自作福。汝有惡，自作災。我亦不敢動用非德之賞妄賞汝，各從汝善惡而報之耳。”其意告臣言從上必有賞，違我必有罰也。",
                    "zhushu": "",
                    "type": 2
                },
                {
                    "paragraph": "傳“遲任”至“貴舊”",
                    "zhushu": "",
                    "type": 2
                },
                {
                    "paragraph": "正義曰：其人旣沒，其言立於後丗，如是古賢人也。鄭𤣥云：“古之賢史。”正肅云：“古老成人。”皆謂賢也。",
                    "zhushu": "",
                    "type": 2
                },
                {
                    "paragraph": "傳“選數”至“於汝”",
                    "zhushu": "",
                    "type": 2
                },
                {
                    "paragraph": "正義曰：釋詁云：“算，數也。”舎人曰：“釋數之曰算。”“選”即“算”也，故“調”爲“數”。經言丗丗數汝功勞，是從先王至已常行此事，故云“是我忠於汝”也。言已之忠，責臣之不忠也。",
                    "zhushu": "",
                    "type": 2
                },
                {
                    "paragraph": "傳“古者”至“汝善”",
                    "zhushu": "",
                    "type": 2
                },
                {
                    "paragraph": "正義曰：周禮大宗伯祭祀之名，天神曰祀，地祇曰祭，人鬼曰享。此“大享於先王”，謂天子祭宗廟也。傳解天子祭廟得有臣祖與享之意，言古者天子録功臣配食於廟，故臣之先祖得與享之也。“古者”，孔氏據已而道前丗也，此殷時已然矣。“大享，烝、嘗”者，烝、甞是秋冬祭名，謂之大享者，以事各有對，若烝、甞對禘、祫，則禘、祫爲大，烝、甞爲小。若四時自相對，則烝、甞爲大，礿、祠爲小。以秋、冬物成，可薦者衆，故烝、甞爲大。春、夏物未成，可薦者少，故礿、祠爲小也。知烝、甞有功臣與祭者，案周禮司勲云：“凡有功者，銘書於王之太常，祭於大烝，司勲詔之”是也。甞是烝之類，而傳以甞配之，魯頌曰“秋而載甞”是也。祭統云“内祭則大甞禘”是也，外祭則郊社”是也。然彼以祫爲大甞，知此不以烝、甞時爲禘祫，而直據時祭者，以殷祫於三時，非獨烝、甞也。秋冬之祭，尚及功臣，則禘祫可知。惟春夏不可耳，以物未成故也。近代已來，惟禘祫乃祭功臣配食，時祭不及之也。近代已來，功臣配食，各配所事之君，若所事之君其廟已毀，時祭不祭毀廟，其君尚不時祭，其臣固當止矣。禘祫則毀廟之主亦在焉，其時功臣亦當在也。王制云：“犆礿，祫禘，祫甞，祫烝。諸侯礿犆，禘一，犆一，祫，甞祫，烝祫。”此王制之文。夏、殷之制，天子春惟時祭，其夏、秋、冬旣爲祫，又爲時祭。諸侯亦春爲時祭，夏惟作祫，不作時祭，秋、冬先作時祭而後祫。周則春曰祠，夏曰礿，三年一祫在秋，五年一禘在夏。故公羊傳云“五年再殷祭”，禮緯云“三年一祫，五年一禘”。此是鄭氏之義，未知孔意如何。",
                    "zhushu": "",
                    "type": 2
                },
                {
                    "paragraph": "“予告”至“有志”",
                    "zhushu": "",
                    "type": 2
                },
                {
                    "paragraph": "正義曰：旣言作福作災由人行有善惡，故復敎臣行善。“我告汝於行事之難，猶如射之有所準志，志之所主，欲得中也，必中所志，乃爲善耳”。以喻人將有行，豫思念之，行得其道爲善耳。其意言遷都是善道，當念從我言也。",
                    "zhushu": "",
                    "type": 2
                },
                {
                    "paragraph": "傳“告汝”至“乃善”",
                    "zhushu": "",
                    "type": 2
                },
                {
                    "paragraph": "正義曰：此傳惟順經文，不言喻意。鄭𤣥云：“我告汝於我心至難矣。夫射者張弓屬矢，而志在所射，必中，然後發之。爲政之道，亦如是也。以已心度之，可施於彼，然後出之。”",
                    "zhushu": "",
                    "type": 2
                },
                {
                    "paragraph": "傳“不用”至“易之”",
                    "zhushu": "",
                    "type": 2
                },
                {
                    "paragraph": "正義曰：“老”謂見其年老，謂其無所復知。“弱”謂見其幼弱，謂其未有所識。鄭云：“老、弱皆輕忽之意也。”老成人之言云可徙，不用其言，是侮老之也。不徙則水泉鹹鹵，孤幼受害，不念其害，是卑弱輕易之也。",
                    "zhushu": "",
                    "type": 2
                },
                {
                    "paragraph": "傳“盤庚”至“之謀”",
                    "zhushu": "",
                    "type": 2
                },
                {
                    "paragraph": "正義曰：於時羣臣難毀其居宅，惟見目前之利，不思長乆之計。其臣非一共爲此心。盤庚勑臣下，各思長乆於其居處，勉強盡心出力，聽從我遷徙之謀。自此以下皆是也。",
                    "zhushu": "",
                    "type": 2
                },
                {
                    "paragraph": "“無有”至“厥善”",
                    "zhushu": "",
                    "type": 2
                },
                {
                    "paragraph": "正義曰：此即遷徙之謀也。言我至新都，撫養在下，無有遠之與近，必當待之如一。用刑殺之罪伐去其死道，用照察之德彰明其行善。有過罪以懲之，使民不犯非法。死刑不用，是“伐去其死道”。“伐”若伐樹然，言止而不復行用也。有善者，人主以照察之德加賞禄以明之，使競慕爲善，是彰其善也。此二句相對，上言“用罪伐厥死”，下冝言“用賞彰厥生”，不然者，上言用刑，下言賞善，“死”是刑之重者，舉重故言“死”。有善乃可賞，故言“彰厥善”。行賞是德，故以“德”言“賞”。人生是常，無善亦生，不得言“彰厥生”，故文互。",
                    "zhushu": "",
                    "type": 2
                },
                {
                    "paragraph": "“度乃口”",
                    "zhushu": "",
                    "type": 2
                },
                {
                    "paragraph": "正義曰：“度”，法度也，故傳言“以法度居汝口”也。",
                    "zhushu": ""
                }
            ]
        },
        {
            "name": "商書盤庚中第十",
            "paragraphs": [
                {
                    "paragraph": "商書盤庚中第十",
                    "zhushu": "",
                    "type": 1
                },
                {
                    "paragraph": "“盤庚”至“厥民”",
                    "zhushu": "",
                    "type": 2
                },
                {
                    "paragraph": "正義曰：盤庚於時見都河北，欲遷向河南，作惟南渡河之法，欲用民徙，乃出善言以告曉民之不循敎者，大爲敎告，用誠心於其所有之衆人。於時衆人皆至，無有褻慢之人，盡在於王庭。盤庚乃𦫵進其民，延之使前而敎告之。史敘其事，以爲盤庚發誥之目。",
                    "zhushu": "",
                    "type": 2
                },
                {
                    "paragraph": "傳“爲此”至“民徙”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云“作渡河之具”。王肅云“爲此思南渡河之事”。此傳言“南渡河之法”，皆謂造舟船渡河之具，是濟水先後之次，思其事而爲之法也。",
                    "zhushu": "",
                    "type": 2
                },
                {
                    "paragraph": "傳“話善”至“於衆”",
                    "zhushu": "",
                    "type": 2
                },
                {
                    "paragraph": "正義曰：釋詁云：“話，言也。”孫炎曰：“話，善人之言也。”王苦民不從敎，必發善言告之，故以“話”爲善言。鄭𤣥詩箋亦云：“話，善言也。”",
                    "zhushu": "",
                    "type": 2
                },
                {
                    "paragraph": "傳“民亦”至“天時”",
                    "zhushu": "",
                    "type": 2
                },
                {
                    "paragraph": "正義曰：以君承安民而憂之，故“民亦安君之政，相與憂行君令，使君令必行”，責時羣臣不憂行君令也。舟船浮水而行，故以“浮”爲行也。行天時也，順時布政，若月令之爲也。",
                    "zhushu": "",
                    "type": 2
                },
                {
                    "paragraph": "傳“我殷”至“行徙”",
                    "zhushu": "",
                    "type": 2
                },
                {
                    "paragraph": "正義曰：遷都者，止爲邑居墊隘，水泉鹹鹵，非爲避天災也。此傳以“虐”爲災，“懷”爲思，言“殷家於天降大災，則先王不思故居而行徙”者，以天時人事終是相將，邑居不可行化，必將天降之災。上云“不能相匡以生，罔知天之斷命”，即是天降災也。",
                    "zhushu": "",
                    "type": 2
                },
                {
                    "paragraph": "“承汝”至“于罰”",
                    "zhushu": "",
                    "type": 2
                },
                {
                    "paragraph": "正義曰：先王爲政，惟民之承，今我亦法先王，故承安汝，使汝徙，惟歡喜安樂，皆與汝共之，非謂汝有咎惡而徙汝，令比近於殃罰也。",
                    "zhushu": "",
                    "type": 2
                },
                {
                    "paragraph": "“予若”至“厥志”",
                    "zhushu": "",
                    "type": 2
                },
                {
                    "paragraph": "正義曰：盤庚言：“我順於道理，和協汝衆，歸懷此新邑者，非直爲我王家，亦惟利汝衆，故爲此大從我本志而遷徙，不有疑也。”",
                    "zhushu": "",
                    "type": 2
                },
                {
                    "paragraph": "“臭厥載”",
                    "zhushu": "",
                    "type": 2
                },
                {
                    "paragraph": "正義曰：“臭”是氣之別名，古者香氣、穢氣皆名爲“臭”。易云：“其臭如蘭。”謂香氣爲“臭”也。晉語云：“惠公改葬申生，臭徹於外。”謂穢氣爲“臭”也。下文覆述此意云“無起穢以自臭”。則此“臭”謂穢氣也。肉敗則臭，故以“臭”爲敗。船不渡水，則敗其所載物也。",
                    "zhushu": "",
                    "type": 2
                },
                {
                    "paragraph": "“爾忱”至“曷瘳”",
                    "zhushu": "",
                    "type": 2
                },
                {
                    "paragraph": "正義曰：盤庚責其臣民：“汝等不用徙者，由汝忠誠，不能屬逮於古賢。苟不欲徙，惟相與沈溺於衆不欲徙之言，不其有考驗於先王遷徙之事。汝旣不考於古，及其禍至，乃自忿怒，何所瘳差也？”",
                    "zhushu": "",
                    "type": 2
                },
                {
                    "paragraph": "“汝誕勸憂”",
                    "zhushu": "",
                    "type": 2
                },
                {
                    "paragraph": "正義曰：凡人以善自勸，則善事多。若以憂自勸，則憂來衆。今不徙，則憂來衆，是自勸勵以憂愁之道。",
                    "zhushu": "",
                    "type": 2
                },
                {
                    "paragraph": "“今其”至“在上”",
                    "zhushu": "",
                    "type": 2
                },
                {
                    "paragraph": "正義曰：顧氏云：“責羣臣，汝今日其且有今目前之小利，無後日乆長之計，患禍將至，汝何得乆生在民上也？”",
                    "zhushu": "",
                    "type": 2
                },
                {
                    "paragraph": "“今予”至“自臭”",
                    "zhushu": "",
                    "type": 2
                },
                {
                    "paragraph": "正義曰：今我命汝，是我之一心也。汝當從我，無得起爲穢惡以自臭敗。汝違我命，是“起穢以自臭”也。",
                    "zhushu": "",
                    "type": 2
                },
                {
                    "paragraph": "“恐人”至“乃心”",
                    "zhushu": "",
                    "type": 2
                },
                {
                    "paragraph": "正義曰：言汝心旣不欲徙，旁人或更誤汝，我又恐他人𠋣曲汝身，迂僻汝心，使汝益不用徙也。",
                    "zhushu": "",
                    "type": 2
                },
                {
                    "paragraph": "傳“言汝”至“迂僻”",
                    "zhushu": "",
                    "type": 2
                },
                {
                    "paragraph": "正義曰：人心不能自決，則好用非理之謀。言汝旣不欲遷徙，又爲他人所誤，盤庚疑其被誤，故言此也。以物𠋣物者必曲，故“𠋣”爲曲也。“迂”是迴也，迴行必僻，故“迂”爲僻也。",
                    "zhushu": "",
                    "type": 2
                },
                {
                    "paragraph": "傳“迓迎”至“汝衆”",
                    "zhushu": "",
                    "type": 2
                },
                {
                    "paragraph": "正義曰：“迓，迎”，釋詁文。不遷必將死矣，天欲遷以延命。天意向汝，我欲迎之。天斷汝命，我欲續之。我今徙者，欲迎續汝命於天，豈以威脅汝乎？遷都惟用奉養汝衆臣民耳。",
                    "zhushu": "",
                    "type": 2
                },
                {
                    "paragraph": "“予念”至“爾然”",
                    "zhushu": "",
                    "type": 2
                },
                {
                    "paragraph": "正義曰：我念我先丗神后之君成湯，愛勞汝之先人，故我大能進用汝，與汝爵位，用以道義懷安汝心耳。然汝乃違我命，是汝反先人也。",
                    "zhushu": "",
                    "type": 2
                },
                {
                    "paragraph": "傳“言我”至“先人”",
                    "zhushu": "",
                    "type": 2
                },
                {
                    "paragraph": "正義曰：易稱“神”者，妙萬物而爲言也。殷之先丗神明之君，惟有湯耳，故知“神后”謂湯也。下“髙后”“先后”與此“神后”一也。“神”者言其通聖，“髙”者言其德尊。此“神后”言“先”，於“髙后”略而不言“先”，其下直言“先后”，又略而不言“髙”，從上省文也。“勞爾先”，謂愛之也。“勞”者，勤也，閔其勤勞而慰勞之，“勞”亦愛之義，故論語云：“愛之能勿勞乎？”是“勞”爲愛也。追言湯勞汝先，則此所責之臣，其祖於成湯之丗已在朝廷，丗仕王朝，而不用已命，故責之深也。",
                    "zhushu": "",
                    "type": 2
                },
                {
                    "paragraph": "“失於”至“能迪”",
                    "zhushu": "",
                    "type": 2
                },
                {
                    "paragraph": "正義曰：盤庚以民不願遷，言神將罪汝，欲懼之使從已也。我所以必須徙者，我今失於政敎，陳乆於此，民將有害，髙德之君成湯必忿我不徙，六乃重下罪疾於我，曰：“何爲殘虐我民而不徙乎？”我旣欲徙，而汝與萬民乃不進進與我一人謀計同心，則我先君成湯大下與汝罪疾，曰：“何故不與我幼孫盤庚有相親比，同心徙乎？不與我同心，故湯有明德，從上見汝一情，其下罪罰於汝。汝實有罪，無所能道。”言無辭以自解說也。",
                    "zhushu": "",
                    "type": 2
                },
                {
                    "paragraph": "傳“崇重”至“徙正”",
                    "zhushu": "",
                    "type": 2
                },
                {
                    "paragraph": "正義曰：“崇，重”，釋詁文。又云：“塵，乆也。”孫炎曰：“陳居之乆，乆則生塵矣。”古者“塵”“陳”同也，故“陳”爲乆之義。",
                    "zhushu": "",
                    "type": 2
                },
                {
                    "paragraph": "傳“不進”至“心徙”",
                    "zhushu": "",
                    "type": 2
                },
                {
                    "paragraph": "正義曰：物之生長，則必漸進，故以“生生”爲進進。王肅亦然。“進進”是同心願樂之意也。此實責羣臣，而言“汝萬民”者，民心亦然，因博及之。",
                    "zhushu": "",
                    "type": 2
                },
                {
                    "paragraph": "傳“湯有”至“無辭”",
                    "zhushu": "",
                    "type": 2
                },
                {
                    "paragraph": "正義曰：訓“𠁊”爲明，言其見下，故稱“明德”。詩稱“三后在天”，死者精神在天，故言下見汝。",
                    "zhushu": "",
                    "type": 2
                },
                {
                    "paragraph": "“古我”至“乃死”",
                    "zhushu": "",
                    "type": 2
                },
                {
                    "paragraph": "正義曰：又責羣臣：古我先君成湯，旣愛勞汝祖、汝父，與之共治民矣。汝今共爲我養民之官，是我於汝與先君同也。而汝有殘虐民之心，非我令汝如此，則在汝心自爲此惡，是汝反祖、父之行，雖汝祖、父亦不祐汝。我先君安汝祖、汝父之忠，汝祖、汝父忠於先君，必忿汝違我，乃斷絕棄汝命，不救汝死。言汝違我命，故汝祖、父亦忿，見湯罪汝，不救汝死也。",
                    "zhushu": "",
                    "type": 2
                },
                {
                    "paragraph": "傳“勞之”至“治人”",
                    "zhushu": "",
                    "type": 2
                },
                {
                    "paragraph": "正義曰：下句責臣之身云“汝共作我畜民”，明先后勞其祖、父，是勞之共治民也。",
                    "zhushu": "",
                    "type": 2
                },
                {
                    "paragraph": "傳“𢦤殘”至“之行”",
                    "zhushu": "",
                    "type": 2
                },
                {
                    "paragraph": "正義曰：春秋宣十八年“邾人𢦤鄫子”，左傳云：“凡自虐其君曰弑，自外曰𢦤。”“𢦤”爲殘害之義，故爲殘也。先后愛勞汝祖、汝父，與共治民，汝祖、父必有愛人之心。“作”訓爲也。汝今共爲我養民之官，而有殘民之心，而不用徙以避害，是汝反祖、父之行。盤庚距湯年丗多矣，臣父不及湯丗，而云“父”者，與“祖”連言之耳。",
                    "zhushu": "",
                    "type": 2
                },
                {
                    "paragraph": "“玆予”至“弗祥”",
                    "zhushu": "",
                    "type": 2
                },
                {
                    "paragraph": "正義曰：又責臣云：“汝祖、父非徒不救汝死，乃更請與汝罪。於此我有治政之臣，同位於其父、祖，其位與父、祖同，心與父、祖異，不念忠誠，但念具汝貝玉而巳。”言其貪而不忠也。“汝先祖、先父以汝如此，大乃告我髙后曰：‘爲大刑於我子孫。’以此言開道我髙后，故我髙后大乃下不善之殃以罰汝。成湯與汝祖、父皆欲罪汝，汝何以不從我徙乎。”",
                    "zhushu": "",
                    "type": 2
                },
                {
                    "paragraph": "傳“亂治”至“其貪”",
                    "zhushu": "",
                    "type": 2
                },
                {
                    "paragraph": "正義曰：“亂，治”，釋詁文。舎人曰：“亂，義之治也。”孫炎曰：“亂，治之理也。”大臣理國之政，此者所責之人，故言“於此我有治政之臣”。言其同位於父、祖，責其位同而心異也。“貝”者，水蟲，古人取其甲以爲貨，如今之用錢然。漢書食貨志具有其事。貝是行用之貨也，貝、玉是物之最貴者，責其貪財，故舉二物以言之。當時之臣不念盡忠於君，但念具貝玉而已，言其貪也。",
                    "zhushu": "",
                    "type": 2
                },
                {
                    "paragraph": "傳“言汝”至“之罪”",
                    "zhushu": "",
                    "type": 2
                },
                {
                    "paragraph": "正義曰：上句言成湯罪此諸臣，其祖父不救子孫之死。此句言臣之祖、父請成湯討其子孫，以不從已，故責之益深。先祖請討，非盤庚所知，原神之意而爲之辭，以懼其子孫耳。",
                    "zhushu": "",
                    "type": 2
                },
                {
                    "paragraph": "傳“言汝”至“督之”",
                    "zhushu": "",
                    "type": 2
                },
                {
                    "paragraph": "正義曰：訓“迪”爲道，言汝父、祖開道湯也。不從君爲不忠，違父祖爲不孝，父、祖開道湯下罰，欲使從君順祖，陳忠孝之義以督勵之。",
                    "zhushu": "",
                    "type": 2
                },
                {
                    "paragraph": "“嗚呼”至“乃家”",
                    "zhushu": "",
                    "type": 2
                },
                {
                    "paragraph": "正義曰：盤庚以言事將畢，欲戒使入之，故“嗚呼”而歎之：“今我告汝皆不易之事，言其難也。事旣不易，當長敬我言，大憂行之，無相絶遠棄廢之。必須存心奉行。汝羣臣臣分輩相與計謀，念和協以相從，各設中正于汝心，勿爲殘害之事。汝羣臣若有不善不道，隕墜禮法，不恭上命，暫逢遇人，即爲姦宄而劫奪之，我乃割絶滅之，無有遺餘生長。所以然者，欲無使易其種𩔖於此新邑故耳。自今以往哉。汝當進進於善。今我將用以汝遷，長立汝家，使汝在位，傳諸子孫，勿得違我言也。”",
                    "zhushu": "",
                    "type": 2
                },
                {
                    "paragraph": "傳“不易”至“之事”",
                    "zhushu": "",
                    "type": 2
                },
                {
                    "paragraph": "正義曰：此“易”讀爲“難易”之“易”，“不易”言其難也。王肅云：“告汝以命之不易。”亦以“不易”爲難。鄭𤣥云：“我所以告汝者不變易，言必行之。”謂盤庚自道已言，必不改易。與孔異。",
                    "zhushu": "",
                    "type": 2
                },
                {
                    "paragraph": "傳“顚隕”至“於内”",
                    "zhushu": "",
                    "type": 2
                },
                {
                    "paragraph": "正義曰：釋詁云：“隕，落也。隕，墜也。”顚越是從上倒下之言，故以“顚”爲隕，“越”爲墜也。左傳僖九年齊桓公云：“恐隕越於下。”文十八年史克云：“弗敢失墜。”隕越是遺落廢失之意，故以隕墜不恭爲“不奉上命”也。“暫遇人而劫奪之”，謂逢人即劫，爲之無已。成十七年左傳曰：“亂在外爲姦，在内爲宄。”是劫奪之事，故以劫奪”解其“姦宄”也。",
                    "zhushu": "",
                    "type": 2
                },
                {
                    "paragraph": "傳“劓割”至“新邑”",
                    "zhushu": "",
                    "type": 2
                },
                {
                    "paragraph": "正義曰：五刑截鼻爲劓，故“劓”爲割也。“育，長”，釋詁文。“不吉之人當割絶滅之，無遺長其𩔖”，謂早殺其人，不使得生子孫有此惡𩔖也。“易種”者，即今俗語云相染易也。惡種在善人之巾，則善人亦變易爲惡，故絶其惡𩔖，無使易種於此新邑也。滅去惡種，乃是常法，而言“于此新邑”者，言已若至新都，當整齊使㓗淸。",
                    "zhushu": "",
                    "type": 2
                },
                {
                    "paragraph": "傳“自今”至“稱家”",
                    "zhushu": "",
                    "type": 2
                },
                {
                    "paragraph": "正義曰：“長立汝家”，謂賜之以族，使子孫不絕，左傳所謂“諸侯命氏”是也。王朝大夫，天子亦命之氏，故云“立汝家”也。",
                    "zhushu": ""
                }
            ]
        },
        {
            "name": "商書盤庚下第十一",
            "paragraphs": [
                {
                    "paragraph": "商書盤庚下第十一",
                    "zhushu": "",
                    "type": 1
                },
                {
                    "paragraph": "“盤庚”至“一人”",
                    "zhushu": "",
                    "type": 2
                },
                {
                    "paragraph": "正義曰：盤庚旣遷至殷地，定其國都處所，乃正其郊廟朝社之位，又屬民而聚之，安慰於其所有之衆曰：“汝等自今以後，無得遊戲怠惰，勉力立行敎命。今我其布心腹腎腸，輸寫誠信，歷徧告汝百姓於我心志者。”欲遷之日，民臣共怒盤庚，盤庚恐其怖懼，故開解之：“今我無復罪汝衆人，我旣不罪汝，汝無得如前共爲忿怒，協比讒言，毀惡我一人。”恕其前愆，與之更始也。",
                    "zhushu": "",
                    "type": 2
                },
                {
                    "paragraph": "傳“定其”至“之位”",
                    "zhushu": "",
                    "type": 2
                },
                {
                    "paragraph": "正義曰：訓“攸”爲所，“定其所居”，揔謂都城之内，官府萬民之居處也。鄭𤣥云：“徙主於民，故先定其里宅所處，次乃正宗廟朝廷之位。”如鄭之意，“奠厥攸居”者，止謂定民之居，豈先令民居使足，待其餘剰之處，然後建王宫乎？若留地以擬王宮，即是先定王居，不得爲先定民矣。孔惟言“定其所居”，知是官民之居並定之也。禮：郊在國外，左祖右社，面朝後市。“正厥位”，謂正此郊、廟、朝、社之位也。",
                    "zhushu": "",
                    "type": 2
                },
                {
                    "paragraph": "傳“安於”至“大敎”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“勉立我大命，使心識敎令，常行之。”王肅云：“勉立大敎，建性命，致之五福。”又案下句“爾無共怒予一人”，是恐其不從已命，此句冝言我有敎命，汝當勉力立之。鄭說如孔旨也。",
                    "zhushu": "",
                    "type": 2
                },
                {
                    "paragraph": "傳“布心”至“告志”",
                    "zhushu": "",
                    "type": 2
                },
                {
                    "paragraph": "正義曰：此論心所欲言腹内之事耳。以心爲五臟之主，腹爲六腑之揔，腸在腹内，腎在心下，舉“腎腸”以配“腹心”。詩曰：“公侯腹心。”宣十二年左傳云：“敢布腹心。”是“腹心”足以表内，“腎腸”配言之也。",
                    "zhushu": "",
                    "type": 2
                },
                {
                    "paragraph": "“古我”至“定極”",
                    "zhushu": "",
                    "type": 2
                },
                {
                    "paragraph": "正義曰：言古者我之先王，將欲多大於前人之功，是故徙都而適于山險之處，用下去我凶惡之德，立善功於我新國。但徙來已乆，水泉沈溺，今我在此之民，用播蕩分析，離其居宅，無有安定之極，我今徙而使之得其中也。說其遷都之意，亦欲多大前人之功，定民極也。",
                    "zhushu": "",
                    "type": 2
                },
                {
                    "paragraph": "傳“言以”至“功美”",
                    "zhushu": "",
                    "type": 2
                },
                {
                    "paragraph": "正義曰：“古我先王”，謂遷都者。“前人”謂未遷省前人。乆居舊邑，民不能相匡以生，則是居無功矣。盤庚言先王以此遷徙，故多大前人之功美，故我今遷，亦欲多前功矣。",
                    "zhushu": "",
                    "type": 2
                },
                {
                    "paragraph": "傳“徙必”至“我國”",
                    "zhushu": "",
                    "type": 2
                },
                {
                    "paragraph": "正義曰：先王至此五邦，不能盡知其地，所都皆近山，故揔稱“適于山”也。易坎卦彖云：“王公設險，以守其國。”徙必依山之險，欲使下民無城郭之勞。雖則近山，不可全無城郭，言其防守易耳。徙必近山，則舊處新居皆有山矣。而云“適于山”者，言其徙必依山，不適平地，不謂舊處無山，故徙就山也。水泉鹹鹵，民居墊隘，時君不爲之徙，即是凶惡之德。其徙者，是下去凶惡之德，立善功於我新遷之國也。言“下”者，凶德在身，下而墜去之。",
                    "zhushu": "",
                    "type": 2
                },
                {
                    "paragraph": "傳“水泉”至“之極”",
                    "zhushu": "",
                    "type": 2
                },
                {
                    "paragraph": "正義曰：民居積丗，穿掘處多，則水泉盈溢，令人沈深而陷溺，其處不可安居，播蕩分析，離其居宅，無安定之極。“極”訓中也。詩云：“立我烝民，莫匪爾極。”言民賴后稷之功，莫不得其中。今爲民失中，故徙以爲之中也。",
                    "zhushu": "",
                    "type": 2
                },
                {
                    "paragraph": "“爾謂”至“兹賁”",
                    "zhushu": "",
                    "type": 2
                },
                {
                    "paragraph": "正義口：言我徙以爲民立中，汝等不明我心，乃謂我何故震動萬民，以爲此遷。我以此遷之故，上天將復我髙祖成湯之德，治理於我家。我當與厚敬之臣奉承民命，用是長居於此新邑。以此須遷之故，我童蒙之人非敢廢其詢謀，謀放衆人。衆謀不同，至用其善者，言善謀者皆欲遷都也。又決之於龜，卜而得吉，我與汝羣臣各非敢違卜，用是必遷，光大此遷都之大業。我徙本意如此耳。",
                    "zhushu": "",
                    "type": 2
                },
                {
                    "paragraph": "傳“以徙”至“我家”",
                    "zhushu": "",
                    "type": 2
                },
                {
                    "paragraph": "正義曰：民害不徙，違失湯德，以徙之故，天必祐我，將使復奉湯德，令得治理於我家。言由徙故，天福之也。",
                    "zhushu": "",
                    "type": 2
                },
                {
                    "paragraph": "傳“沖童”至“其善”",
                    "zhushu": "",
                    "type": 2
                },
                {
                    "paragraph": "正義曰：“沖”“童”聲相近，皆是幼小之名。自稱“童人”，言已幼小無知，故爲“謙也”。“弔，至”“靈，善”，皆釋詁文。禮，將有大事，必謀於衆，謀衆乃足常理，故言“非廢，謂動謀於衆”，言匕不自專也。衆謀必有異見，故至極用其善者。",
                    "zhushu": "",
                    "type": 2
                },
                {
                    "paragraph": "傳“宏賁”至“大業”",
                    "zhushu": "",
                    "type": 2
                },
                {
                    "paragraph": "正義曰：“宏、賁皆大也”，釋詁文。樊光口：周禮云：“其聲大而宏。”詩云：“有賁其首。”是“宏”“賁”皆爲大之義也。“各”者，非一之辭，故爲“君臣用謀，不敢違卜”。洪範云：“汝則有大疑，謀及卿七，謀及卜筮。”言“非敢違卜”，是旣謀及於衆，又決於蓍龜也。“用大此遷都”，“大”謂立嘉績以大之也。",
                    "zhushu": "",
                    "type": 2
                },
                {
                    "paragraph": "“嗚呼”至“敘欽”",
                    "zhushu": "",
                    "type": 2
                },
                {
                    "paragraph": "正義曰：言遷事已訖，故歎而勑之：“嗚呼。國之長伯及衆官之長與百執事之人，庶幾皆相與隱括，共爲善政哉。我其勉力大助汝等爲善，汝當思念愛敬我之衆民。我不任用好貨之人，有人果敢奉用，進進於善，見窮困之人，能謀此窮困之人安居者，我乃次序而敬用之。”",
                    "zhushu": "",
                    "type": 2
                },
                {
                    "paragraph": "傳“國伯”至“善政”",
                    "zhushu": "",
                    "type": 2
                },
                {
                    "paragraph": "正義曰：“邦伯”，邦國之伯，諸侯師長，故爲東西二伯及九州之牧也。鄭𤣥注禮記云：“殷之州長曰伯，虞、夏及周皆曰牧。”此殷時而言“牧”者，此乃鄭之所約，孔意不然，故揔稱“牧”也。師訓爲衆，“衆長”，衆官之長，故爲三公六卿也。其“百執事”，謂大夫以下諸有職事之官皆是也。此揔勑衆臣，故二伯已下及執事之人皆戒之也。釋言云：“庶幾，尚也。”反覆相訓，故“尚”爲庶幾。“庶”，幸也。“幾”，兾也。“隱”謂隱審也。幸兾相與隱審檢括，“共”爲善政，欲其同心共爲善也。“隱括”必是舊語，不知本出何書。何休公羊序云：“隱括使就繩墨焉。”",
                    "zhushu": "",
                    "type": 2
                },
                {
                    "paragraph": "傳“𥳑大”至“衆民”",
                    "zhushu": "",
                    "type": 2
                },
                {
                    "paragraph": "正義曰：“𥳑，大”，釋詁文。又云：“相、助，慮也。”俱訓爲慮，是“相”得爲助也。盤庚欲使羣臣同心爲善，欲勉力大佐助之，使皆念敬我衆民也。",
                    "zhushu": "",
                    "type": 2
                },
                {
                    "paragraph": "傳“肩任”至“敬之”",
                    "zhushu": "",
                    "type": 2
                },
                {
                    "paragraph": "正義曰：釋詁云：“肩，勝也。”舎人曰：“肩，強之勝也。”強能勝重，是堪任之義，故爲任也。我今不委任貪貨之人，以“恭”爲奉，人有向善而心不決志，故美其人能果敢奉用，進進於善者，言其人好善不倦也。“鞠”訓爲窮，“鞠人”謂窮困之人，“謀人之保居”，謂謀此窮人之安居。若見人之窮困，能謀安其居，愛人而樂安存之者，則我式序而敬之。詩云：“式序在位。”言其用次序在官位也。鄭、王皆以“鞠”爲養，言“能謀養人安其居者，我則次序而敬之”，與孔不同。",
                    "zhushu": "",
                    "type": 2
                },
                {
                    "paragraph": "“今我”至“一心”",
                    "zhushu": "",
                    "type": 2
                },
                {
                    "paragraph": "正義曰：“今我旣進而告汝於我心志矣，其我所告，順合於汝心以否，當以情告我，無得有不敬者。汝等無得揔於貨寶以求官位，當進進自用功德，不當用冨也。”用此布示於民，必以德義，長任一心以事君，不得懷二意。以遷都旣定，故殷勤以戒之。",
                    "zhushu": ""
                }
            ]
        },
        {
            "name": "商書說命上第十二",
            "paragraphs": [
                {
                    "paragraph": "商書說命上第十二",
                    "zhushu": "",
                    "type": 1
                },
                {
                    "paragraph": "“髙宗”至“三篇”",
                    "zhushu": "",
                    "type": 2
                },
                {
                    "paragraph": "正義曰：殷之賢王有髙宗者，夢得賢相，其名曰說。羣臣之内旣無其人，使百官以所夢之形象，經營求之於野外，得之于傳氏之巖，遂命以爲相。史敘其事，作說命三篇。",
                    "zhushu": "",
                    "type": 2
                },
                {
                    "paragraph": "傳“盤庚”至“曰說”",
                    "zhushu": "",
                    "type": 2
                },
                {
                    "paragraph": "正義曰：丗本云：“盤庚崩，弟小辛立。崩，弟小乙立。崩，子武丁立。”是武丁爲“盤庚弟，小乙子”也。喪服四制云：“髙宗者，武丁。武丁者，殷之賢王也。當此之時，殷衰而復興，禮廢而復起，中而髙之，故謂之髙宗。”是德髙可尊，故號髙宗也。經云“爰立作相”，王呼之曰“說”，知其“名曰說”。",
                    "zhushu": "",
                    "type": 2
                },
                {
                    "paragraph": "傳“使百”至“之谿”",
                    "zhushu": "",
                    "type": 2
                },
                {
                    "paragraph": "正義曰：以“工”爲官，見其求者衆多，故舉“百官”言之，“使百官以所夢之形象，經營求於外野”。皇甫謐云：“使百工寫其形象。”則謂“工”爲工巧之人，與孔異也。釋水云：“水注川曰谿。”李巡曰：“水出於山，入於川曰谿。”然則“谿”是水流之處，“巖”是山崖之名。序稱“得諸傅巖”，傅云得之於傅巖之谿，以“巖”是揔名，故序言之耳。",
                    "zhushu": "",
                    "type": 2
                },
                {
                    "paragraph": "傳“命說”至“攝政”",
                    "zhushu": "",
                    "type": 2
                },
                {
                    "paragraph": "正義曰：經稱“爰立作相”，是命爲相也。“惟說命揔百官”，是“使攝政”也。",
                    "zhushu": "",
                    "type": 2
                },
                {
                    "paragraph": "“說命”",
                    "zhushu": "",
                    "type": 2
                },
                {
                    "paragraph": "正義曰：此三篇，上篇言夢說，始求得而命之。中篇說旣揔百官，戒王爲政。下篇王欲師說而學，說報王爲學之有益，王又厲說以伊尹之功，相對以成章，史分序以爲三篇也。",
                    "zhushu": "",
                    "type": 2
                },
                {
                    "paragraph": "“王宅憂，亮隂三祀”",
                    "zhushu": "",
                    "type": 2
                },
                {
                    "paragraph": "正義曰：言王居父憂，信任冢宰，黙而不言，已三年矣。三年不言，自是常事，史録此句於首者，謂旣免喪事，可以言而猶不言，故述此以發端也。",
                    "zhushu": "",
                    "type": 2
                },
                {
                    "paragraph": "傳“隂黙”至“不言”",
                    "zhushu": "",
                    "type": 2
                },
                {
                    "paragraph": "正義曰：“隂”者，幽闇之義，“黙”亦闇義，故爲黙也。易稱“君子之道，或黙或語”，則“黙”者，不言之謂也。無逸傳云：“乃有信黙，三年不言。”有此“信黙”，則“信”謂信任冢宰也。",
                    "zhushu": "",
                    "type": 2
                },
                {
                    "paragraph": "傳“傅氏”至“之形”",
                    "zhushu": "",
                    "type": 2
                },
                {
                    "paragraph": "正義曰：傳以“傅”爲氏，此“巖”以“傅”爲名，明巖傍有姓傅之民，故“三傅氏之巖”也。尸子云：“傅巖在北海之洲。”傳言“虞、虢之界”，孔必有所案據而言之也。史記殷本紀云：“是時說爲胥靡，築於傅險。”晉灼漢書音義云：“胥，相也。靡，隨也。古者相隨坐輕刑之名。”言於時築傅險，則以杵築地。傅說賢人，必身不犯罪，言其說爲胥靡，當是時代胥靡也。傳云：通道所經，有㵎水壞道，常使胥靡刑人築護此道。說賢而隱，代胥靡築之以供食。或亦有成文也。殷本紀又云：“武丁得說，舉以爲相，遂以傅險姓之，號曰傅說。”鄭云：“得諸傅巖，髙宗因以傳命說爲氏。”案：序直言“夢得說”，不言“傅”，或如馬、鄭之言。如髙宗始命爲傅氏，不知舊何氏也。皇甫謐云：髙宗夢天賜賢人，胥靡之衣蒙之而來，口云：“我徙也，姓傅名說，天下得我者，豈徒也哉。”武丁悟而推之曰：“傅者，相也。說者，懽說也。天下當有傅我而說民者哉。”明以夢視百官，百官皆非也。乃使百工寫其形象，求諸天下。果見築者胥靡，衣褐帶索，執役于虞、虢之閒，傅巖之野，名說。以其得之傅巖，謂之傅說。案：謐言初夢即云“姓傅名說”，又言“得之傅巖，謂之傅說”，其言自不相副。謐惟見此書傳㑹爲近丗之語，其言非實事也。",
                    "zhushu": "",
                    "type": 2
                },
                {
                    "paragraph": "傳“霖三日雨”",
                    "zhushu": "",
                    "type": 2
                },
                {
                    "paragraph": "正義曰：隱九年左傳云：“凡雨，自三日已往爲霖。”",
                    "zhushu": "",
                    "type": 2
                },
                {
                    "paragraph": "“啓乃”至“弗瘳”",
                    "zhushu": "",
                    "type": 2
                },
                {
                    "paragraph": "正義曰：當開汝心所有，以灌沃我心，欲今以彼所見敎己未知故也。其沃我心須切至，若服藥不使人瞑眩憤亂，則其疾不得瘳愈。言藥毒乃得除病，言切乃得去惑也。",
                    "zhushu": "",
                    "type": 2
                },
                {
                    "paragraph": "傳“開汝”至“自警”",
                    "zhushu": "",
                    "type": 2
                },
                {
                    "paragraph": "正義曰：“瞑眩”者，令人憤悶之意也。方言云：“凡飲藥而毒，東齊海岱間或謂之瞑，或謂之眩。”郭璞曰：“瞑眩亦通語也。”然則藥之攻病，先使人瞑眩憤亂，病乃得瘳。傳言“瞑眩極”者，言悶極藥乃行也。楚語稱衞武公作懿以自警，“懿”即大雅抑詩也。切言出於傅說，據王以爲自警也。",
                    "zhushu": ""
                }
            ]
        },
        {
            "name": "商書說命中第十三",
            "paragraphs": [
                {
                    "paragraph": "商書說命中第十三",
                    "zhushu": "",
                    "type": 1
                },
                {
                    "paragraph": "“惟說命揔百官”",
                    "zhushu": "",
                    "type": 2
                },
                {
                    "paragraph": "正義曰：惟此傅說，受王命揔百官之職，謂在冢宰之任也。說以官髙任重，乃進言於王，故史特摽此句爲發言之端也。",
                    "zhushu": "",
                    "type": 2
                },
                {
                    "paragraph": "傳“天有”至“設都”",
                    "zhushu": "",
                    "type": 2
                },
                {
                    "paragraph": "正義曰：晉語云：“大者天地，其次君臣。”易繫辭云：“天垂象，見吉凶，聖人象之。”皆言人君法天以設官，順天以致治也。天有日月，照臨晝夜，猶王官之伯率領諸侯也。北斗環繞北極，猶卿士之周衞天子也。五星行於列宿，猶州牧之省察諸侯也。二十八宿布於四方，猶諸侯爲天子守土也。天象皆有尊卑相正之法，言明王奉順天道，以立國設都也。“立國”謂立王國及邦國，“設都”謂設帝都及諸侯國都，揔言建國立家之事。",
                    "zhushu": "",
                    "type": 2
                },
                {
                    "paragraph": "“樹后”至“師長”",
                    "zhushu": "",
                    "type": 2
                },
                {
                    "paragraph": "正義曰：此又揔言設官分職之事也。“樹”，立也。“后王”，謂天子也。“君公”，謂諸侯也。“承”者，奉上之名。“后王”“君公”，人主也。“大夫”“師長”，人臣也。臣當奉行君命，故以“承”言之。周禮立官，多以“師”爲名，“師”者衆所法，亦是長之義也。大夫已下，分職不同，𣫭官各有其長，故以“師長”言之。“三公”則“君公”之内包之，“卿”則“大夫”之文兼之，“師長”之言亦通有士。將陳爲治之本，故先舉其始，略言設官，故辭不詳備。爲治之本，“惟天聦明”已下皆是也。",
                    "zhushu": "",
                    "type": 2
                },
                {
                    "paragraph": "傳“憲法”至“爲治”",
                    "zhushu": "",
                    "type": 2
                },
                {
                    "paragraph": "正義曰：“憲，法”，釋詁文。人之聞見在於耳目，天無形體，假人事以言之。“聦”謂無所不聞，“明”謂無所不見。“惟聖人於是法天”，言聖王法天以立敎，於下無不聞見，除其所惡，納之於善。雖復運有推移，道有𦫵降，其所施爲，未甞不法天也。“臣敬順而奉之”，“奉”即上文“承”也，奉承君命而布之於民。民以從上爲治，不從上命則亂，故“從乂”也。",
                    "zhushu": "",
                    "type": 2
                },
                {
                    "paragraph": "“惟口”至“厥躬”",
                    "zhushu": "",
                    "type": 2
                },
                {
                    "paragraph": "正義曰：言王者法天施化，其舉止不可不愼。惟口出令不善，以起羞辱。惟甲胄伐非其罪，以起戎兵。言不可輕敎令，易用兵也。惟衣裳在篋笥，不可加非其人，觀其能足稱職，然後賜之。惟干戈在府庫，不可任非其才，省其身堪將帥，然後授之。上二句事相𩔖，下二句文不同者，衣裳言在篋笥，干戈不言所在，干戈云“省厥躬”，衣裳不言視其人，令其互相足也。",
                    "zhushu": "",
                    "type": 2
                },
                {
                    "paragraph": "傳“甲鎧”至“用兵”",
                    "zhushu": "",
                    "type": 2
                },
                {
                    "paragraph": "正義曰：經傳之文無“鎧”與“兠鍪”，蓋秦漢已來始有此名，傳以今曉古也。古之甲胄皆用犀兕，未有用鐵者，而“鍪”“鎧”之字皆從金，蓋後丗始用鐵耳。口之出言爲敎，今甲胄興師乃用之，言不可輕敎令，易用兵也。“易”亦輕也。安危在出令，令之不善，則人違背之，是“起羞”也。靜亂在用兵，伐之無罪，則人叛違之，是“起戎”也。",
                    "zhushu": "",
                    "type": 2
                },
                {
                    "paragraph": "傳“言服”至“其才”",
                    "zhushu": "",
                    "type": 2
                },
                {
                    "paragraph": "正義曰：“非其人”“非其才”，義同而互文也。周禮大宗伯：“以九儀之命，正邦國之位。一命受職，再命受服，三命受位，四命受器，五命賜則，六命賜官，七命賜國，八命作牧，九命作伯。”鄭云：“一命始見命爲正吏。受職，治職事也。列國之士一命，王之下士亦一命。再命受服，受𤣥冕之服。列國之大夫再命，王之中士亦再命。”然則“再命”已上始受衣服，未賜之時，在官之篋笥也。甲胄干戈俱是軍器，上言不可輕用兵，此言不可妄委人，雖文重而意異也。",
                    "zhushu": "",
                    "type": 2
                },
                {
                    "paragraph": "“官不”至“其賢”",
                    "zhushu": "",
                    "type": 2
                },
                {
                    "paragraph": "正義曰：王制云：“論定然後官之，任官然後爵之。”鄭云：“官之，使之試守也。爵之，命之也。”然則治其事謂之官，受其位謂之爵，“官”“爵”一也，所從言之異耳。“賢”謂德行，“能”謂才用，治事必用能，故“官”云“惟其能”。受位冝得賢，故“爵”云“惟其賢”。詩序云：“任賢使能。”周禮郷大夫：“三年則大比，考其德行道藝，而興賢者、能者。”鄭云：“賢者，有德行者。能者，有道藝者。”是賢、能爲異耳。“私昵”謂知其不可而用之，“惡德”謂不知其非而任之。戒王使審求人，絶私好也。",
                    "zhushu": "",
                    "type": 2
                },
                {
                    "paragraph": "“有其”至“厥功”",
                    "zhushu": "",
                    "type": 2
                },
                {
                    "paragraph": "正義曰：人性尚謙讓而憎自取。自有其善，則人不以爲善，故實善而喪其善。自誇其能，則人不以爲能，故實能而喪其能。由其自取，故人不與之。“有其善”即伐善也。舜美禹云：“汝惟不矜，天下莫與汝爭能。汝惟不伐，天下莫與汝爭功。”是言推而不有，故名反歸之也。“無啓寵納侮”",
                    "zhushu": "",
                    "type": 2
                },
                {
                    "paragraph": "正義曰：君子位髙益恭，小人得寵則慢。若寵小人，則必恃寵慢主，無得開小人以寵，自納此輕侮也。“開”謂君出恩以寵臣，“納”謂臣入慢以輕主。據君而言“開”“納”，以出入爲文也。",
                    "zhushu": "",
                    "type": 2
                },
                {
                    "paragraph": "傳“恥過”至“大非”",
                    "zhushu": "",
                    "type": 2
                },
                {
                    "paragraph": "正義曰：仲虺之美成湯云：“改過不吝。”明小人有過，皆惜而不改。論語云：“小人之過也必文。”恥有過誤而更以言辭文飾之，望人不覺，其非彌甚，故遂成大非也。",
                    "zhushu": "",
                    "type": 2
                },
                {
                    "paragraph": "傳“祭不”至“戒之”",
                    "zhushu": "",
                    "type": 2
                },
                {
                    "paragraph": "正義曰：“祭不欲數，數則黷，黷則不敬”，禮記祭義文也。此一經皆言祭祀之事，“禮煩”亦謂祭𣏌之煩，故傳揔云“事神禮煩，則亂而難行”。孔以髙宗肜日祖已“訓諸王𣏌，無豐于尼”，謂傅說。此言爲彼事而發，故云“髙宗之祀特豐數於近廟，故說因而戒之”。",
                    "zhushu": ""
                }
            ]
        },
        {
            "name": "商書說命下第十四",
            "paragraphs": [
                {
                    "paragraph": "商書說命下第十四",
                    "zhushu": "",
                    "type": 1
                },
                {
                    "paragraph": "“王曰”至“甘盤”",
                    "zhushu": "",
                    "type": 2
                },
                {
                    "paragraph": "正義曰：“舊學于甘盤”，謂爲王子時也。君𠁗篇周公仰陳殷之賢臣云：“在武丁時，則有若甘盤。”然則甘盤於髙宗之時有大功也。上篇髙宗免喪不言，即求傅說，似得說時無賢臣矣。蓋甘盤於小乙之丗以爲大臣，小乙將崩，受遺輔政，髙宗之初，得有大功。及髙宗免喪，甘盤已死，故君𠁗傳曰：“髙宗即位，甘盤佐之，後有傅說。”是言傅說之前有甘盤也。但下句言“旣乃遯于荒野”，是學訖乃遯，非即位之初從甘盤學也。",
                    "zhushu": "",
                    "type": 2
                },
                {
                    "paragraph": "傳“旣學”至“民閒”",
                    "zhushu": "",
                    "type": 2
                },
                {
                    "paragraph": "正義曰：“河”是水名，水不可居，而云“入宅于河”，知“在河之洲”也。釋水云：“水中可居者曰洲。”初遯田野，後入河洲，言其徙居無常也。無逸云：“其在髙宗，時舊勞於外，爰曁小人。”言其乆欲使髙宗知民之艱苦，故使居民閒也。於時蓋未爲太子，殷道雖質，不可旣爲太子，更得與民雜居。",
                    "zhushu": "",
                    "type": 2
                },
                {
                    "paragraph": "傳“交非”至“汝敎”",
                    "zhushu": "",
                    "type": 2
                },
                {
                    "paragraph": "正義曰：“爾交修予”，令其交更修治已也。故以“交”爲非一之義，言交互敎之，非一事之義。“邁，行”，釋詁文。",
                    "zhushu": "",
                    "type": 2
                },
                {
                    "paragraph": "“惟學”至“乃來”",
                    "zhushu": "",
                    "type": 2
                },
                {
                    "paragraph": "正義曰：人志本欲求善，欲學順人本志，學能務是敏疾，則其德之修乃自來。言務之旣疾，則德自來歸已也。",
                    "zhushu": "",
                    "type": 2
                },
                {
                    "paragraph": "“惟斆”至“罔覺”",
                    "zhushu": "",
                    "type": 2
                },
                {
                    "paragraph": "正義曰：敎人然後知困，知困必將自強。惟敎人乃是學之半，言其功半於學也。於學之法，念終念始，常在於學，則其德之修漸漸進益，無能自覺其進。言曰有所益，不能自知也。",
                    "zhushu": "",
                    "type": 2
                },
                {
                    "paragraph": "傳“保衡”至“之臣”",
                    "zhushu": "",
                    "type": 2
                },
                {
                    "paragraph": "正義曰：“保衡”“阿衡”俱伊尹也。君𠁗傳曰：“伊尹爲保衡，言天下所取安，所取平也。”鄭箋云：“阿，𠋣。衡，平也。伊尹，湯所依𠋣而取平也，故以爲官名。”又云：“太甲時曰保衡。”鄭不見古文太甲，云“不惠于阿衡”，故此爲解，孔所不用。計此“阿衡”“保衡”非常人之官名，蓋當時特以此名號伊尹也。“作”訓爲起，言起而助湯也。“正，長”，釋詁文。",
                    "zhushu": ""
                }
            ]
        },
        {
            "name": "商書髙宗肜日第十五",
            "paragraphs": [
                {
                    "paragraph": "商書髙宗肜日第十五",
                    "zhushu": "",
                    "type": 1
                },
                {
                    "paragraph": "“髙宗”至“之訓”",
                    "zhushu": "",
                    "type": 2
                },
                {
                    "paragraph": "正義曰：髙宗祭其太祖成湯，於肜祭之日，有飛雉，來𦫵祭之鼎耳而雊鳴。其臣祖已以爲王有失德而致此祥，遂以道義訓王，勸王改修德政。史敘其事，作髙宗肜日、髙宗之訓二篇。",
                    "zhushu": "",
                    "type": 2
                },
                {
                    "paragraph": "傳“耳不”至“雊鳴”",
                    "zhushu": "",
                    "type": 2
                },
                {
                    "paragraph": "正義曰：經言“肜日有雊雉”，不知祭何廟，鳴何處，故序言“祭成湯，𦫵鼎耳”以足之。禘祫與四時之祭，祭之明日，皆爲肜祭，不知此肜是何祭之肜也。洪範“五事”有貌、言、視、聽、思，若貌不恭、言不從、視不明、聽不聦、思不睿，各有妖異興焉。雉乃野鳥，不應入室，今乃入宗廟之内，𦫵鼎耳而鳴，孔以雉鳴在鼎耳，故以爲“耳不聦之異”也。洪範五行傳云：“視之不明，時則有羽蟲之孽。聽之不聦，時則有介蟲之孽。言之不從，時則有毛蟲之孽。貌之不恭，時則有鱗蟲之孽。思之不睿，時則有倮蟲之孽。”先儒多以此爲羽蟲之孽，非爲“耳不聦”也。漢書五行志劉歆以爲“鼎三足，三公象也，而以耳行。野鳥居鼎耳，是小人將居公位，敗宗廟之祀也”。鄭云：“鼎，三公象也，又用耳行。雉𦫵鼎耳而鳴，象視不明，天意若云當任三公之謀以爲政。”劉、鄭雖小異，其爲羽蟲之孽則同，與孔意異。詩云：“雉之朝雊，尚求其雌。”說文云：“雊，雄雉鳴也。雷始動，雉乃鳴，而雊其頸。”",
                    "zhushu": "",
                    "type": 2
                },
                {
                    "paragraph": "傳“所以訓也，亡”",
                    "zhushu": "",
                    "type": 2
                },
                {
                    "paragraph": "正義曰：名髙宗之訓，所以訓髙宗也。此二篇俱是祖已之言，並是訓王之事。經云“乃訓于王”，此篇亦是訓也。但所訓事異，分爲二篇，摽此爲發言之端，故以“肜日”爲名。下篇揔諫王之事，故名之“訓”，終始互相明也。肆命、徂后，孔歷其名於伊訓之下，別爲之傳。此髙宗之訓，因序爲傳，不重出名者，此以訓王事同，因解文便作傳，不爲例也。",
                    "zhushu": "",
                    "type": 2
                },
                {
                    "paragraph": "傳“祭之”至“曰繹”",
                    "zhushu": "",
                    "type": 2
                },
                {
                    "paragraph": "正義曰：釋天云：“繹，又祭也。周曰繹，商曰肜。”孫炎曰：“祭之明日，㝷繹復祭也。”“肜”者，相㝷不絶之意。春秋宣八年六月“辛巳，有事於太廟。壬午，猶繹”。榖梁傳曰：“繹者，祭之旦日之享賔也。”是“肜”者，“祭之明日又祭”也。爾雅因繹祭而本之上丗，故先周後商，此以上代先後，故與爾雅倒也。釋天又云：“夏日復胙。”郭璞云：“未見所出，或無此一句。”孔傳不言“夏日復胙”，於義非所須，或本無此事也。儀禮有司撤上大夫曰“儐尸”，與正祭同日。鄭康成注詩鳧鷖云：“祭天地、社稷、山川、五祀，皆有繹祭。”",
                    "zhushu": "",
                    "type": 2
                },
                {
                    "paragraph": "“髙宗”至“厥事”",
                    "zhushu": "",
                    "type": 2
                },
                {
                    "paragraph": "正義曰：髙宗旣祭成湯，肜祭之日，於是有雊鳴之雉在於鼎耳，此乃怪異之事。賢臣祖已見其事，而私自言曰：“惟先丗至道之王，遭遇變異，則正其事而異自消也。”旣作此言，乃進言訓王。史録其事，以爲訓王之端也。",
                    "zhushu": "",
                    "type": 2
                },
                {
                    "paragraph": "傳“言至”至“自消”",
                    "zhushu": "",
                    "type": 2
                },
                {
                    "paragraph": "正義曰：“格”訓至也，“至道之王”，謂用心至極，行合於道，遭遇變異，改修德敎，正其事而異自消。太戊拱木，武丁雊雉，皆感變而懼，殷道復興，是異自消之驗也。至道之王當無災異，而云遭變消災者，天或有譴告，使之至道，未必爲道不至而致此異。且此勸戒之辭，不可執文以害意也。此經直云“祖己曰”，不知與誰語。鄭云“謂其黨”，王肅云“言于王”，下句始言“乃訓于王”，此句未是告王之辭，私言告人，鄭說是也。",
                    "zhushu": "",
                    "type": 2
                },
                {
                    "paragraph": "“乃訓”至“厥德”",
                    "zhushu": "",
                    "type": 2
                },
                {
                    "paragraph": "正義曰：祖已旣私言其事，乃以道訓諫於王曰：“惟天視此下民，常用其義。”言以義視下，觀其爲義以否。“其下年與民，有長者，有不長者。”言與爲義者長，不義者短。“短命”者，非是天欲夭民，民自不修義，使中道絕其性命。但人有爲行不順德義，有過不服聽罪，過而不改，乃致天罰，非天欲夭之也。天旣信行賞罰之命，正其馭民之德，欲使有義者長，不義者短，王安得不行義事，求長命也。",
                    "zhushu": "",
                    "type": 2
                },
                {
                    "paragraph": "傳“言天”至“絕命”",
                    "zhushu": "",
                    "type": 2
                },
                {
                    "paragraph": "正義曰：經惟言“有永有不永”，安知由義者。以上句云“惟天監下民，典厥義”，天旣以義爲常，知命之長短莫不由義，故云“天之下年與民，有義者長，無義者不長”也。民有五常之性，謂仁、義、禮、智、信也，此獨以“義”爲言者，五常指體則別，理亦相通。“義”者，冝也，得其事冝。五常之名皆以適冝爲用，故稱“義”可以揔之也。民有貴賤、貧富、愚智、好醜，不同多矣，獨以夭壽爲言者，鄭𤣥云：“年命者，惷愚之人尤愒焉，故引以諫王也。”“愒”，貪也。洪範“五福”以壽爲首，“六極”以短折爲先，是年壽者最是人之所貪，故祖己引此以諫王也。",
                    "zhushu": "",
                    "type": 2
                },
                {
                    "paragraph": "傳“不順”至“不永”",
                    "zhushu": "",
                    "type": 2
                },
                {
                    "paragraph": "正義曰：傳亦顧上經，故“不順德，言無義”也。“聽”謂聽從，故以“不聽”爲“不服罪”，言旣爲罪過，而不肯改修也。“天已信命正其德”，言天自信命，賞有義，罰無義，此事必信也。天自正其德，福善禍淫，其德必不差也。謂民有永有不永，天隨其善惡而報之，勸王改過修德，以求永也。",
                    "zhushu": "",
                    "type": 2
                },
                {
                    "paragraph": "“嗚呼”至“于昵”",
                    "zhushu": "",
                    "type": 2
                },
                {
                    "paragraph": "正義曰：祖己恐其言不入王意，又歎而戒之：“嗚呼。王者主民堂，謹敬民事，民事無非夭所繼嗣，以爲常道者也。天以其事爲常，王當繼天行之。祀禮亦有常，無得豐厚於近廟。若特豐於近廟，是失於常道。”髙宗豐於近廟，欲王服罪改修也。",
                    "zhushu": "",
                    "type": 2
                },
                {
                    "paragraph": "傳“胤嗣”至“改修之”",
                    "zhushu": "",
                    "type": 2
                },
                {
                    "paragraph": "正義曰：釋詁云：“胤、嗣，繼也。”俱訓爲繼，是“胤”得爲嗣，“嗣”亦繼之義也。釋詁云：“即，尼也。”孫炎曰：“即猶今也。尼者，近也。”郭璞引尸子曰：“恱尼而來遠。”是“尼”爲近也。“尼”與“昵”音義同。烝民不能自治，立君以主之，是“王者主民”也。旣與民爲主，當敬愼民事，民事無大小，無非天所嗣常也。言天意欲令繼嗣行之，所以爲常道也。祭𣏌有常，謂犧牲、粢盛、樽彞、俎豆之數，禮有常法。不當特豐於近廟，謂犧牲禮物多也。祖已知髙宗豐於近廟，欲王因此雊雉之異，服罪改修，以從禮耳，其異不必由豐近而致之也。王肅亦云：“髙宗豐於禰，故有雊雉升遠祖成湯廟鼎之異。”",
                    "zhushu": ""
                }
            ]
        },
        {
            "name": "商書西伯戡黎第十六",
            "paragraphs": [
                {
                    "paragraph": "商書西伯戡黎第十六",
                    "zhushu": "",
                    "type": 1
                },
                {
                    "paragraph": "“殷始”至“戡黎”",
                    "zhushu": "",
                    "type": 2
                },
                {
                    "paragraph": "正義曰：文王功業稍髙，王兆漸著，殷之朝廷之臣始畏惡周家。所以畏惡之者，以周人伐而勝黎邑故也。殷臣祖伊見周克黎國之易，恐其終必伐殷，奔走告受，言殷將滅。史敘其事，作西伯戡黎。",
                    "zhushu": "",
                    "type": 2
                },
                {
                    "paragraph": "傳“咎，惡”，又云“乗勝”至“見惡”",
                    "zhushu": "",
                    "type": 2
                },
                {
                    "paragraph": "正義曰：易繫辭云：“無咎者，善補過也。”則“咎”是過之別名，以彼過而憎惡之，故“咎”爲惡也。以其勝黎，所以見惡，釋其見惡之由，是周人勝黎之後始惡之。詩毛傳云：“乗，陵也。”乗駕是加陵之意，故“乗”爲勝也。鄭𤣥云：“紂聞文王斷虞、芮之訟，又三伐皆勝，而始畏惡之。”所言據書傳爲說。伏生書傳云：“文王受命，一年斷虞、芮之質，二年伐邘，三年伐密須，四年伐犬夷，五年伐耆，六年伐崇，七年而崩。”耆即黎也，乗黎之前，始言惡周，故鄭以伐邘、伐密須、伐犬夷三伐皆勝，始畏惡之。武成篇文王“誕膺天命”，九年乃崩，則伐國之年不得如書傳所說，未必見三伐皆勝始畏之。",
                    "zhushu": "",
                    "type": 2
                },
                {
                    "paragraph": "傳“祖巳後賢臣”",
                    "zhushu": "",
                    "type": 2
                },
                {
                    "paragraph": "正義曰：此無所出，正以同爲祖氏，知是其後，明能先覺，故知賢臣。",
                    "zhushu": "",
                    "type": 2
                },
                {
                    "paragraph": "傳“受紂”至“無道”",
                    "zhushu": "",
                    "type": 2
                },
                {
                    "paragraph": "正義曰：經云“奔告于王”，王無謚號，故序言“受”以明之。此及泰誓、武成皆呼此君爲“受”，自外書傳皆呼爲“紂”，“受”即“紂”也，音相亂，故字改易耳。殷本紀云：“帝乙崩，子辛立，是爲帝辛，天下謂之紂。”鄭𤣥云：“紂，帝乙之少子，名辛。帝乙愛而欲立焉，號曰受德。時人傳聲轉作紂也。史掌書，知其本，故曰受。”與孔大同。謚法云：“殘義損善曰紂。”殷時未有謚法，後人見其惡，爲作惡義耳。",
                    "zhushu": "",
                    "type": 2
                },
                {
                    "paragraph": "傳“戡亦勝也”",
                    "zhushu": "",
                    "type": 2
                },
                {
                    "paragraph": "正義曰：“戡，勝”，釋詁文。孫炎曰：“戡，強之勝也。”",
                    "zhushu": "",
                    "type": 2
                },
                {
                    "paragraph": "“西伯戡黎”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“西伯，周文王也。時國於𡵨，封爲雍州伯也。國在西，故曰西伯。”王肅云：“王者中分天下，爲二公揔治之，謂之二伯，得專行征伐。”文王爲西伯，黎侯無道，文王伐而勝之。兩說不同，孔無明解。下傳云“文王率諸侯以事紂”，非獨率一州之諸侯也。論語稱“三分天下有其二，以服事殷”，謂文王也。終乃三分有二，豈獨一州牧乎？且言“西伯”對東爲名，不得以國在西而稱“西伯”也。蓋同王肅之說。",
                    "zhushu": "",
                    "type": 2
                },
                {
                    "paragraph": "傳“近王”至“東北”",
                    "zhushu": "",
                    "type": 2
                },
                {
                    "paragraph": "正義曰：黎國，漢之上黨郡壷關所治黎𠅘是也。紂都朝歌，王圻千里，黎在朝歌之西，故爲“近王圻之諸侯”也。鄭云：“入紂圻内，文王猶尚事紂，不可伐其圻内。”所言“圻内”，亦無文也。",
                    "zhushu": "",
                    "type": 2
                },
                {
                    "paragraph": "傳“文王”至“爲周”",
                    "zhushu": "",
                    "type": 2
                },
                {
                    "paragraph": "正義曰：襄四年左傳云“文王率殷之叛國以事紂”，是“率諸侯共事紂”也。貌雖事紂，内秉王心，布德行威，有將王之意，而紂不能制，日益強大。今復克有黎國，迫近王圻，似有天助之力，故云“天已畢訖殷之王命”。言殷祚至此而畢，將欲化爲周也。",
                    "zhushu": "",
                    "type": 2
                },
                {
                    "paragraph": "傳“至人”至“知吉”",
                    "zhushu": "",
                    "type": 2
                },
                {
                    "paragraph": "正義曰：“格”訓爲至，“至人”謂至道之人，有所識解者也。至人以人事觀殷，大龜有神靈，逆知來物，故“大龜以神靈考之”。二者皆無知殷有吉者，言必凶也。祖伊未必問至人，親灼龜，但假之以爲言耳。",
                    "zhushu": "",
                    "type": 2
                },
                {
                    "paragraph": "傳“以紂”至“多罪”",
                    "zhushu": "",
                    "type": 2
                },
                {
                    "paragraph": "正義曰：禮記稱“萬物本於天，人本於祖”，則天與先王俱是人君之本。紂旣自絶於先王，亦自絕於天。上經言紂自絕先王，此言天棄紂，互明紂自絶，然後天與先王棄絕之。故傳申通其意，以紂自絶先王，故天亦棄之”。“亦”者，亦先王，言先王與天俱棄之也。孝經言：“天子得萬國之歡心，以事其先王，然後祭則鬼享之。”今紂旣自絶於先王，先王不有安食於天下。言紂雖以天子之尊事宗廟，宗廟之神不得安食也。而王不度知天命所在，不知已之性命當盡也。而所行不蹈循常法，動皆違法。言多罪。",
                    "zhushu": "",
                    "type": 2
                },
                {
                    "paragraph": "傳“摯，至也”至“所言”",
                    "zhushu": "",
                    "type": 2
                },
                {
                    "paragraph": "正義曰：“摯”“至”同音，故“摯”爲至也。“言天何不下罪誅之”，恨其乆行虐政，欲得早殺之也。“有大命冝王者，何以不至？向望大聖之君，欲令早伐紂也。王之凶禍，其如我之所言”。以王不信，故審告之也。",
                    "zhushu": ""
                }
            ]
        },
        {
            "name": "商書微子第十七",
            "paragraphs": [
                {
                    "paragraph": "商書微子第十七",
                    "zhushu": "",
                    "type": 1
                },
                {
                    "paragraph": "“殷旣”至“少師”",
                    "zhushu": "",
                    "type": 2
                },
                {
                    "paragraph": "正義曰：殷紂旣暴虐無道，錯亂天命，其兄微子知紂必亡，以作言誥告父師箕子、少師比干，史敘其事而作此篇也。名曰微子，而不言“作微子”者，已言“微子作誥”，以可知而省文也。",
                    "zhushu": "",
                    "type": 2
                },
                {
                    "paragraph": "傳“錯，亂也”",
                    "zhushu": "",
                    "type": 2
                },
                {
                    "paragraph": "正義曰：交錯是渾亂之義，故爲亂也。不指言紂惡，而言“錯亂天命”者，天生烝民，立君以牧之，爲君而無君道，是錯亂天命，爲惡之大，故舉此以見惡之極耳。",
                    "zhushu": "",
                    "type": 2
                },
                {
                    "paragraph": "傳“微圻”至“無道”",
                    "zhushu": "",
                    "type": 2
                },
                {
                    "paragraph": "正義曰：微國在圻内，先儒相傳爲然。鄭𤣥以爲微與箕俱在圻内，孔雖不言箕，亦當在圻内也。王肅云：“微，國名，子爵，入爲王卿士。”肅意蓋以微爲圻外，故言“入”也。微子名啓，丗家作開，避漢景帝諱也。啓與其弟仲衍皆是紂之同母庶兄，史記稱“微仲衍”，衍亦稱“微”者，微子封微，以微爲氏，故弟亦稱微，猶如春秋之丗，虞公之弟稱虞叔，祭公之弟稱祭叔。微子若非大臣，則無假憂紂，亦不必須去，以此知其爲卿士也。傳云“去無道”者，以“去”見其爲卿士也。",
                    "zhushu": "",
                    "type": 2
                },
                {
                    "paragraph": "“微子”至“于今”",
                    "zhushu": "",
                    "type": 2
                },
                {
                    "paragraph": "正義曰：微子將欲去殷，順其去事而言曰“父師、少師”，呼二師與之言也。“今殷國其將不復有治正四方之事”，言其必滅亡也。昔我祖成湯，致行其道，遂其功業，陳列於上丗矣。今我紂惟用沈湎酗醟於酒，用是亂敗其祖之德於下。由紂亂敗之故，今日殷人無不小大皆好草竊姦宄，雖在朝卿士，相師師爲非法度之事。朝廷之臣皆有辜罪，乃無有一人能秉常得中者。在外小人方方各起，相與共爲敵讎，荒亂如此。今殷其没亡，若渉大水，其無津濟涯岸。殷遂喪亡。言不復乆也。此喪亡於是至於今到，必不得更乆也。",
                    "zhushu": "",
                    "type": 2
                },
                {
                    "paragraph": "傳“父師”至“而言之”",
                    "zhushu": "",
                    "type": 2
                },
                {
                    "paragraph": "正義曰：以畢命之篇王呼畢公爲“父師”，畢公時爲太師也。周官云：“太師、太傅、太保，兹惟三公。少師、少傅、少保曰三孤。”家語云：“比子官則少師。”少師是比干，知太師是箕子也。徧檢書傳，不見箕子之名，惟司馬彪注莊子云“箕子名胥餘”，不知出何書也。周官以少師爲孤，此傳言“孤卿”者，“孤”亦卿也。考工記曰：“外有九室，九卿朝焉。”是“三孤六卿，共爲九卿也”。比干不言封爵，或本無爵，或有而不言也。家語云：“比干是紂之親，則諸父。”知比干是紂之諸父耳。箕子則無文。宋丗家云：“箕子者，紂親戚也。”止言“親戚”，不知爲父爲兄也。鄭𤣥、王肅皆以箕子爲紂之諸父，服虔、杜預以爲紂之庶兄，旣無正文，各以意言之耳。微子以紂距諫，知其必亡，心欲去之，故順其去事而言，呼二師以告之。",
                    "zhushu": "",
                    "type": 2
                },
                {
                    "paragraph": "傳“或有”至“必亡”",
                    "zhushu": "",
                    "type": 2
                },
                {
                    "paragraph": "正義曰：“或”者，不定之辭，其事或當然，則是有此事，故以“或”爲有也。鄭𤣥論語注亦云：“或之言有也，不有言無也。”天子，天下之主，所以治正四方，言殷其不有治正四方之事，言將必亡。",
                    "zhushu": "",
                    "type": 2
                },
                {
                    "paragraph": "傳“我紂”至“後丗”",
                    "zhushu": "",
                    "type": 2
                },
                {
                    "paragraph": "正義曰：嗜酒亂德，是紂之行，故知“我”，我紂也”。人以酒亂，若沈於水，故以“耽洒”爲沈也。湎然是齊同之意，詩云：“天不湎爾以酒。”鄭云：“大不同汝顔色以酒。”是“湎”謂酒變面色，湎然齊同，無復平時之容也。說文云：“酗，醟也。”然則“酗”“醟”一物，謂飲酒醉而發怒。經言亂敗其德，必有所屬。上言“我祖”，指謂成湯，知言“敗亂湯德於後丗”也。“上”謂前丗，故下爲後丗也。",
                    "zhushu": "",
                    "type": 2
                },
                {
                    "paragraph": "傳“六卿”至“中者”",
                    "zhushu": "",
                    "type": 2
                },
                {
                    "paragraph": "正義曰：“士”訓事也，故“卿士”爲“六卿典事”。“師師”言相師效爲非法度之事也。止言“卿士”，以貴者尚爾，見賤者皆然。故王肅云：“郷士以下，轉相師效，爲非法度之事也。”鄭云：“凡猶皆也。”傳意亦然。以“凡”爲皆，言卿士以下在朝之臣，其所舉動，皆有辜罪，無人能秉常行得中正者。",
                    "zhushu": "",
                    "type": 2
                },
                {
                    "paragraph": "“曰父師”至“何其”",
                    "zhushu": "",
                    "type": 2
                },
                {
                    "paragraph": "正義曰：微子旣言紂亂，乃問身之所冝，止而復言，故別加一“曰父師、少師”，更呼而誥之也。“我念殷亡之故，其心發疾生狂，吾在家心内耄亂，欲遜遯出於荒野。今汝父師、少師無指滅亡之意告我云：“殷邦其隕墜，則當如之何其救之乎？”恐其留已，共救之也。",
                    "zhushu": "",
                    "type": 2
                },
                {
                    "paragraph": "傳“我念”至“愁悶”",
                    "zhushu": "",
                    "type": 2
                },
                {
                    "paragraph": "正義曰：狂生於心而出於外，故傳以“出狂”爲生狂。應璩詩云：“積念發狂癡”，此其事也。在家思念之深，精神益以耄亂。鄭𤣥云：“耄，昬亂也。”在家不堪耄亂，故欲遯出於荒野，言愁悶之至。詩云：“駕言出遊，以寫我憂。”亦此意也。",
                    "zhushu": "",
                    "type": 2
                },
                {
                    "paragraph": "傳“汝無”至“救之”",
                    "zhushu": "",
                    "type": 2
                },
                {
                    "paragraph": "正義曰：“無指意告我”者，謂無指殷亡之事告我，言殷將隕墜，欲留我救之。“顚”謂從上而隕，“隮”謂墜於溝壑，皆滅亡之意也。昭十三年左傳曰：“小人老而無子，知擠於溝壑矣。”王肅云：“隮，隮溝壑。”言此“隮”之義如左傳也。",
                    "zhushu": "",
                    "type": 2
                },
                {
                    "paragraph": "“父師”至“行遯”",
                    "zhushu": "",
                    "type": 2
                },
                {
                    "paragraph": "正義曰：父師亦順其事而報微子曰：“王子，今天酷毒下災，生此昬虐之君，以荒亂殷之邦國。紂旣沈湎，四方化之，皆起而沈湎酗醟於酒，不可如何。小人皆自放恣，乃無所畏，上不畏天災，下不畏賢人，違戾其耇老之長與舊有爵位致仕之賢人。今殷民乃攘竊祭祀神祇之犧牷牲，用以相通容，行取食之，無災罪之者。盜天地大𣏌之物用，而不得罪。”言政亂甚也。“我又下視殷民所用爲治者，民皆讎怨，斂聚之道”也。言重賦傷民，民以在上爲讎，重賦乃是斂讎也。旣爲重賦，又急行暴虐，此所以益招民怨，是乃自召敵讎，不懈怠也。“上下各有罪，合於一紂之身”，言紂化之使然也。故使民多瘠病，而無詔救之者。商今其有滅亡之災，我起而受其敗，啇其役亡，喪滅。我無所爲人臣僕。言不可別事他人，必欲諫取死也。“我敎王子出奔於外，是道也，我乆云子賢，言於帝乙，欲立子，不肯。我乃病傷子不得立爲王，則冝終爲殷後。若王子不出，則我殷家宗廟乃隕墜無主”。旣勸之出，即與之别，云：“各自謀行其志，人人各自獻達於先王，我不顧念行遯之事，明期與紂俱死。”",
                    "zhushu": "",
                    "type": 2
                },
                {
                    "paragraph": "傳“比干”至“王子”",
                    "zhushu": "",
                    "type": 2
                },
                {
                    "paragraph": "正義曰：諮二人而一人荅，“明心同，省文”也。鄭云：“少師不荅，志在必死。”然則箕子本意，豈必求生乎？身若求生，何以不去？旣“不顧行遯”，明期於必死，但紂自不殺之耳。若比干意異箕子，則別有荅，安得黙而不言？孔解“心同”是也。“微子，帝乙元子”，微子之命有其文也。父師呼微子爲“王子”，則父師非王子矣。鄭、王等以爲紂之諸父，當是實也。",
                    "zhushu": "",
                    "type": 2
                },
                {
                    "paragraph": "傳“天生”至“如何”",
                    "zhushu": "",
                    "type": 2
                },
                {
                    "paragraph": "正義曰：“荒殷邦”者，乃是紂也，而云“天毒降災”，故言“天生紂爲亂”，本之於天，天毒下災也。以微子云“若之何”，此荅彼意，故言“四方化紂沈湎，不可如何”。",
                    "zhushu": "",
                    "type": 2
                },
                {
                    "paragraph": "傳“言起”至“紂故”",
                    "zhushu": "",
                    "type": 2
                },
                {
                    "paragraph": "正義曰：文在“方興沈酗”之下，則此無所畏。“畏”者，謂當時四方之民也。民所當畏，惟畏天與人耳。故知二畏者，上不畏天，下不畏賢人。違戾者，長與舊有位人，即是不畏賢人，故不用其敎，紂無所畏。此民無所畏，謂法紂故也。",
                    "zhushu": "",
                    "type": 2
                },
                {
                    "paragraph": "傳“自永”至“政亂”",
                    "zhushu": "",
                    "type": 2
                },
                {
                    "paragraph": "正義曰：“攘”“竊”同文，則“攘”是竊𩔖。釋詁云：“攘，因也。”是因其自來而取之名“攘”也。說文云：“犧，宗廟牲也。”曲禮云：“天子以犧牛。”天子祭牲必用純色，故知“色純曰犧”也。周禮牧人“掌牧六牲，以供祭祀之牲牷”。以“牷”爲言，必是體全具也，故“體完曰牷”。經傳多言“三牲”，知“牲”是牛、羊、豕也。以犧、牷、牲三者旣爲俎實，則用者簠簋之實，謂黍、稷、稻、粱，故云“器實曰用”，謂粢盛也。禮“天曰神，地曰祇”，舉天地則人鬼在其閒矣，故揔云“盜天地宗廟牲用”也。訓“將”爲行，“相容行食之”，謂所司相通容，使盜者得行盜而食之。大祭祀之物，物之重者，盜而無罪，言政亂甚也。漢、魏以來，著律皆云：“敢盜郊祀宗廟之物，無多少皆死。”爲特重故也。",
                    "zhushu": "",
                    "type": 2
                },
                {
                    "paragraph": "傳“下視”至“懈怠”",
                    "zhushu": "",
                    "type": 2
                },
                {
                    "paragraph": "正義曰：箕子身爲三公，下觀丗俗，故云“下視殷民”。所用“治”者，謂卿士已下，是治民之官也。以紂暴虐，務稱上旨，“皆重賦傷民”。民旣傷矣，則以上爲讎，泰誓所謂“虐我則讎”是也。重斂民財，乃是“聚斂怨讎之道”。旣爲重斂，而又亟行暴虐。亟，急也。急行暴虐，欲以威民，乃是“自召敵讎”。勤行虐政，是“不懈怠”也。",
                    "zhushu": "",
                    "type": 2
                },
                {
                    "paragraph": "傳“商其”至“於道”",
                    "zhushu": "",
                    "type": 2
                },
                {
                    "paragraph": "正義曰：“有災”與“淪喪”一事，而重出文者，上言“商今其有災，我興受其敗”，逆言災雖未至，至則已必受禍。此言“商其淪喪，我罔爲臣僕”，豫言殷滅之後，言已不事異姓，辭有二意，故重出其文。我無所爲臣僕，言不能與人爲臣僕，必欲以死諫紂。但箕子之諫，值紂怒不甚，故得不死耳。我敎王子出合於道，保全身命，終爲殷後，使宗廟有主，享祀不絶，是合其道也。",
                    "zhushu": "",
                    "type": 2
                },
                {
                    "paragraph": "傳“刻病”至“無王”",
                    "zhushu": "",
                    "type": 2
                },
                {
                    "paragraph": "正義曰：“刻”者，傷害之義，故爲病也。吕氏春秋仲冬紀云：紂之母生微子啓與仲衍，其時猶尚爲妾，改而爲妻，後生紂。紂之父欲立微子啓爲太子，太史據法而爭曰：“有妻之子，不可立妾之子。”故立紂爲後。”於時箕子蓋謂請立啓，而帝乙不聽令，追恨其事：“我乆知子賢，言於帝乙，欲立子爲太子，而帝乙不肯。我病子不得立，則冝爲殷後。”傳“言將”至“一途”",
                    "zhushu": "",
                    "type": 2
                },
                {
                    "paragraph": "正義曰：不肯遯以求生，“言將與紂俱死”也。或去或留，所執各異，皆歸於仁。孔子稱“殷有三仁焉”，是“皆歸於仁”也。易繫辭曰：“君子之道，或出或處，或黙或語，是非一途也。”何晏云：“仁者愛人，三人行異而同稱仁者，以其俱在憂亂寧民。”",
                    "zhushu": ""
                }
            ]
        },
        {
            "name": "周書泰誓上第一",
            "paragraphs": [
                {
                    "paragraph": "周書泰誓上第一",
                    "zhushu": "",
                    "type": 1
                },
                {
                    "paragraph": "“惟十”至“三篇”",
                    "zhushu": "",
                    "type": 2
                },
                {
                    "paragraph": "正義曰：惟文王受命十有一年，武王服喪旣畢，舉兵伐殷，以卜諸侯伐紂之心。雖諸侯僉同，乃退以示弱。至十三年，紂惡旣盈，乃復往伐之。其年一月戊午之日，師渡孟津，王誓以戒衆。史敘其事，作泰誓三篇。",
                    "zhushu": "",
                    "type": 2
                },
                {
                    "paragraph": "傳“周自”至“示弱”",
                    "zhushu": "",
                    "type": 2
                },
                {
                    "paragraph": "正義曰：武成篇云：“我文考文王，誕膺天命，以撫方夏。惟九年，大統未集。”則文王以九年而卒也。無逸稱文王“享國五十年”，則嗣位至卒，非徒九年而已。知此十一年者，文王改稱元年，至九年而卒，至此年爲十一年也。詩云：“虞、芮質厥成。”毛傳稱天下聞虞、芮之訟息，歸周者四十餘國。故知“周自虞、芮質厥成，諸侯並附，以爲受命之年”。 “至九年而文王卒”，至此十一年，武王居父之喪，“三年服畢”也。案周書云：“文王受命九年，惟暮春，在鎬召太子發作文傳。”其時猶在，但未知崩月。就如暮春即崩，武王服喪至十一年三月大祥，至四月觀兵，故今文泰誓亦云四月觀兵也。知此十一年非武王即位之年者，大戴禮云“文王十五而生武王”，則武王少文王十四歳也。禮記文王丗子云：“文王九十七而終，武王九十三而終。”計其終年，文王崩時，武王已八十三矣。八十四即位，至九十三而崩，適滿十年，不得以十三年伐紂。知此十一年者，據文王受命而數之。必繼文王年者，爲其卒父業故也。緯𠋫之書言受命者，謂有黃龍、𤣥龜、白魚、赤雀負圖銜書，以命人主。其言起於漢哀、平之丗，經典無文焉，孔時未有此說。咸有一德傳云：“所征無敵，謂之受天命。”此傳云“諸侯並附，以爲受命之年”。是孔解“受命”皆以人事爲言，無瑞應也。史記亦以斷虞、芮之訟爲受命元年，但彼以文王受命七年而崩，不得與孔同耳。三年之喪，二十五月而畢，故九年文王卒，至此三年服畢。此經武王追陳前事云：“肆予小子發，以爾友邦冢君，觀政于商。”是十一年伐殷者，止爲“觀兵孟津，以卜諸侯伐紂之心”。言“于商”，知亦至孟津也。",
                    "zhushu": "",
                    "type": 2
                },
                {
                    "paragraph": "傳“十三年”至“伐紂”",
                    "zhushu": "",
                    "type": 2
                },
                {
                    "paragraph": "正義曰：以“一月戊午”乃是作誓月日，經言“十三年春，大㑹于孟津”，又云“戊午，次于河朔”，知此“一月戊午”是十三年正月戊午日，非是十一年正月也。序不別言“十三年”，而以“一月”接“十一年”下者，序以觀兵至而即還，略而不言月日，誓則經有年有春，故略而不言年、春，止言“一月”，使其互相足也。戊午是二十八日，以曆推而知之，據經亦有其驗。漢書律曆志載舊說云：“死魄，朔也。生魄，望也。”武成篇說此伐紂之事云：“惟一月壬辰，旁死魄。”則壬辰近朔而非朔，是爲月二日也。二日壬辰，則此月辛卯朔矣。以次數之，知戊午是二十八日也。不言“正月”而言“一月”者，以武成經言“一月”，故此序同之。武成所以稱“一月”者，易革卦彖曰：“湯武革命，順乎天而應乎人。”象曰：“君子以治歷明時。”然則改正治歷，必自武王始矣。武王以殷之十二月發行，正月四日殺紂，旣入商郊，始改正朔，以殷之正月爲周之二月。其初發時，猶是殷之十二月，未爲周之正月。改正在後，不可追名爲“正月”，以其實是周之一月，故史以“一月”名之。顧氏以爲“古史質，或云正月，或云一月，不與春秋正月同。”義或然也。易緯稱“文王受命，改正朔，布王號於天下”。鄭𤣥依而用之，言文王生稱王，已改正。然天無二日，上無二王，豈得殷紂尚在而稱周王哉？若文王身自稱王，已改正朔，則是功業成矣，武王何得云“大勲未集”，欲卒父業也？禮記大傳云：“牧之野，武王之大事也。旣事而退，追王大王亶父、王季歷、文王昌。”是追爲王，何以得爲文王身稱王，已改正朔也？春秋“王正月”，謂周正月也。公羊傳曰：“王者孰謂？謂文王。”其意以“正”爲文王所改。公羊傳漢初俗儒之言，不足以取正也。春秋之“王”，自是當時之王，非改正之王。晉丗有王愆期者，知其不可，注公羊以爲春秋制，文王指孔子耳，非周昌也。文王丗子稱武王對文王云：“西方有九國焉，君王其終撫諸。”呼文王爲“王”，是後人追爲之辭，其言未必可信，亦非實也。",
                    "zhushu": "",
                    "type": 2
                },
                {
                    "paragraph": "傳“渡津乃作”",
                    "zhushu": "",
                    "type": 2
                },
                {
                    "paragraph": "正義曰：“孟”者，河北地名，春秋所謂“向盟”是也。於孟地置津，謂之“孟津”。言師渡孟津，乃作泰誓，知三篇皆“渡津乃作”也。然則中篇獨言“戊午，次于河朔”者，三篇皆河北乃作，分爲三篇耳。上篇未次時作故言“十三年春”。中篇旣次乃作，故言“戊午”之日。下篇則明日乃作，言“時厥明”。各爲首引，故文不同耳。尚書遭秦而亡，漢初不知篇數。武帝時，有太常蓼侯孔臧者，安國之從兄也，與安國書云：“時人惟聞尚書二十八篇，取象二十八宿，謂爲信然，不知其有百篇也。”然則漢初惟有二十八篇，無泰誓矣。後得僞泰誓三篇，諸儒多疑之。馬融書序曰：“泰誓後得，案其文似若淺露。又云：‘ 八百諸侯，不召自來，不期同時，不謀同辭。’ 及‘ 火復於上，至於王屋，流爲鵰，五至，以穀俱來。’ 舉火神怪，得無在子所不語中乎？又春秋引泰誓曰：‘ 民之所欲，天必從之。’ 國語引泰誓曰：‘ 朕夢協朕卜，襲于休祥，戎商必克。’ 孟子引泰誓曰：‘ 我武惟揚，侵于之疆，取彼凶殘，我伐用張，于湯有光。’ 孫卿引泰誓曰：‘ 獨夫受。’ 禮記引泰誓曰：‘予克受，非予武，惟朕文考無罪。受克予，非朕文考有罪，惟予小子無良。’ 今文泰誓皆無此語。吾見書傳多矣，所引泰誓而不在泰誓者甚多，弗復悉記，略舉五事以明之，亦可知矣。”王肅亦云：“泰誓近得，非其本經。”馬融惟言後得，不知何時得之。漢書婁敬說髙祖云：“武王伐紂，不期而㑹盟津之上者八百諸侯。”僞泰誓有此文，不知其本出何書也。武帝時董仲舒對䇿云：“書曰：白魚入于王舟，有火復于王屋，流爲烏。周公曰：‘復哉，復哉。’”今引其文，是武帝之時已得之矣。李顒集注尚書，於僞泰誓篇𣫭引“孔安國曰”，計安國必不爲彼僞書作傳，不知顒何由爲此言。梁主兼而存之，言“本有兩泰誓，古文泰誓，伐紂時事，聖人取爲尚書。今文泰誓，觀兵時事，別録之以爲周書”。此非辭也。彼僞書三篇，上篇觀兵時事，中、下二篇亦伐紂時事，非盡觀兵時事也。且觀兵示弱即退，復何誓之有？設有其誓，不得同以泰誓爲篇名也。",
                    "zhushu": "",
                    "type": 2
                },
                {
                    "paragraph": "傳“大㑹以誓衆”",
                    "zhushu": "",
                    "type": 2
                },
                {
                    "paragraph": "正義曰：經云“大㑹于孟津”，知名曰泰誓者，其“大㑹以誓衆”也。王肅云：“武王以大道誓衆。”肅解彼僞文，故說謬耳。湯誓指湯爲名，此不言“武誓”而別立名者，以武誓非一，故史推義作名泰誓，見“大㑹”也。牧誓舉戰地，時史意也。顧氏以爲“泰者，大之極也，猶如天子諸侯之子曰太子，天子之卿曰太宰，此㑹中之大，故稱泰誓也。",
                    "zhushu": "",
                    "type": 2
                },
                {
                    "paragraph": "“惟十”至“孟津”",
                    "zhushu": "",
                    "type": 2
                },
                {
                    "paragraph": "正義曰：此三篇俱是孟津之上大告諸國之君，而發首異者，此見大㑹誓衆，故言“大㑹于孟津”。中篇徇師而誓，故言“以師畢㑹”。下篇王更徇師，故言“大巡六師”。皆史官觀事而爲作端緒耳。",
                    "zhushu": "",
                    "type": 2
                },
                {
                    "paragraph": "傳“三分”至“孟春”",
                    "zhushu": "",
                    "type": 2
                },
                {
                    "paragraph": "正義曰：論語稱“三分天下有其二”，中篇言“羣后以師畢㑹”，則周之所有諸國皆集。牧誓所呼有“庸、蜀、羌、髳、微、盧、彭、濮人”，知此大㑹謂三分有二之諸侯及諸戎狄皆㑹也。序言“一月”，知此春是“周之孟春”，謂建子之月也。知者，案三統曆以殷之十二月武王發師，至二月甲子咸劉商王紂。彼十二月即周之正月，建子之月也。",
                    "zhushu": "",
                    "type": 2
                },
                {
                    "paragraph": "傳“冢大”至“聽誓”",
                    "zhushu": "",
                    "type": 2
                },
                {
                    "paragraph": "正義曰：“冢，大”，釋詁文。侍御是治理之事，故通訓“御”爲治也。同志爲“友”，天子友諸侯，親之也。牧誓傳曰：“言志同滅紂。”今揔呼國君皆爲“大君”，尊之也。“下及治事衆士”，謂國君以外，卿大夫及士諸掌事者，大小無不皆明聽誓，自士以上，皆揔戒之也。",
                    "zhushu": "",
                    "type": 2
                },
                {
                    "paragraph": "傳“生之”至“爲貴”",
                    "zhushu": "",
                    "type": 2
                },
                {
                    "paragraph": "正義曰：萬物皆天地生之，故謂天地爲“父母”也。老子云：“神得一以靈。”“靈”“神”是一，故“靈”爲神也。禮運云：“人者，天地之心，五行之端也，食味、別聲、被色而生者也。”言人能兼此氣性，餘物則不能然。故孝經云：“天地之性，人爲貴。”此經之意，天地是萬物之父母，言天地之意欲養萬物也。人是萬物之最靈，言其尤冝長養也。紂違天地之心而殘害人物，故言此以數之，與下句爲首引也。",
                    "zhushu": "",
                    "type": 2
                },
                {
                    "paragraph": "傳“沈湎”至“無辜”",
                    "zhushu": "",
                    "type": 2
                },
                {
                    "paragraph": "正義曰：人被酒困，若沈於水，酒變其色，湎然齊同，故“沈湎”爲嗜酒之狀。“冒”，訓貪也。 “亂女色”，荒也。“酷”解經之“暴”，“殺”解經之“虐”，皆果敢爲之。案說文云：“酷，酒厚味也。”酒味之厚必嚴烈，人之暴虐與酒嚴烈同，故謂之“酷”。",
                    "zhushu": "",
                    "type": 2
                },
                {
                    "paragraph": "傳“一人”至“政亂”",
                    "zhushu": "",
                    "type": 2
                },
                {
                    "paragraph": "正義曰：秦政酷虐，有三族之刑。謂非止犯者之身，乃更上及其父，下及其子。經言“罪人以族”，故以“三族”解之。父母，前丗也； 兄弟及妻，當丗也；子孫，後丗也。一人有罪，刑及三族，言滛濫也。古者臣有大功，乃得繼丗在位，而紂之官人，“不以賢才，而以父兄”，已濫受寵，子弟頑愚亦用，不堪其職，所以政亂。“官人以丗”，惟當用其子耳，而傳兼言“兄”者，以紂爲惡，或當因兄用弟，故以“兄”協句耳。",
                    "zhushu": "",
                    "type": 2
                },
                {
                    "paragraph": "傳“土髙”至“奢麗”",
                    "zhushu": "",
                    "type": 2
                },
                {
                    "paragraph": "正義曰：釋宫云：“宫謂之室，室謂之宫。”李巡曰：“所以古今通語，明實同而兩名。”此傳不解“宫室”，義當然也。釋宫又云：“闍謂之臺，有木者謂之榭。”李巡曰：“臺積土爲之，所以觀望也。臺上有屋謂之榭。”又云：“無室曰榭，四方而髙曰臺。”孫炎曰：“榭但有堂也。”郭璞曰：“榭即今之堂堭也。”然則“榭”是臺上之屋，歇前無室，今之廳是也。詩云：“彼澤之陂。”毛傳云：“陂，澤障也。”障澤之水使不流溢謂之“陂”。 停水不流謂之“池”。“侈”亦奢也，謂衣服采飾過於制度，言匱竭民之財力爲奢麗也。顧氏亦云：“華侈服飾”。 二劉以爲宫室之上而加侈服。據孔傳云“服飾過制”，即謂人之服飾，二劉之說非也。殷本紀云：“紂厚賦稅，以實鹿臺之錢，而盈鉅橋之粟。益收狗馬竒物，充仞宫室。益廣沙丘苑臺，多聚野獸飛鳥置其中。大聚樂戯於沙丘，以酒爲池，懸肉爲林，使男女倮相逐其閒。”說紂奢侈之事，書傳多矣。",
                    "zhushu": "",
                    "type": 2
                },
                {
                    "paragraph": "傳“忠良”至“暴虐”",
                    "zhushu": "",
                    "type": 2
                },
                {
                    "paragraph": "正義曰：“焚”“炙”，俱燒也。“刳”“剔”，謂割剥也。說文云：“刳，刲也。”今人去肉至骨謂之剔去，是“剔”亦刲之義也。武王以此數紂之惡，必有忠良被炙，孕婦被刳，不知其姓名爲誰也。殷本紀云：紂爲長夜之飲，時諸侯或叛，妲已以爲罰輕，紂欲重刑，乃爲熨斗，以火燒之然，使人舉，輙爛其手，不能勝。紂怒，乃更爲銅柱，以膏塗之，亦加於炭火之上，使有罪者縁之，足滑跌墜入中，紂與妲己以爲大樂，名曰炮烙之刑。是紂焚炙之事也。後文王獻洛西之地，赤壤之田方千里，請紂除炮烙之刑，紂許之。皇甫謐作帝王丗紀亦云然。謐又云：“紂剖比干妻以視其胎。”即引此爲“刳剔孕婦”也。",
                    "zhushu": "",
                    "type": 2
                },
                {
                    "paragraph": "傳“悛改”至“之甚”",
                    "zhushu": "",
                    "type": 2
                },
                {
                    "paragraph": "正義曰：左傳稱“長惡不悛”，“悛”是退前創改之義，故爲改也。觀政于商，計當恐怖，言紂縱惡，無改悔之心。平居無故不事神祇，是紂之大惡。“上帝”，舉其尊者，謂諸神悉皆不事，故傳言“百神”以該之。不事亦是不祀，別言“遺厥先宗廟弗祀”，遺棄祖父，言其“慢之甚”也。",
                    "zhushu": "",
                    "type": 2
                },
                {
                    "paragraph": "“天佑”至“厥志”",
                    "zhushu": "",
                    "type": 2
                },
                {
                    "paragraph": "正義曰：已上數紂之罪，此言伐紂之意。“上天佑助下民，不欲使之遭害，故命我爲之君上，使臨政之；爲之師保，使敎誨之。爲人君、爲人師者，天意如此，不可違天。我今惟其當能佑助上天，寵安四方之民，使民免於患難。今紂暴虐，無君師之道，故今我往伐之。不知伐罪之事爲有罪也？爲無罪也？不問有罪無罪，志在必伐，我何敢有逺其本志而不伐之？”",
                    "zhushu": "",
                    "type": 2
                },
                {
                    "paragraph": "傳“言天”至“敎之”",
                    "zhushu": "",
                    "type": 2
                },
                {
                    "paragraph": "正義曰：衆民不能自治，立君以治之。立君治民，乃是天意，言“天佑助下民，爲立君”也。治民之謂“君”，敎民之謂“師”。 君旣治之，師又敎之，故言“作之君，作之師”。“師”謂君與民爲師，非爲別置師也。",
                    "zhushu": "",
                    "type": 2
                },
                {
                    "paragraph": "傳“當能”至“天下”",
                    "zhushu": "",
                    "type": 2
                },
                {
                    "paragraph": "正義曰：天愛下民，爲立君立師者，當能佑助天意，“寵安天下”。 不奪民之財力，不妄非理刑殺，是助天寵愛民也。",
                    "zhushu": "",
                    "type": 2
                },
                {
                    "paragraph": "傳“越逺”至“其志”",
                    "zhushu": "",
                    "type": 2
                },
                {
                    "paragraph": "正義曰：“越”者，踰越超逺之義，故爲逺也。武王伐紂，内實爲民除害，外則以臣伐君，故疑其有罪與無罪。“言已志欲爲民除害”，無問是之與否，“不敢逺其志”。言已本志欲伐，何敢逺本志，捨而不伐也？",
                    "zhushu": "",
                    "type": 2
                },
                {
                    "paragraph": "傳“力鈞”至“可見”",
                    "zhushu": "",
                    "type": 2
                },
                {
                    "paragraph": "□義曰：“德”者，得也，自得於心。“義”者冝也，動合事冝。但德在於身，□言有德，義施於行，故言秉執。武王志在養民，動爲除害，有君□之明德，執利民之大義，與紂無者爲敵。雖未交兵，揆度優劣，□負可見。示以必勝之道，令士衆勉力而戰也。",
                    "zhushu": "",
                    "type": 2
                },
                {
                    "paragraph": "傳“紂之”至“同罪”",
                    "zhushu": "",
                    "type": 2
                },
                {
                    "paragraph": "正義曰：紂之爲惡，如物在繩索之貫，一以貫之，其惡貫已滿矣。物極則反，天下欲畢其命，故上天命我誅之。今我不誅紂，則是逆天之命，無恤民之心，是我與紂同罪矣。猶如律“ 故縱者與同罪”也。",
                    "zhushu": "",
                    "type": 2
                },
                {
                    "paragraph": "傳“祭社”至“於紂”",
                    "zhushu": "",
                    "type": 2
                },
                {
                    "paragraph": "正義曰：釋天引詩云：“乃立冢土，戎醜攸行。”即云“起大事，動大衆，必先有事乎社而後出，謂之冝”。孫炎曰：“冝，求見福祐也。”是“祭社曰冝”。“冢”，訓大也。 社是土神，故“冢土，社也”。毛詩傳云：“冢土，大社也。”“受命文考”是告廟以行，故爲“告文王廟”也。王制云：“天子將出，類乎上帝，冝乎社，造乎禰。”此“受命文考”即是“造乎禰”也。王制以神尊卑爲次，故先言帝、社，後言禰。此以廟是已親，若言家内私議，然後告天，故先言“受命文考”，而後言“類于上帝”。舜典“類于上帝”，傳云：“告天及五帝。”比“以事類告天”亦當如彼也。罰紂是天之意，故“用汝衆致天罰於紂”也。",
                    "zhushu": ""
                }
            ]
        },
        {
            "name": "周書泰誓中第二",
            "paragraphs": [
                {
                    "paragraph": "周書泰誓中第二",
                    "zhushu": "",
                    "type": 1
                },
                {
                    "paragraph": "傳“次止”至“之北”",
                    "zhushu": "",
                    "type": 2
                },
                {
                    "paragraph": "正義曰：“次”是止舎之名。 榖梁傳亦云：“次，止也。”序云“一月戊午，師渡孟津”，則師以戊午日渡也。此戊午日次于河朔，則是師渡之日次止也。上篇是渡河而誓，未及止舎而先誓之，此“次于河朔”者，是“旣誓而止於河之北”也。莊三年左傳例云：“凡師一宿爲舎，再宿爲信，過信爲次。”此“次”直取止舎之義，非春秋三日之例也。何則？商郊去河四百餘里，戊午渡河，甲子殺紂，相去纔六日耳。是今日次訖又誓，明日誓訖即行，不容三日止于河旁也。",
                    "zhushu": "",
                    "type": 2
                },
                {
                    "paragraph": "傳“徇循”至“西土”",
                    "zhushu": "",
                    "type": 2
                },
                {
                    "paragraph": "正義曰：說文云：“徇，疾也。循，行也。”“徇”是疾行之意，故以“徇”爲循也。下篇“大巡六師”，義亦然也。此誓揔戒衆軍，武王國在西偏，此師皆從西而來，故稱“西土”。",
                    "zhushu": "",
                    "type": 2
                },
                {
                    "paragraph": "傳“鮐背”至“小人”",
                    "zhushu": "",
                    "type": 2
                },
                {
                    "paragraph": "正義曰：釋詁云：“鮐背、耇、老，壽也。”舎人曰：“鮐背，老人氣衰，皮膚消瘠，背若鮐魚也。”孫炎曰：“耇，面凍棃色似浮垢也。”然則老人背皮似鮐，面色似棃，故鮐背之耇稱“棃老”。傳以“播”爲“布”。 “布”者，徧也，言徧棄之，不禮敬也。“昵，近”，釋詁文。孫炎曰：“昵，親近也。”牧誓數紂之罪云：“四方之多罪逋逃，是崇是長，是信是使。”知紂所親近罪人，謂“天下逋逃之小人”也。",
                    "zhushu": "",
                    "type": 2
                },
                {
                    "paragraph": "傳“過酗”至“罪同”",
                    "zhushu": "",
                    "type": 2
                },
                {
                    "paragraph": "正義曰：“酗”是酒怒，“淫酗”共文，則“淫”非女色，故以“淫”爲過，言飲酒過多也。“肆”是放縱之意，酒過則酗，縱情爲虐，以酒成此暴虐之惡，臣下化而爲之。由紂惡而臣亦惡，言君臣之罪同也。",
                    "zhushu": "",
                    "type": 2
                },
                {
                    "paragraph": "“朋家”至“彰聞”",
                    "zhushu": "",
                    "type": 2
                },
                {
                    "paragraph": "正義曰：小人好忿，天性之常，化紂淫酗，怨怒無已。 臣下朋黨，共爲一家，與前人並作仇敵，脅上權命，以相滅亡。無罪之人怨嗟呼天，紂之穢惡之德，彰聞天地。言其罪惡深也。",
                    "zhushu": "",
                    "type": 2
                },
                {
                    "paragraph": "傳“臣下”至“惡深”",
                    "zhushu": "",
                    "type": 2
                },
                {
                    "paragraph": "正義曰：“脅上”，謂紂旣昬迷，朝無綱紀，姦宄之臣脅於在下，假用在上之權命脅之，更相誅滅也。",
                    "zhushu": "",
                    "type": 2
                },
                {
                    "paragraph": "傳“浮過”",
                    "zhushu": "",
                    "type": 2
                },
                {
                    "paragraph": "正義曰：物在水上謂之浮。 “浮”者髙之意，故爲過也。桀罪已大，紂又過之，言紂惡之甚，故下句說其過桀之狀。案夏本紀及帝王丗紀云：“諸侯叛桀，𨵿龍逢引皇圖而諫，桀殺之。”伊尹諫桀，桀曰：“天之有日，如吾之有民，日亡吾乃亡矣。”是桀亦“賊虐諫輔”，謂已有天命。而云過於桀者，殷本紀云：“紂剖比干觀其心。”桀殺龍逢，無剖心之事。又桀惟比之於日，紂乃詐命於天。又紂有炮烙之刑，又有刳胎斮脛之事，而桀皆無之，是紂罪過於桀也。",
                    "zhushu": "",
                    "type": 2
                },
                {
                    "paragraph": "傳“剝傷”至“殺之”",
                    "zhushu": "",
                    "type": 2
                },
                {
                    "paragraph": "正義曰：說文云：“剥，裂也。一曰剥，割也。”“裂”與“割”俱是傷害之義也。殺人謂之賊，故“賊”爲殺也。“元者，善之長”，易文言文。“良”之爲善，書傳通訓也。“元”“良”俱善，而𩀱舉之者，言其剥喪善中之善，爲害大也。“以諫輔紂，紂反殺之”，即比干是也。上篇言“焚炙忠良”，與此經相類，而復言此者，以殺害人爲惡之大，故重陳之也。",
                    "zhushu": "",
                    "type": 2
                },
                {
                    "paragraph": "傳“其梘”至“誅之”",
                    "zhushu": "",
                    "type": 2
                },
                {
                    "paragraph": "正義曰：紂罪過於桀，而言“與桀同辜”者，罪不過死，合死之罪同，言必誅也。",
                    "zhushu": "",
                    "type": 2
                },
                {
                    "paragraph": "傳“言我”至“之占”",
                    "zhushu": "",
                    "type": 2
                },
                {
                    "paragraph": "正義曰：夢者事之祥，人之精𠁊先見者也。吉凶或有其驗，聖王採而用之。我卜伐紂得吉，夢又戰勝。禮記稱“卜筮不相襲”，“襲”者，重合之義。訓“戎”爲兵，夢、卜俱合於美，是“以兵誅紂必克之占”也。聖人逆知來物，不假夢卜，言此以強軍人之意耳。史記周本紀云：“武王伐紂，卜龜兆不吉，羣公皆懼，惟太公強之。太公六韜云：“卜戰，龜兆焦，筮又不吉。太公曰：“枯骨朽蓍，不踰人矣。”彼言“不吉”者，六韜之書，後人所作，史記又採用六韜，好事者妄矜太公，非實事也。",
                    "zhushu": "",
                    "type": 2
                },
                {
                    "paragraph": "傳“平人”至“不同”",
                    "zhushu": "",
                    "type": 2
                },
                {
                    "paragraph": "正義曰：昭二十四年左傳此文，服虔、杜預以“夷人”爲夷狄之人。 即如彼言，惟云“億兆夷人”，則受率其旅若林，即曽無華夏人矣。故傳訓“夷”爲平，“平人”爲凡人。言其智慮齊，識見同，人數雖多，“執心用德不同”。“心”謂謀慮，“德”謂用行。 智識旣齊，各欲申意，故心德不同也。",
                    "zhushu": "",
                    "type": 2
                },
                {
                    "paragraph": "傳“我治”至“德同”",
                    "zhushu": "",
                    "type": 2
                },
                {
                    "paragraph": "正義曰：釋詁云：“亂，治也。”故謂我治理之臣有十人也。十人皆是上智，咸識周是殷非，故人數雖少，而“心德同”，同佐武王，欲共滅紂也。論語引此云：“予有亂臣十人。”而孔子論之有一婦人焉。則十人之内，其一是婦人。故先儒鄭𤣥等皆以十人爲文母、周公、太公、召公、畢公、榮公、太顚、宏夭、散冝生、南宮括也。",
                    "zhushu": "",
                    "type": 2
                },
                {
                    "paragraph": "傳“周至”至“仁人”",
                    "zhushu": "",
                    "type": 2
                },
                {
                    "paragraph": "正義曰：詩毛傳亦以“周”爲至，相傳爲此訓也。武王三分天下有其二，則紂黨不多於周。但辭有激發，旨有抑揚，欲明多惡不如少善，故言“紂至親雖多，不如周家之少仁人”也。",
                    "zhushu": "",
                    "type": 2
                },
                {
                    "paragraph": "“百姓有過在予一人”",
                    "zhushu": "",
                    "type": 2
                },
                {
                    "paragraph": "正義曰：言此者，以上云民之所惡，天必誅之，已今有善，不爲民之所惡，天必佑我，令敎化百姓。若不敎百姓，使有罪過，實在我一人之身。此“百姓”與下“百姓懍懍”，皆謂天下衆民也。",
                    "zhushu": "",
                    "type": 2
                },
                {
                    "paragraph": "“今朕”至“有光”",
                    "zhushu": "",
                    "type": 2
                },
                {
                    "paragraph": "正義曰：旣與天下爲任，則當爲之除害。今我必往伐紂，我之武事惟於此舉之。侵紂之疆境，取彼爲凶殘之惡者。若得取而殺之，是我伐凶惡之事用張設矣。湯惟放逐，我能擒取，是比於湯又益有光明。",
                    "zhushu": "",
                    "type": 2
                },
                {
                    "paragraph": "傳“揚舉”至“伐之”",
                    "zhushu": "",
                    "type": 2
                },
                {
                    "paragraph": "正義曰：文王丗子論舉賢之法云：“或以事舉，或以言揚。”是“揚”“舉”義同，故“揚”爲“舉”也。於時猶在河朔，將欲行適商都，言我舉武事，侵入紂之郊疆，往伐之也。春秋之例，有鐘鼔曰“伐”，無曰“侵”。此實伐也，言“往侵”者，“侵”是入之意，非如春秋之例無鐘鼓也。",
                    "zhushu": "",
                    "type": 2
                },
                {
                    "paragraph": "“勗哉”至“非敵”",
                    "zhushu": "",
                    "type": 2
                },
                {
                    "paragraph": "正義曰：取得紂則功多於湯，冝勉力哉。“夫子”，將士等，呼將士令勉力也。以兵伐人，當臨事而懼，汝將士等無敢有無畏輕敵之心，寧執守似前人之強，非已能敵之志以伐之，如是乃可克矣。",
                    "zhushu": "",
                    "type": 2
                },
                {
                    "paragraph": "傳“朂勉”至“克矣”",
                    "zhushu": "",
                    "type": 2
                },
                {
                    "paragraph": "正義曰：“朂，勉”，釋詁文。呼將士而誓之，知“夫子”是將士也。老子云：“禍莫大於輕敵。”故令將士“無敢有無畏之心”，令其必以前敵爲可畏也。論語稱子路曰：“子行三軍則誰與？”孔子曰：“必也臨事而懼。”令軍士等不欲發意輕前人，“寧執非敵之志”，恐彼強多，非我能敵，執此志以伐之，則當克矣。",
                    "zhushu": "",
                    "type": 2
                },
                {
                    "paragraph": "傳“言民”至“容頭”",
                    "zhushu": "",
                    "type": 2
                },
                {
                    "paragraph": "正義曰：“懍懍”是怖懼之意，言“民畏紂之虐，危懼不安”，其志懍懍然。以畜獸爲喻，民之怖懼，若似畜獸崩摧其頭角然，無所容頭。顧氏云：“常如人之欲崩其角也，言容頭無地。”隱三年穀梁傳曰：“髙曰崩。”頭角之稱“崩”，體之髙也。",
                    "zhushu": ""
                }
            ]
        },
        {
            "name": "周書泰誓下第三",
            "paragraphs": [
                {
                    "paragraph": "周書泰誓下第三",
                    "zhushu": "",
                    "type": 1
                },
                {
                    "paragraph": "傳“是其”至“已上”",
                    "zhushu": "",
                    "type": 2
                },
                {
                    "paragraph": "正義曰：上篇未次而誓，故略言“大㑹”。中篇旣次乃誓，爲文稍詳，故言“以師畢㑹”。此篇最在其後，爲文益詳，故言“大巡六師”。巡遶周徧，大其事，故稱“大”也。“師”者，衆也。天子之行，通以“六師”爲言，於時諸侯盡㑹，其師不啻六也。“師出以律”，易師卦初六爻辭也。“律”，法也。行師以法，即誓勑賞勸是也。禮成於三，故爲三篇之誓。三度申重號令，爲重愼艱難之義也。孫子兵法：“三令五申之。”此誓三篇，亦爲三令之事也。牧誓王所呼者，從上而下，至百夫長而止，知此“衆士”是“百夫長已上”也。",
                    "zhushu": "",
                    "type": 2
                },
                {
                    "paragraph": "傳“言天”至“法則”",
                    "zhushu": "",
                    "type": 2
                },
                {
                    "paragraph": "正義曰：孝經云：“則天之明。”昭二十五年左傳云：“以象天明。”是治民之事，皆法天之道。天有尊卑之序，人有上下之節，三正五常皆在於天有其明道。此天之明道，“其義類惟明”，言明白可效，王者所冝法則之。將言商王不法天道，故先摽二句於前，其下乃述商王違天之事，言其罪冝誅也。",
                    "zhushu": "",
                    "type": 2
                },
                {
                    "paragraph": "傳“輕狎”至“神明”",
                    "zhushu": "",
                    "type": 2
                },
                {
                    "paragraph": "正義曰：鄭𤣥論語注云：“狎，慣忽之。”言慣見而忽之，意與“侮”同，傳因文重而分之。“五常”即五典，謂父義、母慈、兄友、弟恭、子孝。五者人之常行，法天明道爲之。“輕狎五常之敎”，侮慢而不遵行之，是違天顯也。訓“荒”爲大，大爲怠惰。 “不敬”，謂“不敬天地神明”也。上篇云“不事上帝神祗”，知此“不敬天地神明”也。禮云“母不敬”，傳舉“天地”以言，明𣫭事皆不敬也。",
                    "zhushu": "",
                    "type": 2
                },
                {
                    "paragraph": "傳“冬月”至“之甚”",
                    "zhushu": "",
                    "type": 2
                },
                {
                    "paragraph": "正義曰：釋器云：“魚曰斮之。”樊光云：“斮，斫也。”說文云：“斮，斬也。”“斬朝渉水之脛，必有所由。”知冬月見朝渉水者，謂其脛耐寒，疑其骨髓有異，斬而視之，其事或當有所出也。殷本紀云：“微子旣去，比干曰：‘爲人臣者，不得不以死爭。’乃強諫。紂怒曰：‘ 吾聞聖人心有七竅。’遂剖比干，觀其心。”是紂謂比干心異於人，剖而觀之，言酷虐之甚。",
                    "zhushu": "",
                    "type": 2
                },
                {
                    "paragraph": "傳“痡病”至“及逺”",
                    "zhushu": "",
                    "type": 2
                },
                {
                    "paragraph": "正義曰：“痡，病”，釋詁丈。紂之毒害，未必徧及夷狄，而云“病四海”者，言害所及者逺也。",
                    "zhushu": "",
                    "type": 2
                },
                {
                    "paragraph": "“郊社”至“婦人”",
                    "zhushu": "",
                    "type": 2
                },
                {
                    "paragraph": "正義曰：“不修”，謂不掃治也。 “不享”，謂不祭祀也。 與上篇“不事上帝神祇，遺厥先宗廟不祀”，其事一也，重言之耳。“竒技”，謂竒異技能。 “淫巧”，謂過度工巧。 二者大同，但“技”據人身，“巧”指器物爲異耳。",
                    "zhushu": "",
                    "type": 2
                },
                {
                    "paragraph": "傳“祝斷”",
                    "zhushu": "",
                    "type": 2
                },
                {
                    "paragraph": "正義曰：哀十四年公羊傳云：“子路死，子曰：‘ 天祝予。’”何休云：“祝，斷也。”是相傳訓也。",
                    "zhushu": "",
                    "type": 2
                },
                {
                    "paragraph": "傳“迪進”至“之功”",
                    "zhushu": "",
                    "type": 2
                },
                {
                    "paragraph": "正義曰：“迪，進”“登，成”，皆釋詁文。“殺敵爲果，致果爲毅”，宣二年左傳文。“果”謂果敢，“毅”謂強決。能殺敵人謂之爲“果”，言能果敢以除賊。致此果敢是名爲“毅”，言能強決以立功。皆言其心不猶豫也。軍法以殺敵爲上，故勸令果毅成功也。",
                    "zhushu": "",
                    "type": 2
                },
                {
                    "paragraph": "傳“若紂”至“之致”",
                    "zhushu": "",
                    "type": 2
                },
                {
                    "paragraph": "正義曰：言克受乃是文王之功，若受克予非是文王之罪，而言“非我父罪，我之無善之致”者，其意言勝非我功，敗非父咎，崇孝罪已，以求衆心耳。",
                    "zhushu": ""
                }
            ]
        },
        {
            "name": "周書牧誓第四",
            "paragraphs": [
                {
                    "paragraph": "周書牧誓第四",
                    "zhushu": "",
                    "type": 1
                },
                {
                    "paragraph": "“武王”至“牧誓”",
                    "zhushu": "",
                    "type": 2
                },
                {
                    "paragraph": "正義曰：武王以兵戎之車三百兩，虎賁之士三百人，與受戰於商郊牧地之野。將戰之時，王設言以誓衆，史敘其事，作牧誓。",
                    "zhushu": "",
                    "type": 2
                },
                {
                    "paragraph": "傳“兵車”至“全數”",
                    "zhushu": "",
                    "type": 2
                },
                {
                    "paragraph": "正義曰：孔以“虎賁三百人”與戎車數同，王於誓時所呼有“百夫長”，因謂“虎賁”即是百夫之長。一人而乗一車，故云“兵車，百夫長所載”也。數車之法，一車謂之一兩。詩云“百兩迓之”，是“車”稱“兩”也。風俗通說車有兩輪，故稱爲“兩”，猶屨有兩隻，亦稱爲“兩”。詩云“葛屨五兩”，即其𩔖也。“一車歩卒七十二人”，司馬法文也。車有七十二人，三百乗“凡二萬一千人”。計車有七十二人，三百乗當有二萬一千六百人。孔略六百而不言，故云“舉全數”。顧氏亦同此解。孔旣用司馬法一車七十二人，又云“兵車，百夫長所載”，又下傳以百夫長爲卒帥，是實領百人，非惟七十二人。依周禮大司馬法，天子六軍，出自六郷，凡起徒役，無過家一人，故一郷出一軍，郷爲正，遂爲副。若郷遂不足，則徴兵于邦國。則司馬法六十四井爲甸，計有五百七十六夫，共出長轂一乗，甲士三人，歩卒七十二人。至於臨敵對戰布陳之時，則依六郷軍法，五人爲伍，五伍爲兩，四兩爲卒，五卒爲旅，五旅爲師，五師爲軍。故左傳云：“先偏後伍。”又云：“廣有一卒，卒偏之兩。”非直人數如此，車數亦然。故周禮云：“乃㑹車之卒伍。”鄭云：“車亦有卒伍。”左傳“戰于繻葛”，杜注云：“車二十五乗爲偏。”是車亦爲卒伍之數也。則一車七十二人者，自計元科兵之數。科兵旣至，臨時配割，其車雖在，其人分散，前配車之人臨戰不得還屬本車，當更以虎賁甲士配車而戰。孔舉七十二人元科兵數者，欲揔明三百兩人之大數。云“兵車，百夫長所載”者，欲見臨敵實一車有百人。旣“虎賁”與車數相當，又經稱“百夫長”，故孔爲此說。",
                    "zhushu": "",
                    "type": 2
                },
                {
                    "paragraph": "傳“勇士”至“夫長”",
                    "zhushu": "",
                    "type": 2
                },
                {
                    "paragraph": "正義曰：周禮：“虎賁氏之官，其屬有虎士八百人。”是“虎賁”爲勇士稱也。若虎之賁走逐獸，言其猛也。此虎賁必是軍内驍勇選而爲之，當時謂之“虎賁”。樂記云：“虎賁之士說劒。”謂此也。孔意“虎賁”即是經之“百夫長”，故云“皆百夫長”也。",
                    "zhushu": "",
                    "type": 2
                },
                {
                    "paragraph": "傳“是克”至“早旦”",
                    "zhushu": "",
                    "type": 2
                },
                {
                    "paragraph": "正義曰：春秋主書動事，編次爲文，於法日月時年皆具，其有不具，史闕耳。尚書惟記言語，直指設言之日。 上篇“戊午，次于河朔”，洛誥“戊辰，王在新邑”，與此“甲子”，皆言有日無月。 史意不爲編次，故不具也。是“克紂之月甲子之日”，是周之“二月四日”，以曆推而知之也。釋言云：“晦，𡨋也。”“昧”亦晦義，故爲𡨋也。“𡨋”是夜，“𠁊”是明。 夜而未明，謂早旦之時，蓋雞鳴後也。爲下“朝至”發端，“朝”即“昧𠁊”時也。",
                    "zhushu": "",
                    "type": 2
                },
                {
                    "paragraph": "傳“紂近”至“紂戰”",
                    "zhushu": "",
                    "type": 2
                },
                {
                    "paragraph": "正義曰：傳言“在紂近郊三十里”，或當有所據也。皇甫謐云“在朝歌南七十里”，不知出何書也。言“至于商郊牧野”，知“牧”是郊上之地。戰在平野，故言“野”耳。詩云：“于牧之野。”禮記大傳云：“牧之野，武王之大事。”繼“牧”言“野”，明是牧地。而鄭𤣥云：“郊外曰野。將戰于郊，故至牧野而誓。”案經“至于商郊牧野乃誓”，豈王行已至於郊，乃復到退適野，誓訖而更進兵乎？何不然之甚也？武成云：“癸亥夜陳，未畢而雨。”是癸亥夜已布陳，故甲子朝而誓衆，將與紂戰，故戒勑之。",
                    "zhushu": "",
                    "type": 2
                },
                {
                    "paragraph": "傳“鉞以”至“苦之”",
                    "zhushu": "",
                    "type": 2
                },
                {
                    "paragraph": "正義曰：太公六韜云：“大柯斧重八斤，一名天鉞。”廣雅云：“鉞，斧也。”斧稱“黃𨱆”，故知以黃金飾斧也。鉞以殺戮，殺戮用右手，用左手杖鉞，“示無事於誅”。“右手把旄，示有事於敎”。其意言惟敎軍人，不誅殺也。把旄何以白？旄用白者，取其易見也。“逖，逺”，釋詁文。",
                    "zhushu": "",
                    "type": 2
                },
                {
                    "paragraph": "傳“治事”至“戰者”",
                    "zhushu": "",
                    "type": 2
                },
                {
                    "paragraph": "正義曰：孔以於時已稱王而有六師，亦應已置六卿，今呼治事惟三卿者，司徒主民，治徒庶之政令；司馬主兵，治軍旅之誓戒；司空主土，治壘壁以營軍。是指“誓戰者”，故不及太宰、太宗、司𡨥也。其時六卿具否，不可得知，但據此三卿爲說耳。此“御事”之文，指三卿而說，是不通於“亞旅”已下。",
                    "zhushu": "",
                    "type": 2
                },
                {
                    "paragraph": "傳“亞次”至“門者”",
                    "zhushu": "",
                    "type": 2
                },
                {
                    "paragraph": "正義曰：“亞，次”，釋言文。“旅，衆”，釋詁文。此及左傳皆卿，下言“亞旅”，知是大夫。其位次卿而數衆，故以亞次名之，謂諸 是四命之大夫，在軍有職事者也。“師氏”亦大夫，其官掌以兵守門，所掌尤重，故別言之。周禮：“師氏中大夫，使其屬帥四夷之隸，各以其兵服守王之門外。朝在野外，則守内列。”鄭𤣥云：“内列，蕃營之在内者也。守之如守王宫。”",
                    "zhushu": "",
                    "type": 2
                },
                {
                    "paragraph": "傳“師帥卒帥”",
                    "zhushu": "",
                    "type": 2
                },
                {
                    "paragraph": "正義曰：周禮二千五百人爲師，師帥皆中大夫。百人爲卒，卒長皆上士。孔以師雖二千五百人，舉全數亦得爲千夫長。“長”與“帥”其義同，是千夫長亦可以稱帥，故以“千夫長”爲“師帥”，“百夫長”爲“卒帥”。王肅云“師長、卒長”，意與孔同，順經文而稱“長”耳。鄭𤣥以爲“師帥，旅帥也”，與孔不同。",
                    "zhushu": "",
                    "type": 2
                },
                {
                    "paragraph": "傳“八國”至“之南”",
                    "zhushu": "",
                    "type": 2
                },
                {
                    "paragraph": "正義曰：九州之外四夷大名，則東夷、西戎、南蠻、北狄。其在當方，或南有戎而西有夷。此八國並非華夏，故大判言之，“皆蠻、夷、戎、狄屬文王者國名”也。此八國皆西南夷也，文王國在於西，故西南夷先屬焉。大劉以蜀是蜀郡，顯然可知，故孔不說。又退庸就濮解之，故以次先解羌。云“羌在西蜀叟”者，漢丗西南之夷，蜀名爲大，故傳據蜀而說。左思蜀都賦云：“三蜀之豪，時來時往。”是蜀都分爲三，羌在其西，故云“西蜀叟”。叟者，蜀夷之别名，故後漢書興平元年，馬騰、劉範謀誅李𠐶，益州牧劉焉遣叟兵五千人助之，是蜀夷有名叟者也。“髳、微在巴蜀”者，巴在蜀之東偏，漢之巴郡所治江州縣也。“盧、彭在西北”者，在東蜀之西北也。文十六年左傳稱，庸與百濮伐楚，楚遂滅庸，是庸、濮在江漢之南。",
                    "zhushu": "",
                    "type": 2
                },
                {
                    "paragraph": "傳“稱舉”至“干楯”",
                    "zhushu": "",
                    "type": 2
                },
                {
                    "paragraph": "正義曰：“稱，舉”，釋言文。方言云：“戟，楚謂之孑，吴、揚之閒謂之戈。”是“戈”即“戟”也。考工記云：“戈柲六尺有六寸，車戟常。”鄭云：“八尺曰尋，倍尋曰常。”然則戈、戟長短異名，而云“戈”者即戟，戈、戟長短雖異，其形制則同。此云舉戈，冝舉其長者，故以戈爲戟也。方言又云：“楯，自𨵿而東或謂之楯，或謂之干，𨵿西謂之楯。”是“干”“楯”爲一也。戈短，人執以舉之，故言“稱”。楯則並以扞敵，故言“比”。矛長，立之於地，故言“立”也。",
                    "zhushu": "",
                    "type": 2
                },
                {
                    "paragraph": "傳“索盡”至“國亡”",
                    "zhushu": "",
                    "type": 2
                },
                {
                    "paragraph": "正義曰：禮記檀弓曰：“吾離羣而索居。”則“索居”爲散義。鄭𤣥云：“索，散也。”物散則盡，故“索”爲盡也。牝雞，雌也。爾雅飛曰雌雄，走曰牝牡。而此言“牝雞”者，毛詩、左傳稱“雄狐”，是亦“飛”“走”通也。此以牝雞之鳴“喻婦人知外事”，故重申喻意云“雌代雄鳴則家盡，婦奪夫政則國亡”。“家”揔貴賤爲文，言“家”以對“國”耳。將陳紂用婦言，故舉此古人之語。紂直用婦言耳，非能奪其政。舉此言者，專用其言，賞罰由婦，即是奪其政矣。婦人不當知政，是別外内之分，若使賢如文母，可以興助國家，則非牝雞之喻矣。",
                    "zhushu": "",
                    "type": 2
                },
                {
                    "paragraph": "傳“妲已”至“用之”",
                    "zhushu": "",
                    "type": 2
                },
                {
                    "paragraph": "正義曰：晉語云：“殷辛伐有蘇氏，蘇氏以妲已女焉。妲已有寵而亡殷。”殷本紀云：“紂嬖于婦人，愛妲已，惟妲已之言是從。”列女傳云：“紂好酒淫樂，不離妲已。妲已所舉言者貴之，妲已所憎者誅之。爲長夜飲，妲已好之，百姓怨望，而諸侯有叛者。妲已曰：‘ 罰輕誅薄，威不立耳。’ 紂乃重刑辟，爲炮烙之法，妲已乃𥬇。武王伐紂，斬妲已頭，懸之於小白旗上，以爲亡紂者此女也。”",
                    "zhushu": "",
                    "type": 2
                },
                {
                    "paragraph": "傳“昬亂”至“鬼神”",
                    "zhushu": "",
                    "type": 2
                },
                {
                    "paragraph": "正義曰：昬闇者於事必亂，故“昬”爲亂也。詩云：“肆筵設席。”“肆”者，陳設之意。 毛傳亦以“肆”爲陳也。對荅相當之事，故“荅”爲當也。紂身昬亂，棄其冝所陳設祭祀，不復當享鬼神，與上“郊社不修，宗廟不享”亦一也。不事神祇，惡之大者，故泰誓及此三言之。",
                    "zhushu": "",
                    "type": 2
                },
                {
                    "paragraph": "傳“王父”至“以道”",
                    "zhushu": "",
                    "type": 2
                },
                {
                    "paragraph": "正義曰：釋親云“父之考爲王父”。”則“王父”是祖也。紂無親祖可棄，故爲祖之昆弟。棄其祖之昆弟，則父之昆弟亦棄之矣。春秋之例，母弟稱“弟”，凡春秋稱“弟”，皆是母弟也。“母弟”謂同母之弟，同母尚棄，別生者必棄矣。舉尊親以見卑踈也。“遺”亦棄也，言紂之昬亂，棄其所遺骨肉之親，不接之以道。經先言棄祀、棄親者，鄭𤣥云：“誓首言此者，神怒民怨，紂所以亡也。”",
                    "zhushu": "",
                    "type": 2
                },
                {
                    "paragraph": "傳“使四”至“都邑”",
                    "zhushu": "",
                    "type": 2
                },
                {
                    "paragraph": "正義曰：“暴虐”，謂殺害，殺害加於人，故言“於百姓”。“姦宄”，謂劫奪，劫奪有處，故言“於商邑”。百姓亦是商邑之人，故傳揔言“於都邑”也。",
                    "zhushu": "",
                    "type": 2
                },
                {
                    "paragraph": "傳“今日”至“一心”",
                    "zhushu": "",
                    "type": 2
                },
                {
                    "paragraph": "正義曰：戰法布陳然後相向，故設其就敵之限，不過“六歩、七歩”，“乃止相齊”焉，欲其相得力也。樂記稱“進旅退旅”，是“旅”爲衆也，言當衆進一心也。",
                    "zhushu": "",
                    "type": 2
                },
                {
                    "paragraph": "傳“夫子”至“爲例”",
                    "zhushu": "",
                    "type": 2
                },
                {
                    "paragraph": "正義曰：此及下文三云“夫子”，此“勗哉”在下，下“勗哉”在上，此先呼其人，然後勉之。此旣言然，下先令勉勵，乃呼其人，各與下句爲目也。上有戈矛，戈謂擊兵，矛謂刺兵，故云“伐謂擊刺”，此“伐”猶伐樹然也。",
                    "zhushu": "",
                    "type": 2
                },
                {
                    "paragraph": "傳“桓桓武貌”",
                    "zhushu": "",
                    "type": 2
                },
                {
                    "paragraph": "正義曰：釋訓云：“桓桓，威也。”詩序云：“桓，武志也。”",
                    "zhushu": "",
                    "type": 2
                },
                {
                    "paragraph": "傳“𧴀執夷”",
                    "zhushu": "",
                    "type": 2
                },
                {
                    "paragraph": "正義曰：釋獸云：“𧴀，白狐，其子豰。”舎人曰：“𧴀名白狐，其子名豰。”郭璞曰：“一名執夷，虎豹屬。”",
                    "zhushu": "",
                    "type": 2
                },
                {
                    "paragraph": "傳“商衆”至“之義”",
                    "zhushu": "",
                    "type": 2
                },
                {
                    "paragraph": "正義曰：“迓”，訓迎也。 不迎擊商衆能奔來降者，兵法不誅降也。“役”，謂使用也。 如此不殺降人，則所以使用我西土之義。用義於彼，令彼知我有義也。王肅讀“御”爲禦，言“不禦能奔走者，如殷民欲奔走來降者，無逆之。奔走去者，亦不禦止。役，爲也，盡力以爲我西土”。與孔不同。",
                    "zhushu": ""
                }
            ]
        },
        {
            "name": "周書武成第五",
            "paragraphs": [
                {
                    "paragraph": "周書武成第五",
                    "zhushu": "",
                    "type": 1
                },
                {
                    "paragraph": "“武王”至“武成”",
                    "zhushu": "",
                    "type": 2
                },
                {
                    "paragraph": "正義曰：武王之伐殷也，往則陳兵伐紂，歸放牛馬爲獸，記識殷家美政善事而行用之。史敘其事，作武成。",
                    "zhushu": "",
                    "type": 2
                },
                {
                    "paragraph": "傳“往誅”至“牧地”",
                    "zhushu": "",
                    "type": 2
                },
                {
                    "paragraph": "正義曰：此序於經“于征伐商”是“往伐”也，歸馬放牛是“歸獸”也，故傳引經以解之。爾雅有釋獸、釋畜，“畜”“獸”形相𩔖也。在野自生爲“獸”，人家養之爲“畜”。歸馬放牛，不復乗用，使之自生自死，若野獸然，故謂之“獸”。獸以野澤爲家，故言“歸”也。",
                    "zhushu": "",
                    "type": 2
                },
                {
                    "paragraph": "傳“記識”至“爲法”",
                    "zhushu": "",
                    "type": 2
                },
                {
                    "paragraph": "正義曰：紂以昬亂而滅，前丗政有善者，故訪問殷家政敎，記識善事，以爲治國之法。經云“列爵惟五，分土惟三”是也。",
                    "zhushu": "",
                    "type": 2
                },
                {
                    "paragraph": "“武成”",
                    "zhushu": "",
                    "type": 2
                },
                {
                    "paragraph": "正義曰：此篇敘事多而王言少，惟辭又首尾不結，體裁異於餘篇。自“惟一月”至“受命于周”，史敘伐殷往反及諸侯大集，爲王言發端也。自“王若曰”至“大統未集”，述祖父已來開建王業之事也。自“予小子”至“名山大川”，言已承父祖之意，告神陳紂之罪也。自“曰惟有道”至“無作神羞”，王自陳告神之辭也。“旣戊午”已下，又是史敘往伐殺紂，入殷都布政之事。“無作神羞”以下，惟告神。 其辭不結，文義不成，非述作之體。案左傳荀偃禱河云：“無作神羞，其官臣偃無敢復濟，惟爾有神裁之。”蒯聵禱祖云：“無作三祖羞，大命不敢請，佩玉不敢愛。”彼二者於“神羞”之下，皆更申已意。此經“無作神羞”下更無語，直是與神之言，猶尚末訖。且冢君百工初受周命，王當有以戒之，如湯誥之類，冝應說其除害，與民更始，創以爲惡之禍，勸以行道之福，不得大聚百官，惟誦禱辭而已。欲征則殷勤誓衆，旣克則空話禱神，聖人有作，理必不爾。竊謂“神羞”之下，更合有言，𥳑編斷絶，經失其本，所以辭不次耳。或𥘉藏之日，已失其本； 或壊壁得之，始有脫漏。故孔稱五十八篇以外，錯亂磨滅，不可復知，明是見在諸篇，亦容脫錯。但孔此篇首尾具足，旣取其文爲之作傳，恥云有所失落，不復言其事耳。",
                    "zhushu": "",
                    "type": 2
                },
                {
                    "paragraph": "傳“文王”至“克商”",
                    "zhushu": "",
                    "type": 2
                },
                {
                    "paragraph": "正義日：“文王受命，有此武功”，詩之文也。彼言“武功”，謂始伐崇耳。殷紂尚在，其功未成，成功在於克商。今武始成矣，故以武成名篇。以泰誓繼文王之年，故本之於文王。鄭云：“著武道至此而成。”",
                    "zhushu": "",
                    "type": 2
                },
                {
                    "paragraph": "“惟一”至“武成”",
                    "zhushu": "",
                    "type": 2
                },
                {
                    "paragraph": "正義曰：此歷敘伐紂往反祀廟告天時日，說武功成之事也。“一月壬辰，旁死魄”，謂伐紂之年，周正月辛卯朔，其二日是壬辰也。“翼日癸巳，王朝歩自周，于征伐商”，謂正月三日發鎬京，始東行也。其月二十八日戊午渡河。 泰誓序云“一月戊午，師渡孟津”，泰誓中篇云“惟戊午，王次于河朔”是也。二月辛酉朔，甲子殺紂，牧誓云“時甲子昧𠁊，乃誓”是也。其年閏二月庚寅朔，三月庚申朔，四月己丑朔。“厥四月，哉生明，王來自商，至于豐”，謂四月三日，月始生明，其日當是辛卯也。“丁未，祀于周廟”，四月十九日也。“越三日庚戌，柴望”，二十二日也。正月始往伐，四月告成功，史敘其事，見其功成之次也。漢書律曆志引武成篇云：“惟一月壬辰，旁死魄，若翼日癸巳，武王乃朝歩自周，于征伐紂。越若來二月旣死魄，越五日甲子，咸劉商王紂。惟四月旣旁生魄，越六日庚戌，武王燎于周廟。翼日辛亥，祀於天位。越五日乙卯，乃以庶國祀於周廟。”與此經不同。彼是焚書之後，有人僞爲之，漢丗謂之逸書，其後又亡其篇。鄭𤣥云：“武成，逸書，建武之際亡。”謂彼僞武成也。",
                    "zhushu": "",
                    "type": 2
                },
                {
                    "paragraph": "傳“此本”至“死魄”",
                    "zhushu": "",
                    "type": 2
                },
                {
                    "paragraph": "正義曰：將言武成，逺本其始。此本說始伐紂時。“一月，周之正月”，是建子之月，殷十二月也。此月辛卯朔，朔是死魄，故“月二日近死魄”。“魄”者，形也，謂月之輪郭無光之處名“魄”也。朔後明生而魄死，望後明死而魄生。律曆志云：“死魄，朔也。生魄，望也。”顧命云：“惟四月哉生魄。”傳云：“始生魄，月十六日也。”月十六日爲始生魄，是一日爲始死魄，二日近死魄也。顧氏解“死魄”與小劉同，大劉以三日爲始死魄，二日爲旁死魄。旁死魄無事而記之者，與下日爲發端，猶今之將言日必先言朔也。",
                    "zhushu": "",
                    "type": 2
                },
                {
                    "paragraph": "傳“翼明”至“孟津”",
                    "zhushu": "",
                    "type": 2
                },
                {
                    "paragraph": "正義曰：“翼，明”，釋言文。釋宫云：“堂上謂之行，堂下謂之歩。”彼相對爲名耳。 散則可以通，故“歩”爲行也。周去孟津千里，以正月三日行自周，二十八日渡孟津，凡二十五日，𣫭日四十許里，時之冝也。詩云：“于三十里。”毛傳云：“師行三十里。”蓋言其大法耳。",
                    "zhushu": "",
                    "type": 2
                },
                {
                    "paragraph": "傳“其四”至“互言”",
                    "zhushu": "",
                    "type": 2
                },
                {
                    "paragraph": "正義曰：“其四月”，此伐商之四月也。“哉，始”，釋詁文。顧命傳以“哉生魄”爲十六日，則“哉生明”爲月初矣。以三日月光見，故傳言“始生明，月三日”也。此經無日，未必非二日也。“生明”“死魄”俱是月初，上云“死魄”，此云“生明”，而魄死明生互言耳。",
                    "zhushu": "",
                    "type": 2
                },
                {
                    "paragraph": "傳“倒載”至“文敎”",
                    "zhushu": "",
                    "type": 2
                },
                {
                    "paragraph": "正義曰：樂記云：“武王克殷，濟河而西，車甲釁而藏之府庫，倒載干戈，包之以虎皮，天下知武王之不復用兵也。散軍而郊射，左射貍首，右射騶虞，而貫革之射息也。”是“偃武修文”之事，故傳引之。“郊射”，是禮射也。王制論四代學名云：“虞謂之庠，夏謂之序。”故言“設庠序，修文敎”也。",
                    "zhushu": "",
                    "type": 2
                },
                {
                    "paragraph": "傳“山南”至“乗用”",
                    "zhushu": "",
                    "type": 2
                },
                {
                    "paragraph": "正義曰：釋山云：“山西曰夕陽，山東曰朝陽。”李巡曰：“山西暮乃見日，故曰夕陽。山東朝乃見日，故云朝陽。”“陽”以見日爲名，故知“山南曰陽”。杜預云：“桃林之塞，今弘農華隂縣潼𨵿是也。”是在“華山東”也。指其所往謂之“歸”，據我釋之則云“放”。“放牛”“歸馬”，互言之耳。華山之旁尤乏水草，非長養牛馬之地，“欲使自生自死”。 此是戰時牛馬，故放之以“示天下不復乘用”。易繫辭云：“服牛乗馬。”“服”“乗”俱是用義，故以“服”揔牛馬。",
                    "zhushu": "",
                    "type": 2
                },
                {
                    "paragraph": "傳“四月”至“執事”",
                    "zhushu": "",
                    "type": 2
                },
                {
                    "paragraph": "正義曰：以“四月”之字隔文已多，故言“四月丁未”。此以成功設祭，明其徧告羣祖，知告“后稷以下”。后稷則始祖，以下容毀廟也。天子七廟，故云“文考文王以上七丗之祖”，見是周廟皆祭之，故經揔云“周廟”也。“駿，大”，釋詁文。周禮六服，侯、甸、男、采、衞、要，此略舉邦國在諸侯服，故云“甸、侯、衞”，其言不次。詩頌云“駿奔走在廟”。故云“皆大奔走於廟執事”也。",
                    "zhushu": "",
                    "type": 2
                },
                {
                    "paragraph": "“越三日庚戌”",
                    "zhushu": "",
                    "type": 2
                },
                {
                    "paragraph": "正義曰：召誥云“越三日”者，皆從前至今爲三日。此從丁未數之，則爲四日。蓋史官不同，立文自異。或此“三”當爲“四”，由字積與誤。",
                    "zhushu": "",
                    "type": 2
                },
                {
                    "paragraph": "傳“魄生”至“一統”",
                    "zhushu": "",
                    "type": 2
                },
                {
                    "paragraph": "正義曰：月以望虧，望是月半，望在十六日爲多，通率在十六日者四分居三，其一在十五日耳。此言“旣生魄”，故言“魄生明死，十五日之後”也。“丁未，祀于周廟”，已是此月十九日矣。此“受命于周”，繼生魄言之，則受命在祀廟之前，故祀廟之時，諸侯已奔走執事，豈得未受周命，已助周祭？明其受命在祀廟前矣。史官探其時日，先言“告武成”旣訖，然後却說“受命”，故文在下耳。諸侯與百官舊有未屬周者，今皆受政命於周，於此時始天下一統也。顧氏以“旣生魄”謂庚戌已後，雖十六日始生魄，從十六日至晦皆爲生魄，但不知庚戌之後幾日耳。",
                    "zhushu": "",
                    "type": 2
                },
                {
                    "paragraph": "傳“謂后”至“先王”",
                    "zhushu": "",
                    "type": 2
                },
                {
                    "paragraph": "正義曰：此“先王”文在“公劉”之前，知謂“后稷”也。后稷非王，尊其祖，故稱“先王”。周語云“昔我先王后稷”，又曰“我先王不窋”。 韋昭云：“王之先祖，故稱王。”商頌亦以契爲𤣥王。文、武之功起於后稷，后稷始封於邰，故言“建邦啓士”。",
                    "zhushu": "",
                    "type": 2
                },
                {
                    "paragraph": "傳“后稷”至“之業”",
                    "zhushu": "",
                    "type": 2
                },
                {
                    "paragraph": "正義曰：周本紀云：“后稷卒，子不窋立。卒，子鞠陶立。卒，子公劉立。”是公劉爲后稷曽孫也。本紀云公劉之後有公 非、公祖之𩔖，知“公”是爵。殷時未諱，故稱劉名。先公多矣，獨三人稱“公”，當時之意耳。本紀云：“公劉復修后稷之業，百姓懷之，多徙而歸保焉。周道之興，自此之後。”是“能厚先人之業”也。",
                    "zhushu": "",
                    "type": 2
                },
                {
                    "paragraph": "傳“大王”至“王家”",
                    "zhushu": "",
                    "type": 2
                },
                {
                    "paragraph": "正義曰：詩云：“后稷之孫，實惟大王。居岐之陽，實始翦商。”是大王翦齊商人，“始王業之兆迹”也。周本紀云：“王季修古公之道，諸侯順之。”是能纉統大王之業，勤立王家之基本也。",
                    "zhushu": "",
                    "type": 2
                },
                {
                    "paragraph": "“大邦”至“其德”",
                    "zhushu": "",
                    "type": 2
                },
                {
                    "paragraph": "正義曰：大邦力足拒敵，故言“畏其力”，小邦必畏矣。小邦或被棄遺，故言“懷其德”，大邦亦懷德矣。量事爲文也。",
                    "zhushu": "",
                    "type": 2
                },
                {
                    "paragraph": "傳“言諸”至“未就”",
                    "zhushu": "",
                    "type": 2
                },
                {
                    "paragraph": "正義曰：文王斷虞、芮之訟，諸侯歸之，改稱元年，至九年而卒，故云“大業未就”也。文王旣未稱王，而得輙改元年者，諸侯自於其國各稱元年，是已之所稱，容或中年得改矣。汲冢竹書魏惠王有後元年，漢初文帝二元，景帝三元，此必有因於古也。伏生、司馬遷、韓嬰之徒不見此書，以爲文王受命七年而崩，故鄭𤣥等皆依用之。",
                    "zhushu": "",
                    "type": 2
                },
                {
                    "paragraph": "傳“致商”至“川河”",
                    "zhushu": "",
                    "type": 2
                },
                {
                    "paragraph": "正義曰：“致商之罪”，謂伐紂之時。欲將伐紂，告天乃發，故文在“所過”之上。禮天子出征，必類帝冝社，此告皇天后土，即泰誓上篇“類于上帝，冝于冢土”，故云“后土，社也”。昭二十九年左傳稱“句龍爲后土，后土爲社是也。僖十五年左傳云：“戴皇天而履后土。”彼晉大夫要秦伯，故以地神后土而言之，與此異也。自周適商，路過河、華，故知所過“名山華岳，大川河”也。山川大乃有名，“名”“大”互言之耳。周禮太祝云：“王過大山川，則用事焉。”鄭云：“用事，用祭事告行也。”",
                    "zhushu": "",
                    "type": 2
                },
                {
                    "paragraph": "“曰惟有道曽孫周王發”",
                    "zhushu": "",
                    "type": 2
                },
                {
                    "paragraph": "正義曰：自稱“有道”者，聖人至公，爲民除害，以紂無道，言已有道，所以告神求助，不得飾以謙辭也。稱“曽孫”者，曲禮說諸侯自稱之辭云：“臨祭祀，内事曰‘ 孝子某侯某’ ，外事曰‘ 曽孫某侯某’ 。”哀二年左傳蒯聵禱祖，亦自稱“曽孫”，皆是言己承藉上祖奠享之意。",
                    "zhushu": "",
                    "type": 2
                },
                {
                    "paragraph": "“暴殄”至“烝民”",
                    "zhushu": "",
                    "type": 2
                },
                {
                    "paragraph": "正義曰：天物語闊，人在其閒，以人爲貴，故別言“害民”。則“天物”之言，除人外，普謂天下百物、鳥獸草木，皆暴絶之。",
                    "zhushu": "",
                    "type": 2
                },
                {
                    "paragraph": "傳“逋亡”至“大姦”",
                    "zhushu": "",
                    "type": 2
                },
                {
                    "paragraph": "正義曰：“逋”亦逃也，故以爲亡。罪人逃亡，而紂爲魁主。“魁”，首也。言受用逃亡者，與之爲魁首，爲主人。“萃”，訓聚也，言若蟲獸入窟，故云“窟聚”。水深謂之“淵”，藏物謂之“府”。史遊急就篇云：“司農少府國之淵。”“淵”“府”類，故言“淵府”。水鍾謂之“澤”，無水則名“藪”。 “藪”“澤”大同，故言“藪澤”。“萃”“淵”“藪”三者各爲物室，言紂與亡人爲主，亡人歸之，若蟲之窟聚，魚歸淵府，獸集藪澤，言紂爲大姦也。據傳意，“主”字下讀爲便。昭七年左傳引此文，杜預云：“萃，集也。天下逋逃，悉以紂爲淵藪，集而歸之。”與孔異也。",
                    "zhushu": "",
                    "type": 2
                },
                {
                    "paragraph": "傳“冕服”至“成命”",
                    "zhushu": "",
                    "type": 2
                },
                {
                    "paragraph": "正義曰：“冕服采章”，對被髪左衽，則爲有光華也。釋詁云：“夏，大也。”故“大國曰夏”。“華夏”謂中國也。言“蠻貃”，則戎夷可知。王言華夏及四夷皆相率而充己，使奉天成命，欲其共伐紂也。",
                    "zhushu": "",
                    "type": 2
                },
                {
                    "paragraph": "“既戊午”至“我師”",
                    "zhushu": "",
                    "type": 2
                },
                {
                    "paragraph": "正義曰：自此以下皆史辭也。其上闕絶，失其本經，故文無次第，必是王言旣終，史乃更敘戰事，於文次當承“自周于征伐商”之下，此句次之，故云“旣戊午”也。史官敘事，得言“罔有敵于我師”稱“我”者，猶如自漢至今，文章之士，雖民論國事，莫不稱“我”，皆云“我大隨”，以心體國，故稱“我”耳，非要王言乃稱“我”也。",
                    "zhushu": "",
                    "type": 2
                },
                {
                    "paragraph": "傳“自河”至“畢陳”",
                    "zhushu": "",
                    "type": 2
                },
                {
                    "paragraph": "正義曰：“出四百里”，驗地爲然。戊午明日猶誓於河朔，癸亥已陳於商郊，凡經五日，日行八十里，所以疾者，“赴敵冝速”也。帝王丗紀云：“王軍至鮪水，紂使膠鬲𠋫周師。見王，問曰：‘ 西伯將焉之？’王曰：‘ 將攻薛也。膠鬲曰：‘ 然。願西伯無我欺。’王曰：‘ 不子欺也，將之殷。’膠鬲曰：‘ 何日至？”王曰：‘以甲子日，以是報矣。’膠鬲去而報命於紂。而雨甚，軍卒皆諫王曰：‘卒病，請休之。’王曰：‘吾已令膠鬲以甲子報其主矣。吾雨而行，所以救膠鬲之死也。’遂行，甲子至于商郊。”然則本期甲子，故速行也。周語云：“王以二月癸亥夜陳，未畢而雨。”是“雨止畢陳”也。“待天休命”，雨是天之美命也。韋昭云：“雨者，天地神人和同之應也。天地氣和，乃有雨降。”是雨爲和同之應也。",
                    "zhushu": "",
                    "type": 2
                },
                {
                    "paragraph": "傳“旅衆”至“距戰”",
                    "zhushu": "",
                    "type": 2
                },
                {
                    "paragraph": "正義曰：“旅，衆”，釋詁文。詩亦云：“其㑹如林”，言盛多也。本紀云：“紂發兵七十萬人以距武王。”紂兵雖則衆多，不得有七十萬人，是史官美其能破強敵，虚言之耳。",
                    "zhushu": "",
                    "type": 2
                },
                {
                    "paragraph": "傳“紂衆”至“之言”",
                    "zhushu": "",
                    "type": 2
                },
                {
                    "paragraph": "正義曰：“罔有敵于我師”，言紂衆雖多，皆無有敵我之心，故“自攻於後以北走”。自攻其後，必殺人不多。“血流漂舂杵，甚之言“也。孟子云：“信書不如無書，吾於武成取二三䇿而已。仁者無敵於天下，以至仁伐不仁，如何其血流漂杵也？”是言不實也。易繫辭云：“斷木爲杵，掘地爲臼。”是“杵”爲舂器也。",
                    "zhushu": "",
                    "type": 2
                },
                {
                    "paragraph": "傳“皆武”至“禮賢”",
                    "zhushu": "",
                    "type": 2
                },
                {
                    "paragraph": "正義曰：紂囚其人而放釋之，紂殺其身而増封其墓，紂退其人而式其門閭，皆是“武王反紂政”也。下句散其財粟，亦是反紂。於此須有所解，因言之耳。上篇云：“囚奴正士”，論語云：“箕子爲之奴”，是紂囚之，又爲奴役之。周禮司厲職云：“其奴，男子入于罪隷。”鄭衆云：“爲之奴者，繫於罪隷之官。”是“囚”爲“奴”，以徒隷役之也。商容，賢人之姓名，紂所貶退，處於私室。“式”者，車上之橫木。男子立乗，有所敬則俯而憑式，遂以“式”爲敬名。說文云：“閭，族居里門也。”武王過其閭而式之，言此内有賢人，式之，禮賢也。帝王丗紀云：“商容及殷民觀周軍之入，見畢公至，殷民曰：‘是吾新君也。’容曰：‘非也。視其爲人，嚴乎將有急色，故君子臨事而懼。’見太公至，民曰：‘是吾新君也。’容曰：‘非也。視其爲人，虎據而鷹趾，當敵將衆，威怒自倍， 見利即前，不顧其後。故君子臨衆果於進退。’見周公至，民曰：‘是吾新君也。’容曰：‘非也。視其爲人，忻忻休休，志在除賊，是非天子，則周之相國也。故聖人臨衆知之。’見武王至， 民曰：‘是吾新君也。’容曰：‘然。聖人爲海内討惡，見惡不怒，見善不喜，顔色相副，是以知之。’”是說商容之事也。",
                    "zhushu": "",
                    "type": 2
                },
                {
                    "paragraph": "傳“紂所”至“貧民”",
                    "zhushu": "",
                    "type": 2
                },
                {
                    "paragraph": "正義曰：藏財爲府，藏粟爲倉，故言“紂所積之府倉”也。名曰“鹿臺、鉅橋”，則其義未聞。“散”者，言其分布，“發”者，言其間出，互相見也。周本紀云：“命召公釋箕子之囚，命畢公釋百姓之囚，表商容之閭，命閎夭封比干之墓，命南宫括散鹿臺之錢，發鉅穚之粟，以賑貧弱也。”然則武王親式商容之閭，又表之也。新序云：“鹿臺其大三里，其髙千尺，則容物多矣。”此言鹿臺之財，則非一物也。史記作錢，後丗追論，以錢爲主耳。周禮有泉府之官，周語稱景王鑄大錢，是周時已名泉爲錢也。",
                    "zhushu": "",
                    "type": 2
                },
                {
                    "paragraph": "傳“施舎”至“服德”",
                    "zhushu": "",
                    "type": 2
                },
                {
                    "paragraph": "正義曰：左傳成十八年，晉悼公初立，“施舎巳責”。成二年，楚將起師，“已責救之”。定五年“歸粟於蔡”，以睭急矜無資也。杜預以爲施恩惠，舎勞役也。已責，止逋責也。皆是恤民之事，故傳引之以證“大賚”。“所謂周有大賚”，論語文。孔安國解堯曰之篇有二帝三王之事，“周有大賚”，正指此事，故言“所謂”也。“恱”是歡喜，“服”謂聽從，感恩則恱，見義則服，故“天下皆恱仁服德”也。帝王丗紀云：“王命封墓釋囚，又歸施鹿臺之珠玉及傾宫之女於諸侯，殷民咸喜曰：‘ 王之於仁人也，死者猶封其墓，況生者乎？王之於賢人也，亡者猶表其閭，況存者乎？王之於財也，聚者猶散之，況其復藉之乎？王之於色也，見在者猶歸其父母，況其復微之乎？’”是恱服之事也。",
                    "zhushu": "",
                    "type": 2
                },
                {
                    "paragraph": "傳“列地”至“三品”",
                    "zhushu": "",
                    "type": 2
                },
                {
                    "paragraph": "正義曰：爵五等，地三品。武王於此旣從殷法，未知周公制禮亦然以否。孟子曰：“北宫錡問於孟子曰：‘周之班爵禄如何？’孟子曰：‘其詳不可得聞矣，甞聞其略。天子之制，地方千里，公、侯方百里，伯七十里，子、男五十里。’”漢書地理志亦云：“周爵五等，其土三等也。公、侯百里，伯七十里，子、男五十里。”漢丗儒者多以爲然。包咸注論語云：“千乗之國，百里之國也。”謂大國惟百里耳。周禮大司徒云：“諸公之地，封疆方五百里，侯四百里，伯三百里，子二百里，男一百里。”蓋是周室旣衰，諸侯相并，自以國土寛大，皆違禮文，乃除去本經，妄爲說耳。鄭𤣥之徒以爲武王時大國百里，周公制禮，大國五百里。王制之注具矣。",
                    "zhushu": "",
                    "type": 2
                },
                {
                    "paragraph": "“重民五敎”",
                    "zhushu": "",
                    "type": 2
                },
                {
                    "paragraph": "正義曰：此“重”揔下五事，“民”與“五敎”“食”“喪”“祭”也。五敎所以敎民，故與“民”同句。下句“食”與“喪”“祭”三者各爲一事，相𩔖而別，故以“惟”目之，言此皆聖王所重也。論語云：“所重民、食、喪、祭。”以論語即是此事，而彼無五敎，録論語者自略之耳。",
                    "zhushu": "",
                    "type": 2
                },
                {
                    "paragraph": "“垂拱而天下治”",
                    "zhushu": "",
                    "type": 2
                },
                {
                    "paragraph": "正義曰：說文云：“拱，斂手也。”“垂拱而天下治”，謂所任得人，人皆稱職，手無所營，下垂其拱，故美其“垂拱而天下治”也。",
                    "zhushu": ""
                }
            ]
        },
        {
            "name": "周書洪範第六",
            "paragraphs": [
                {
                    "paragraph": "周書洪範第六",
                    "zhushu": "",
                    "type": 1
                },
                {
                    "paragraph": "武王至洪範",
                    "zhushu": "",
                    "type": 2
                },
                {
                    "paragraph": "正義曰：武王伐殷，旣勝，殺受，立其子武庚爲殷後。以箕子歸鎬京，訪以天道，箕子爲陳天地之大法，敘述其事，作洪範。此惟當言“箕子歸”耳，乃言“殺受，立武庚”者，序自相顧爲文。上武成序云“武王伐紂”，故此言勝之。下微子之命序云“黜殷命，殺武庚”，故此言立之。敘言此以順上下也。",
                    "zhushu": "",
                    "type": 2
                },
                {
                    "paragraph": "傳不放至禄父",
                    "zhushu": "",
                    "type": 2
                },
                {
                    "paragraph": "正義曰：放桀也。湯放桀，此不放而殺之者，紂自焚而死也。殷本紀云：“紂兵敗，紂走入登鹿臺，衣其寶玉衣，赴火而死。武王遂斬紂頭，懸之太白旗”是也。泰誓云“取彼凶殘”，則志在於殺也。死猶斬之，則生亦不放，傳據實而言之耳。本紀又云：“封紂子武庚禄父，以續殷祀。”是以爲王者後也。本紀“武庚”“禄父”𩀱言之，伏生尚書傳云：“武王勝殷，繼公子禄父。”是“一名禄父”也。鄭云：“武庚字禄父。”春秋之丗有齊侯禄父、蔡侯考父、季孫行父，父亦是名，未必爲字，故傳言“一名禄父”。",
                    "zhushu": "",
                    "type": 2
                },
                {
                    "paragraph": "傳歸鎬至作之",
                    "zhushu": "",
                    "type": 2
                },
                {
                    "paragraph": "正義曰：上篇云“至于豐”者，文王之廟在豐，至豐先告廟耳。時王都在鎬，知“歸”者，“歸鎬京”也。此經文旨異於餘篇，非直問荅而已，不是史官敘述，必是箕子旣對武王之問，退而自撰其事，故傳特云“箕子作之”。書傳云：“武王釋箕子之囚，箕子不忍周之釋，走之朝鮮。武王聞之，因以朝鮮封之。箕子旣受周之封，不得無臣禮，故於十三祀來朝，武王因其朝而問洪範。”案此序云“勝殷”“以箕子歸”，明旣釋其囚，即以歸之，不令其走去而後來朝也。又朝鮮去周，路將萬里，聞其所在，然後封之，受封乃朝，必歷年矣，不得仍在十三祀也。宋丗家云：“旣作洪範，武王乃封箕子於朝鮮。”得其實也。",
                    "zhushu": "",
                    "type": 2
                },
                {
                    "paragraph": "洪範",
                    "zhushu": "",
                    "type": 2
                },
                {
                    "paragraph": "正義曰：此經開源於首，覆更演說，非復一問一荅之勢，必是箕子自爲之也。發首二句，自記被問之年。自“王乃言”至“彞倫攸敘”，王問之辭。自“箕子乃言”至“彞倫攸敘”，言禹得九疇之由。自“初一曰”至“威用六極”，言禹第敘九疇之次。自“一五行”已下，箕子更條說九疇之義。此條說者，當時亦以對王，更復退而修撰，定其文辭，使成典敎耳。",
                    "zhushu": "",
                    "type": 2
                },
                {
                    "paragraph": "傳洪大至大法",
                    "zhushu": "",
                    "type": 2
                },
                {
                    "paragraph": "正義曰：“洪，大”“範，法”，皆釋詁文。",
                    "zhushu": "",
                    "type": 2
                },
                {
                    "paragraph": "惟十至攸敘",
                    "zhushu": "",
                    "type": 2
                },
                {
                    "paragraph": "正義曰：此箕子陳王問已之年，被問之事。惟文王受命十有三祀，武王訪問於箕子，即陳其問辭。王乃言曰：“嗚呼！ 箕子，此上天不言而黙定下民，佑助諧合其安居，使有常生之資。我不知此天之定民常道所以次敘。”問天意何由也。",
                    "zhushu": "",
                    "type": 2
                },
                {
                    "paragraph": "傳商曰至天道",
                    "zhushu": "",
                    "type": 2
                },
                {
                    "paragraph": "正義曰：“商曰祀，周曰年”，釋天文。案此周書也，泰誓稱“年”，此獨稱“祀”，故解之“箕子稱祀，不忘本”也。此篇箕子所作，箕子商人，故記傳引此篇者皆云“商書曰”，是箕子自作明矣。序言“歸，作洪範”，似歸即作之，嫌在武成之前，故云“此年四月歸宗周，先告武成，次問天道”。以次在武成之後，故知“先告武成”也。",
                    "zhushu": "",
                    "type": 2
                },
                {
                    "paragraph": "傳騭定至之資",
                    "zhushu": "",
                    "type": 2
                },
                {
                    "paragraph": "正義曰：傳以“騭”即質也，質訓爲成，成亦定義，故爲定也。言民是上天所生，形神天之所授，故“天不言而黙定下民”。羣生受氣流形，各有性靈心識，下民不知其然，是天黙定也。相，助也。協，合也。“助合其居”者，言民有其心，天佑助之，令其諧合其生。出言是非，立行得失，衣食之用，動止之冝，無不稟諸上天，乃得諧合。失道則死，合道則生。言天非徒賦命於人，授以形體心識，乃復佑助諧合其居業，使有常生之資。九疇施之於民，皆是天助之事也。此問荅皆言“乃”者，以天道之大，沈吟乃問，思慮乃荅。宣八年公羊傳曰：“乃，緩辭也。”王肅以“隂騭下民”一句爲天事，“相協”以下爲民事。注云：“隂，深也。言天深定下民，與之五常之性，王者當助天和合其居所，行天之性，我不知常道倫理所以次敘， 是問承天順民何所由。 ”與孔異也。",
                    "zhushu": "",
                    "type": 2
                },
                {
                    "paragraph": "箕子至攸敘",
                    "zhushu": "",
                    "type": 2
                },
                {
                    "paragraph": "正義曰：箕子乃言荅王曰：“我聞在昔，鯀障塞洪水，治水失道，是乃亂陳其五行而逆天道也。天帝乃動其威怒，不與鯀大法九𩔖，天之常道所以敗也。鯀則放殛，至死不赦。禹以聖德繼父而興，代治洪水，決道使通，天乃賜禹大法九𩔖，天之常道所以得其次敘。”此說其得九𩔖之由也。",
                    "zhushu": "",
                    "type": 2
                },
                {
                    "paragraph": "傳陻塞至五行",
                    "zhushu": "",
                    "type": 2
                },
                {
                    "paragraph": "正義曰：襄二十五年左傳說陳之伐鄭云：“井陻木刋。”謂塞其井，斬其木，是“陻”爲塞也。“汨”是亂之意，故爲亂也。水是五行之一，水性下流，鯀反塞之，失水之性，水失其道，則五行皆失矣。是塞洪水爲“亂陳其五行”，言五行陳列皆亂也。大禹謨帝美禹治水之功云：“地平天成”。傳云：“水土治曰平，五行敘曰成。”水旣治，五行序，是治水天道爲亂五行也。",
                    "zhushu": "",
                    "type": 2
                },
                {
                    "paragraph": "傳𢌿與至以敗",
                    "zhushu": "",
                    "type": 2
                },
                {
                    "paragraph": "正義曰：“𢌿，與”，釋詁文。“斁，敗”，相傳訓也。以禹得而鯀不得，故爲“天動威怒鯀，不與大法九疇”。“疇”是輩𩔖之名，故爲𩔖也。言其𣫭事自相𩔖者有九，九者各有一章，故漢書謂之爲九章。此謂九𩔖，是天之常道，旣不得九𩔖，故常道所以敗也。自古以來，得九疇者惟有禹耳，未聞餘人有得之者也。若人皆得之，鯀獨不得，可言天帝怒鯀。餘人皆不得，獨言天怒鯀者，以禹由治水有功，故天賜之。 鯀亦治水，而天不與，以鯀、禹俱是治水，父不得而子得之，所以彰禹之聖當於天心，故舉鯀以彰禹也。",
                    "zhushu": "",
                    "type": 2
                },
                {
                    "paragraph": "傳放鯀至之道",
                    "zhushu": "",
                    "type": 2
                },
                {
                    "paragraph": "正義曰：傳嫌“殛”謂被誅殺，故辨之云“放鯀，至死不赦”也。“嗣，繼”，釋詁文。三代以還，父罪子廢，故云“廢父興子，堯舜之道。”賞罰各從其實，爲天下之至公也。",
                    "zhushu": "",
                    "type": 2
                },
                {
                    "paragraph": "傳“天與”至“次敘”",
                    "zhushu": "",
                    "type": 2
                },
                {
                    "paragraph": "正義曰：易繫辭云：“河出圖，洛出書，聖人則之。”九𩔖各有文字，即是書也。而云“天乃錫禹”，知此天與禹者，即是洛書也。漢書五行志劉歆以爲伏羲繫天而王，河出圖，則而畫之，八卦是也。禹治洪水，錫洛書，法而陳之，洪範是也。先達共爲此說。龜負洛書，經無其事，中𠋫及諸緯多說黃帝、堯、舜、禹、湯、文、武受圖書之事，皆云“龍負圖，龜負書”。緯𠋫之書，不知誰作，通人討覈，謂僞起哀、平。雖復前漢之末始有此書，以前學者必相傳此說，故孔以九𩔖是神龜負文而出，列於背，有數從一而至於九。 禹見其文，遂因而第之，以成此九𩔖法也。此九𩔖陳而行之，常道所以得次敘也。言禹第之者，以天神言語必當𥳑要，不應曲有次第，丁寧若此，故以爲禹次第之。禹旣第之，當有成法可傳，應人盡知之，而武王獨問箕子者，五行志云：“聖人行其道而寶其眞，降及於殷，箕子在父師之位而典之。周旣克殷，以箕子歸周，武王親虚已而問焉。”言箕子典其事，故武王特問之，其義或當然也。若然，大禹旣得九𩔖，常道始有次敘。未有洛書之前，常道所以不亂者，丗有澆淳，敎有踈密，三皇巳前無文亦治，何止無洛書也。但旣得九𩔖，以後聖王法而行之，從之則治，違之則亂，故此說常道“攸敘”“攸斁”由洛書耳。",
                    "zhushu": "",
                    "type": 2
                },
                {
                    "paragraph": "“初一”至“六極”",
                    "zhushu": "",
                    "type": 2
                },
                {
                    "paragraph": "正義曰：天所賜禹大法九𩔖者，初一日五材氣性流行，次二曰敬用在身五種之行事，次三曰厚用接物八品之政敎，次四曰和用天象五物之綱紀，次五曰立治用大爲中正之道，次六曰治民用三等之德，次七曰明用卜筮以考疑事，次八曰念用天時衆氣之應驗，次九曰嚮勸人用五福，威沮人用六極。此九𩔖之事也。",
                    "zhushu": "",
                    "type": 2
                },
                {
                    "paragraph": "傳“農厚”至“乃成”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“農讀爲醲。”則“農”是醲意，故爲厚也。政施於民，善不厭深，故“厚用之，政乃成”也。張晏、王肅皆言“農，食之本也。食爲八政之首，故以農言之”。然則農用止爲一食，不兼八事，非上下之例，故傳不然。“八政”“三德”揔是治民，但“政”是被物之名，“德”是在已之稱，故分爲二疇也。",
                    "zhushu": "",
                    "type": 2
                },
                {
                    "paragraph": "傳“協和”至“五紀”",
                    "zhushu": "",
                    "type": 2
                },
                {
                    "paragraph": "正義曰：“協，和”，釋詁文。天是積氣，其狀無形，列宿四方，爲天之限。天左行，晝夜一周，日月右行，日遲月疾。周天三百六十五度有餘，日則曰行一度，月則日行十三度有餘。日月行於星辰，乃爲天之曆數。和此天時，令不差錯，使行得正，用五紀也。日月逆天道而行，其行又有遲疾，故須調和之。",
                    "zhushu": "",
                    "type": 2
                },
                {
                    "paragraph": "傳“皇大”至“之道”",
                    "zhushu": "",
                    "type": 2
                },
                {
                    "paragraph": "正義曰：“皇，大”，釋詁文。“極”之爲中，常訓也。凡所立事，王者所行皆是，無得過與不及，當用大中之道也。詩云“莫匪爾極”，周禮“以爲民極”，論語“允報其中”，皆謂用大中也。",
                    "zhushu": "",
                    "type": 2
                },
                {
                    "paragraph": "傳“言天”至“第敘”",
                    "zhushu": "",
                    "type": 2
                },
                {
                    "paragraph": "正義曰：貧、弱等六者，皆謂窮極惡事，故目之“六極”也。福者，人之所慕，皆嚮望之；極者，人之所惡，皆畏懼之；勸，勉也，勉之爲善；沮，止也，止甘爲惡。福、極皆上天爲之，言天所以嚮望 勸勉人用五福，所以畏懼沮止人用六極。自“初一曰”巳下至此“六極”已上，皆是禹所次第而敘之。下文更條此九𩔖而演說之，知此九者皆禹所第也。禹爲此次者，蓋以五行丗所行用，是諸事之本，故“五行”爲初也； 發見於人則爲五事，故“五事”爲二也； 正身而後及人，施人乃名爲政，故“八政”爲三也； 施人之政，用天之道，故“五紀”爲四也； 順天布政，則得大中，故“皇極”爲五也； 欲求大中，隨德是任，故“三德”爲六也； 政雖任德，事必有疑，故“稽疑”爲七也； 行事在於政，得失應於天，故“庶徴”爲八也； 天監在下，善惡必報，休咎驗於時氣，禍福加於人身，故“五福”“六極”爲九也。皇極，居中者，揔包丄下，故“皇極”傳云：“大中之道，大立其有中，謂行九疇之義是也。”福、極處末者，顧氏云：“前八事俱得，五福歸之；前八事俱失，六極臻之。故福、極處末也。”發首言“初一”，其末不言“終九”者，數必以一爲始，其九非數之終，故從上言次而不言終也。五行不言用者，五行，萬物之本，天地百物莫不用之，不嫌非用也。傳於“五福”“六極”言天用者，以前並是人君所用，五福、六極受之於天，故言天用。傳言此“禹所第敘”，不知洛書本有幾字。五行志悉載此一章，乃云：“凡此六十五字，皆洛書本文。”計天言𥳑要，必無次第之數。上傳云“禹因而第之”，則孔以第是禹之所爲，“初一曰”等二十七字，必是禹加之也。其“敬用”“農用”等一十八字，大劉及顧氏以爲龜背先有，揔三十八字。小劉以爲“敬用”等亦禹所第敘，其龜文惟有二十字，並無明據，未知孰是，故兩存焉。“皇極”不言數者，以揔該九疇，理兼萬事，非局數能盡故也。“稽疑”不言數者，以卜五筮二，共成爲七，若舉卜不得兼筮，舉筮不得兼卜，且疑事旣衆，不可以數揔之故也。“庶徴”不言數者，以“庶徴”得爲五休，失爲五咎，若舉休不兼咎，舉咎不兼休，若休咎並言，便爲十事，本是五物，不可言十也。然“五福”“六極”所以善惡皆言者，以沮勸在下，故丁寧明言善惡也。且“庶徴”雖有休咎，皆以念慮包之，“福”“極”嚮威相反，不可一言爲目，故別爲文焉。知“五福”“六極”非各分爲疇，所以共爲一者，蓋以龜文“福”“極”相近一處，故禹第之，揔爲一疇。等行五事，所以福五而極六者，大劉以爲皇極若得，則分散揔爲五福；若失，則不能爲五事之主，與五事並列，其咎弱，故爲六也。猶詩平王以後，與諸侯並列，同爲國風焉。咎徴有五而極有六者，五行傳云：“皇之不極，厥罰常隂。”即與咎徴常雨相𩔖，故以“常雨”包之爲五也。",
                    "zhushu": "",
                    "type": 2
                },
                {
                    "paragraph": "“一五行”至“作甘”",
                    "zhushu": "",
                    "type": 2
                },
                {
                    "paragraph": "正義曰：此以下箕子所演陳，禹所第疇名，於上條列說以成之。此章所演，文有三重：第一言其名次，第二言其體性，第三言其氣味。言五者性異而味别，各爲人之用。書傳云：“水、火者，百姓之求飲食也。金、木者，百姓之所興作也。土者，萬物之所資生也。是爲人用。”“五行”即五材也。襄二十七年左傳云：“天生五材，民並用之。”言五者各有材幹也。謂之“行”者，若在天則五氣流行，在地丗所行用也。",
                    "zhushu": "",
                    "type": 2
                },
                {
                    "paragraph": "傳“皆其生數”",
                    "zhushu": "",
                    "type": 2
                },
                {
                    "paragraph": "正義曰：易繫辭曰：“天一，地二，天三，地四，天五，地六，天七，地八，天九，地十。”此即是五行生成之數。天一生水，地二生火，天三生木，地四生金，天五生土，此其生數也。如此則陽無匹，隂無偶，故地六成水，天七成火，地八成木，天九成金，地十成土。於是隂陽各有匹偶，而物得成焉，故謂之成數也。易繫辭又曰：“天數五，地數五，五位相得而各有合，此所以成變化而行鬼神。”謂此也。又數之所起，起於隂陽。隂陽往來，在於日道。十一月冬至日南極，陽來而隂往。冬，水位也，以一陽生爲水數。五月夏至日北極，隂進而陽退。夏，火位也，當以一隂生爲火數。但隂不名竒，數必以偶，故以六月二隂生爲火數也。是故易說稱乾貞於十一月子，坤貞於六月未，而皆左行，由此也。冬至以及於夏至，當爲陽來。正月爲春，木位也，三陽已生，故三爲木數。夏至以及冬至，當爲隂進。八月爲秋，金位也，四隂已生，故四爲金數。三月春之季，四季土位也，五陽已生，故五爲土數。此其生數之由也。又萬物之本，有生於無，著生於微。及其成形，亦以微著爲漸。五行先後，亦以微著爲次。五行之體，水最微，爲一；火漸著，爲二；木形實，爲三；金體固，爲四；土質大，爲五，亦是次之冝。大劉與顧氏皆以爲水、火、木、金得土數而成，故水成數六，火成數七，木成數八，金成數九，土成數十，義亦然也。",
                    "zhushu": "",
                    "type": 2
                },
                {
                    "paragraph": "傳“言其自然之常性”",
                    "zhushu": "",
                    "type": 2
                },
                {
                    "paragraph": "正義曰：易文言云：“水流濕，火就燥。”王肅曰：“水之性潤萬物而退下，火之性炎盛而𦫵上。”是“潤下”“炎上”，言其自然之本性。",
                    "zhushu": "",
                    "type": 2
                },
                {
                    "paragraph": "傳“木可”至“改更”",
                    "zhushu": "",
                    "type": 2
                },
                {
                    "paragraph": "正義曰：此亦言其性也。“揉曲直”者，爲器有須曲直也。“可改更”者，可銷鑄以爲器也。木可以揉令曲直，金可以從人改更，言其可爲人用之意也。由此而觀，水則潤下，可用以灌漑；火則炎上，可用以炊爨，亦可知也。水旣純隂，故潤下趣隂。火是純陽，故炎上趣陽。木、金隂陽相雜，故可曲直改更也。",
                    "zhushu": "",
                    "type": 2
                },
                {
                    "paragraph": "傳“種曰”至“以斂”",
                    "zhushu": "",
                    "type": 2
                },
                {
                    "paragraph": "正義曰：鄭𤣥周禮注云：“種糓曰稼，若嫁女之有所生。”然則“穡”是惜也，言聚畜之可惜也。共爲治田之事，分爲“種”“斂”二名耳。土上所爲，故爲土性。上文“潤下”“炎上”“曲直”“從革”，即是水、火、木、金體有本性。 其稼穡以人事爲名，非是土之本性。生物是土之本性，其稼穡非土本性也。爰亦曰也，變“曰”言“爰”，以見此異也。六府以土糓爲二，由其體異故也。",
                    "zhushu": "",
                    "type": 2
                },
                {
                    "paragraph": "傳“水鹵所生”",
                    "zhushu": "",
                    "type": 2
                },
                {
                    "paragraph": "正義曰：水性本甘，久浸其地，變而爲鹵，鹵味乃鹹。說文云：“鹵，西方鹹地。東方謂之厈，西方謂之鹵。”禹貢云：“海濵廣厈。”是海浸其旁地，使之鹹也。月令冬云“其味鹹，其臭朽”是也。上言“曰”者，言其本性。此言“作”者，從其發見。指其體則稱曰，致其𩔖即言作。下“五事”“庶徴”言“曰”“作”者，義亦然也。",
                    "zhushu": "",
                    "type": 2
                },
                {
                    "paragraph": "傳“焦氣之味”",
                    "zhushu": "",
                    "type": 2
                },
                {
                    "paragraph": "正義曰：火性炎上，焚物則焦，焦是苦氣。月令夏云：“其臭焦，其味苦。”苦爲焦味，故云“焦氣之味”也。嗅之曰氣，在口曰味。",
                    "zhushu": "",
                    "type": 2
                },
                {
                    "paragraph": "傳“木實之性”",
                    "zhushu": "",
                    "type": 2
                },
                {
                    "paragraph": "正義曰：木生子實，其味多酸，五果之味雖殊，其爲酸一也，是木實之性然也。月令春云“其味酸，其臭羶”是也。",
                    "zhushu": "",
                    "type": 2
                },
                {
                    "paragraph": "傳“金之氣味”",
                    "zhushu": "",
                    "type": 2
                },
                {
                    "paragraph": "正義曰：金之在火，別有腥氣，非苦非酸，其味近辛，故辛爲金之氣味。月令秋云“其味辛，其臭腥”是也。",
                    "zhushu": "",
                    "type": 2
                },
                {
                    "paragraph": "傳“甘味生於百糓”",
                    "zhushu": "",
                    "type": 2
                },
                {
                    "paragraph": "正義曰：“甘味生於百糓”，糓是上之所生，故甘爲土之味也。月令中央云“其味甘，其臭香”是也。",
                    "zhushu": "",
                    "type": 2
                },
                {
                    "paragraph": "“二五事”至“作聖”",
                    "zhushu": "",
                    "type": 2
                },
                {
                    "paragraph": "正義曰：此章所演亦爲三重：第一言其所名，第二言其所用，第三言其所致。貌是容儀，舉身之大名也；言是口之所出；視是目之所見；聽是耳之所聞；思是心之所慮，一人之上有此五事也。貌必須恭，言乃可從，視必當明，聽必當聦，思必當通於微密也。此一重即是“敬用”之事。貌能恭，則心肅敬也；言可從，則政必治也；視能明，則所見照晢也；聽能聦，則所謀必當也；思通微，則事無不通，乃成聖也。此一重言其所致之事。洪範本體與人主作法，皆據人主爲說。貌揔身也， 口言之， 目視之， 耳聽之，心慮之。人主始於敬身，終通萬事，此五事爲天下之本也。五事爲此次者，鄭云：“此數本諸隂陽，昭明人相見之次也。”五行傳曰：“貌屬木，言屬金，視屬火，聽屬水，思屬土。”五行傳，伏生之書也。孔於太戊“桑穀”之下云“七日大拱，貌不恭之罰”，髙宗“雊雉”之下云“耳不聦之異”，皆書傳之文也。孔取書傳爲說，則此次之意亦當如書傳也。木有華葉之容，故“貌屬木”。言之決斷，若金之斬割，故“言屬金”。火外光，故“視屬火”。水内明，故“聽屬水”。土安靜而萬物生，心思慮而萬事成，故“思屬土”。又於易東方震爲足，足所以動容貌也；西方兊爲口，口出言也；南方离爲目，目視物也；北方坎爲耳，耳聽聲也； 土在内，猶思在心，亦是五屬之義也。",
                    "zhushu": "",
                    "type": 2
                },
                {
                    "paragraph": "傳“察是非”",
                    "zhushu": "",
                    "type": 2
                },
                {
                    "paragraph": "正義曰：此五事皆有是非。論語云：“非禮勿視，非禮勿聽，非禮勿言，非禮勿動。”又引詩云：“思無邪。”故此五事皆有是非也。此經歷言五名，名非善惡之稱，但爲之有善有惡，傳皆以是辭釋之。貌者，言其動有容儀也；言者，道其語有辭章也；視者，言其觀正不觀邪也；聽者，受人言察是非也；思者，心慮所行，使行得中也。傳於“聽”云“察是非”，明五者皆有是非也。所爲者，爲正不爲邪也。於“視”不言“視邪正”，於“聽”言“察是非”，亦所以互相明也。",
                    "zhushu": "",
                    "type": 2
                },
                {
                    "paragraph": "傳“必通於微”",
                    "zhushu": "",
                    "type": 2
                },
                {
                    "paragraph": "正義曰：此一重言敬用之事。貌戒惰容，故恭爲儼恪。曲禮曰：“儼若思。”儼是嚴正之貌也。恪，敬也。貌當嚴正而莊敬也。言非理則人違之，故言是則可從也。視必明於善惡，故必淸徹而審察也。聽當別彼是非，必微妙而審諦也。王肅云：“睿，通也。”思慮苦其不深，故必深思，使“通於微”也。此皆敬用使然，故經以善事明之。鄭𤣥云：“此恭、明、聦、睿行之於我身，其從則是彼人從我，以與上下違者，我是而彼從，亦我所爲，不乖倒也。”此據人主爲文，皆是人主之事。說命云：“接下思恭，梘逺惟明，聽德惟聦。”即此是也。",
                    "zhushu": "",
                    "type": 2
                },
                {
                    "paragraph": "傳“於事”至“之聖”",
                    "zhushu": "",
                    "type": 2
                },
                {
                    "paragraph": "正義曰：此一重言所致之事也。恭在貌而敬在心，人有心慢而貌恭，必當縁恭以致敬，故貌恭作心敬也。下從上則國治，故人主言必從，其國可以治也。視能淸審，則照了物情，故視明致照晢也。聽聦則知其是非，從其是爲謀必當，故聽聦致善謀也。“睿”“聖”俱是通名，聖大而睿小，縁其能通微，事事無不通，因睿以作聖也。鄭𤣥周禮注云：“聖，通而先識也。”是言識事在於衆物之先，無所不通，以是名之爲聖。聖是智之上，通之大也。此言人主行其小而致其大，皆是人主之事也。鄭云：“皆謂其政所致也。君貌恭則臣禮肅，君言從則臣職治，君視明則臣照晢，君聽聦則臣進謀，君思睿則臣賢智。”鄭意謂此所致皆是君致臣也。案“庶徴”之章，休徴、咎徴皆肅、乂所致，若肅、乂、明、聦皆是臣事，則休、咎之所致悉皆不由君矣。又聖大而睿小，若君睿而致臣聖，則臣皆上於君矣，何不然之甚乎？“晢”字，王肅及漢書五行志皆云“晢，智也”。定本作“晢”，則讀爲哲。",
                    "zhushu": "",
                    "type": 2
                },
                {
                    "paragraph": "“三八政”至“曰師”",
                    "zhushu": "",
                    "type": 2
                },
                {
                    "paragraph": "正義曰：八政者，人主施政敎於民有八事也： 一曰食，敎民使勤農業也； 二曰貨，敎民使求資用也； 三曰祀，敎民使敬鬼神也； 四曰司空之官，主空土以居民也； 五日司徒之官，敎衆民以禮義也； 六曰司𡨥之官，詰治民之姦盗也；七曰賔，敎民以禮，待賔客相往來也； 八曰師，立師防𡨥賊，以安保民也。八政如此次者，人不食則死，食於人最急，故敎爲先也。有食又須衣，貨爲人之用，故“貨”爲二也。所以得食、貨，乃是明靈祐之，人當敬事鬼神，故“𣏌”爲三也。足衣食，祭鬼神，必當有所安居，司空主居民，故“司空”爲四也。雖有所安居，非禮義不立，司徒敎以禮義，故“司徒”爲五也。雖有禮義之敎，而無刑殺之法，則彊弱相陵，司𡨥主姦盗，故“司𡨥”爲六也。民不往來，則無相親之好，故“賔”爲七也。𡨥賊爲害，則民不安居，故“師”爲八也。此用於民緩急而爲次也。“食”“貨”“祀”“賔”“師”，指事爲之名。三卿舉官爲名者，三官所主事多，若以一字爲名，則所掌不盡，故舉官名以見義。鄭𤣥云：“此數本諸其職先後之冝也。食謂掌民食之官，若后稷者也。貨，掌金帛之官，若周禮司貨賄是也。祀，掌祭祀之官，若宗伯者也。司空，掌居民之官。司徒，掌敎民之官也。司𡨥，掌詰盗賊之官。賔，掌諸侯朝覲之官，周禮大行人是也。師，掌軍旅之官，若司馬也。”王肅云：“賔，掌賔客之官也。”即如鄭、王之說，自可皆舉官名，何獨三事舉官也？八政主以敎民，非謂公家之事。司貨賄掌公家貨賄，大行人掌王之賔客，若其事如周禮，皆掌王家之事，非復施民之政，何以謂之“政”乎。且司馬在上，司空在下，今司空在四，司馬在八，非取職之先後也。",
                    "zhushu": "",
                    "type": 2
                },
                {
                    "paragraph": "傳“寶用物”",
                    "zhushu": "",
                    "type": 2
                },
                {
                    "paragraph": "正義曰：貨者，金玉布帛之揔名，皆爲人用，故爲“用物”。旅獒云“不貴異物，賤用物”是也。食則勤農以求之，衣則蠶績以求之，但貨非獨衣，不可指言求處，故云得而寶愛之。孝經云：“謹身節用。”詩序云：“儉以足用。”是寶物也。",
                    "zhushu": "",
                    "type": 2
                },
                {
                    "paragraph": "傳“主空土以居民”",
                    "zhushu": "",
                    "type": 2
                },
                {
                    "paragraph": "正義曰：周官篇云：“司空掌邦土，居四民，時地利。司徒掌邦敎，敷五典，擾兆民。司𡨥掌邦禁，詰姦慝，刑暴亂。”周禮司徒敎以禮義，司𡨥無縱罪人， 其文具矣。",
                    "zhushu": "",
                    "type": 2
                },
                {
                    "paragraph": "傳“𥳑師”至“必練”",
                    "zhushu": "",
                    "type": 2
                },
                {
                    "paragraph": "正義曰：經言“賔”“師”，當有賔、師之法，故傳以“禮賔客無不敬”，敎民待賔客相往來也。師者，衆之通名，必當選人爲之，故傳言“𥳑師”，選人爲師也。“所任必良”，任良將也。“士卒必練”，“練”謂敎習使知義，若練金使精也。論語“以不敎民戰，是謂棄之”，是士卒必須練也。",
                    "zhushu": "",
                    "type": 2
                },
                {
                    "paragraph": "“四五紀”至“曆數”",
                    "zhushu": "",
                    "type": 2
                },
                {
                    "paragraph": "正義曰：五紀者，五事爲天時之經紀也。一曰歳，從冬至以及明年冬至爲一歳，“所以紀四時”也。二曰月，從朔至晦，大月三十日，小月二十九日，“所以紀一月”也。三曰日，從夜半以至明日夜半，周十二辰爲一日，所以“紀一日”也。四曰星、辰，星謂二十八宿，昏明迭見。辰謂日月別行，㑹於宿度。從子至於丑爲十二辰。星以紀節氣早晚，辰以紀日月所㑹處也。五曰曆數，筭日月行道所曆，計氣朔早晩之數，所以爲一歳之曆。凡此五者，皆所以紀天時，故謂之“五紀”也。五紀不言“時”者，以歳、月、氣節正而四時亦自正，時隨月變，非曆所推，故不言“時”也。五紀爲此次者，歳統月，月統日，星辰見於天，其曰“曆數”，揔曆四者，故歳爲始，曆爲終也。",
                    "zhushu": "",
                    "type": 2
                },
                {
                    "paragraph": "傳“二十”至“所㑹”",
                    "zhushu": "",
                    "type": 2
                },
                {
                    "paragraph": "正義曰：二十八宿布於四方，隨天轉運，昬明迭見。月令十二月，皆紀昏、旦所中之星。 若月令孟春昬參中，旦尾中；仲春昬弧中，旦建星中；季春昬七星中，旦牽牛中；孟夏昬翼中，旦婺女中；仲夏昬亢中，旦危中；季夏昬心中，旦奎中；孟秋昬建星中，旦畢中；仲秋昬牽牛中，旦觜中季；秋昬虚中，旦柳中；孟冬昬危中，旦七星中；仲冬昬東壁中，旦軫中；季冬昬婁中，旦氐中， 皆所以敘氣節也。氣節者，一歳三百六十五日有餘，分爲十二月，有二十四氣。一爲節氣，謂月初也；一爲中氣，謂月半也。以彼迭見之星，敘此月之節氣也。昭七年左傳晉侯問士文伯曰：“多語寡人辰而莫同，何謂也？”對曰：“日月之㑹是謂辰。”㑹者，日行遲，月行疾，俱循天度而右行，二十九日過半，月行一周天，又前及日而與日㑹，因謂㑹處爲“辰”。則月令孟春日在營室，仲春日在奎，季春日在胃，孟夏日在畢，仲夏日在東井，季夏日在柳，孟秋日在翼，仲秋日在角，季秋日在房，孟冬日在尾，仲冬日在斗，季冬日在婺女，十二㑹以爲十二辰。 辰即子、丑、寅、卯之謂也，十二辰所以紀日月之㑹處也。鄭以爲“星，五星也”。然五星所行，下民不以爲𠋫，故傳不以星爲五星也。",
                    "zhushu": "",
                    "type": 2
                },
                {
                    "paragraph": "傳“曆數”至“民時”",
                    "zhushu": "",
                    "type": 2
                },
                {
                    "paragraph": "正義曰：天以積氣無形，二十八宿分之爲限，毎宿各有度數，合成三百六十五度有餘。日月右行，循此宿度，日行一度，月行十三度有餘。二十九日過半而月一周，與日㑹，𣫭於一㑹，謂之一月。是一歳爲十二月，仍有餘十一日，爲日行天未周，故置閏以充足。若均分天度以爲十二次，則𣫭次三十度有餘。一次之内有節氣、中氣，次之所管，其度多𣫭月之所統，其日入月朔參差不及，節氣不得在月朔，中氣不得在月半，故聖人曆數此節氣之度，使知氣所在。旣得氣在之日，以爲一歳之曆，所以敬授民時。王肅云“日月星辰所行，布而數之，所以紀度數。”是也。“歳”“月”“日”“星”，傳皆言“紀”，曆數不言“紀”者，曆數數上四事爲紀，所紀非獨一事，故傳不得言“紀”，但成彼四事爲紀，故通數以爲五耳。",
                    "zhushu": "",
                    "type": 2
                },
                {
                    "paragraph": "“五皇極”至“作極”",
                    "zhushu": "",
                    "type": 2
                },
                {
                    "paragraph": "正義曰：皇，大也。極，中也。施政敎，治下民，當使大得其中，無有邪僻，故演之云：“大中者，人君爲民之主，當大自立其有中之道，以施敎於民。當先敬用五事，以斂聚五福之道，用此爲敎，布與衆民，使衆民慕而行之。在上能敎如此，惟是其衆民皆效上所爲，無不於汝人君取其中道而行。積乆漸以成性，乃更與汝人君以安中之道， 言皆化也。若能化如是，凡其衆民無有“淫過朋黨”之行，人無有惡相阿比之德，惟“皆大爲中正之道”。言天下衆民盡得中也。",
                    "zhushu": "",
                    "type": 2
                },
                {
                    "paragraph": "傳“大中”至“之義”",
                    "zhushu": "",
                    "type": 2
                },
                {
                    "paragraph": "正義曰：此疇以“大中”爲名，故演其大中之義。“大中之道，大立其有中”，欲使人主先自立其大中，乃以大中敎民也。凡行不迂僻則謂之中，中庸所謂“從容中道”，論語“允執其中”，皆謂此也。九疇爲德，皆求大中，是爲善之揔，故云“謂行九疇之義”。言九疇之義皆求得中，非獨此疇求大中也。此大中是人君之大行，故特敘以爲一疇耳。",
                    "zhushu": "",
                    "type": 2
                },
                {
                    "paragraph": "傳“斂是”至“慕之”",
                    "zhushu": "",
                    "type": 2
                },
                {
                    "paragraph": "正義曰：五福生於五事，五事得中，則福報之。“斂是五福之道”，指其敬用五事也。用五事得中，則各得其福，其福乃散於五處，不相集聚。若能五事皆敬，則五福集來歸之。普敬五事，則是斂聚五福之道。以此敬五事爲敎，布與衆民，使衆民勸慕爲之。福在幽冥，無形可見，敬用五事，則能致之。斂是五福，正是敬用五事。不言“敬用五事以敎”，而云“斂是五福以爲敎”者，福是善之見者，故言“福”以勸民，欲其慕而行善也。“汝”者，箕子汝王也。",
                    "zhushu": "",
                    "type": 2
                },
                {
                    "paragraph": "傳“君上”至“從化”",
                    "zhushu": "",
                    "type": 2
                },
                {
                    "paragraph": "正義曰：凡人皆有善性，善不能自成，必須人君敎之，乃得爲善。君上有五福之敎，以大中敎民，“衆民於君取中”。保， 訓安也，旣學得中，則其心安之。君以大中敎民，民以大中嚮君，是民與君皆以大中之善。君有大中，民亦有大中，言從君化也。",
                    "zhushu": "",
                    "type": 2
                },
                {
                    "paragraph": "傳“民有”至“中正”",
                    "zhushu": "",
                    "type": 2
                },
                {
                    "paragraph": "正義曰：“民有安中之善”，非中不與爲交。安中之人，“則無淫過朋黨之惡”，無有“比周之德”。朋黨、比周是不中者，善多惡少，則惡亦化而爲善，無復有不中之人，“惟天下皆大爲中正”矣。",
                    "zhushu": "",
                    "type": 2
                },
                {
                    "paragraph": "“凡厥”至“髙明”",
                    "zhushu": "",
                    "type": 2
                },
                {
                    "paragraph": "正義曰：又說用人爲官，使之大中。凡其衆民有道德、 有所爲、 有所執守，汝爲人君，則當念録敘之，用之爲官。若未能如此，雖不合於中，亦不罹於咎惡。 此人可勉進，冝以取人大法則受取之。其受人之大法如何乎？汝當和安汝之顔色，以謙下人。彼欲仕者謂汝曰：“我所好者，德也。”汝則與之以福禄，隨其所能，用之爲官。是人庶幾必自勉進，此其惟爲大中之道。又爲君者無侵虐單獨而畏忌髙明，髙明謂貴寵之人，勿枉法畏之。 如是即爲大中矣。",
                    "zhushu": "",
                    "type": 2
                },
                {
                    "paragraph": "傳“民戢”至“敘之”",
                    "zhushu": "",
                    "type": 2
                },
                {
                    "paragraph": "正義曰：戢，斂也。因上“斂是五福”，故傳以“戢”言之。戢文兼下三事，民能斂德行智，能使其身有道德，其才能有所施爲，用心有所執守，如此人者，汝“念録敘之”，冝用之爲官也。“有所爲”謂藝能也。“有執守”謂得善事能守而勿失，言其心正不逆邪也。",
                    "zhushu": "",
                    "type": 2
                },
                {
                    "paragraph": "傳“凡民”至“受之”",
                    "zhushu": "",
                    "type": 2
                },
                {
                    "paragraph": "正義曰：“不合於中”，“不罹於咎”，謂未爲大善，又無惡行，是中人已上可勸勉有方將者也， 故皆可進用，以大法受之。“大法”謂用人之法，取其所長，棄瑕録用也。上文人君以大中敎民，使天下皆爲大中，此句又令不合於中亦用之者，上文言設敎耳。 其實天下之大，兆民之衆，不可使皆合大中。且庶官交曠，即須任人，不可待人盡合大中，然後敘用。言各有爲，不相妨害。",
                    "zhushu": "",
                    "type": 2
                },
                {
                    "paragraph": "傳“汝當”至“爵祿”",
                    "zhushu": "",
                    "type": 2
                },
                {
                    "paragraph": "正義曰：“安汝顔色，以謙下人”，其此不合於中之人。此人言曰：“我所好者，德也。”是有慕善之心，有方將者也。汝則“與之爵禄”，以長進之。上句言“受之”，謂始受取，此言與爵禄，謂用爲官也。",
                    "zhushu": "",
                    "type": 2
                },
                {
                    "paragraph": "傳“不合”至“勉進”",
                    "zhushu": "",
                    "type": 2
                },
                {
                    "paragraph": "正義曰：“不合於中之人”，初時未合中也。汝與之爵禄，置之朝廷，見人爲善，心必慕之，則是人此其惟大中之道，爲大中之人。言可勸勉使進也。荀卿書曰：“蓬生麻中，不扶自直。白沙在𣵀，與之俱黒。”斯言信矣。此經或言“時人德”，鄭、王諸本皆無“德”字，此傳不以德爲義，定本無“德”，疑衍字也。",
                    "zhushu": "",
                    "type": 2
                },
                {
                    "paragraph": "傳“煢單”至“畏之”",
                    "zhushu": "",
                    "type": 2
                },
                {
                    "paragraph": "正義曰：詩云：“獨行煢煢。”是爲單， 謂無兄弟也。“無子曰獨”，王制文。“髙明”與“煢獨”相對，非謂才髙，知寵貴之人位望髙也。“不枉法畏之”，即詩所謂“不畏強禦”是也。此經皆是據天子，無陵虐煢獨而畏避髙明寵貴者。顧氏亦以此經據人君，小劉以爲據人臣，謬也。",
                    "zhushu": "",
                    "type": 2
                },
                {
                    "paragraph": "“人之”至“用咎”",
                    "zhushu": "",
                    "type": 2
                },
                {
                    "paragraph": "正義曰：此又言用臣之法。人之在位者，有才能，有所爲，當襃賞之，委任使進其行，汝國其將昌盛也。凡其正直之人，旣以爵禄富之，又復以善道接之，使之荷恩盡力。汝若不能使正直之人有好善於汝國家，是人於此其將詐取罪而去矣。於其無好德之人，謂性行惡者，汝雖與之福，賜之爵禄，但本性旣惡，必爲惡行，其爲汝臣，必用惡道以敗汝善。言當任善而去惡。",
                    "zhushu": "",
                    "type": 2
                },
                {
                    "paragraph": "傳“功能”至“昌盛”",
                    "zhushu": "",
                    "type": 2
                },
                {
                    "paragraph": "正義曰：“功能有爲之士”，謂其身有才能，所爲有成功，此謂已在朝廷任用者也。“使進其行”者，謂人之有善，若上知其有能有爲，或以言語勞來之，或以財貨賞賜之，或更任之以大位。 如是則其人喜於見知，必當行自進益，人皆漸自修進，汝國其昌盛矣。",
                    "zhushu": "",
                    "type": 2
                },
                {
                    "paragraph": "傳“凡其”至“接之”",
                    "zhushu": "",
                    "type": 2
                },
                {
                    "paragraph": "正義曰：“凡其正直之人”，普謂臣民有正直者。爵禄所設，正直是與。已知彼人正直，必當授之以官。“旣當與爵禄富之，又當以善道接之。”言其非徒與官而已，又當數加燕賜，使得其歡心也。",
                    "zhushu": "",
                    "type": 2
                },
                {
                    "paragraph": "傳“不能”至“而去”",
                    "zhushu": "",
                    "type": 2
                },
                {
                    "paragraph": "正義曰：授之以官爵，加之以燕賜，喜於知已，荷君恩德，必進謀樹功，有好善於國家。若雖用爲官，心不委任，禮意踈薄，更無恩紀，言不聽，計不用，必將𡚒衣而去，不肯乆留，故言“不能使正直之人有好於國家，則是人斯其詐取罪而去”也。",
                    "zhushu": "",
                    "type": 2
                },
                {
                    "paragraph": "傳“於其”至“汝善”",
                    "zhushu": "",
                    "type": 2
                },
                {
                    "paragraph": "正義曰：“無好”對“有好”，“有好”謂有善也。“無好德之人”，謂彼性不好德，好惡之人也。論語曰：“未見好德如好色者。”傳記言好德者多矣，故傳以“好德”言之。定本作“無惡”者，疑誤耳。不好德者，性行本惡，君雖與之爵禄，不能感恩行義，其爲汝臣，必“用惡道以敗汝善”也。易繫辭云：“無咎者，善補過也。”咎是過之別名，故爲“惡”耳。",
                    "zhushu": "",
                    "type": 2
                },
                {
                    "paragraph": "“無偏”至“有極”",
                    "zhushu": "",
                    "type": 2
                },
                {
                    "paragraph": "正義曰：更言大中之體，爲人君者當無偏私，無陂曲，動循先王之正義。無有亂爲私好，謬賞惡人，動循先王之正道。無有亂爲私惡，濫罰善人，動循先王之正路。無偏私，無阿黨，王家所行之道蕩蕩然開闢矣； 無阿黨，無偏私，王者所立之道平平然辯治矣； 所行無反道，無偏側，王家之道正直矣。所行得無偏私皆正直者，㑹集其有中之道而行之。若其行必得中，則天下歸其中矣。言人皆謂此人爲大中之人也。",
                    "zhushu": "",
                    "type": 2
                },
                {
                    "paragraph": "傳“偏不”至“治民”",
                    "zhushu": "",
                    "type": 2
                },
                {
                    "paragraph": "正義曰：“不乎”謂髙下，“不正”謂邪僻，與下“好惡”“反側”其義一也。偏頗、阿黨是政之大患，故箕子殷勤言耳。下傳云“無有亂爲私好私惡”者，人有私好惡，則亂於正道，故傳以“亂”言之。",
                    "zhushu": "",
                    "type": 2
                },
                {
                    "paragraph": "傳“言㑹”至“中矣”",
                    "zhushu": "",
                    "type": 2
                },
                {
                    "paragraph": "正義曰：“㑹”謂集㑹，言人之將爲行也，集㑹其有中之道而行之，行實得中，則天下皆歸其爲有中矣。“天下”者，大言之。論語云：“一曰克已復禮，天下歸仁焉。”此意與彼同也。",
                    "zhushu": "",
                    "type": 2
                },
                {
                    "paragraph": "“曰皇”至“下王”",
                    "zhushu": "",
                    "type": 2
                },
                {
                    "paragraph": "正義曰：旣言有中矣，爲天下所歸，更美之曰：以大中之道，布陳言敎，不使失是常道，則民皆於是順矣。天且其順，而況於人乎？以此之故，大中爲天下所歸也。又大中之道至矣，何但出於天子爲貴，凡其衆民中和之心所陳之言，謂以善言聞於上者，於是順之，於是行之，恱於民而便於政，則可近益天子之光明矣。又本人君須大中者，更美大之曰：人君於天所子，布德惠之敎，爲民之父母，以是之故，爲天下所歸往，由大中之道敎使然。言人君不可不務大中矣。",
                    "zhushu": "",
                    "type": 2
                },
                {
                    "paragraph": "“六三德”至“僭忒”",
                    "zhushu": "",
                    "type": 2
                },
                {
                    "paragraph": "正義曰：此三德者，人君之德，張㢮有三也。“一曰正直”，言能正人之曲使直； “二曰剛克”，言剛彊而能立事； “三曰柔克”，言和柔而能治。旣言人主有三德，又說隨時而用之。平安之丗，用正直治之； 彊禦不順之丗，用剛能治之； 和順之丗，用柔能治之。旣言三德張㢮，隨時而用，又舉天地之德，以喻君臣之交。地之德沈深而柔弱矣，而有剛，能出金石之物也； 天之德髙明剛彊矣，而有柔，能順隂陽之氣也。以喻臣道雖柔，當執剛以正君；君道雖剛，當執柔以納臣也。旣言君臣之交，剛柔遞用，更言君臣之分，貴賤有恒。惟君作福，得專賞人也； 惟君作威，得專罰人也； 惟君玉食，得備珍食也。爲臣無得有作福、作威、玉食，言政當一統，權不可分也。臣之有作福、作威、玉食者，其必害於汝臣之家，凶於汝君之國，言將得罪喪家，且亂邦也。在位之人用此大臣專權之故，其行側頗僻。下民用在位頗僻之故，皆言不信而行差錯。",
                    "zhushu": "",
                    "type": 2
                },
                {
                    "paragraph": "傳“和柔”至“皆德”",
                    "zhushu": "",
                    "type": 2
                },
                {
                    "paragraph": "正義曰：剛不恒用，有時施之，故傳言“立事”。柔則常用以治，故傳言“能治”。三德爲此次者，正直在剛柔之閒，故先言。二者先剛後柔，得其敘矣。王肅意與孔同。鄭𤣥以爲三德，人各有一德，謂人臣也。",
                    "zhushu": "",
                    "type": 2
                },
                {
                    "paragraph": "傳“友順”至“治之”",
                    "zhushu": "",
                    "type": 2
                },
                {
                    "paragraph": "正義曰：釋訓云：“善兄弟爲友。”“友”是和順之名，故爲順也。傳云“爕，和也”，釋詁文。此三德是王者一人之德，視丗而爲之，故傳三者各言“丗”。丗平安，雖時無逆亂，而民俗未和，其下猶有曲者，須在上以正之，故丗平安用正直之德治之。丗有彊禦不順，非剛無以制之，故以剛能治之。丗旣和順，風俗又安，故以柔能治之。鄭𤣥以爲人臣各有一德，天子擇使之。注云：“安平之國，使中平守一之人治之，使不失舊職而已。國有不順孝敬之行者，則使剛能之人誅治之。其有中和之行者，則使柔能之人治之，差正之。”與孔不同。",
                    "zhushu": "",
                    "type": 2
                },
                {
                    "paragraph": "傳“髙明”至“納臣”",
                    "zhushu": "",
                    "type": 2
                },
                {
                    "paragraph": "正義曰：中庸云：“博厚配地，髙明配天。”髙而明者，惟有天耳，知“髙明”謂天也。以此髙明是天，故上傳“沈潜”謂地也。文五年左傳云：“天爲剛德，猶不干時。”是言天亦有柔德，不干四時之序也。地柔而能剛，天剛而能柔，故以喻臣當執剛以正君，君當執柔以納臣也。",
                    "zhushu": "",
                    "type": 2
                },
                {
                    "paragraph": "傳“言惟”至“美食”",
                    "zhushu": "",
                    "type": 2
                },
                {
                    "paragraph": "正義曰：於“三德”之下說此事者，以德則隨時而用，位則不可假人，故言尊卑之分，君臣之紀，不可使臣專威福，奪君權也。衣亦不得僭君。 而獨言“食”者，人之所資，食最爲重，故舉言重也。王肅云：“辟，君也。不言王者，𨵿諸侯也。諸侯於國得專賞罰。”其義或當然也。",
                    "zhushu": "",
                    "type": 2
                },
                {
                    "paragraph": "傳“在位”至“僭差”",
                    "zhushu": "",
                    "type": 2
                },
                {
                    "paragraph": "正義曰：此經“福”“威”與“食”，於君𣫭事言“辟”，於臣則并文而略之也。“作福作威”，謂秉國之權，勇略震主者也。“人用側頗僻”者，謂在位小臣見彼大臣威福由已，由此之故，小臣皆附下罔上，爲此側頗僻也。下民見此在位小臣秉心僻側，用此之故，下民皆不信𢘆，爲此僭差也。言在位由大臣，下民由在位，故皆言“用”也。傳不解“家”，王肅云：“大夫稱家。言秉權之臣必滅家，復害其國也。”",
                    "zhushu": "",
                    "type": 2
                },
                {
                    "paragraph": "“七稽疑”至“之言”",
                    "zhushu": "",
                    "type": 2
                },
                {
                    "paragraph": "正義曰：“稽疑”者，言王者考正疑事，當選擇知卜筮者而建立之，以爲卜筮人，謂立爲卜人、筮人之官也。旣立其官，乃命以卜筮之職。云卜兆有五：曰雨兆，如雨下也； 曰霽兆，如雨止也； 曰雺兆，氣蒙闇也；曰圛兆，氣落驛不連屬也； 曰克兆，相交也。筮卦有二重二體，乃成一卦。 “曰貞”，謂内卦也。“曰悔”，謂外卦也。卜筮兆卦，其法有七事，其卜兆用五，雨、霽、蒙、驛、克也。其筮占用二，貞與悔也。卜筮皆就此七者推衍其變，立是知卜筮人，使作卜筮之官。其卜筮必用三代之法，三人占之，若其所占不同，而其善鈞者，則從二人之言 言以此法考正疑事也。",
                    "zhushu": "",
                    "type": 2
                },
                {
                    "paragraph": "傳“龜曰”至“立之”",
                    "zhushu": "",
                    "type": 2
                },
                {
                    "paragraph": "正義曰：“龜曰卜，蓍曰筮”，曲禮文也。考正疑事，當選擇知卜筮人而建立之。建亦立也，復言之耳。鄭、王皆以“建”“立”爲二，言將考疑事，選擇可立者，立爲卜人、筮人。",
                    "zhushu": "",
                    "type": 2
                },
                {
                    "paragraph": "傳“兆相”至“常法”",
                    "zhushu": "",
                    "type": 2
                },
                {
                    "paragraph": "正義曰：此上五者，灼龜爲兆，其璺拆形狀有五種，是卜兆之常法也。說文云：“霽，雨止也。”“霽”似雨止，則“雨”似雨下。鄭𤣥曰：“霽如雨止者，雲在上也。”雺聲近蒙，詩云：“零雨其濛。”則濛是闇之義，故以“雺”爲兆。“蒙”是隂闇也。 圛即驛也，故以爲兆“氣落驛不連屬”。“落驛”，希踈之意也。“雨”“霽”旣相對，則“蒙”“驛”亦相對，故“驛”爲落驛氣不連屬，則“雺”爲氣連蒙闇也。王肅云：“圛，霍驛消减如雲隂。雺，天氣下地不應，闇𡨋也。”其意如孔言。鄭𤣥以“圛”爲明，言色澤光明也。“雺”者，氣澤鬱鬱𡨋𡨋也。自以明、闇相對，異於孔也。克謂“兆相交錯”，王肅云：“兆相侵入。”蓋兆爲二拆，其拆相交也。鄭𤣥云：“克者，如雨氣色相侵入。”卜筮之事，體用難明，故先儒各以意說，未知孰得其本。今之用龜，其兆横者爲土，立者爲木，斜向徑者爲金，背徑者爲火，因兆而細曲者爲水，不知與此五者同異如何。此五兆不言“一曰”“二曰”者，灼龜所遇，無先後也。",
                    "zhushu": "",
                    "type": 2
                },
                {
                    "paragraph": "傳“内卦”至“曰悔”",
                    "zhushu": "",
                    "type": 2
                },
                {
                    "paragraph": "正義曰：僖十五年左傳云：“秦伯伐晉，卜徒父筮之，其卦遇蠱。”蠱卦巽下艮上，說卦云：“巽爲風，艮爲山。”其占云：“蠱之貞，風也。其悔，山也。”是内卦爲貞，外卦爲悔也。筮法爻從下起，故以下體爲内，上體爲外。下體爲本，因而重之，故以下卦爲貞。貞，正也，言下體是其正。鄭𤣥云：“悔之言晦，晦猶終也。”晦是月之終，故以爲終，言上體是其終也。下體言正，以見上體不正；上體言終，以見下體爲始，二名互相明也。",
                    "zhushu": "",
                    "type": 2
                },
                {
                    "paragraph": "傳“立是”至“三人”",
                    "zhushu": "",
                    "type": 2
                },
                {
                    "paragraph": "正義曰：此經“卜五占用二衍忒”，孔不爲傳。鄭𤣥云：“卜五占用，謂雨、霽、蒙、驛、克也。二衍忒，謂貞、悔也。”斷“用”從上句。“二衍忒”者，指謂筮事。王肅云：“卜五者，筮短龜長，故卜多而筮少。占用二者，以貞、悔占六爻。衍忒者，當推衍其爻義，以極其意。”“卜五占二”，其義當如王解。其“衍忒”，冝揔謂卜筮皆當衍其義，極其變，非獨筮衍而卜否也。傳言“立是知卜筮人，使爲卜筮之事”者，言經之此文覆述上句“立卜筮人”也。言“三人占”，是占此卜筮法當有三人。周禮：“太卜掌三兆之法，一曰玉兆，二曰瓦兆，三曰原兆。掌三易之法，一曰連山，二曰歸藏，三曰周易”。杜子春以爲“玉兆，帝顓頊之兆；瓦兆，帝堯之兆”。又云：“連山，虙犧； 歸藏，黃帝。”三兆、三易皆非夏、殷，而孔意必以三代夏、殷、周法者，以周禮指言“一曰”“二曰”，不辯時代之名。案考工記云：“夏曰丗室，殷曰重屋，周曰明堂。”又禮記郊特牲云：“夏收，殷哻、周冕。”皆以夏、殷、周三代相因，明三易亦夏、殷、周相因之法。子春之言，孔所不取。鄭𤣥易賛亦云：“夏曰連山，殷曰歸藏。”與孔同也。所言三兆、三易，必是三代異法，故傳以爲“夏、殷、周卜筮各異”。三代異法，三法並卜，法有一人，故三人也。“從二人之言”者，二人爲善旣鈞，故從衆也。若三人之内，賢智不等，雖少，從賢不從衆也。“善鈞從衆”，成六年左傳文。旣言“三法並卜”，嫌筮不然，故又云“卜筮冬三人”也。經惟言三占從二，何知不一法而三占，而知三法並用者。 金縢云：“乃卜二龜，一習吉。”儀禮士喪卜葬，占者三人。貴賤俱用三龜，知卜筮並用三代法也。",
                    "zhushu": "",
                    "type": 2
                },
                {
                    "paragraph": "傳“將舉”至“決之”",
                    "zhushu": "",
                    "type": 2
                },
                {
                    "paragraph": "正義曰：非有所舉，則自不卜，故云“將舉事”，事有疑，則當卜筮。人君先盡已心以謀慮之，次及卿士、衆民，人謀猶不能定，然後問卜筮以決之。故先言“乃心”，後言“卜筮”也。鄭𤣥云：“卿士，六卿掌事者。”然則“謀及卿士”，以卿爲首耳，其大夫及士亦在焉。以下惟言“庶人”，明大夫及士寄卿文以見之矣。周禮：小司𡨥“掌外朝之政，以致萬民而詢焉。一曰詢國危，二曰詢國遷，三曰詢立君。”是有大疑而詢衆也。又曰：“小司𡨥以敘進而問焉”，是謀及之也。大疑者不要是彼三詢，其謀及則同也。謀及庶人，必是大事。 若小事，不必詢於萬民，或謀及庶人在官者耳。小司𡨥又曰：“以三刺斷庶民獄訟之中，一曰訊羣臣，二曰訊羣吏，三曰訊萬民。”彼“羣臣”“羣吏”分而爲二，此惟言“卿士”者，彼將斷獄，令衆議然後行刑，故臣與民爲三，其人主待衆議而決之，此則人主自疑，故□人主爲一，又揔羣臣爲一也。",
                    "zhushu": "",
                    "type": 2
                },
                {
                    "paragraph": "傳“人心”至“於吉”",
                    "zhushu": "",
                    "type": 2
                },
                {
                    "paragraph": "正義曰：人主與卿士、庶民皆從，是“人心和順”也。此必臣民皆從，乃問卜筮。而進龜、筮於上者，尊神物，故先言之。不在“汝則”之上者，卜當有主，故以人爲先。下三事亦然。改“卜”言“龜”者，卜是請問之意，吉凶龜占兆告於人，故改言“龜”也。“筮”則本是蓍名，故不須改也。",
                    "zhushu": "",
                    "type": 2
                },
                {
                    "paragraph": "傳“動不”至“遇吉”",
                    "zhushu": "",
                    "type": 2
                },
                {
                    "paragraph": "正義曰：物貴和同，故“大同”之吉，延及於後。宣三年左傳稱“成王定鼎，卜丗三十，卜年七百”，是“後丗遇吉”。",
                    "zhushu": "",
                    "type": 2
                },
                {
                    "paragraph": "傳“三從”至“舉事”",
                    "zhushu": "",
                    "type": 2
                },
                {
                    "paragraph": "正義曰：此與下二事皆是三從二逆，除龜、筮以外，有汝與卿士、庶民，分三者各爲一從二逆，嫌其貴賤有異，從逆或殊，故三者各以有一從爲主，見其爲吉同也。方論得吉，以從者爲主，故次言“卿士從”，下言“庶民從”也。以從爲主，故退“汝則”於下。傳解其意，卿士從者，“君臣不同”也；庶民從者，“民與上異心”也。解臣民與君異心，得其筮之意也。不言四從一逆者，吉可知，不假言之也。四從之内，雖龜、筮相違，亦爲吉，以其從者多也。若三從之内，龜、筮相違，雖不如龜、筮俱從，猶勝下龜、筮相違二從三逆。必知然者，以下傳云“二從三逆，龜、筮相違”，旣計從之多少，明從多則吉。故杜預云：“龜、筮同卿士之數者，是龜、筮雖靈，不至越於人也。”上言“庶人”，又言“庶民”者，嫌庶人惟指在官者，變“人”言“民”，見其同也。民人之賤，得與卿士敵者，貴者雖貴，未必謀慮長，故通以民爲一，令與君臣等也。",
                    "zhushu": "",
                    "type": 2
                },
                {
                    "paragraph": "傳“民與”至“決之”",
                    "zhushu": "",
                    "type": 2
                },
                {
                    "paragraph": "正義曰：天子聖人，庶民愚賤，得爲識見同者，但聖人生知，不假卜筮，垂敎作訓，晦跡同凡。且庶民旣衆，以衆情可否，亦得上敵於聖。故老子云“聖人無常心，以百姓心爲心”是也。",
                    "zhushu": "",
                    "type": 2
                },
                {
                    "paragraph": "傳“二從”至“征伐”",
                    "zhushu": "",
                    "type": 2
                },
                {
                    "paragraph": "正義曰：此“二從三逆”爲小吉，故猶可舉事。“内”謂國内，“故可以祭祀、㓂、㛰”。“外”謂境外，故“不可以出師征伐”。征伐事大，此非大吉故也。此經“龜從、筮逆”，其“筮從、龜逆”爲吉亦同。故傳言“龜、筮相違”，見龜、筮之智等也。若龜、筮智等，而僖四年左傳云“筮短龜長”者，於時晉獻公欲以驪姫爲夫人，卜旣不吉，而更令筮之。神靈不以實告，筮而得吉，必欲用之。卜人欲令公舎筮從卜，故曰筮短龜長，非是龜實長也。易繫辭云：“蓍之德圎而神，卦之德方以智。神以知來，智以藏往。”然則知來藏往，是爲極妙，雖龜之長，無以加此。聖人演筮爲易，所知豈是短乎？明彼長短之說，乃是有爲言耳。此二從三逆，以汝與龜爲二從耳。卿士、庶民課有一從，亦是二從，凶吉亦同，故不復設文，同可知也。若然，汝、卿士、庶民皆逆，龜、筮並從，則亦是二從三逆，而經無文者，若君與臣民皆逆，本自不問卜矣，何有龜從、筮從之理也？前三從之内，龜、筮旣從，君與卿士、庶民各有一從，以配龜、筮，凡有三條。若惟君與卿士從，配龜爲一條，或君與庶民從，配龜又爲一條，或卿士、庶民從，配龜又爲一條，凡有三條。若筮從龜逆，其事亦然。二從三逆，君配龜從爲一條，於經已具。卿士配龜從爲二條，庶民配龜從爲三條。若筮從龜逆，以人配筮，其事亦同。案周禮筮人：“國之大事，先筮而後卜。”鄭𤣥云：“於筮之凶則止。”何有筮逆、龜從及龜、筮俱違者？崔靈恩以爲筮用三代之占，若三占之俱凶，則止不卜，即鄭注周禮“筮凶則止”是也。若三占二逆一從，凶猶不決，雖有筮逆，猶得更卜，故此有筮逆、龜從之事。或筮凶則止而不卜，乃是鄭𤣥之意，非是周禮經文，未必孔之所取。曲禮云：“卜筮不相襲。”鄭云：“卜不吉則又筮，筮不吉則又卜，是謂瀆龜筮。”周禮太卜：“小事筮，大事卜。”應筮而又用卜，應卜而又用筮，及國之大事，先筮後卜，不吉之後，更作卜筮。如此之等，是爲相襲，皆據吉凶分明，不可重爲卜筮。若吉凶未決，於事尚疑者，則得更爲卜筮。僖二十五年晉侯卜納王，得阪泉之兆，曰：“吾不堪也。”公曰：“筮之。”遇大有之睽。又哀九年晉趙鞅卜救鄭，遇水適火，又筮之，遇泰之需之𩔖是也。周禮旣先筮後卜，而春秋時先卜後筮者，不能依禮故也。",
                    "zhushu": "",
                    "type": 2
                },
                {
                    "paragraph": "“八庶徴”",
                    "zhushu": "",
                    "type": 2
                },
                {
                    "paragraph": "正義曰：庶，衆也。徴，驗也。王者用九疇爲大中，行“稽疑”以上爲善政，則衆驗有美惡，以爲人主。自“曰雨”至“一極無凶”，揔言五氣之驗，有美有惡。“曰休徴”，敘美行之驗。“曰咎徴”，敘惡行之驗。自“曰王省”至“家用平康”，言政善致美也。“日月歳時”至“家用不寜”，言政惡致咎也。“庶民惟星”以下，言人君當以常度齊正下民。",
                    "zhushu": "",
                    "type": 2
                },
                {
                    "paragraph": "“曰雨”至“無凶”",
                    "zhushu": "",
                    "type": 2
                },
                {
                    "paragraph": "正義曰：將說其驗，先立其名。五者行於天地之閒，人物所以得生成也。其名曰雨，所以潤萬物也； 曰暘，所以乾萬物也； 曰燠，所以長萬物也； 曰寒，所以成萬物也； 曰風，所以動萬物也。此是五氣之名。曰時，言五者各以時來，所以爲衆事之驗也。更述時與不時之事，五者於是來皆備足，須風則風來，須雨則雨來，其來各以次序，則衆草木蕃滋而豐茂矣，謂來以時也。若不以時，五者之内，一者備極，過甚則凶，一者極無，不至亦凶。雨多則澇，雨少則旱，是備極亦凶，極無亦凶。其餘四者亦然。",
                    "zhushu": "",
                    "type": 2
                },
                {
                    "paragraph": "傳“雨以”至“衆驗”",
                    "zhushu": "",
                    "type": 2
                },
                {
                    "paragraph": "正義曰：易說卦云：“風以散之，雨以潤之，日以烜之。”日，暘也。烜，乾也。是“雨以潤物，暘以乾物，風以動物”也。易繫辭云：“寒往則暑來，暑往則寒來，寒暑相推而歳成焉。”是言天氣有寒有暑，暑長物而寒成物也。釋言云：“燠，煖也。”舎人曰：“燠，温煖也。”是“燠”“煖”爲一，故傳以“煖”言之。不言暑而言燠者，燠是熱之始，暑是熱之極，涼是冷之始，寒是冷之極。長物舉其始，成物舉其極，理冝然也。五者各以其時而至，所以爲衆事之驗也。所以言時者，謂當至則來，當止則去，無常時也。冬寒夏燠，雖有定時，或夏須漸寒，冬當漸熱，雨足則思暘，暘乆則思雨，草木春則待風而長，秋則待風而落，皆是無定時也。不言“一曰”“二曰”者，爲其來無先後也，依五事所致爲次。下云“休徴”“咎徴”“雨若”“風若”，是其致之次也。昭元年左傳云：“天有六氣，隂、陽、風、雨、晦、明也。”以彼六氣校此五氣，“雨”“暘”“風”文與彼同。彼言“晦”“明”，此言“寒”“燠”，則晦是寒也，明是燠也，惟彼隂於此無所當耳。五行傳說五事致此五氣云：“貌之不恭，是謂不肅，厥罰恒雨，惟金沴木。言之不從，是謂不乂，厥罰恒暘，惟木沴金。視之不明，是謂不晢，厥罰恒燠，惟水沴火。聽之不聦，是謂不謀，厥罰恒寒，惟火沴水。思之不睿，是謂不聖，厥罰恒風，惟木、金、水、火沴土。”如彼五行傳言，是雨屬木，暘屬金，燠屬火，寒屬水，風屬土。鄭云：“雨，木氣也，春始施生，故木氣爲雨。暘，金氣也，秋物成而堅，故金氣爲暘。燠，火氣也。寒，水氣也。風，土氣也。凡氣非風不行，猶金、木、水、火非土不處，故土氣爲風。”是用五行傳爲說，孔意亦當然也。六氣有隂，五事休咎皆不致隂。五行傳又曰：“皇之不極，厥罰常隂。”是隂氣不由五事，別自屬皇極也。蓋立用大中，則隂順時爲休。大之不中，隂恒若爲咎也。",
                    "zhushu": "",
                    "type": 2
                },
                {
                    "paragraph": "傳“言五”至“廡豐”",
                    "zhushu": "",
                    "type": 2
                },
                {
                    "paragraph": "正義曰：五氣所以生成萬物，正可時來時去，不可常無常有，故言“五者備至，各以次序”，須至則來，須止則去，則衆草百物蕃滋廡豐也。釋詁文：“廡、 豐茂也。”草蕃廡言草滋多而茂盛也。下言“百穀用成”，此言衆草蕃廡者，舉草茂盛，則穀成必矣，舉輕以明重也。",
                    "zhushu": "",
                    "type": 2
                },
                {
                    "paragraph": "傳“一者”至“失敘”",
                    "zhushu": "",
                    "type": 2
                },
                {
                    "paragraph": "正義曰：此謂不以時來，其至無次序也。“一者備極，過甚則凶”，謂來而不去也。“一者極無，不至亦凶”，謂去而不來也。即下云“恒雨若”“恒風若”之𩔖是也。有無相刑，去來正反。恒雨則無暘，恒寒則無燠，恒雨亦凶，無暘亦凶，恒寒亦凶，無燠亦凶，謂至不待時，失次序也。如此則草不茂，穀不成也。",
                    "zhushu": "",
                    "type": 2
                },
                {
                    "paragraph": "“曰休徴”至“風若”",
                    "zhushu": "",
                    "type": 2
                },
                {
                    "paragraph": "正義曰：旣言五者次序，覆述次序之事，曰美行致以時之驗，何者是也？曰人君行敬，則雨以時而順之； 曰人君政治，則暘以時而順之； 曰人君照晢，則燠以時而順之； 曰人君謀當，則寒以時而順之； 曰人君通聖，則風以時而順之。此則致上文“各以其次敘，庶草蕃廡”也。",
                    "zhushu": "",
                    "type": 2
                },
                {
                    "paragraph": "“曰咎徴”至“風若”",
                    "zhushu": "",
                    "type": 2
                },
                {
                    "paragraph": "正義曰：上旣言失次序，覆述失次序之事，曰惡行致備極之驗，何者是也？曰君行狂妄，則常雨順之； 曰君行僭差，則常暘順之； 曰君行逸豫，則常煖順之； 曰君行急躁，則常寒順之； 曰君行蒙闇，則常風順之。此即致上文“一極備凶，一極無凶”也。",
                    "zhushu": "",
                    "type": 2
                },
                {
                    "paragraph": "傳“君行”至“順之”",
                    "zhushu": "",
                    "type": 2
                },
                {
                    "paragraph": "正義曰：此休咎皆言“若”者，其所致者皆順其所行，故言“若”也。易文言云：“雲從龍，風從虎，水流濕，火就燥。”是物各以𩔖相應，故知天氣順人所行，以示其驗也。其咎反於休者，人君行不敬則狂妄，故“狂”對“肅”也； 政不治則僭差，故“僭”對“乂”也； 明不照物則行自逸豫，故“豫”對“晢”也； 心無謀慮則行必急躁，故“急”對“謀”也； 性不通曉則行必蒙闇，故“蒙”對“聖”也。鄭𤣥以“狂”爲倨慢，以對“不敬”，故爲慢也。鄭、王本“豫”作“舒”，鄭云“舉遲也”，王肅云“舒，惰也”，以對“照晢”，故爲遲惰。鄭云“急促自用也”，以“謀”者用人之言，故急爲自用已也。鄭云“蒙，見冒亂也”，王肅云“蒙，瞽蒙”。以“聖”是通達，故“蒙”爲瞽蒙。所見冒亂，言其不曉事，與“聖”反也。與孔各小異耳。",
                    "zhushu": "",
                    "type": 2
                },
                {
                    "paragraph": "“曰王省”至“不寧”",
                    "zhushu": "",
                    "type": 2
                },
                {
                    "paragraph": "正義曰：旣陳五事之休咎，又言皇極之得失，與上異端，更復言曰：王之省職，兼揔羣吏，惟如歳也； 卿士分居列位，惟如月也； 衆正官之長，各治其職，惟如日也。此王也、 卿士也、 師尹也，掌事猶歳、月、日者，言皆無改易。君秉君道，臣行臣事，則百穀用此而成，歳豐稔也。其治用是而明，丗安泰也。俊民用此而章，在官位也。國家用此而平安，風俗和也。若王也、 卿士也、 師尹也，掌事猶如日、月、歳者，是已變易。 君失其柄權，臣各專恣，百穀用此而不成，歳飢饉也。其治用此昬闇而不明，政事亂也。俊民用此而卑微，皆隱遁也。國家用此而不安泰，時丗亂也。此是皇極所致，得中則致善，不中則致惡。歳、月、日無易，是得中也。旣易，是不中也。所致善惡，乃大於庶徴，故於此敘之也。",
                    "zhushu": "",
                    "type": 2
                },
                {
                    "paragraph": "傳“王所”至“四時”",
                    "zhushu": "",
                    "type": 2
                },
                {
                    "paragraph": "正義曰：下云“庶民惟星”，以“星”喻民，知此“歳、月、日”者，皆以喻職事也。於王言“省”，則卿士、師尹亦爲“省”也。王之所省，職無不兼，所揔羣吏，如歳兼四時。下句惟有“月、日”，羣臣無喻“時”者，但時以統月，故傳以“四時”言之，言其兼下“月、日”也。",
                    "zhushu": "",
                    "type": 2
                },
                {
                    "paragraph": "傳“衆正”至“歳月”",
                    "zhushu": "",
                    "type": 2
                },
                {
                    "paragraph": "正義曰：師，衆也。尹，正也。“衆正官之吏”，謂卿士之下有正官大夫，與其同𩔖之官爲長。周禮大司樂爲樂官之長，大卜爲卜官之長，此之𩔖也。此等分治其職，屬王、屬卿，“如日之有歳月”，言其有繫屬也。詩稱“赫赫師尹”，乃謂三公之官。 此以“師尹”爲正官之吏，謂大夫者，以此“師尹”之文在“卿士”之下，卑於卿士，知是大夫。與小官爲長，亦是衆官之長，故師尹之名同耳。鄭云：“所以承休徴、咎徴言之者，休咎五事，得失之應，其所致尚微，故大陳君臣之象，成皇極之事，其道得，則其美應如此；其道失，則敗德如彼，非徒風雨寒燠而已”是也。",
                    "zhushu": "",
                    "type": 2
                },
                {
                    "paragraph": "“庶民”至“風雨”",
                    "zhushu": "",
                    "type": 2
                },
                {
                    "paragraph": "正義曰：旣言大中治民，不可改易，又言民各有心，須齊正之。言庶民之性惟若星然。“星有好風，星有好雨”，以喻民有好善，亦有好惡。“日月之行，則有冬有夏”，言日月之行，冬夏各有常道，喻君臣爲政，小大各有常法。若日月失其常道，則天氣從而改焉。月之行度失道，從星所好，以致風雨，喻人君政敎失常，從民所欲，則致國亂。故當立用大中以齊正之，不得從民欲也。",
                    "zhushu": "",
                    "type": 2
                },
                {
                    "paragraph": "傳“星民”至“所好”",
                    "zhushu": "",
                    "type": 2
                },
                {
                    "paragraph": "正義曰：星之在天，猶民之在地，星爲民象，以其象民，故因以星喻，故“衆民惟若星”也。直言“星有好風”，不知何星，故云“箕星好風”也。“畢星好雨”，亦如民有所好也。不言“畢星好雨”，具於下傳。",
                    "zhushu": "",
                    "type": 2
                },
                {
                    "paragraph": "傳“日月”至“常法”",
                    "zhushu": "",
                    "type": 2
                },
                {
                    "paragraph": "正義曰：日月之行，四時皆有常法，變冬夏爲南北之極，故舉以言之。“日月之行，冬夏各有常度”，喻人君爲政，小大各有常法。張衡、蔡邕、王蕃等說渾天者，皆云：周天三百六十五度四分度之一，天體圎如彈丸，北髙南下，北極出地上三十六度，南極入地下三十六度。南極去北極直徑一百二十二度弱，其依天體隆曲。南極去北極一百八十二度彊，正當天之中央。南北二極中等之處，謂之赤道，去南北極各九十一度。春分日行赤道，從此漸北。夏至赤道之北二十四度，去北極六十七度，去南極一百一十五度，日行黒道。從夏至日以後，日漸南，至秋分還行赤道，與春分同。冬至行赤道之南二十四度，去南極六十七度，去北極一百一十五度。其日之行處謂之黃道。又有月行之道，與日道相近，交絡而過，半在日道之裏，半在日道之表，其當交則兩道相合，交去極逺處，兩道相去六度。此其日月行道之大略也。王肅云：“日月行有常度，君臣禮有常法，以齊其民。”",
                    "zhushu": "",
                    "type": 2
                },
                {
                    "paragraph": "傳“月經”至“以亂”",
                    "zhushu": "",
                    "type": 2
                },
                {
                    "paragraph": "正義曰：詩云：“月離于畢，俾滂沲矣。”是“離畢則多雨”，其文見於經。經“箕則多風”，傳記無其事。鄭𤣥引春秋緯云：“月離於箕，則風揚沙。”作緯在孔君之後，以前必有此說，孔依用之也。月行雖有常度，時或失道從星，經箕多風，離畢多雨，此天象之自然，以箕爲簸揚之器，畢亦捕魚之物故耳。鄭以爲“箕星好風者，箕東方木宿，風中央土氣，木克土爲妻，從妻所好，故好風也。畢星好雨者，畢西方金宿，雨東方木氣，金克木爲妻，從妻所好，故好雨也。”推此則南宫好暘，北宫好燠，中宮四季好寒，以各尚妻之所好故也。未知孔意同否？顧氏所解亦同於鄭。言“從星”者，謂不應從而從，以致此風雨，故喻政敎失常，以從民欲，亦所以亂也。土云“日月之行”，此句惟言“月”者，鄭云：“不言日者，日之從星，不可見故也。”",
                    "zhushu": "",
                    "type": 2
                },
                {
                    "paragraph": "“九五福”至“曰弱”",
                    "zhushu": "",
                    "type": 2
                },
                {
                    "paragraph": "正義曰：“五福”者，謂人蒙福祐有五事也。一曰壽，年得長也； 二曰富，家豐財貨也； 三曰康寧，無疾病也； 四曰攸好德，性所好者美德也。五曰考終命，成終長短之命，不橫夭也。“六極”謂窮極惡事有六。一曰凶短折，遇凶而橫夭性命也； 二曰疾，常抱疾病； 三曰憂，常多憂愁。四曰貧，困乏於財； 五曰惡，貌狀醜𨹟； 六曰弱，志力尫劣也。“五福”“六極”，天實得爲之，而歷言此者，以人生於丗，有此福極，爲善致福，爲惡致極，勸人君使行善也。“五福”“六極”如此次者，鄭云：“此數本諸其尤者。福是人之所欲，以尤欲者爲先。極是人之所惡，以尤所不欲者爲先。以下縁人意輕重爲次耳。”",
                    "zhushu": "",
                    "type": 2
                },
                {
                    "paragraph": "傳“百二十年”",
                    "zhushu": "",
                    "type": 2
                },
                {
                    "paragraph": "正義曰：人之大期，百年爲限，丗有長壽云百二十年者，故傳以最長者言之，未必有正文也。",
                    "zhushu": "",
                    "type": 2
                },
                {
                    "paragraph": "傳“所好”至“之道”",
                    "zhushu": "",
                    "type": 2
                },
                {
                    "paragraph": "正義曰：人所嗜好，稟諸上天，性之所好，不能自已。好善者或當知善是善，好惡者不知惡之爲惡，謂惡是善，故好之無厭，任其所好。從而觀之，所好者德，是福之道也。好德者天使之然，故爲福也。鄭云：“民皆好有德也。”王肅云：“言人君所好者道德爲福。”洪範以人君爲主，上之所爲，下必從之，人君好德，故民亦好德，事相通也。",
                    "zhushu": "",
                    "type": 2
                },
                {
                    "paragraph": "傳“各成”至“橫夭”",
                    "zhushu": "",
                    "type": 2
                },
                {
                    "paragraph": "正義曰：成十三年左傳云：“民受天地之中以生，所謂命也。能者養之以福，不能者敗以取禍。”是言命之短長雖有定分，未必能遂其性，不致夭枉，故“各成其短長之命以自終，不橫夭”者，亦爲福也。",
                    "zhushu": "",
                    "type": 2
                },
                {
                    "paragraph": "傳“動不”至“辛苦”",
                    "zhushu": "",
                    "type": 2
                },
                {
                    "paragraph": "正義曰：“動不遇吉”者，解“凶”也。傳以“壽”爲百二十年，“短”者半之，爲未六十。“折”又半，爲未三十。“辛苦”者，味也。辛苦之味入口，猶困厄之事在身，故謂殃厄勞役之事爲辛苦也。鄭𤣥以為“凶、短、折皆是夭枉之名，未齓曰凶，未冠曰短，未婚曰折”。漢書五行志云：“傷人曰凶，禽獸曰短，草木曰折。一曰凶，夭是也。兄喪弟曰短，父喪子曰折。”並與孔不同。",
                    "zhushu": "",
                    "type": 2
                },
                {
                    "paragraph": "傳“尫劣”",
                    "zhushu": "",
                    "type": 2
                },
                {
                    "paragraph": "正義曰：“尫”“劣”並是弱事，爲䈥力弱，亦爲志氣弱。鄭𤣥云：“愚懦不毅曰弱。”言其志氣弱也。五行傳有“致極”之文，無致福之事。鄭𤣥依書傳云：“凶短折，思不睿之罰。疾，視不明之罰。憂，言不從之罰。貧，聽不聦之罰。惡，貌不恭之罰。弱，皇不極之罰。”反此而云，王者思睿則致壽，聽聦則致富，視明則致康寧，言從則致攸好德，貌恭則致考終命。所以然者，不但行運氣性相感，以義言之，以思睿則無擁，神安而保命，故壽。若蒙則不通，殤神夭性，所以短折也。聽聦則謀當，所求而㑹，故致富。違而失計，故貧也。視明照了，性得而安寧，不明以擾神而疾也。言從由於德，故好者德也。不從而無德，所以憂耳。貌恭則容儼形美而成性，以終其命，容毀故致惡也。不能爲大中，故所以弱也。此亦孔所不同焉。此“福”“極”之文，雖主於君，亦兼於下，故有“貧”“富”“惡”“弱”之等也。",
                    "zhushu": "",
                    "type": 2
                },
                {
                    "paragraph": "“武王”至“分器”",
                    "zhushu": "",
                    "type": 2
                },
                {
                    "paragraph": "正義曰：武王旣已勝殷，制邦國以封有功者爲諸侯。旣封爲國君，乃班賦宗廟彞器以賜之。於時有言誥戒勑。史敘其事，作分器之篇。",
                    "zhushu": "",
                    "type": 2
                },
                {
                    "paragraph": "傳“賦宗”至“諸侯”",
                    "zhushu": "",
                    "type": 2
                },
                {
                    "paragraph": "正義曰：序云“邦諸侯”者，立邦國封人爲諸侯也。樂託云“封有功者爲諸侯”，詩賚序云“大封於廟”，謂此時也。釋言云：“班，賦也。”周禮有司尊彞之官，鄭云：“彞亦尊也。鬱鬯曰彞。彞，法也，言爲尊之法正。”然則盛鬯者爲彞，盛酒者爲尊，皆祭宗廟之酒器也。分宗廟彞器酒尊以賦諸侯，旣封乃賜之也。",
                    "zhushu": "",
                    "type": 2
                },
                {
                    "paragraph": "傳“言諸”至“也亡”",
                    "zhushu": "",
                    "type": 2
                },
                {
                    "paragraph": "正義曰：篇名分器，知其篇“言諸侯尊卑各有分”也。昭十二年左傳楚靈王云：“昔我先王熊繹與吕伋、王孫牟、爕父、禽父並事康王，四國皆有分，我獨無。”十五年傳曰：“諸侯之封也，皆受明器於王室。”杜預云：“謂明德之分器也。”是諸侯各有分也。亡。",
                    "zhushu": ""
                }
            ]
        },
        {
            "name": "周書旅獒第七",
            "paragraphs": [
                {
                    "paragraph": "周書旅獒第七",
                    "zhushu": "",
                    "type": 1
                },
                {
                    "paragraph": "“西旅”至“旅獒”",
                    "zhushu": "",
                    "type": 2
                },
                {
                    "paragraph": "正義曰：西方之戎有國名“旅”者，遣獻其大犬，其名曰“獒”， 於是太保召公因陳戎，史敘其事，作旅獒。",
                    "zhushu": "",
                    "type": 2
                },
                {
                    "paragraph": "傳“西戎”至“大犬”",
                    "zhushu": "",
                    "type": 2
                },
                {
                    "paragraph": "正義曰：“西旅”，西方夷名。西方曰“戎”，克商之後乃來，知是西戎逺國也。“獒”是犬名，故云“貢大犬”。",
                    "zhushu": "",
                    "type": 2
                },
                {
                    "paragraph": "傳“召公陳戒”",
                    "zhushu": "",
                    "type": 2
                },
                {
                    "paragraph": "正義曰：成王時召公爲太保，知此時“太保”亦召公也。釋詁云：“旅，陳也。”故云“召公陳戒”。上“旅”是國名，此“旅”訓爲陳，二“旅”字同而義異。鄭云：“獒讀曰豪。西戎無君名，強大有政者爲遒豪，國人遣其遒豪來獻見於周。”良由不見古文，妄爲此說。",
                    "zhushu": "",
                    "type": 2
                },
                {
                    "paragraph": "“惟克”至“于王”",
                    "zhushu": "",
                    "type": 2
                },
                {
                    "paragraph": "正義曰：惟武王旣克商，華夏旣定，遂開通道路於九夷八蠻，於是有西戎旅國致貢其大犬名獒。太保召公乃作此篇，陳貢獒之義，用訓諫於王。",
                    "zhushu": "",
                    "type": 2
                },
                {
                    "paragraph": "傳“四夷”至“不服”",
                    "zhushu": "",
                    "type": 2
                },
                {
                    "paragraph": "正義曰：曲禮云：“其在東夷、西戎、南蠻、北狄。”經舉“夷”“蠻”則戎狄可知。“四夷慕化，貢其方賄”，言所貢非獨旅也。四夷各自爲國，無大小統領。“九、八言非一也”。釋地云：“九夷、八狄、七戎、六蠻謂之四海。”又云：“八蠻在南方，六戎在西方，五狄在北方。”上下二文三方數目不同。明堂位稱九夷、八變、六戎、五狄，與爾雅上文不同。周禮職方氏“掌四夷、八蠻、七閩、九貉、五戎、六狄之人”，鄭衆云：“四、八、七、九、五、六，周之所服國數也。”徧檢經傳，四夷之數，參差不同。先儒舊解，此爾雅殷制，明堂位及職方并爾雅下文云“八蠻”在南，“六戎”在西，“五狄”在北，皆爲周制，義或當然。明堂位言“云戎、五狄”，職方言“五戎、六狄”，趙商以此問鄭，鄭荅云：“戎狄但有其國數，其名難侍而知。”是鄭亦不能定解。言“克商，遂通道”，是王家遣使通道也。魯語引此事，韋昭云：“通道，譯使懷柔之。”是王家遣使通彼，彼聞命來獻也。言其通夷蠻而有戎貢，是四夷皆通道路，無所不服。",
                    "zhushu": "",
                    "type": 2
                },
                {
                    "paragraph": "傳“西戎”至“爲異”",
                    "zhushu": "",
                    "type": 2
                },
                {
                    "paragraph": "正義曰：“西戎之長”謂旅國之君，致貢其獒，或遣使貢之，不必自來也。“犬髙四尺曰獒”，釋畜文。左傳晉靈公有犬謂之獒。旅國以大爲異，故貢之也。",
                    "zhushu": "",
                    "type": 2
                },
                {
                    "paragraph": "“曰嗚呼”至“展親”",
                    "zhushu": "",
                    "type": 2
                },
                {
                    "paragraph": "正義曰：“嗚呼！”歎而言也。自古明聖之王，愼其德敎，以柔逺人，四夷皆來賔服，無有逺之與近，盡貢其方土所生之物。其所獻者，惟可以供其服食器用而巳，不爲耳目華侈供玩好之用也。明王旣得所貢，乃明其德之所致，分賜於彼異姓之國，明已德致逺，賜異姓之國，令使無廢其服職事也。分寶玉於同姓伯叔之國，見已無所愛惜，是用誠信其親親之道也。",
                    "zhushu": "",
                    "type": 2
                },
                {
                    "paragraph": "傳“天下”至“華侈”",
                    "zhushu": "",
                    "type": 2
                },
                {
                    "paragraph": "正義曰：以言“無有逺近”，是華夷揔統之辭。釋詁云：“畢，盡也。”故云天下萬國，無有逺之與近，盡貢其方土所生之物。“惟可以供服食器用”者，𤣥纁絺紵供服也， 橘柚菁茅供食也， 羽毛齒革瑶琨篠簜供器用也。下言“不役耳目”，故知言“不爲耳目華侈”也。周禮大行人云：“九州之外謂之蕃國，丗壹見，各以其所貴寶爲贄。”鄭𤣥云：“所貴寶見經傳者，犬戎獻白狼、白鹿是也。餘外則周書王㑹備焉。”案王㑹篇諸方致貢，無所不有，此言“惟服食器用”者，逺方所貢雖不充於器用，實亦受之。召公深戒武王，故言此耳。",
                    "zhushu": "",
                    "type": 2
                },
                {
                    "paragraph": "傳“德之”至“其職”",
                    "zhushu": "",
                    "type": 2
                },
                {
                    "paragraph": "正義曰：明王有德，四夷乃貢，是“德之所致，謂逺夷之貢”也。“昭德之致”，正謂賜異姓諸侯，令其見此逺物，服德畏威，無廢其貢獻常職也。魯語稱，武王時，“肅愼氏來貢楛矢、石砮，長尺有咫。先王欲昭令德之致逺，以示後人，使永監焉，故銘其楛曰‘肅愼氏貢矢’，以分大姫，配虞胡公而封諸陳。古者分異姓以逺方之貢，使無忘服也，故分陳以肅愼氏之矢”。是分異姓之事。禮有異姓、庶姓，異姓，王之甥舅；庶姓與王無親，其分庶姓亦當以逺方之貢矣。",
                    "zhushu": "",
                    "type": 2
                },
                {
                    "paragraph": "傳“以寶”至“之道”",
                    "zhushu": "",
                    "type": 2
                },
                {
                    "paragraph": "正義曰：寶玉亦是萬國所貢，但不必是逺方所貢耳。“以寶玉分同姓之國”，示已不愛惜，共諸侯有之，是“用誠信其親親之道”也。言用寶以表誠心，使彼知王親愛之也。定四年左傳稱分魯公以夏后氏之璜，是“以寶玉分同姓”也。異姓踈，慮其廢職，故賜以逺方之物攝彼心。同姓親，嫌王無恩，賜以寶玉貴物表王心。此亦互相見也。",
                    "zhushu": "",
                    "type": 2
                },
                {
                    "paragraph": "“人不”至“其力”",
                    "zhushu": "",
                    "type": 2
                },
                {
                    "paragraph": "正義曰：旣言分物賜人，因說貴不在物。言有德無德之王，俱是以物賜人，所賜之物一也，不改易其物。惟有德者賜人，其此賜者是物。若無德者賜人，則此物不是物矣。恐人主恃已賜人，不自脩德，言此者，戒人主使脩德也。又說脩德之事，德盛者常自敬身，不爲輕狎侮慢之事。狎侮君子，則無以盡人心。君子被君侮慢，不肯盡心矣。狎侮小人，則無以盡其力。小人被君侮慢，不復肯盡力矣。君子不盡心，小人不盡力，則國家之事敗矣。",
                    "zhushu": "",
                    "type": 2
                },
                {
                    "paragraph": "傳“言物”至“於德”",
                    "zhushu": "",
                    "type": 2
                },
                {
                    "paragraph": "正義曰：有德不濫賞，賞必加於賢人，得者則以爲榮，故“有德則物貴”也。無德則濫賞，賞或加於小人，賢者得之反以爲恥，故“無德則物賤”也。所貴不在於物，乃在於德。",
                    "zhushu": "",
                    "type": 2
                },
                {
                    "paragraph": "傳“以虚”至“心矣”",
                    "zhushu": "",
                    "type": 2
                },
                {
                    "paragraph": "正義曰：“以虚受人”，易咸卦象辭也。人主以已爲虚，受用人言，執謙以下人，則人皆盡其心矣。",
                    "zhushu": "",
                    "type": 2
                },
                {
                    "paragraph": "傳“以恱”至“盡矣”",
                    "zhushu": "",
                    "type": 2
                },
                {
                    "paragraph": "正義曰：詩序云：“恱以使民，民忘其死。”故云“以恱使民，民忘其勞”。在上撫恱， 則人皆盡其力矣。此“君子”謂臣，“小人”謂民。太甲曰：“接下思恭”，不可狎侮臣也。論語云“使民如承大祭”，不可狎侮民也。襄九年左傳云：“君子勞心，小人勞力。”故别言之。",
                    "zhushu": "",
                    "type": 2
                },
                {
                    "paragraph": "“不役”至“道接”",
                    "zhushu": "",
                    "type": 2
                },
                {
                    "paragraph": "正義曰：旣言不可狎侮，又言不可縱恣，不以聲色使役耳目，則百事之度惟皆正矣。以聲色自娱，必玩弄人物。旣玩弄人者，喪其德也；玩弄物者，喪其志也。人物旣不可玩，則當以道自處。志當以道而寧身，言當以道而接物，依道而行，則志自得而言自當。",
                    "zhushu": "",
                    "type": 2
                },
                {
                    "paragraph": "傳“言不”至“度正”",
                    "zhushu": "",
                    "type": 2
                },
                {
                    "paragraph": "正義曰：昭元年左傳子産論晉侯之疾云：“玆心不𠁊，昬亂百度。”杜預云：“百度，百事之節也。”此言志旣不營聲色，百事皆自用心，則皆得正也。",
                    "zhushu": "",
                    "type": 2
                },
                {
                    "paragraph": "傳“以人”至“其志”",
                    "zhushu": "",
                    "type": 2
                },
                {
                    "paragraph": "正義曰：“喪德”“喪志”，其義一也。“玩人”爲重，以“德”言之；“玩物”爲輕，以“志”言之；終是志荒而德喪耳。",
                    "zhushu": "",
                    "type": 2
                },
                {
                    "paragraph": "傳“在心”至“勤道”",
                    "zhushu": "",
                    "type": 2
                },
                {
                    "paragraph": "正義曰：“在心爲志”，詩序文也。“在心爲志”，謂心動有所向也。“發氣爲言”言於志所趣也。志是未發，言是已發，相接而成，本末之異耳。志、言並皆用道，但志未發，故“以道寧”，志不依道，則不得寧耳。言是已發，故“以道接”，言不以道，則不可接物。志、言皆以道爲本，故君子須勤道也。",
                    "zhushu": "",
                    "type": 2
                },
                {
                    "paragraph": "傳“遊觀”至“生民”",
                    "zhushu": "",
                    "type": 2
                },
                {
                    "paragraph": "正義曰：遊觀徒費時日，故爲“無益”。無益多矣，非徒遊觀而已。竒巧丗所希有，故爲“異物”。異物多矣，非徒竒巧而已。諸是妄作，皆爲無益。諸是丗所希，皆爲異物。異物、無益不可徧舉，舉此二者以明此𩔖皆是也。“不作”是初造之辭，爲作有所害，故以爲“無益”。“不貴”是愛好之語，有貴必有賤，故以“異物”對“用物”。雖經言“用物”，傳言“器用”可矣。經言“有益”，“有益”不知所謂，故傳以德義是人之本，故德義爲有益。諸是益身之物，皆是有益，亦舉重爲言。經之戒人主，人主如此，所以化丗俗，生養下民也。此言“生民”，宣十二年左傳云“分謗生民”，皆謂生活民也。下云“生民保厥居”，與孝經云“生民之本盡矣”，言民生於丗，謂之“生民”，與此傳異也。俗本云“弗賤”，衍“弗”字也。",
                    "zhushu": "",
                    "type": 2
                },
                {
                    "paragraph": "傳“非此”至“其用”",
                    "zhushu": "",
                    "type": 2
                },
                {
                    "paragraph": "正義曰：此篇爲戒，止爲此句，以西旅之獒，非中國之犬，不用令王愛好之，故言此也。僖十五年左傳言晉侯乗鄭馬，及戰陷於濘，是“非此土所生，不習其用”也。犬不習用，傳記無文。",
                    "zhushu": "",
                    "type": 2
                },
                {
                    "paragraph": "傳“寳賢”至“安矣”",
                    "zhushu": "",
                    "type": 2
                },
                {
                    "paragraph": "正義曰：詩序云：“任賢使能，周室中興。”故傳以“任能”配“寳賢”言之。論語云：“舉直錯諸枉，則民服。”故“寳賢任能，則近人安”。嫌安近不及逺，故云“近人安，則逺人安矣”。楚語云：“王孫圉聘於晉，定公饗之。趙𥳑子鳴玉以相，問於王孫圉曰：‘楚之白珩猶在乎？’對曰：‘然。’𥳑子曰：‘ 其爲寶也幾何矣？’曰：‘未甞爲寶。楚之所寶者，曰觀射父，及左史𠋣相，此楚國之寶也。若夫白珩，先王之所玩，何寶之焉？’”是謂“寶賢”也。",
                    "zhushu": "",
                    "type": 2
                },
                {
                    "paragraph": "“嗚呼”至“丗王”",
                    "zhushu": "",
                    "type": 2
                },
                {
                    "paragraph": "正義曰：所戒已終，故歎以結之。嗚呼！爲人君者當早起夜寐，無有不勤於德。言當勤行德也。若不矜惜細行，作隨冝小過，終必損累大德矣。譬如爲山，已髙九仞，其功虧損在於一簣，惟少一簣而止，猶尚不成山。以喻樹德行政，小有不終，德政則不成矣。必當愼終如始，以成德政。王者信能蹈行此誡，生民皆安其居處，惟天子乃丗丗王天下也。",
                    "zhushu": "",
                    "type": 2
                },
                {
                    "paragraph": "傳“輕忽”至“其微”",
                    "zhushu": "",
                    "type": 2
                },
                {
                    "paragraph": "正義曰：“矜”是憐惜之意，故以不惜細行爲“輕忽小物”，謂上狎侮君子小人、愛玩犬馬禽獸之𩔖是小事也。積小害，毀大德，故君子愼其微。易繫辭曰：“小人以小善爲無益而不爲也，以小惡爲無傷而不去也，故惡積而不可掩，罪大而不可解。”是故君子當愼微也。",
                    "zhushu": "",
                    "type": 2
                },
                {
                    "paragraph": "傳“八尺”至“如始”",
                    "zhushu": "",
                    "type": 2
                },
                {
                    "paragraph": "正義曰：周禮匠人有畎、遂、溝、洫皆廣深等，而澮云“廣二㝷，深二仞”，則澮亦廣深等，仞與尋同，故知“八尺曰仞”。王肅聖證論及注家語皆云“八尺曰仞”，與孔義同。鄭𤣥云“七尺曰仞”，與孔意異。論語云：“譬如爲山，未成一簣。”鄭云：“簣，盛土器。”“爲山九仞”，欲成山，以喻爲善向成也。未成一簣，猶不爲山，故曰爲山“功虧一簣”。古語云：“行百里者半於九十。”言末路之艱難也。是以聖人乾乾不息，至於日𣅳，不敢自暇，恐末路之失，同於一簣，故“愼終如始”也。“乾乾”，易乾卦文。“日𣅳”，無逸篇文。",
                    "zhushu": "",
                    "type": 2
                },
                {
                    "paragraph": "傳“言其”至“冝矣”",
                    "zhushu": "",
                    "type": 2
                },
                {
                    "paragraph": "正義曰：此揔結上文“信蹈行此誡”，行此以上言也。言君主於治民，故先云“生民安其居，天子乃得丗丗王天下”也。傳以庸君多自用已，不受人言，敘經意而申之云，武王雖聖，召公猶設此誡，況非聖人，可以無誡乎？身旣非聖，又無善誡，其不免於過，則亦冝其然矣。",
                    "zhushu": "",
                    "type": 2
                },
                {
                    "paragraph": "“巢伯”至“巢命”",
                    "zhushu": "",
                    "type": 2
                },
                {
                    "paragraph": "正義曰：“巢伯”，國爵之君，南方逺國也。以武王克商，乃慕義來朝。王之卿大夫有芮伯者，陳王威德以命巢君。史敘其事，作旅巢命之篇。",
                    "zhushu": "",
                    "type": 2
                },
                {
                    "paragraph": "傳“殷之”至“來朝”",
                    "zhushu": "",
                    "type": 2
                },
                {
                    "paragraph": "正義曰：武王克商，即來受周之王命，知是“殷之諸侯”。“伯”是爵也。仲虺之誥云：“成湯放桀于南巢。”或此“巢”是也。故先儒相傳皆以爲南方之國。今聞武王克商，慕義而來朝也。鄭𤣥以爲“南方丗一見者”，孔以夷狄之爵不過子，此君伯爵，夷夏未明，故直言“逺國”也。",
                    "zhushu": "",
                    "type": 2
                },
                {
                    "paragraph": "傳“芮伯”至“巢亡”",
                    "zhushu": "",
                    "type": 2
                },
                {
                    "paragraph": "正義曰：丗本云：“芮伯，姫姓。”是“周同姓”也。杜預云：“芮，馮翊臨晉縣芮郷是也。”知是“圻内之國”者，芮伯在朝作命，必是王臣，不得其官，故“卿”與“大夫”並言之。“旅”訓爲陳，陳王威德以命巢。",
                    "zhushu": ""
                }
            ]
        },
        {
            "name": "周書金縢第八",
            "paragraphs": [
                {
                    "paragraph": "周書金縢第八",
                    "zhushu": "",
                    "type": 1
                },
                {
                    "paragraph": "“武王”至“金縢”",
                    "zhushu": "",
                    "type": 2
                },
                {
                    "paragraph": "正義曰：武王有疾，周公作䇿書告神，請代武王死。事畢，納書於金縢之匱，遂作金縢。凡序言“作”者，謂作此篇也。案經周公䇿命之書，自納金縢之匱，及爲流言所謗，成王悟而開之，史敘其事，乃作此篇，非周公作也。序以經具，故略言之。",
                    "zhushu": "",
                    "type": 2
                },
                {
                    "paragraph": "傳“爲請”至“開之”",
                    "zhushu": "",
                    "type": 2
                },
                {
                    "paragraph": "正義曰：經云“金縢之匱”，則“金縢”是匱之名也。詩述韔弓之事云：“竹閉緄縢。”毛傳云：“緄，繩。縢，約也。”此傳言“緘之以金”，則訓“縢”爲緘。王、鄭皆云：“縢，束也。”又鄭喪大記注云：“齊人謂棺束爲緘。”家語稱周廟之内有金人，叄緘其口。則“縢”是束縛之義。“藏之於匱，緘之以金”，若今釘鐷之，不欲人開也。鄭云：“凡藏秘書，藏之於匱，必以金緘其表。”是秘密之書，皆藏於匱，非周公始造此匱，獨藏此書也。",
                    "zhushu": "",
                    "type": 2
                },
                {
                    "paragraph": "“金縢”",
                    "zhushu": "",
                    "type": 2
                },
                {
                    "paragraph": "正義曰：發首至“王季、文王”，史敘將告神之事也。“史乃䇿祝”至“屏璧與珪”，告神之辭也。自“乃卜”至“乃瘳”，言卜吉告王差之事也。自“武王旣喪”已下，敘周公被流言，東征還反之事也。此篇敘事多而言語少，若使周公不遭流言，則請命之事遂無人知。爲成王開書，周公得反，史官美大其事，故敘之以爲此篇。",
                    "zhushu": "",
                    "type": 2
                },
                {
                    "paragraph": "“旣克”至“文王”",
                    "zhushu": "",
                    "type": 2
                },
                {
                    "paragraph": "正義曰：“旣克商二年”，即伐紂之明年也。王有疾病，不恱豫，召公與太公二公同辭而言曰：“我其爲王敬卜吉凶，問王疾病當瘳否。”周公曰：“王今有疾，未可以死近我先王，故當須卜也。”周公旣爲此言，公乃自以請命之事爲已事，除地爲墠，墠内築壇，爲三壇同墠，又爲一壇於南方，北面，周公立壇上焉。置璧於三王之坐，公自執珪，乃告大王、王季、文王，告此三王之神也。",
                    "zhushu": "",
                    "type": 2
                },
                {
                    "paragraph": "傳“伐紂”至“恱豫”",
                    "zhushu": "",
                    "type": 2
                },
                {
                    "paragraph": "正義曰：武王以文王受命十三年伐紂，旣殺紂，即當稱元年。克紂稱元年，知此“二年”是“伐紂之明年”也。王肅亦云“克殷明年”。顧命云：“王有疾，不懌。”“懌”，恱也，故“不豫”爲“不恱豫”也。何休因此爲例云：“天子曰不豫，諸侯曰負兹，大夫曰犬馬，士曰負薪。”",
                    "zhushu": "",
                    "type": 2
                },
                {
                    "paragraph": "傳“穆敬”至“之辭”",
                    "zhushu": "",
                    "type": 2
                },
                {
                    "paragraph": "正義曰：釋訓云：“穆穆，敬也。”“戚”是親近之義，故爲近也。武王時三公惟周、召與太公耳，知“二公”是召公、太公也。言王疾恐死，當敬卜吉凶。周公言武王旣定天下，當成就周道，未可以死近我先王。死則神與先王相近，故言近先王。若生則人神道隔，是爲逺也。二公恐王死，欲爲之卜，周公言王未可以死，是“相順之辭”也。鄭云：“戚，憂也。周公旣内知武王有九齡之命，又有文王曰‘吾與爾三之期’，今必瘳，不以此終。故止二公之卜，云末可以憂怖我先王。”如鄭此言，周公知王不死，先王豈不知乎，而慮先王憂也？",
                    "zhushu": "",
                    "type": 2
                },
                {
                    "paragraph": "傳“周公”至“已事”",
                    "zhushu": "",
                    "type": 2
                },
                {
                    "paragraph": "正義曰：“功”訓事也。周公雖許二公之卜，仍恐王疾不瘳，不復與二公謀之，乃自以請命爲已之事，獨請代武王死也。所以周公自請爲已事者，周公位居冢宰，地則近親，脫或卜之不善，不可使外人知悉，亦不可苟讓，故自以爲功也。",
                    "zhushu": "",
                    "type": 2
                },
                {
                    "paragraph": "傳“因大”至“三壇”",
                    "zhushu": "",
                    "type": 2
                },
                {
                    "paragraph": "正義曰：“請命”請之於天，而告三王者，以三王精神已在天矣，故“因大王、王季、文王以請命於天”。三王𣫭王一壇，故爲“三壇”。壇是築土，墠是除地，大除其地，於中爲三壇。周公爲壇於南方，亦當在此墠内，但其處小別，故下別言之。周公北面，則三壇南面可知，但不知以何方爲上耳。鄭𤣥云：“時爲壇墠於豐，壇墠之處猶存焉。”",
                    "zhushu": "",
                    "type": 2
                },
                {
                    "paragraph": "傳“立壇”至“三王”",
                    "zhushu": "",
                    "type": 2
                },
                {
                    "paragraph": "正義曰：禮“授坐不立”，“授立不坐”，欲其髙下均也。神位在壇，故周公“立壇上，對三王”也。",
                    "zhushu": "",
                    "type": 2
                },
                {
                    "paragraph": "傳“璧以”至“祝辭”",
                    "zhushu": "",
                    "type": 2
                },
                {
                    "paragraph": "正義曰：周禮大宗伯云：“以蒼璧禮天。”詩說禱旱云“圭璧旣卒”，是璧以禮神，不知其何色也。鄭云：“植，古置字。”故爲置也。言置璧於三王之坐也。周禮云：“公執桓圭。”知周公秉桓圭，又置以爲贄也。“告謂祝辭”，下文是其辭也。",
                    "zhushu": "",
                    "type": 2
                },
                {
                    "paragraph": "“史乃”至“與珪”",
                    "zhushu": "",
                    "type": 2
                },
                {
                    "paragraph": "正義曰：史乃爲䇿書，執以祝之曰，惟爾元孫某，“某”即發也。遇得危暴重疾，今恐其死。若爾三王，是有太子之責於天，謂負天大子責，必須一子死者，請以旦代發之身，令旦死而發生。又告神以代之狀，我仁能順父，又旦多材力，多伎藝，又能善事鬼神。汝元孫不如旦多材多藝，又不能事鬼神，言取發不如取旦也。然人各有能，發雖不能事鬼神，則有人君之用，乃受命於天帝之庭，能布其德敎，以佑助四方之民，用能安定汝三王子孫在於下地，四方之民無不敬而畏之。以此之故，不可使死。嗚呼！發之可惜如此，神明當救助之，無得隕墜天之所下寶命。天下寶命，謂使爲天子。若武王死，是隕墜之也。若不墜命，則我先王亦永有依歸，爲宗廟之主，神得歸之。我與三王人神道隔，許我以否不可知。今我就受三王之命於彼大龜，卜其吉凶，吉則許我，凶則爲不許我。爾之許我，使卜得吉兆，旦死而發生，我其以璧與珪歸家待汝神命， 我死當以珪璧事神。爾不許我，使卜兆不吉，發死而旦生，我乃屏去璧之與珪。言不得事神，當藏珪璧也。",
                    "zhushu": "",
                    "type": 2
                },
                {
                    "paragraph": "傳“史爲”至“虐暴”",
                    "zhushu": "",
                    "type": 2
                },
                {
                    "paragraph": "正義曰：“告神之言，書之於䇿，“祝”是讀書告神之名，故云“史爲䇿書，祝辭”，史讀此䇿書以祝告神也。武王是大王之曽孫也，尊統於上，繼之於祖，謂“元孫”，是長孫也。“某”者，武王之名，本告神云“元孫發”，臣諱君，故曰“某”也。易乾卦云：“夕惕若厲。”“厲”爲危也。“虐”訓爲暴，言性命危而疾暴重也。泰誓、牧誓皆不諱“發”而此獨諱之，孔惟言“臣諱君”，不解諱之意。鄭𤣥云：“諱之者，由成王讀之也。”意雖不明，當謂成王開匱得書，王自讀之，至此字口改爲“某”，史官録爲此篇，因逐成王所讀，故諱之。上篇泰誓、牧誓王自稱者，令入史制爲此典，故不須諱之。",
                    "zhushu": "",
                    "type": 2
                },
                {
                    "paragraph": "傳“太子”至“丗敎”",
                    "zhushu": "",
                    "type": 2
                },
                {
                    "paragraph": "正義曰：“責”讀如左傳“施舎已責”之“責”，“責”謂負人物也。“太子之責於天”，言負天一太子，謂必須死，疾不可救於天。必須一子死，則當以旦代之。死生有命，不可請代。今請代者，“聖人敘臣子之心，以垂丗敎”耳，非謂可代得也。鄭𤣥弟子趙商問𤣥曰：“若武王未終，疾固當瘳。信命之終，雖請不得。自古已來，何患不爲？”𤣥荅曰：“君父疾病方困，忠臣孝子不忍嘿爾，視其歔欷，歸其命於天，中心惻然，欲爲之請命。周公達於此禮，著在尚書。若君父之病不爲請命，豈忠孝之志也？”然則命有定分，非可代死，周公爲此者，自申臣子之心，非謂死實可代。自古不廢，亦有其人，但不見爾，未必周公獨爲之。鄭𤣥云：“丕讀曰不，愛子孫曰子。元孫遇疾，若汝不救，是將有不愛子孫之過，爲天所責，欲使爲之請命也。”與孔讀異。",
                    "zhushu": "",
                    "type": 2
                },
                {
                    "paragraph": "傳“我周”至“之意”",
                    "zhushu": "",
                    "type": 2
                },
                {
                    "paragraph": "正義曰：告神稱“予”，知周公自稱“我”也。“考”是父也，故“仁能順父”。上云“元孫”，對祖生稱，此言“順父”，從親爲始。祖爲王考，曽祖爲皇考，“考”“父”可以通之，傳舉親而言“父”耳。旣能順父，又多材多藝，能事鬼神，言已可以代武王之意。上言“丕子之責於天”，則是天欲取武王，非父祖取之。此言“已能順父祖，善事鬼神”者，假令天意取之，其神必共父祖同處，言已是父祖所欲，欲令請之於天也。",
                    "zhushu": "",
                    "type": 2
                },
                {
                    "paragraph": "傳“汝元”至“以死”",
                    "zhushu": "",
                    "type": 2
                },
                {
                    "paragraph": "正義曰：以王者存亡，大運在天，有德於民，天之所與，是“受命天庭”也。以人況天，故言在庭，非王實至天庭受天命也。旣受天命以爲天子，布其德敎，以佑助四方之民，當於天心有功，於民言不可以死也。",
                    "zhushu": "",
                    "type": 2
                },
                {
                    "paragraph": "“乃卜”至“乃瘳”",
                    "zhushu": "",
                    "type": 2
                },
                {
                    "paragraph": "正義曰：祝告已畢，即於壇所乃卜其吉凶。用三王之龜卜，一皆相因而吉。觀兆已知其吉，猶尚未見占書。占書在於藏内，啓藏以籥，見其占書，亦與兆體乃并是吉。公視兆曰：“觀此兆體，王身其無患害也。”我小子新受命於三王”，謂卜得吉也。我武王當惟長終是謀周之道。此卜吉之愈者，上天所以須待武王能念我一人天子之事，成其周道故也。公自壇歸，乃納䇿於金縢之匱中，王明日乃病瘳。",
                    "zhushu": "",
                    "type": 2
                },
                {
                    "paragraph": "傳“習因”至“而吉”",
                    "zhushu": "",
                    "type": 2
                },
                {
                    "paragraph": "正義曰：“習”則襲也，襲是重衣之名，因前而重之，故以“習”爲因也。雖三龜並卜，卜有先後，後者因前，故云“因”也。周禮：“太卜掌三兆之法，一曰玉兆，一曰瓦兆，三曰原兆”。三兆各別，必三代法也。洪範卜筮之法，三人占則從二人之言，是必三代之法並用之矣。故知“三龜”，“三王之龜”，龜形無異代之別，但卜法旣別，各用一龜，謂之“三王之龜”耳。毎龜一人占之，其後君與大夫等，揔占三代之龜，定其吉凶。“未見占書，已知吉”者，卜有大體，見兆之吉凶，麤觀可識，故知吉也。",
                    "zhushu": "",
                    "type": 2
                },
                {
                    "paragraph": "傳“三兆”至“是吉”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“籥，開藏之管也。開兆書藏之室以管，乃復見三龜占書，亦合於是吉。”王肅亦云：“籥，開藏占兆書管也。”然則占兆别在於藏，太卜“三兆”之下云：“其經兆之體皆百有二十，其頌皆千有二百。”占兆之書，則彼“頌”是也。略觀三兆，旣已同吉，開藏以籥，見彼占兆之書，乃亦并是吉，言其兆頌符，同爲大吉也。",
                    "zhushu": "",
                    "type": 2
                },
                {
                    "paragraph": "傳“公視”至“必愈”",
                    "zhushu": "",
                    "type": 2
                },
                {
                    "paragraph": "正義曰：“如此兆體”，指卜之所得兆也。周禮占人云：“凡卜筮，君占體，大夫占色，史占墨，卜人占坼。”鄭𤣥云：“體，兆象也。色，兆氣也。墨，兆廣也。坼，兆舋也。尊者視兆象而已，卑者以次詳其餘也。周公卜武王，占之曰：“體，王其無害。”鄭意此言“體”者，即彼“君占體”也。但周公令卜，汲汲欲王之愈，必當親視灼龜，躬省兆繇，不惟占體而已。但鄭以“君占體”與此文同，故引以爲證耳。",
                    "zhushu": "",
                    "type": 2
                },
                {
                    "paragraph": "傳“言武”至“周道”",
                    "zhushu": "",
                    "type": 2
                },
                {
                    "paragraph": "正義曰：此原三王之意也。言武王得愈者，此謂卜吉武王之愈，言天與三王一一須待武王，能念我天子事，成周道。若死，則不復得念天子之事，周道必不成也。禮天子自稱曰“予一人”，故以“一人”言天子也。",
                    "zhushu": "",
                    "type": 2
                },
                {
                    "paragraph": "傳“從壇”至“瘳差”",
                    "zhushu": "",
                    "type": 2
                },
                {
                    "paragraph": "正義曰：壇所即卜，故“從壇歸”也。“翼，明”，釋言文。“瘳”訓差，亦爲愈，病除之名也。藏此書者，此旣告神，即是國家舊事，其書不可捐棄，又不可示諸丗人，故藏千金縢之匱耳。",
                    "zhushu": "",
                    "type": 2
                },
                {
                    "paragraph": "“武王”至“誚公”",
                    "zhushu": "",
                    "type": 2
                },
                {
                    "paragraph": "正義曰：周公於成王之丗，爲管蔡所誣，王開金縢之書，方始明公本意，卒得成就周道，天下太平。史官美大其事，述爲此篇，故追言“請命”於前，乃說“流言”於後。自此以下，說周公身事。武王旣喪，成王幼弱，周公攝王之政，專決萬機。管叔及其羣弟蔡叔、霍叔乃流放其言於國中曰：“公將不利於孺子。”言欲篡王位爲不利。周公乃告二公曰：“我之不以法法此三叔，則我無以成就周道，告我先王。”旣言此，遂東征之。周公居東二年，則罪人於此皆得，謂獲三叔及諸叛逆者。罪人旣得訖，成王猶尚疑公。公於此旣得罪人之後，爲詩遺王，名之曰鴟鴞。鴟鴞言三叔不可不誅之意。王心雖疑，亦未敢責誚公，言王意欲責而未敢也。",
                    "zhushu": "",
                    "type": 2
                },
                {
                    "paragraph": "傳“武王”至“成王”",
                    "zhushu": "",
                    "type": 2
                },
                {
                    "paragraph": "正義曰：武王旣死，成王幼弱，故周公攝政。攝政者，雖以成王爲主，政令自公出，不復𨵿成王也。蔡仲之命云：“羣叔流言，乃致辟管叔于商，囚蔡叔于郭鄰，降霍叔于庶人。”則知“羣弟”是蔡叔、霍叔也。周語云：“獸三爲羣”，則滿三乃稱羣。蔡、霍二人而言“羣”者，并管故稱羣也。傳旣言周公攝政，乃云“其弟管叔”，蓋以管叔爲周公之弟。孟子曰：“周公，弟也。管叔，兄也。”史記亦以管叔爲周公之兄。孔似不用孟子之說，或可孔以“其弟”謂武王之弟，與史記亦不違也。“流言”者，宣布其言，使人聞知，若水流然。“流”即“放”也，乃放言於國，以誣周公，以惑成王，王亦未敢誚公，是王心惑也。鄭𤣥云：“流公將不利於孺子之言於京師，於時管蔡在東，蓋遣人流傳此言於民閒也。”",
                    "zhushu": "",
                    "type": 2
                },
                {
                    "paragraph": "傳“三叔”至“成王”",
                    "zhushu": "",
                    "type": 2
                },
                {
                    "paragraph": "正義曰：殷法多兄亡弟立，三叔以周公大聖，又是武王之弟，有次立之勢，今復秉國之權，恐其因即篡奪，遂生流言，不識大聖之度，謂其實有異心，非是故誣之也。但啓商共叛，爲罪重耳。",
                    "zhushu": "",
                    "type": 2
                },
                {
                    "paragraph": "傳“辟，法也”",
                    "zhushu": "",
                    "type": 2
                },
                {
                    "paragraph": "正義曰：釋詁文。",
                    "zhushu": "",
                    "type": 2
                },
                {
                    "paragraph": "傳“周公”至“此得”",
                    "zhushu": "",
                    "type": 2
                },
                {
                    "paragraph": "正義曰：詩東山之篇歌此事也。序云“東征”，知“居東”者，遂東往征也。雖征而不戰，故言“居東”也。東山詩曰：“自我不見，于今三年。”又云：“三年而歸”，此言“二年”者，詩言初去及來，凡經三年，此直數居東之年，除其去年，故二年也。罪人旣多，必前後得之，故云“二年之中，罪人此得”。惟言“居東”，不知居在何處。王肅云：“東，洛邑也。管蔡與商奄共叛，故東征鎭撫之。案驗其事，二年之閒，罪人皆得。”",
                    "zhushu": "",
                    "type": 2
                },
                {
                    "paragraph": "傳“成王”至“未敢”",
                    "zhushu": "",
                    "type": 2
                },
                {
                    "paragraph": "正義曰：成王信流言而疑周公，管蔡旣誅，王疑益甚，故周公旣誅三監，而作詩解所以冝誅之意。其詩云：“鴟鴞鴟鴞，旣取我子，無毀我室。”毛傳云：“無能毀我室者，攻堅之故也。寧亡二子，不可以毀我周室。”言冝誅之意也。釋言云：“貽，遺也。”以詩遺王，王猶未悟，故欲讓公而未敢。政在周公，故畏威未敢也。鄭𤣥以爲武王崩，周公爲冢宰，三年服終，將欲攝政，管蔡流言，即避居東都。成王多殺公之屬黨，公作鴟鴞之詩，救其屬臣，請勿奪其官位土地。及遭風雷之異，啓金縢之書，迎公來反，反乃居攝，後方始東征管蔡。解此一篇及鴟鴞之詩，皆與孔異。",
                    "zhushu": "",
                    "type": 2
                },
                {
                    "paragraph": "“秋大”至“大熟”",
                    "zhushu": "",
                    "type": 2
                },
                {
                    "paragraph": "正義曰：爲詩遺王之後，其秋大熟，未及收穫，天大雷電，又隨之以風，禾盡偃仆，大木於此而拔。風災所及，邦人大恐。王見此變，與大夫盡皮弁以開金縢之書，案省故事，求變異所由，乃得周公所自以爲功請代武王之說。二公及王問於本從公之人史與百執事，問審然以否。對曰：“信。”言有此事也。乃爲不平之聲：“噫！公命我勿敢言。”王執書以泣，曰：“其勿敬卜吉凶。”言天之意已可知也。“昔公勤勞王家，惟我幼童之人不及見知。今天動雷電之威，以彰明周公之德，惟朕小子其改過自新，遣人往迎之。我國家襃崇有德之禮，亦冝行之”。王於是出郊而祭以謝天。天乃雨，反風，禾則盡起。二公命邦人，凡大木所偃仆者，盡扶起而築之。禾木無虧，歳則大熟。言周公之所感致若此也。",
                    "zhushu": "",
                    "type": 2
                },
                {
                    "paragraph": "傳“二年”至“之異”",
                    "zhushu": "",
                    "type": 2
                },
                {
                    "paragraph": "正義曰：上文“居東二年”，未有別年之事，知即是“二年秋”也。嫌別年，故辨之。洪範“咎徴”云：“蒙，恒風若。”以成王蒙闇，故常風順之。風是闇徴，而有雷者，以威怒之故，以示天之威怒，有雷風之異。",
                    "zhushu": "",
                    "type": 2
                },
                {
                    "paragraph": "傳“風災”至“大恐”",
                    "zhushu": "",
                    "type": 2
                },
                {
                    "paragraph": "正義曰：言“邦人”，則風災惟在周邦，不及寛逺，故云“風災所及，邦人皆大恐”，言獨畿内恐也。",
                    "zhushu": "",
                    "type": 2
                },
                {
                    "paragraph": "傳“皮弁質服以應天”",
                    "zhushu": "",
                    "type": 2
                },
                {
                    "paragraph": "正義曰：皮弁象古，故爲“質服”。祭天尚質，故服以應天也。周禮司服云：“王祀昊天上帝，則服大裘而冕。”無旒，乃是冕之質者，是事天冝質服，故服之以應天變也。周禮：“視朝，則皮弁服。”皮弁是視朝服，𣫭日常服而言“質”者，皮弁白布衣，素積裳，故爲質也。鄭𤣥以爲爵弁，“必爵弁者，承天變降服，亦如國家未道焉”。",
                    "zhushu": "",
                    "type": 2
                },
                {
                    "paragraph": "傳“二公”至“請命”",
                    "zhushu": "",
                    "type": 2
                },
                {
                    "paragraph": "正義曰：二公與王若同而問，當言“王及二公”，今言“二公及王”，則是二公先問，知“二公倡王啓之，故先見書”。鄭云：“開金縢之書者，省察變異所由故事也。”以金縢匱内有先王故事，疑其遭遇災變，必有消伏之術，故倡王啓之。史爲公造䇿書，而百執事給使令，皆從周公請命者。",
                    "zhushu": "",
                    "type": 2
                },
                {
                    "paragraph": "傳“史百”至“恨辭”",
                    "zhushu": "",
                    "type": 2
                },
                {
                    "paragraph": "正義曰：周公使我勿道此事者，公以臣子之情，忠心欲代王死，非是規求名譽，不用使人知之。且武王瘳而周公不死，恐人以公爲詐，故令知者勿言。今被問而言之，是違負周公也。“噫”者，心不平之聲，故爲“恨辭”。",
                    "zhushu": "",
                    "type": 2
                },
                {
                    "paragraph": "傳“周公”至“之冝”",
                    "zhushu": "",
                    "type": 2
                },
                {
                    "paragraph": "正義曰：公之東征，止爲伐罪，罪人旣得，公即當還。以成王未寤，恐與公不和，故留東未還，待王之察已也。“新迎”者，改過自新，遣使者迎之。詩九罭之篇是迎之事也。“亦國家禮有德之冝”，言尊崇有德，冝用厚禮。詩稱“衮衣”“籩豆”，是國家禮也。",
                    "zhushu": "",
                    "type": 2
                },
                {
                    "paragraph": "傳“郊以”至“之是”",
                    "zhushu": "",
                    "type": 2
                },
                {
                    "paragraph": "正義曰：祭天於南郊，故謂之“郊”，郊是祭天之處也。“王出郊”者，出城至郊，爲壇告天也。周禮大宗伯云：“以蒼璧禮天，牲幣如其器之色。”是祭天有玉有幣。今言“郊”者，以玉幣祭天，告天以謝過也。王謝天，天即反風起禾，明主郊之是也。鄭𤣥引易傳云：“陽感天不旋日。陽謂天子也。天子行善以感天，不迴旋經日。”故郊之是得反風也。",
                    "zhushu": "",
                    "type": 2
                },
                {
                    "paragraph": "傳“木有”至“見之”",
                    "zhushu": "",
                    "type": 2
                },
                {
                    "paragraph": "正義曰：上文“禾偃木拔”，拔必亦偃，故云“木有偃拔，起而立之，築有其根，桑果無虧，百穀豐熟”。鄭、王皆云：“築，拾也。禾爲大木所偃者，起其木，拾下禾，無所亡失。”意太曲碎，當非經旨。案序將東征，作大誥。此上“居東二年”以來，皆是大誥後事，而編於大誥之前者，因武王喪并見之。",
                    "zhushu": ""
                }
            ]
        },
        {
            "name": "周書大誥第九",
            "paragraphs": [
                {
                    "paragraph": "周書大誥第九",
                    "zhushu": "",
                    "type": 1
                },
                {
                    "paragraph": "“武王”至“大誥”",
                    "zhushu": "",
                    "type": 2
                },
                {
                    "paragraph": "正義曰：武王旣崩，管叔、蔡叔與紂子武庚三人監殷民者，又及淮夷共叛。周公相成王攝王政，將欲東征，黜退殷君武庚之命，以誅叛之義大誥天下。史敘其事，作大誥。",
                    "zhushu": "",
                    "type": 2
                },
                {
                    "paragraph": "傳“三監”至“叛周”",
                    "zhushu": "",
                    "type": 2
                },
                {
                    "paragraph": "正義曰：知“三監”是管、蔡、商者，以序上下相顧爲文，此言“三監及淮夷叛”，揔舉諸叛之人也。下云“成王旣黜殷命，殺武庚，命微子啓代殷後”，又言“成王旣伐管叔、蔡叔，以殷餘民邦康叔”，此序言“三監叛，將征之”，下篇之序歷言伐得三人，足知下文“管叔、蔡叔、武庚”即此“三監”之謂，知“三監”是“管、蔡、商”也。漢書地理志云：“周旣滅殷，分其畿内爲三國，詩風邶、鄘、衞是也。邶以封紂子武庚，鄘管叔尹之，衞蔡叔尹之，以監殷民，謂之三監。”先儒多同此說，惟鄭𤣥以三監爲管、蔡、霍，獨爲異耳。謂之“監”者，當以殷之畿内被紂化日乆，未可以建諸侯，且使三人監此殷民，未是封建之也。三人雖有其分，互相監領，不必獨主一方也。史記衞丗家云：“武王克殷，封紂子武庚爲諸侯，奉其先祀。爲武庚未集，恐有賊心，乃令其弟管叔、蔡叔傅相之。”是言輔相武庚，共監殷人，故稱“監”也。序惟言“淮夷叛”，傳言“淮夷徐奄之屬共叛周”者，以下序文云“成王東伐淮夷，遂踐奄，作成王政。”又云：“成王旣黜殷命，滅淮夷，作周官。”又云“魯公伯禽宅曲阜，徐夷並興，作費誓。”彼三序者，一時之事，皆在周公歸政之後也。多方篇數此諸國之罪云“至于再，至于三”，得不以武王初崩已叛，成王即政又叛，謂比爲再三也。以此知“淮夷叛”者，徐奄之屬皆叛也。",
                    "zhushu": "",
                    "type": 2
                },
                {
                    "paragraph": "傳“相謂”至“天下”",
                    "zhushu": "",
                    "type": 2
                },
                {
                    "paragraph": "正義曰：君𠁗序云：“召公爲保，周公爲師，相成王爲左右。”於時成王爲天子，自知政事，二公爲臣輔助之。此言“相成王”者，有異於彼，故辨之“相謂攝政”，攝政者，敎由公出，不復𨵿自成王耳。仍以成王爲王，故稱“成王”。鄭𤣥云：“黜，貶退也。”“黜”實退名，但此“黜”乃殺其身，絶其爵，故以“黜”爲絶也。周公此行普伐諸叛，獨言“黜殷命”者，定四年左傳云：“管蔡啓商，惎閒王室。”則此叛武庚爲主，且顧微子之序，故特言黜殷命也。“以誅叛者之義大誥天下”，經皆是也。",
                    "zhushu": "",
                    "type": 2
                },
                {
                    "paragraph": "“大誥”",
                    "zhushu": "",
                    "type": 2
                },
                {
                    "paragraph": "正義曰：此陳伐叛之義，以大誥天下。而兵凶戰危，非衆所欲，故言“煩重”。其自殷勤，多止而更端，故數言“王曰”，大意皆是陳說武庚之罪。自言已之不能，言已當繼父祖之功，須去叛逆之賊。人心旣從，卜之又吉，往伐無有不克，勸人勉力用心。此時武王初崩，屬有此亂，周公以臣代君，天下未察其志，親弟猶尚致惑，何況踈賤者乎？周公慮其有向背之意，故殷勤告之。陳壽云：“皐陶之謨略而雅，周公之誥煩而悉。何則？皐陶與舜禹共談，周公與羣下矢誓也。”其意或亦然乎。但君𠁗、康誥乃與召公、康叔語也，其辭亦甚委悉，抑亦當時設言，自好煩復也。管蔡導武庚爲亂，此篇略於管、蔡者，猶難以伐弟爲言，故專說武庚罪耳。",
                    "zhushu": "",
                    "type": 2
                },
                {
                    "paragraph": "“王若”至“即命”",
                    "zhushu": "",
                    "type": 2
                },
                {
                    "paragraph": "正義曰：周公雖攝王政，其號令大事則假成王爲辭。言王順大道而爲言曰：“我今以大道誥汝天下衆國，及於衆治事之臣，以我周道不至，故上天下其凶害于我家不少。”言叛逆者多。此害延長寛大，惟累我幼童人。成王自言害及已也。我之致此凶害，以我爲子孫，承繼無疆界之大數，服行其政，不能爲智道令民安，故使之叛。自責也。安民猶且不能，況曰其能至於知天之大命者乎？言已不能知天意也。復歎而言：“已乎，我惟小子，承先人之業，如渉淵水，惟往求我所以濟渡。”言已恐懼之甚。我所求濟者，惟在布行大道，布陳前人文王武王受命之事，在我此身，不忘大功。旣不忘大功，當誅叛逆，由此我不敢絶天之所下威用而不行之。言必將伐四國也。寧天下之王，謂文王也。文王遺我大寶龜，疑則就而卜之，以繼天明命。今我就受其命，言已就龜卜其伐之吉凶，已得吉也。",
                    "zhushu": "",
                    "type": 2
                },
                {
                    "paragraph": "傳“周公”至“及之”",
                    "zhushu": "",
                    "type": 2
                },
                {
                    "paragraph": "正義曰：序云“相成王”，則“王若曰”者，稱成王之言，故言“周公稱成王命”，實非王意。成王爾時信流言，疑周公，豈命公伐管蔡乎？“猷”訓道也，故云“順大道以告天下衆國”也。鄭、王本“猷”在“誥”下，漢書王莽攝位，東郡太守翟義叛莽，莽依此作大誥，其書亦“道”在“誥”下。此本“猷”在“大”上，言以道誥衆國，於文爲便。但此經云“猷”，大傳云“大道”，古人之語多倒，猶詩稱“中谷”，谷中也。“多邦”之下云“於爾御事”，是於諸國治事者盡及之也。鄭𤣥云：“王，周公也。周公居攝，命大事則權稱王。”惟名與器不可假人，周公自稱爲王，則是不爲臣矣。大聖作則，豈爲是乎？",
                    "zhushu": "",
                    "type": 2
                },
                {
                    "paragraph": "傳“凶害”至“之意”",
                    "zhushu": "",
                    "type": 2
                },
                {
                    "paragraph": "正義曰：釋詁云：“延，長也。洪，大也。”此害長大，敗亂國家。經言惟我幼童人，謂損累之，故傳加“累”字。累我童人，言其不可不誅之意。鄭、王皆以“延”上屬爲句，言害不少，乃延長之。王肅又以“惟”爲念，向下爲義，大念我幼童子與繼文武無窮之道。",
                    "zhushu": "",
                    "type": 2
                },
                {
                    "paragraph": "傳“言子”至“自責”",
                    "zhushu": "",
                    "type": 2
                },
                {
                    "paragraph": "王義曰：“嗣”訓繼也，言子孫承繼相疆，境界則是無窮，大數長逺。“卜丗二十，卜年七百”，是長逺也。",
                    "zhushu": "",
                    "type": 2
                },
                {
                    "paragraph": "傳“安人”至“者乎”",
                    "zhushu": "",
                    "type": 2
                },
                {
                    "paragraph": "正義曰：民近而天逺，以易而況難。天子必當至靈，至靈乃知天命。言已猶不能安民，明其不知天命，自責而謙。",
                    "zhushu": "",
                    "type": 2
                },
                {
                    "paragraph": "傳“前人”至“任重”",
                    "zhushu": "",
                    "type": 2
                },
                {
                    "paragraph": "正義曰：成王前人，故爲“文武”也。以渉水爲喻，言求濟者，在於布行大道，行天子之政也。文武有大功德，故受天命，又當布陳文武受命所行之事也。陳行天子之政，又陳文武所行之事，在此不忘大功。“大功”，太平之功也。言已所任至重，不得不奉天道行誅伐也。",
                    "zhushu": "",
                    "type": 2
                },
                {
                    "paragraph": "傳“天下”至“四國”",
                    "zhushu": "",
                    "type": 2
                },
                {
                    "paragraph": "正義曰：王者征伐刑獄，象天震曜殺戮，則征伐者，天之所威用，謂誅惡是也。天有此道，王者用之，用之則開，不用則閉，言我不敢閉絶天之所下威用而不行之。旣不敢不行，故將伐四國。",
                    "zhushu": "",
                    "type": 2
                },
                {
                    "paragraph": "傳“安天”至“可違”",
                    "zhushu": "",
                    "type": 2
                },
                {
                    "paragraph": "正義曰：紂爲昬虐，天下不安，言文王能安之。安天下之王，謂文王也。“遺我大寶龜”者，天子寶藏神龜，疑則卜之，繼天明道，就其命而行之。言卜吉則當行，不可違卜也。所以大寶龜能得繼天明者，以天道𤣥逺，龜是神靈，能傳天意，以示吉凶，故疑則卜之，以繼天明道。鄭𤣥云：“時旣卜，乃後出誥，故先云然。”",
                    "zhushu": "",
                    "type": 2
                },
                {
                    "paragraph": "“曰有”至“并吉”",
                    "zhushu": "",
                    "type": 2
                },
                {
                    "paragraph": "正義曰：上言爲害不少，陳欲征之意，未說武庚之罪，更復發端言之曰，今四國叛逆，有大艱於西土，言作亂於東，與京師爲難也。西土之人爲此亦不得安靜，於此人情皆蠢蠢然動。殷後小國腆腆然之禄父，大敢紀其王業之次敘，而欲興復之。禄父所以敢然者，上天下威於三叔，以其流言欲下威誅之。禄父知我周國有此疵病，而欺惑東國人，令人不安。禄父謂人曰：“我殷復。”望得更爲天子，反鄙易我周國。今天下蠢動，今之明日，四國民之賢者有十夫，不從叛逆，其來爲我翼佐我周。於是用撫安武事，謀立其功。明禄父舉事不當，得賢者叛來投我，爲我謀用，是人事先應如此，則我有兵戎大事，征伐必休美矣。人謀旣從，我卜又并吉，是其休也。言往必克敵安民之意，告衆使知也。",
                    "zhushu": "",
                    "type": 2
                },
                {
                    "paragraph": "傳“曰語”至“蠢動”",
                    "zhushu": "",
                    "type": 2
                },
                {
                    "paragraph": "正義曰：周公丁寧其事，止而復言，別加一“曰”，語更端也。下言“王曰”，此不言“王”，史詳略耳。四國作逆於東，京師以爲大艱，故言“作大難於京師”。“西土人亦不安”，亦如東方見其亂不安也。釋詁云：“蠢，動也。”鄭云：“周民亦不定，其心騷動，言以兵應之。”當時京師無與應者，鄭言妄耳。",
                    "zhushu": "",
                    "type": 2
                },
                {
                    "paragraph": "傳“言殷”至“復之”",
                    "zhushu": "",
                    "type": 2
                },
                {
                    "paragraph": "正義曰：殷本天子之國，武庚比之爲小，故言“小腆”，“腆”是小貌也。鄭𤣥云：“腆謂小國也。”王肅云：“腆，主也。殷小主謂禄父也。”大敢紀其王業。經紀王業，望復之也。",
                    "zhushu": "",
                    "type": 2
                },
                {
                    "paragraph": "傳“天下”至“疵病”",
                    "zhushu": "",
                    "type": 2
                },
                {
                    "paragraph": "正義曰：王肅云：“天降威者，謂三叔流言，當誅伐之。”言誅三叔是“天下威”也。釋詁云：“疵，病也。”鄭、王皆云：“知我國有疵病之瑕。”",
                    "zhushu": "",
                    "type": 2
                },
                {
                    "paragraph": "傳“禄父”至“無狀”",
                    "zhushu": "",
                    "type": 2
                },
                {
                    "paragraph": "正義曰：禄父以父罪，滅殷身亦當死，幸得繼其先祀，冝荷天恩，反鄙薄輕易我周家，言其不識恩養，道其罪無狀也。漢代止有“無狀”之語，蓋言其罪大，無可形狀也。近代已來，遭重喪，荅人書云“無狀招禍”，是古人之遺語也。",
                    "zhushu": "",
                    "type": 2
                },
                {
                    "paragraph": "傳“今天”至“先應”",
                    "zhushu": "",
                    "type": 2
                },
                {
                    "paragraph": "正義曰：武庚旣叛，聞者皆驚，故“今天下蠢動”，謂聞叛之日也。“今之明日”，聞叛之明日。以“獻”爲“賢”，四國民内賢者十夫，來翼佐我周。十人史無姓名，直是在彼逆地，有先見之明，知彼必敗，棄而歸周。周公喜其來降，舉以告衆，謂之爲“賢”，未必是大賢也。“用撫安武事，謀立其功”，用此十夫爲之。將欲伐叛，而賢者即來，言人事先應也。",
                    "zhushu": "",
                    "type": 2
                },
                {
                    "paragraph": "傳“大事”至“爲美”",
                    "zhushu": "",
                    "type": 2
                },
                {
                    "paragraph": "正義曰：成十三年左傳云：“國之大事，在祀與戎。”今論伐叛，知“大事，戎事也”。十夫來翼，人謀旣從，卜又并吉，所以爲美，“美”即經之“休”也。旣言其休，乃說我卜，并吉以成此休之意。鄭𤣥云：“卜并吉者，謂三龜皆從也。”王肅云：“何以言美？以三龜一習吉，是言并吉，證其休也。”與孔異矣。",
                    "zhushu": "",
                    "type": 2
                },
                {
                    "paragraph": "“肆予告”至“違卜”",
                    "zhushu": "",
                    "type": 2
                },
                {
                    "paragraph": "正義曰：以人從卜吉爲美之故，故我告汝友邦國之君，及於尹氏卿大夫、衆士治事者，曰：“我得吉卜，我惟與汝衆國往伐殷逋亡播蕩之臣。”謂伐禄父也。汝國君及於衆治事者，無不反我之意，相與言曰：“伐此四國，爲難甚大。”言其不欲征也。汝不欲伐，罪我之由四國之民不安而叛者，亦惟在我天子王宫與邦君之室敎化之過使之然。以此令汝難征， 過事在我。雖然，於我小子，先考疑而卜之，欲敬成周道。若謂四國難大不可征，則於王室有害，不可違卜，冝從卜往征也。",
                    "zhushu": "",
                    "type": 2
                },
                {
                    "paragraph": "傳“以美”至“及之”",
                    "zhushu": "",
                    "type": 2
                },
                {
                    "paragraph": "正義曰：“肆”訓故也，承上“休”之下，以其東征必美之故，我告友國君以下共謀之。“尹氏”，即顧命云“百尹”是也。“尹”，正也，諸官之正，謂卿大夫，故傳言“及於正官尹氏卿大夫”。“尹氏”即官也，揔呼大夫爲官氏也。上文“大誥爾多邦，越爾御事”，無“尹氏庶士”，下文“爾庶邦君，越庶士御事”，亦無“尹氏”，惟此及下文施義二者詳其文，餘略之，從可知也。",
                    "zhushu": "",
                    "type": 2
                },
                {
                    "paragraph": "傳“用汝”至“禄父”",
                    "zhushu": "",
                    "type": 2
                },
                {
                    "paragraph": "正義曰：“逋”，逃也。“播”謂播蕩逃亡之意。禄父殷君，謂之爲“殷”，今日叛逆，是背周逃亡，故云“用汝衆國，往伐彼殷君，於我周家逋逃亡叛之臣，謂禄父也”。",
                    "zhushu": "",
                    "type": 2
                },
                {
                    "paragraph": "傳“汝衆”至“戒之”",
                    "zhushu": "",
                    "type": 2
                },
                {
                    "paragraph": "正義曰：王以卜吉之故，將以諸國伐殷，且彼諸國之情，必有不欲伐者，無不反我之意，相與言曰：“征伐四國爲大難。”言其情必如此，敘其情以戒之，使勿然也。鄭云：“汝國君及下羣臣不與我同志者，無不反我之意，云：‘三監叛，其爲難大。’”是言“反”者，謂反上意。反是上意，則知“曰”者，相與言也。",
                    "zhushu": "",
                    "type": 2
                },
                {
                    "paragraph": "傳“言四”至“及逺”",
                    "zhushu": "",
                    "type": 2
                },
                {
                    "paragraph": "正義曰：“自責”惟當言天子敎化之過，而并言諸侯者，化從天子，布於諸侯，道之不行，亦邦君之咎，見庶邦亦有過，故并言之。敎化之過在於君身，而云“王宫邦君室”者，宫室是行化之處，故指以言之。",
                    "zhushu": "",
                    "type": 2
                },
                {
                    "paragraph": "傳“於我”至“從卜”",
                    "zhushu": "",
                    "type": 2
                },
                {
                    "paragraph": "正義曰：“翼”訓敬也。於我小子，先自考卜，欲敬成周道。汝庶邦御事等，若謂今四國不可征，則周道不成，於王室有害，故冝從卜。“小子先卜”，當謂初即位時，卜其欲成周道也。“不可違卜”，謂上“朕卜并吉”也。言欲征卜吉，當從卜征之。",
                    "zhushu": "",
                    "type": 2
                },
                {
                    "paragraph": "“肆予沖”至“圖功”",
                    "zhushu": "",
                    "type": 2
                },
                {
                    "paragraph": "正義曰：以汝等有難征之意，故我童子成王長思此難而歎曰：“嗚呼！四國今叛，信蠢動天下，使鰥寡受害，尤可哀哉！我周家爲天下役事，而遺我甚大，乃投此艱難於我身。此難須平，不可以已。今征四國，於我童人不惟自憂而已，乃欲施義於汝衆國君，於汝多士尹氏治事之人。如此爲汝計，汝君臣當安勉我曰：‘無勞於征伐之憂，我諸侯當往共征四國，汝王不可不成汝寧祖聖考所謀之功。’冝出此善言以助我，何謂違我不欲征也？”",
                    "zhushu": "",
                    "type": 2
                },
                {
                    "paragraph": "傳“我周”至“得已”",
                    "zhushu": "",
                    "type": 2
                },
                {
                    "paragraph": "正義曰：爲天子者，當役已以養天下，故“我周家爲天下役事”，揔言周家當救天下。此事遺我，故爲甚大。以大役遺我，以爲甚大，而又投擲此艱難之事於我身。謂當已之時，有四國叛逆，言已職當靜亂，不得以已也。",
                    "zhushu": "",
                    "type": 2
                },
                {
                    "paragraph": "傳“言征”至“事者”",
                    "zhushu": "",
                    "type": 2
                },
                {
                    "paragraph": "正義曰：卬，我。恤，憂也。四國叛逆，害及衆國，君得靜亂，則爲大美。言征四國，於我童人，不惟自憂而已，乃欲施義於汝衆國君臣。言難除則義施也。",
                    "zhushu": "",
                    "type": 2
                },
                {
                    "paragraph": "傳“汝衆”至“之助”",
                    "zhushu": "",
                    "type": 2
                },
                {
                    "paragraph": "正義曰：綏，安也。毖，勞也。言我旣施義於汝，汝衆國君臣言得我之力，當安慰勉勸我曰：“無勞於憂。”令我無憂四國，衆國自來征之。經言“寧”即文王，“考”即武王，故言“寧祖聖考”也。王以衆國反已，乃復設爲此言，責其無善言助已。",
                    "zhushu": "",
                    "type": 2
                },
                {
                    "paragraph": "“已予”至“不基”",
                    "zhushu": "",
                    "type": 2
                },
                {
                    "paragraph": "正義曰：旣敘衆國之情，告以必征之意：“已乎！我惟小子，不敢廢上帝之命。卜吉不征，是廢天命。從卜而興，乃有故事。天休美於安天下之文王，興我小國周者，以安民之王，惟卜是用，以此之故，安受此上天之命。明卜冝用之。今天助民矣。十夫佐周，是天助也。人事旣驗，況亦如文王惟卜之用，吉可知矣。嗚呼！而歎天之明德可畏也。輔成我周家大大之基業，卜旣得吉，不可違也。”",
                    "zhushu": "",
                    "type": 2
                },
                {
                    "paragraph": "傳“人獻”至“文王”",
                    "zhushu": "",
                    "type": 2
                },
                {
                    "paragraph": "正義曰：天之助民，乃是常道，而云“民獻十夫，是天助民”者，下云“亦惟十人，迪知上帝命”，故以民獻十夫爲天助民也。",
                    "zhushu": "",
                    "type": 2
                },
                {
                    "paragraph": "“王曰爾”至“休畢”",
                    "zhushu": "",
                    "type": 2
                },
                {
                    "paragraph": "正義曰：旣述文王之事，王又命於衆曰：“汝惟乆老之人，汝大能逺省識古事，汝知寧王若此之勤勞哉！”以老人目所親見，必知之也。以文王勤勞如此，故天命愼勞來我周家，當至成功所在。天意旣然，我不敢不極盡文王所謀之事。文王謀致太平，我欲盡行之。我欲盡文王所謀，故我大爲敎化，勸誘我所友國君，共伐叛逆。天旣輔助我周家，有大化誠辭，其必成就我之衆民。天意旣如此矣，我何其不於前文王安民之道，謀立其功之處所，而終竟之乎？天亦惟勞愼我民，若人有疾病，而欲已去之。天意於民如此之急，我何敢不於前安人文王所受美命終畢之乎？以須終畢之故，故當誅除逆亂，安養下民，使之致太平。",
                    "zhushu": "",
                    "type": 2
                },
                {
                    "paragraph": "傳“閟愼”至“太平”",
                    "zhushu": "",
                    "type": 2
                },
                {
                    "paragraph": "正義曰：“閟，愼”，釋詁文。“天愼勞我周家”者，美其德當天心，愼惜人勞來勸勉之，使至成功所在，在於致太平也。天意欲使之然，我爲文王子孫，敢不極盡文王所謀之事？文王本謀，謂致太平。",
                    "zhushu": "",
                    "type": 2
                },
                {
                    "paragraph": "傳“言我”至“民矣”",
                    "zhushu": "",
                    "type": 2
                },
                {
                    "paragraph": "正義曰：釋詁云：“棐，輔也。忱，誠也。”文承“大化”之下，知輔誠辭者，“言周家有大化誠辭，爲天所輔，其成我民”，必爲民除害，使得成也。",
                    "zhushu": "",
                    "type": 2
                },
                {
                    "paragraph": "傳“天亦”至“去之”",
                    "zhushu": "",
                    "type": 2
                },
                {
                    "paragraph": "正義曰：“亦”者，亦同之義也。君民共爲一體，天愼勞使成功，亦當勤勞民使安寧，故言“亦”也。如疾，欲已去之，言天急於民至甚也。",
                    "zhushu": "",
                    "type": 2
                },
                {
                    "paragraph": "傳“天欲”至“畢之”",
                    "zhushu": "",
                    "type": 2
                },
                {
                    "paragraph": "正義曰：上云“卒寧王圖事”，又云“圖功攸終”，此云“攸受休畢”，“畢”，終也。三者文辭略同，義不甚異，大意惟言當終文王之業，須征逆亂之賊，周公重兵愼戰，丁寧以勸民耳。",
                    "zhushu": "",
                    "type": 2
                },
                {
                    "paragraph": "“王曰若”至“弗救”",
                    "zhushu": "",
                    "type": 2
                },
                {
                    "paragraph": "正義曰：子孫成父祖之業，古道當然。王又言曰：“今順古昔之道，我其往東征矣。我所言國家之難備矣，日日思念之。乃以作室爲喻，若父作室，營建基址，旣致法矣，其子乃不肯爲之堂，況肯搆架成之乎？又以治田爲喻，其父菑耕其田，殺其草，已堪下種矣，其子乃不肯布種，況肯收穫乎？其此作室治田之父，乃是敬事之人，見其子如此，其肯言曰：‘我有後，不棄我基業乎？’必不肯爲此言也。我若不終文武之謀，則文武之神亦如此耳，其肯道我不棄基業乎？作室農人猶惡棄其基業，故我何敢不於我身今日撫循安人之文王大命，以征討叛逆乎？我今東征，無往不克。若凡人兄及父與子弟爲家長者，乃有朋友來伐其子，則民皆養其勸伐之心，不救之。何則？以子惡故也。以喻伐四國，雖親如父兄，亦無救之者，以君惡故也。”言罪大不可不誅，無救所以必克也。顧氏以上“不卬自恤”，傳云“不惟自憂”，遂皆以“卬”爲惟，但“卬”之爲惟，非是正訓，觀孔意亦以不“卬”爲惟義也。",
                    "zhushu": "",
                    "type": 2
                },
                {
                    "paragraph": "傳“又以”至“穫乎”",
                    "zhushu": "",
                    "type": 2
                },
                {
                    "paragraph": "正義曰：上言作室，此言治田，其取喻一也。上言“若考作室，旣厎法”，此類上文，當云“若父爲農，旣耕田”，從上省文耳。“菑”謂殺草，故治田一歳曰“菑”，言其始殺草也。“播”謂布種，后稷播殖百穀是也。定本云“矧弗肯構”“矧弗肯穫”，皆有“弗”字，檢孔傳所解，“弗”爲衍字。",
                    "zhushu": "",
                    "type": 2
                },
                {
                    "paragraph": "傳“其父”至“棄之”",
                    "zhushu": "",
                    "type": 2
                },
                {
                    "paragraph": "正義曰：治田作室，爲喻旣同，故以此經結上二事。鄭、王本於“矧肯構”下亦有此一經，然取喻旣同，不應重出，蓋先儒見下有而上無，謂其脫而妄増之。",
                    "zhushu": "",
                    "type": 2
                },
                {
                    "paragraph": "傳“若兄”至“大故”",
                    "zhushu": "",
                    "type": 2
                },
                {
                    "paragraph": "正義曰：此經大意，言兄不救弟，父不救子，發首“兄考”備文，“伐厥子”不言弟，互相發見。傳言“兄弟父子之家”以足之。“民養其勸”，“民”謂父兄，爲家長者也。養其心不退止也。",
                    "zhushu": "",
                    "type": 2
                },
                {
                    "paragraph": "“王曰嗚”至“不易”",
                    "zhushu": "",
                    "type": 2
                },
                {
                    "paragraph": "正義曰：旣言四國無救之者，王曰，又言歎今伐四國必克之故，告汝衆國君及於汝治事之臣。所以知必克者，故有明國事、用智道者，亦惟有十人，此人皆蹈知上天之命，謂民獻十夫來佐周家，此人旣來，克之必也。於我天輔誠信之故，汝天下是知無敢變易天法者。若易法無信，則上天不輔，故無敢易法也。況今天下罪於周國，使四國叛逆，惟大爲難之人，謂三叔等，大近相伐於其室家，自欲拔本塞源，反害周室，是其爲易天法也。彼變易天法，若不早誅之，汝天下亦不知天命之不可變易也。",
                    "zhushu": "",
                    "type": 2
                },
                {
                    "paragraph": "傳“言其”至“佐周”",
                    "zhushu": "",
                    "type": 2
                },
                {
                    "paragraph": "正義曰：此其必克之故也。“𠁊”，明也。“由”，用也。“有明國事，用智道”，言其有賢德也。蹈天者，識天命而履行之。此言“十人”，謂上文民獻十夫來佐周家者。此是賢人，賢人旣來，彼無所與，是必克之効也。王肅云：“我未伐而知民弗救者，以民十夫用知天命故也。”",
                    "zhushu": "",
                    "type": 2
                },
                {
                    "paragraph": "傳“於天”至“叛乎”",
                    "zhushu": "",
                    "type": 2
                },
                {
                    "paragraph": "正義曰：“於天輔誠”，言天之所輔，必是誠信，汝天下於是觀之，始知無敢變易天法。若易天法，則天不輔之，況今天下罪於周，使四國叛乎？以小況大，易法猶尚不可，況叛逆乎？",
                    "zhushu": "",
                    "type": 2
                },
                {
                    "paragraph": "傳“惟大”至“不易”",
                    "zhushu": "",
                    "type": 2
                },
                {
                    "paragraph": "正義曰：以下句言相伐於其室家，室家自相伐，知“惟大爲難之人，謂三叔也”。“大近相伐於其室家”者，三叔爲周室至親，而舉兵作亂，是室家自相伐，爲叛逆之罪，是變易天法之極。若汝諸國不肯誅之，是汝天下亦不知天命之不可變易也。王肅云：“惟大爲難之人，謂管蔡也。大近相伐於其室家，明不可不誅也。管蔡犯天誅，而汝不欲伐，則亦不知天命之不易也。”",
                    "zhushu": "",
                    "type": 2
                },
                {
                    "paragraph": "“予永”至“若兹”",
                    "zhushu": "",
                    "type": 2
                },
                {
                    "paragraph": "正義曰：所以必當誅四國者，我長思念之曰，天惟喪亡殷國者，若稼穡之夫，務去草也。天意旣然，我何敢不終我壟𠭇也？言穢草盡須除去，殷餘皆當殄滅也。天亦惟美於前寧人文王，我何其極文王卜法，敢不於是從乎？言必從之也。我循彼寧人所有旨意，以安疆土，不待卜筮，便即東征，已自善矣。況今卜東征而龜并吉？以吉之故，我大以爾東征四國，天命必不僭差，卜兆陳列惟若此吉，不可不從卜，不可不勉力也。",
                    "zhushu": "",
                    "type": 2
                },
                {
                    "paragraph": "傳“天亦”至“必從”",
                    "zhushu": "",
                    "type": 2
                },
                {
                    "paragraph": "正義曰：“天亦惟美於文王受命”，言文王德當天心，天𣫭事美之，故得受天命，是文王之德大美也。文王用卜，能受天命，今於我何其窮極文王卜法，敢不從乎？言必從文王卜也。",
                    "zhushu": "",
                    "type": 2
                },
                {
                    "paragraph": "傳“循文”至“不從”",
                    "zhushu": "",
                    "type": 2
                },
                {
                    "paragraph": "正義曰：文王之旨意，欲令天下疆土皆得其冝，有叛逆者，自然須平定之。我直循彼文王所有旨意伐叛，則已善矣，不必須卜筮也，況今卜并吉乎？言不可不從也。王肅云：“順文王安人之道，有旨意盡天下疆土，使皆得其所，不必須卜筮也。況今卜三龜皆吉，明不可不從也。”",
                    "zhushu": "",
                    "type": 2
                },
                {
                    "paragraph": "傳“以卜”至“不勉”",
                    "zhushu": "",
                    "type": 2
                },
                {
                    "paragraph": "正義曰：“天命不僭”者，天意去惡與善，其事必不僭差，言我善而彼惡也。“卜兆陳列，惟若此吉”，言往必克之，不可不勉力也。",
                    "zhushu": ""
                }
            ]
        },
        {
            "name": "周書微子之命第十",
            "paragraphs": [
                {
                    "paragraph": "周書微子之命第十",
                    "zhushu": "",
                    "type": 1
                },
                {
                    "paragraph": "“成王”至“之命”",
                    "zhushu": "",
                    "type": 2
                },
                {
                    "paragraph": "正義曰：成王旣黜殷君之命，殺武庚，乃命微子啓代武庚爲殷後，爲書命之。史敘其事，作微子之命。“黜殷命”，謂絶其爵也。“殺武庚”，謂誅其身也。",
                    "zhushu": "",
                    "type": 2
                },
                {
                    "paragraph": "傳“啓知”至“湯後”",
                    "zhushu": "",
                    "type": 2
                },
                {
                    "paragraph": "正義曰：啓知紂必亡，告父師、少師而遁於荒野，“微子作告”，是其事也。武王旣克紂，微子乃歸之，非去紂即奔周也。傳言得封之由，故言其“奔周”耳。僖六年左傳云：“許僖公見楚子，面縛銜璧，大夫衰絰，士輿櫬。楚子問諸逢伯，對曰：‘昔武王克殷，微子啓如是。武王親釋其縛，受其璧而袚之，焚其櫬，禮而命之，使復其所。’”史記宋丗家云：“武王克殷，微子啓乃持其祭器造於軍門，肉袒面縛，左牽羊，右把茅，膝行而前以告。武王乃釋微子，復其位如故。”是言微子克殷始歸周也。馬遷之書，辭多錯謬，“面縛”，縛手於後，故口銜其璧，又安得“左牽羊，右把茅”也？要言歸周之事，是其實耳。樂記云，武王克殷，旣下車，投殷之後於宋。則傳言“復其位”者，以其自縳爲囚，釋之使從本爵，復其卿大夫之位。及下車即封於宋，以其終爲殷後，故樂記云“投殷之後”，爾時未爲殷之後也。微子初封於宋，不知何爵，此時因舊宋命之爲公，令爲湯後，使祀湯耳，不繼紂也。",
                    "zhushu": "",
                    "type": 2
                },
                {
                    "paragraph": "“微子之命”",
                    "zhushu": "",
                    "type": 2
                },
                {
                    "paragraph": "正義曰：令寫命書之辭以爲此篇，君陳、君牙、囧命皆此𩔖也。",
                    "zhushu": "",
                    "type": 2
                },
                {
                    "paragraph": "王若曰：“猷！殷王元子”",
                    "zhushu": "",
                    "type": 2
                },
                {
                    "paragraph": "正義曰：王順道而言曰：“今以大道告汝殷王首子。”告之以下辭也。“曰猷”，如大誥，言以道誥之。",
                    "zhushu": "",
                    "type": 2
                },
                {
                    "paragraph": "傳“微子”至“稱之”",
                    "zhushu": "",
                    "type": 2
                },
                {
                    "paragraph": "正義曰：吕氏春秋仲冬紀云：“紂之母生微子啓與仲衍，尚爲妾，已而爲妻後生紂。紂父欲立啓爲太子，太史據法而爭之曰：‘有妻之子，不可立妾之子。’故紂爲後。”鄭云：“微子啓，紂同母庶兄也。若，順也。猷，道也。以其本是元子，故順道本而稱之。”釋詁云：“元、首，始也。”易曰：“元者，善之長也。”",
                    "zhushu": "",
                    "type": 2
                },
                {
                    "paragraph": "傳“言二”至“三統”",
                    "zhushu": "",
                    "type": 2
                },
                {
                    "paragraph": "正義曰：郊特牲云：“天子存二代之後，猶尊賢也。尊賢不過二代。”書傳云：“王者存二王之後，與己爲三，所以通三統，立三正。周人以日至爲正，殷人以日至後三十日爲正，夏人以日至後六十日爲正。天有三統，土有三王。三王者，所以統天下也。”禮運云：“祀之郊也，禹也。宋之郊也，契也。”是二王後得郊祭天，以其祖配之。鄭云：“所存二王後者，命使郊天，以天子禮祭其始祖受命之王，自行其正朔服色。此謂通天三統，是立二王後之義也。”此命首言“稽古”，則立先代之後，自古而有此法，不知從何代然也。孔意自夏以上不必改正，縱使正朔不改，典禮服色自當異也。",
                    "zhushu": "",
                    "type": 2
                },
                {
                    "paragraph": "“曰篤不忘”",
                    "zhushu": "",
                    "type": 2
                },
                {
                    "paragraph": "正義曰：僖十二年左傳王命管仲之辭曰：“謂督不忘。”則“曰”亦謂義。孔訓“篤”爲厚，故傳云“謂厚不可忘”。杜預以“督”爲正，可謂正而不可忘也。",
                    "zhushu": "",
                    "type": 2
                },
                {
                    "paragraph": "“愼乃服命”",
                    "zhushu": "",
                    "type": 2
                },
                {
                    "paragraph": "正義曰：傳言“愼汝祖服命數”，謂祭湯廟得用天子之禮，服其殷之本服。命則上公九命，當愼之，無使乖禮制也。",
                    "zhushu": "",
                    "type": 2
                },
                {
                    "paragraph": "“唐叔”至“歸禾”",
                    "zhushu": "",
                    "type": 2
                },
                {
                    "paragraph": "正義曰：成王母弟唐叔，於其食邑之内得禾，下異𠭇壟，上同穎穗，以其有異，拔而貢於天子，以爲周公德所感致。於時周公東征未反，王命唐叔歸周公於東，命有言辭，史敘其事，作歸禾之篇。",
                    "zhushu": "",
                    "type": 2
                },
                {
                    "paragraph": "傳“唐叔”至“一穗”",
                    "zhushu": "",
                    "type": 2
                },
                {
                    "paragraph": "正義曰：昭十五年左傳云：“叔父唐叔，成王之母弟。”指言“唐叔得禾”，知其“所食邑内得異禾”也。唐叔食邑，書傳無文。詩述后稷種禾，於“實秀”之下乃言“實穎”。毛傳云“穎垂”，言穗重而垂，是“穎”爲穗也。“禾各生一壟而合爲一穗”，言其異也。書傳云：“成王之時，有三苗貫桑葉而生，同爲一穗，其大盈車，長幾充箱，民得而上諸成王。”下傳云“拔而貢之”，若是盈車之穗，不可手拔而貢，孔不用書傳爲說也。",
                    "zhushu": "",
                    "type": 2
                },
                {
                    "paragraph": "傳“異𠭇”至“封晉”",
                    "zhushu": "",
                    "type": 2
                },
                {
                    "paragraph": "正義曰：“禾”者，和也。“異𠭇同穎”，是天下和同之象。成王以爲周公德所感致，於時周公東征未還，故命唐叔以禾歸周公於東也。歸禾年月，史傳無文，不知在啓金縢之先後也。王啓金縢，正當禾熟之月，若是前年得之，於時王疑未解，必不肯歸周公，當是啓金縢之後，喜得東土和平而有此應，故以歸周公也。唐叔後封於晉，經史多矣，傳言此者，欲見此時未封，知在邑内得之。昭元年左傳稱“成王滅唐，而封大叔焉”，所滅之唐即晉國是也。然則得禾之時，未封於唐，從後稱之爲“唐叔”耳。",
                    "zhushu": "",
                    "type": 2
                },
                {
                    "paragraph": "“周公”至“嘉禾”",
                    "zhushu": "",
                    "type": 2
                },
                {
                    "paragraph": "正義曰：周公旣得王所命禾，乃陳天子歸禾之命爲文辭，稱此禾之善，推美於成王。史敘其事，作嘉禾之篇。",
                    "zhushu": "",
                    "type": 2
                },
                {
                    "paragraph": "傳“已得”至“稱君”",
                    "zhushu": "",
                    "type": 2
                },
                {
                    "paragraph": "正義曰：鄭云：“受王歸已禾之命與其禾”，以爲旣得命，“禾”謂復得禾，義當然矣。成王歸禾之命必歸美周公，周公陳歸禾之命又推美成王，是“善則稱君”之義也。“善則稱君”，坊記文也。",
                    "zhushu": "",
                    "type": 2
                },
                {
                    "paragraph": "傳“天下”至“下亡”",
                    "zhushu": "",
                    "type": 2
                },
                {
                    "paragraph": "正義曰：“嘉”訓善也，言此禾之善，故以“善禾”名篇。陳天子之命，故當布告天下，此以“善禾”爲書之篇名，後丗同穎之禾，遂名爲“嘉禾”，由此也。二篇東征未還時事，微子受命應在此篇後。篇在前者，蓋先封微子，後布此書故也。",
                    "zhushu": ""
                }
            ]
        },
        {
            "name": "周書康誥第十一",
            "paragraphs": [
                {
                    "paragraph": "周書康誥第十一",
                    "zhushu": "",
                    "type": 1
                },
                {
                    "paragraph": "“成王”至“梓材”",
                    "zhushu": "",
                    "type": 2
                },
                {
                    "paragraph": "正義曰：旣伐叛人三監之管叔、蔡叔等，以殷餘民國康叔爲衞侯，周公以王命戒之，作康誥、酒誥、梓材三篇之書也。其酒誥、梓材亦戒康叔，但因事而分之。然康誥戒以德刑，又以化紂嗜酒，故次以酒誥。 卒若梓人之治材爲器，爲善政以結之。",
                    "zhushu": "",
                    "type": 2
                },
                {
                    "paragraph": "傳“以三”至“主之”",
                    "zhushu": "",
                    "type": 2
                },
                {
                    "paragraph": "正義曰：此序亦與上相顧爲首引。初言“三監叛”，又言“黜殷命”，此云“旣伐管叔、蔡叔”。 言“以殷餘民”，圻内之餘民，故云“以三監之國康叔爲衞侯”。然古字“邦”“封”同，故漢有上邦、下邦縣，“邦”字如“封”字。此亦云“邦康叔”，若分器序云“邦諸侯”，故云“國康叔”。并以三監之地封之者，“周公懲其數叛，故使賢母弟主之”。此始一叛而云“數叛”者，以六州之衆悉來歸周，殷之頑民叛逆天命，至今又叛，據周言之，故云“數叛”。故多方云：“爾乃不大宅天命，爾乃屑播天命。”以不從天命，故云“叛”也。古者大國不過百里，周禮上公五百里，侯四百里，孟軻有所不信。費誓注云：“伯禽率七百里之内附庸諸侯。”則魯猶非七百里之封。而康叔封千里者，康叔時爲方伯，殷之圻内諸侯並屬之，故得揔言“三監”。且其實地不方平，計亦不能大於魯也。故左傳云：“宋、衞，吾匹也。”又曰：“寡君未甞後衞君。”且言千里，亦大率言之耳。何者？邢在襄國，河内即東圻之限，故以賜諸侯。西山即有黎、潞、河、濟之西，以曹地約有千里也。以此鄭云“初封於衞，至子孫而并鄁、鄘”也。其地理志鄁、鄘之民皆遷，分衞民於鄁、鄘，故異國而同風，所以詩分爲三。孔與同否未明也。旣三年滅三監，七年始封康叔，則於其閒更遣人錢守，自不知名號耳。",
                    "zhushu": "",
                    "type": 2
                },
                {
                    "paragraph": "傳“命康”至“封字”",
                    "zhushu": "",
                    "type": 2
                },
                {
                    "paragraph": "正義曰：以定四年左傳祝佗云“命以康誥”，故以爲“命康叔之誥”。知“康，圻内國名”者，以管、蔡、郕、霍皆國名，則康亦國名，而在圻内。馬、王亦然。惟鄭𤣥以“康”爲謚號，以史記丗家云“生康伯”故也。則孔以康伯爲號謚，而康叔之“康”猶爲國，而號謚不見耳。",
                    "zhushu": "",
                    "type": 2
                },
                {
                    "paragraph": "“惟三”至“誥治”",
                    "zhushu": "",
                    "type": 2
                },
                {
                    "paragraph": "正義曰：言惟以周公攝政七年之三月，始明死而生魄，月十六日己未，於時周公初造基趾，作新大邑於東國洛水之汭，四方之民大和恱而集㑹。言政治也。此所集之民，即侯、甸、男、采、衞五服。百官播率其民和恱，並見即事於周之東國，而周公皆慰勞勸勉之，乃因大封命，以康叔爲衞侯，大誥以治道。",
                    "zhushu": "",
                    "type": 2
                },
                {
                    "paragraph": "傳“周公”至“魄生”",
                    "zhushu": "",
                    "type": 2
                },
                {
                    "paragraph": "正義曰：知周公攝政七年之三月者，以洛誥即七年反政，而言新邑營及獻卜之事，與召誥參同，俱爲七年。 此亦言作新邑，又同召誥，故知七年三月也。若然，書傳云：“四年建衞侯而封康叔，五年營成洛邑，六年制禮作樂。”明堂位云“昔者周公朝諸侯于明堂之位”，即云“頒度量，而天下大服”，又云“六年制禮作樂”。是六年已有明堂在洛邑而朝諸侯。言六年已作洛邑，而有明堂者，禮記後儒所録，書傳伏生所造，皆孔所不用。始生魄，月十六日戊午，社于新邑之明日。“魄”與“明”反，故云“明消而魄生”。",
                    "zhushu": "",
                    "type": 2
                },
                {
                    "paragraph": "傳“𥘉造”至“集㑹”",
                    "zhushu": "",
                    "type": 2
                },
                {
                    "paragraph": "正義曰：所以初基東國洛者，以天下土中故也。其召誥與大司徒文之所出。 釋言云：“集，㑹也。”以主治民，故民服恱而見太平也。“初基”者，謂初始營建基趾，作此新邑，此史揔序言之。鄭以爲此時未作新邑，而以“基”爲謀，大不辭矣。",
                    "zhushu": "",
                    "type": 2
                },
                {
                    "paragraph": "傳“此五”至“於周”",
                    "zhushu": "",
                    "type": 2
                },
                {
                    "paragraph": "正義曰：“男”下獨有“邦”，以五服男居其中，故舉中則五服皆有“邦”可知。言“邦”，見其國君焉。以大司馬職、大行人，故知“五服，服五百里”。禹貢五服通王畿，此在畿外，去王城五百里，故𣫭畿計之，至衞服三千里，言“與禹貢異制”也。通王畿與不通爲異。以此計畿之均，故須土中。若然，黃帝與帝嚳居偃師，餘非土中者，自由當時之冝，實在土中，因得而美善之也。不見要服者，鄭云：“以遠於役事而恒闕焉。”君行必有臣從，即卿大夫及士見，亦主其勞，故云五服之内，百官播率其民，和悅即事。以土功勞事，民之所苦也，而此和恱，見太平也。而書傳云：“示之以力役，其且猶至，況導之以禮樂乎？”是也。",
                    "zhushu": "",
                    "type": 2
                },
                {
                    "paragraph": "傳“周公”至“治道”",
                    "zhushu": "",
                    "type": 2
                },
                {
                    "paragraph": "正義曰：太保以戊申至七日庚戌，已云“庶殷攻位於洛汭”，則庶殷先與之期于前至也。周公以十二日乙卯“朝至于洛，則達觀于新邑營”，此日當勉其民，此因命而并言之。序云“邦康叔”，“洪”，大也，爲大封命，大誥康叔以治道也。鄭𤣥以“洪”爲代，言周公代成王誥。何故代誥而反誥王，呼之曰“孟侯”？爲不辭矣。",
                    "zhushu": "",
                    "type": 2
                },
                {
                    "paragraph": "“王若”至“東土”",
                    "zhushu": "",
                    "type": 2
                },
                {
                    "paragraph": "正義曰：言周公稱成王命，順康叔之德而言曰：“命汝爲孟侯。王又使我敎命其弟小子封。 其所敎命者，惟汝大明德之父文王，能顯用俊德，愼去刑罰，以爲敎首，故惠恤窮民，不侮慢鰥夫寡婦，況貴強乎？其明德，用可用，敬可敬，其愼罰，威可威者，顯此道以示民。用此道，故始爲政於我區域諸夏，由是於我一二諸國皆以修治也。上政旣修，我西上惟是怙恃文王之道，故其政敎冒被四表，聞于上天，天美其治道。以此上天乃大命文王以誅殺之道，用兵除惡于殷，大受其王命，三分天下而有其二也。其所受二分者，於其國，於其民，惟是皆有次敘，以文王之敎故也。汝寡有之兄武王，勉行文王之道，故受命克殷。今汝小子封故得在此東土爲諸侯。是文王之道，明德愼罰，旣用受命，武王無所復加，以爲勉行，所以汝必法之。”",
                    "zhushu": "",
                    "type": 2
                },
                {
                    "paragraph": "傳“周公”至“敎訓”",
                    "zhushu": "",
                    "type": 2
                },
                {
                    "paragraph": "正義曰：以“曰”者爲命辭，故曰“周公稱成王命，順康叔之德，命爲孟侯”。“孟，長也。五侯之長謂方伯”，使康叔爲之長者，即州牧也。“五侯之長”，五等諸侯之長也。而左傳云：“五侯九伯，汝實征之。”彼謂上公之伯，故征九伯。 而此“五侯”當州牧之“五侯”，與彼不同。王制有連、屬、卒、伯也。 孔以五侯亦方伯，則四方者皆可爲方伯，而此“方伯”自是州牧也。康叔以母弟令德受大國封命，固非卒及連、屬也。虞、夏及周旣有牧，又離騷云“伯昌作牧”，殷亦有牧、伯，四代皆通也，非如鄭𤣥云“殷之州長曰伯”。以稱“小子”爲幼弱，故“明當受敎訓”，故云“使我命其弟”，爲親親而使我用戒故也。此指命康叔爲之，而鄭以揔告諸侯，依略說以太子十八爲孟侯，而呼“成王”，旣禮制無文，義理駢曲，豈周公自許天子，以王爲孟侯？皆不可信也。",
                    "zhushu": "",
                    "type": 2
                },
                {
                    "paragraph": "傳“惟汝”至“敎首”",
                    "zhushu": "",
                    "type": 2
                },
                {
                    "paragraph": "正義曰：以近而可法，不過子之法父，故舉文王也。法者不過除惡行善，故云“明德愼罰”也。",
                    "zhushu": "",
                    "type": 2
                },
                {
                    "paragraph": "傳“惠恤”至“示民”",
                    "zhushu": "",
                    "type": 2
                },
                {
                    "paragraph": "正義曰：“用可用，敬可敬”，即“明德”也。“用可用”，謂小德小官；“敬可敬”，謂大德大官；“刑可刑”，謂“愼罰”也。",
                    "zhushu": "",
                    "type": 2
                },
                {
                    "paragraph": "傳“天美”至“武王”",
                    "zhushu": "",
                    "type": 2
                },
                {
                    "paragraph": "正義曰：天美文王，乃大命之。“殺兵殷”者，“殪”，殺也，“戎”，兵也。用誅殺之道，以兵患殷。文王以伐殷事未卒，而言“殺兵殷”者，謂三分有二，爲滅殷之資也。",
                    "zhushu": "",
                    "type": 2
                },
                {
                    "paragraph": "“王曰嗚呼封汝”至“王命”",
                    "zhushu": "",
                    "type": 2
                },
                {
                    "paragraph": "正義曰：旣言文王“明德愼罰”之訓，武王尚行之，汝旣得爲君，方別陳明德之事，故稱王命而言曰：“嗚呼！ 封，汝常念我所以告汝之言哉！今治民所行，將在敬循汝文德之父，繼其所聞者，服行其德言以爲政敎。汝往之國，當分布求於殷先智王之道，用安治民。不但法其先君，汝又當須大遠求商家耇老成人之道，居之於心，即知訓民矣。其外又更當別求所聞父兄用古先智王之道，用其安者以安民，即古虞、夏之道也。人事旣然，又闡大於天之道而爲順德，又加之寛容，則汝身不見廢，常在王命。”",
                    "zhushu": "",
                    "type": 2
                },
                {
                    "paragraph": "傳“今治”至“政敎”",
                    "zhushu": "",
                    "type": 2
                },
                {
                    "paragraph": "正義曰：“繼其所聞，服行其德言”者，謂文王先有所聞善事，今令康叔繼續其文王所聞善事，被服而施行其德言，“以爲政敎”也。",
                    "zhushu": "",
                    "type": 2
                },
                {
                    "paragraph": "傳“汝當”至“訓民”",
                    "zhushu": "",
                    "type": 2
                },
                {
                    "paragraph": "正義曰：上云“敷求殷先哲王”，謂求殷之賢君。此言“求商家耇老成人”，謂求殷之賢臣。“大遠”者，備徧求之。",
                    "zhushu": "",
                    "type": 2
                },
                {
                    "paragraph": "傳“又當”至“安民”",
                    "zhushu": "",
                    "type": 2
                },
                {
                    "paragraph": "正義曰：以父兄乃所居殷外，故云“別求”。上只言“遹乃文考”，并言“兄”者，以上云“寡兄朂”，則以文、武道同，言文可以兼武，故并言“父兄”也。“古先哲王”，鄭云“虞、夏也”，孔亦當然。以上代與今事遠，不可以同，故言“用其安者”。",
                    "zhushu": "",
                    "type": 2
                },
                {
                    "paragraph": "傳“大于”至“王命”",
                    "zhushu": "",
                    "type": 2
                },
                {
                    "paragraph": "正義曰：以天道人用而光大之，故因云“大”也。其文王及殷古先哲王，與天其道不異，以前後聖迹雖殊，同天不二也。以康叔亞聖大賢，治殷餘惡，故使之用天道爲順德也。",
                    "zhushu": "",
                    "type": 2
                },
                {
                    "paragraph": "“王曰嗚呼小”至“新民”",
                    "zhushu": "",
                    "type": 2
                },
                {
                    "paragraph": "正義曰：所明而云行天人之德者，其要在於治民，故言王曰：“嗚呼！小子封，治民爲善而除惡政，當如痛病在汝身，欲去之。敬行我言哉。所以去惡政者，以天德可畏者，以其輔誠故也。以民情大率可見，所以可見者，以小人難安也。安之旣難，其往治之。當盡汝心爲政，無自安好逸豫而寛縱，乃其可以治民。我聞古遺言曰：‘ 人之怨不在事大，或由小事而起。雖由小事而起，亦不恒在事小。因小至大，是爲民所怨，事不可爲。當使施順，令不順者順；勉力勸行，令不勉者勉。則其怨小大都消，令汝消怨者已乎！’汝惟小子，乃當服行政德，惟𢎞大王道，上以應天，下以安我所受殷民。不但汝身所當行，此亦惟助王者居順天命，爲民日新之敎。”",
                    "zhushu": "",
                    "type": 2
                },
                {
                    "paragraph": "傳“恫痛”至“我言”",
                    "zhushu": "",
                    "type": 2
                },
                {
                    "paragraph": "正義曰：“恫”，聲𩔖於痛，故“恫”爲痛也。“𤸄，病”，釋詁文。以“痛病在汝身”，以述治民，故務除惡政如已病也。戒之而言“敬”，故知“敬行我言”也。鄭𤣥云：“刑罰及已爲痛病。”其義不及去惡若已病也。",
                    "zhushu": "",
                    "type": 2
                },
                {
                    "paragraph": "傳“天德”至“難安”",
                    "zhushu": "",
                    "type": 2
                },
                {
                    "paragraph": "正義曰：人情所以大可見者，以小人難安爲可見，故須安之。",
                    "zhushu": "",
                    "type": 2
                },
                {
                    "paragraph": "傳“不在”至“者勉”",
                    "zhushu": "",
                    "type": 2
                },
                {
                    "paragraph": "正義曰：以致怨恐謂由大惡，故云“不在大，起於小”，言怨由小事起。“不在小”者，謂爲怨不恒在小，言其初小，漸至於大怨，故“使不順者順，不勉者勉”，其怨自消也。",
                    "zhushu": "",
                    "type": 2
                },
                {
                    "paragraph": "傳“𢎞王”至“之敎”",
                    "zhushu": "",
                    "type": 2
                },
                {
                    "paragraph": "正義曰：“亦所以惟助王者”，言非直康叔身行有益，亦惟助王者居順天命。 “爲民日新之敎”，謂漸致太平，政敎日日益新也。",
                    "zhushu": "",
                    "type": 2
                },
                {
                    "paragraph": "“王曰嗚呼封敬”至“可殺”",
                    "zhushu": "",
                    "type": 2
                },
                {
                    "paragraph": "正義曰：以上旣言“明德”之理，故此又云“愼罰”之義。而王言曰：“嗚呼！ 封，又當敬明汝所行刑罰，須明其犯意。人有小罪，非過誤爲之，乃惟終身自爲不常之行，用犯汝。如此者，有其罪小，乃不可不殺，以故犯而不可赦。若人乃有大罪，非終行之，乃惟過誤爲之，以此故當盡斷獄之道，以窮極其罪。是人所犯，乃不可以殺，當以罰宥論之，以誤故也。即原心定罪，斷獄之本，所以須敬明之也。”",
                    "zhushu": "",
                    "type": 2
                },
                {
                    "paragraph": "“王曰嗚呼封有”至“刵人”",
                    "zhushu": "",
                    "type": 2
                },
                {
                    "paragraph": "正義曰：以刑者政之助，不得已即用之，非情好殺害，故又本於政，不可以濫刑。而王言曰：“嗚呼!封，欲正刑之本要，而汝政敎有次敘，是乃治理大明，則民服。惟民旣服從化，其自勑正勉力而平和。然政之化惡爲善，若有病而欲去之，治之以理，則惟民其盡棄惡而修善。言愛養人若母之安赤子，惟民爲善，其皆安治。爲政保民之如此，不可行以淫刑。 豈非汝封得刑人殺人乎？”言得刑殺。“不可以得，故而有濫刑人殺人無辜也。非汝封又曰劓刵人？無以得，故而有所濫劓刵人之無罪者也。”",
                    "zhushu": "",
                    "type": 2
                },
                {
                    "paragraph": "傳“化惡”至“修善”",
                    "zhushu": "",
                    "type": 2
                },
                {
                    "paragraph": "正義曰：人之有疾，治之以理則疾去。人之有惡，化之以道則惡除。",
                    "zhushu": "",
                    "type": 2
                },
                {
                    "paragraph": "傳“愛養”至“安治”",
                    "zhushu": "",
                    "type": 2
                },
                {
                    "paragraph": "正義曰：旣去惡，乃須愛養之爲善。人爲上養，則化所行，故言“其皆安治”。子生赤色，故言“赤子”。",
                    "zhushu": "",
                    "type": 2
                },
                {
                    "paragraph": "傳“劓截”至“得行”",
                    "zhushu": "",
                    "type": 2
                },
                {
                    "paragraph": "正義曰：以國君故得專刑殺於國中，而不可濫其刑，即墨、劓、剕、宫也。“劓”在五刑爲截鼻，而有“刵”者，周官五刑所無，而吕刑亦云“劓刵”。易噬嗑上九云：“何校滅耳。”鄭𤣥以臣從君坐之刑，孔意然否未明，要有刵而不在五刑之𩔖。言“又曰”者，周公述康叔，豈非汝封又自言曰得劓刵人？此“又曰”者，述康叔之“又曰”。",
                    "zhushu": "",
                    "type": 2
                },
                {
                    "paragraph": "“王曰外事”至“要囚”",
                    "zhushu": "",
                    "type": 2
                },
                {
                    "paragraph": "正義曰：言不濫刑，不但國内。 而王言曰：“若外土諸侯奉王事以至汝，汝當布陳是刑法，以司牧其衆，及此殷家刑罰有倫理者，兼用之。”周公又重言曰：“旣用刑法，要察囚情，得其要辭，以斷其獄，當須服膺思念之五日六日，次至於十日，遠至於三月一時，乃大斷囚之要辭。”言必反覆重之，如此乃得無濫故耳。",
                    "zhushu": "",
                    "type": 2
                },
                {
                    "paragraph": "傳“言外”至“用之”",
                    "zhushu": "",
                    "type": 2
                },
                {
                    "paragraph": "正義曰：外土以獄事上於州牧之官，爲奉王事，汝當用刑書，爲布陳是刑法，爲“司牧其衆”，故受而聽之。旣衞居殷墟，又周承於殷後，刑書相因，故兼用其有理者。謂當時刑書或無正條，而殷有故事可兼用，若今律無條，求故事之比也。“臬”爲準限之義，故爲法也。",
                    "zhushu": "",
                    "type": 2
                },
                {
                    "paragraph": "傳“要囚”至“之至”",
                    "zhushu": "",
                    "type": 2
                },
                {
                    "paragraph": "正義曰：言“要囚”，明取要辭於囚，以思訖事定，故言乃大斷之。 多至三月，故云“反覆思念，重刑之至”。顧氏云：“又曰者，周公重言之也。”",
                    "zhushu": "",
                    "type": 2
                },
                {
                    "paragraph": "“王曰汝”至“乃知”",
                    "zhushu": "",
                    "type": 2
                },
                {
                    "paragraph": "正義曰：此又申上旣“要囚”“思念”，定其大斷若爲。而王言曰：“汝當陳是刑書之法以行事。其刑法斷獄，用殷家所行常法故事，其陳法殷彞，皆用其合冝者以刑殺，勿用以就汝封意之所安而自行也，以用心不如依法故耳。言汝不但依法，乃使汝所行盡順，曰是有次敘，猶當自惟曰：‘未有順事，其有餘若不足故耳！’必期汝於大幸已乎！汝惟小子耳，而他人未其有若汝封之心。”言汝心最善。“汝心旣善，我心我德惟汝所委知也”。",
                    "zhushu": "",
                    "type": 2
                },
                {
                    "paragraph": "傳“陳是”至“故事”",
                    "zhushu": "",
                    "type": 2
                },
                {
                    "paragraph": "正義曰：“陳是法事”，即上“汝陳時臬事”。“罰蔽殷彞”，即上“殷罰有倫”。上據有初思念得失，此據臨時行事也。",
                    "zhushu": "",
                    "type": 2
                },
                {
                    "paragraph": "傳“已乎”至“款心”",
                    "zhushu": "",
                    "type": 2
                },
                {
                    "paragraph": "正義曰：此言“我”，我王也。以王命，故言王爲“我”，以康叔爲“已”。若汝不善，我王家心德汝所不知，則我不順命汝款曲之心。只由汝最善，我王心德汝所偏知，故我王命汝以款曲之心。述康叔爲言，故云“已”，欲令康叔明識此意也。",
                    "zhushu": "",
                    "type": 2
                },
                {
                    "paragraph": "“凡民”至“弗憝”",
                    "zhushu": "",
                    "type": 2
                },
                {
                    "paragraph": "正義曰：言人所愼刑者，以凡民所用得罪者，𡨥盜攘竊於外姦内宄，而殺害及顚越於人以取貨利也。自強爲之而不畏死，此爲人無不惡之者，以此須刑絶之，故當愼刑罰耳。",
                    "zhushu": "",
                    "type": 2
                },
                {
                    "paragraph": "傳“凡民”至“貨利”",
                    "zhushu": "",
                    "type": 2
                },
                {
                    "paragraph": "正義曰：“自”，用也。言所用得罪者，由“㓂攘”也。而爲之於外内旣有劫竊，其劫竊皆有殺有傷，越人謂不死而傷，皆爲之而取貨利故也。",
                    "zhushu": "",
                    "type": 2
                },
                {
                    "paragraph": "傳“暋強”至“絶之”",
                    "zhushu": "",
                    "type": 2
                },
                {
                    "paragraph": "正義曰：“暋，強也”，於盤庚已訓。 而此重詳之，以由此得罪，當須絶之。",
                    "zhushu": "",
                    "type": 2
                },
                {
                    "paragraph": "“王曰封元”至“無赦”",
                    "zhushu": "",
                    "type": 2
                },
                {
                    "paragraph": "正義曰：以是所用得其罪，不但𡨥盜。王命而言曰：“封，非於骨肉之人爲大惡，猶尚爲人所大惡之，況惟不孝父母、不友兄弟者？其罪莫大於不孝也。何者？爲人之子，不能敬身服行其父事，而怠忽其業，大傷其父心，是不孝也； 於爲人父，不能字愛其子，乃疾惡其子，是不慈也； 於爲人弟，不能念天之明道，故乃不能恭事其兄，是不恭也； 爲人兄，亦不能念稚子之可哀哉，大不友愛於弟，是不友也。惟人所行以至此不孝不友者，豈不由我執政之人道敎不至，以得此罪乎？旣人罪由敎而致，天惟與我民以五常之性，使有恭孝。廢棄不行，是大滅亂天道也。以由我滅亂，曰：‘乃其疾用文王所作違敎之罰，刑此亂五常者，不可赦放也。’”",
                    "zhushu": "",
                    "type": 2
                },
                {
                    "paragraph": "傳“大惡”至“不友”",
                    "zhushu": "",
                    "type": 2
                },
                {
                    "paragraph": "正義曰：言將有作姦宄大惡，“猶爲人所大惡”，況不孝父母、不善兄弟者乎？孝經云：“五刑之屬三千，而罪莫大於不孝”是也。釋親云：“善父母爲孝，善兄弟爲友。”下文不言“母”，母同於父。 父子尊卑而異等，故“孝”名上不通於下。其兄弟雖有長幼而同倫，故共“友”名也。",
                    "zhushu": "",
                    "type": 2
                },
                {
                    "paragraph": "傳“爲人”至“不孝”",
                    "zhushu": "",
                    "type": 2
                },
                {
                    "paragraph": "正義曰：“考”亦通生死，即此文及酒誥是也。下曲禮云“死曰考”，是對例耳。人子以述成父事爲孝。 “怠忽其業”，即“其肯曰我有後，不棄基”，故爲大傷父心，即是上不孝也。則子不述父事，當輕於盜殺，況以爲甚者？ 此聖人縁心立法，人莫不縁身本於父母也。自親以及物，天然之理，故孝經曰：“不愛其親而愛他人者，謂之悖德。不敬其親而敬他人者，謂之悖禮。以順則逆，民無則焉。不在於善，而皆在於凶德”是也。以此言賊殺他人，罪小於骨肉相乖阻。 但於他人言其極者，於親言其小者，小則有不和詈爭𨷖訟相傷者也。於親小則傷心，大乃逆命，敺罵殺害，互相發起而可知也。",
                    "zhushu": "",
                    "type": 2
                },
                {
                    "paragraph": "傳“於爲”至“不慈”",
                    "zhushu": "",
                    "type": 2
                },
                {
                    "paragraph": "正義曰：上文不言“不慈”，意以“不孝”爲揔焉。父當言“義”，而云“不慈”者，以父母於子并爲慈，因父有愛敬多少而分之，言父義母慈，而由慈以義，故雖義言“不慈”，且見父兼母耳。",
                    "zhushu": "",
                    "type": 2
                },
                {
                    "paragraph": "傳“於爲”至“不恭”",
                    "zhushu": "",
                    "type": 2
                },
                {
                    "paragraph": "正義曰：善兄弟曰“友”。 此言“不恭”者，友，思念之辭，兄弟同倫，故俱言“友”。雖同倫而有長幼，其心友而貌恭，故因兄弟而分“友”文爲二，而言“恭”也。“五敎”，即左傳文十八年史克言也。於此言“天之明道”者，父子天性，不嫌非天明，故於兄弟言之。因上先言“不孝”，先言子於父，故此“不友”先言弟於兄。 若舉中以見上下，故此言天明，見五敎皆是。即孝經云“則天之明”，左傳云“爲父子兄弟姻媾以象天明”，是於天理常然，爲天明白之道。",
                    "zhushu": "",
                    "type": 2
                },
                {
                    "paragraph": "傳“爲人”至“不友”",
                    "zhushu": "",
                    "type": 2
                },
                {
                    "paragraph": "正義曰：言“亦”者，以兄弟同等而相亦，所謂周書云：“父子兄弟，罪不相及”，即此文也。不孝罪子，非及於父之輩，理所當然。而周官鄰保以比伍相及，而趙商疑而發問，鄭荅云：“周禮太平制，此爲居殷亂而言， 斯不然矣。康誥所云以骨肉之親，得相容隠，故左傳云‘父子兄弟，罪不相及。’周禮所云據踈人相督率之法，故相連獲罪。故今之律，今大功已上得相容隱，鄰保罪有相及是也。”",
                    "zhushu": "",
                    "type": 2
                },
                {
                    "paragraph": "“不率”至“以懌”",
                    "zhushu": "",
                    "type": 2
                },
                {
                    "paragraph": "正義曰：言滅五常之害當除。凡民不循大道、五常之敎猶刑之，況在外土掌庶子之官，主於訓民？惟其正官之人及於小臣諸有符節者，並爲敎首，其心不循大常，豈可赦也？以人之須有五常，汝今往之國，乃當分別播布德敎，以立民大善之譽。若不念我言，不用我法，即病其爲君之道，是汝長爲惡矣。以此惟我亦惡汝也。已乎！ 旣惡不可爲，汝乃其疾用此典刑冝於時丗者，循理以刑殺亂常者，則亦惟爲人君，惟爲人長之正道。旣爲人君長，不能治其五敎，施於家人之道，則於其卑小臣、外上正官之吏，惟爲威暴，惟爲酷虐，大放棄王命矣。如是乃由汝非以道德用治之故，由此汝亦無得不能敬其常事。汝用寛民之道，當思惟念用文王之所敬畏而法之。汝以此行寛民之政，曰：“我願惟有及於古。”則我一人天子以此恱懌汝德矣。汝惟冝勤之。",
                    "zhushu": "",
                    "type": 2
                },
                {
                    "paragraph": "傳“戛常”至“犯乎”",
                    "zhushu": "",
                    "type": 2
                },
                {
                    "paragraph": "正義曰：“戛”，猶楷也。言爲楷模之常，故“戛”爲常也。述上“凡民自得罪”，故言“凡民不循大常之敎”也。“猶刑之”，即上云“刑玆無赦”故也。亦愚以況智，故言“況在外掌衆子之官主訓民者，而親犯乎”。即周官云“諸子”，文王丗子云“庶子”也。以致敎諸子，故爲“訓人”。周禮諸子之官亦是王朝之臣，言“在外”者，對父子兄弟爲外。惟舉庶子之官者，以其敎訓公卿子弟最爲急故也。鄭𤣥以“訓人”爲師長，亦各一家之道也。",
                    "zhushu": "",
                    "type": 2
                },
                {
                    "paragraph": "傳“惟其”至“之科”",
                    "zhushu": "",
                    "type": 2
                },
                {
                    "paragraph": "正義曰：“正官之人”，若周官三百六十職正官之首。“於小臣諸有符節”者，謂正人之下，非長官之身，下至符吏。“諸有符節”，爲敎人之故，故言“有符節”者，非要行道之符節。 若爲官行文書而有符，今之印者也。以上況之，故言“不循大常，亦在無赦之科”矣。在軍者有旌節，亦得爲有符節耳。",
                    "zhushu": "",
                    "type": 2
                },
                {
                    "paragraph": "傳“汝今”至“惡汝”",
                    "zhushu": "",
                    "type": 2
                },
                {
                    "paragraph": "正義曰：言“分別播布德敎”，謂分遣卿大夫爲之敎民使善而已。有善譽，是“立民以大善之譽”。",
                    "zhushu": "",
                    "type": 2
                },
                {
                    "paragraph": "傳“汝乃”至“正道”",
                    "zhushu": "",
                    "type": 2
                },
                {
                    "paragraph": "正義曰：此用冝於時，以刑殺上不循五常之道者。其“君長”，對則大夫爲長，散則人君爲長，君而居之，是君亦與長爲一。孝經對例以長爲大夫耳。",
                    "zhushu": "",
                    "type": 2
                },
                {
                    "paragraph": "傳“爲人”至“之故”",
                    "zhushu": "",
                    "type": 2
                },
                {
                    "paragraph": "正義曰：以五常父、母、兄、弟、子，即“家人之道”，易有家人卦，亦與此同也。不行五敎，爲“不能治家人之道”。家人不治，則君不明，君旣不明，則不察下故，則“於其小臣、外正官之吏，並爲威虐，大放棄王命”。 “非德用治”，是不明爲非德也。",
                    "zhushu": "",
                    "type": 2
                },
                {
                    "paragraph": "傳“常事”至“法之”",
                    "zhushu": "",
                    "type": 2
                },
                {
                    "paragraph": "正義曰：“常事”，常所行之事也。人見尋常不爲異，故輕之而以爲戒。文王所“敬忌”，即敬德忌刑，鄭云“祇祇、威威”是也。",
                    "zhushu": "",
                    "type": 2
                },
                {
                    "paragraph": "傳“汝行”至“汝德”",
                    "zhushu": "",
                    "type": 2
                },
                {
                    "paragraph": "正義曰：寛則得衆，故五敎在寛。上旣言“乃由𥙿民”，此又疊之。“汝行寛民之政，曰：‘我惟有及於古。’”即古賢諸侯，汝惡我則惡之，汝善我則愛之，以此我一人悅懌汝德也。",
                    "zhushu": "",
                    "type": 2
                },
                {
                    "paragraph": "“王曰封𠁊”至“厥邦”",
                    "zhushu": "",
                    "type": 2
                },
                {
                    "paragraph": "正義曰：旣言德刑事終，而揔言之。我所以令汝明德愼罰以施政者。 王命所以言曰：“封，爲人君當明惟爲治民之道而善安之，故我以是須汝善安民，故我其惟念殷先智聖王之德，用安治民，爲求而等之。我於民未治之時，尚求等殷先智王，況今民無道不之而易化？ 汝若不以道訓之，則無善政在其國，所以須安民以德刑也。”",
                    "zhushu": "",
                    "type": 2
                },
                {
                    "paragraph": "傳“明惟”至“安之”",
                    "zhushu": "",
                    "type": 2
                },
                {
                    "paragraph": "正義曰：以愼德刑爲明治民之道，敎之五常爲“善”，富而不擾爲“安”也。鄭以“迪”爲下讀，各爲一通也。",
                    "zhushu": "",
                    "type": 2
                },
                {
                    "paragraph": "傳“治民”至“其國”",
                    "zhushu": "",
                    "type": 2
                },
                {
                    "paragraph": "正義曰：以已喻康叔，言我未治之時，“乃欲求等殷先智王”以致太平者，“況今民無道不之”，言易從敎。 不以正道訓民，民則不知道，故“無善政在其國”，爲無“吉康”也。",
                    "zhushu": "",
                    "type": 2
                },
                {
                    "paragraph": "“王曰封予”至“于天”",
                    "zhushu": "",
                    "type": 2
                },
                {
                    "paragraph": "正義曰：以汝須善政在國，令我民安，當爲政以愼德刑爲敎。 故王又命之曰：“封，我惟不可不視古義，告汝施德之說於罰之所行。”欲其勤德愼刑也。“假令惟天下民不安，未定其心，於周敎道屢數而未和同，明惟天其以民不安其罰誅我，我其不怨於天。則汝不治，是其罪。我罰汝，汝亦不可怨我。我以民之不安，惟其罰之。無在大邑，無在多民。以少猶誅罰，況曰爲君不愼德刑，其上明聞於天？”是爲罪大不可赦。",
                    "zhushu": "",
                    "type": 2
                },
                {
                    "paragraph": "傳“我惟”至“愼刑”",
                    "zhushu": "",
                    "type": 2
                },
                {
                    "paragraph": "正義曰：以“敷求殷先哲王”，及“別求古先哲王”，爲已視古義也。德由說而罰須行，故“德”之言“說”，而“罰”言“行”也。以事終而結上，故云“德刑”也。",
                    "zhushu": "",
                    "type": 2
                },
                {
                    "paragraph": "傳“假令”至“之言”",
                    "zhushu": "",
                    "type": 2
                },
                {
                    "paragraph": "正義曰：天下不安爲揔說。 所以不安，猶“未定其心，於周道屢數而未和同”也。時已大和㑹，故言“假令”，設不和同事言耳。",
                    "zhushu": "",
                    "type": 2
                },
                {
                    "paragraph": "傳“明惟”至“怨我”",
                    "zhushu": "",
                    "type": 2
                },
                {
                    "paragraph": "正義曰：顧氏云：“明惟天者，言天明察在上，見民不安，乃以刑罰誅戮於我。”",
                    "zhushu": "",
                    "type": 2
                },
                {
                    "paragraph": "傳“民之”至“罪大”",
                    "zhushu": "",
                    "type": 2
                },
                {
                    "paragraph": "正義曰：此揔德刑而直云“不愼罰”者，政以德爲主，不嫌不明，政失由於濫刑，故舉“罰”以言之。下言“無作怨”，以失罰爲罪大。",
                    "zhushu": "",
                    "type": 2
                },
                {
                    "paragraph": "“王曰嗚呼封”至“瑕殄”",
                    "zhushu": "",
                    "type": 2
                },
                {
                    "paragraph": "正義曰：以罰不可失，故王命言曰：“嗚呼！ 封，當修已以敬哉！ 無爲可怨之事。勿用非善謀、非常法，而以決斷行是誠信之道，大當法爲機敏之德。用是信敏安汝心，顧省汝德，廣遠汝謀，能行寛政，乃以民安，則我不於汝罪過而絶亡汝。”",
                    "zhushu": "",
                    "type": 2
                },
                {
                    "paragraph": "傳“斷行”至“有功”",
                    "zhushu": "",
                    "type": 2
                },
                {
                    "paragraph": "正義曰：以誠在於心，故決斷行之。亦心誠而行敏，爲見事之速。事有善而須德法，故云“大法敏德”也。正以此二者，以“信則人任焉，敏則有功”故也。論語文。",
                    "zhushu": "",
                    "type": 2
                },
                {
                    "paragraph": "傳“用是”至“長乆”",
                    "zhushu": "",
                    "type": 2
                },
                {
                    "paragraph": "正義曰：上文有“忱”有“敏”，此惟云“用是誠道”，不云“敏”者，“敏”在“誠”下，亦用之可知。",
                    "zhushu": "",
                    "type": 2
                },
                {
                    "paragraph": "“王曰嗚呼肆”至“乂民”",
                    "zhushu": "",
                    "type": 2
                },
                {
                    "paragraph": "正義曰：與上相首引。王命言曰：“嗚呼！ 以民安則不汝絶亡之故，汝小子封，當念天命之不於常也。汝行善則得之，行惡則失之。汝念此無常哉。無絶棄我言而不念。若享有國土，當明汝服行之敎令使可法，髙大汝所聽，用先王道德之言以安治民也。”",
                    "zhushu": "",
                    "type": 2
                },
                {
                    "paragraph": "傳“享有”至“可則”",
                    "zhushu": "",
                    "type": 2
                },
                {
                    "paragraph": "正義曰：以不瑕殄，即“享有國土”也。“服行之命”，謂德刑也。",
                    "zhushu": "",
                    "type": 2
                },
                {
                    "paragraph": "“王若”至“丗享”",
                    "zhushu": "",
                    "type": 2
                },
                {
                    "paragraph": "正義曰：以須髙聽治民，故王命順其德而言曰：“汝往之國哉，封乎！勿廢所冝敬之常法。”即聽用我誥是也。“汝如此，則汝乃得以殷民丗丗享國而言不絶，國祚短長由德也。”又言“王若曰”者，一篇終始言之，明於中亦有“若”也。",
                    "zhushu": ""
                }
            ]
        },
        {
            "name": "周書酒誥第十二",
            "paragraphs": [
                {
                    "paragraph": "周書酒誥第十二",
                    "zhushu": "",
                    "type": 1
                },
                {
                    "paragraph": "傳“康叔”至“酒誥”",
                    "zhushu": "",
                    "type": 2
                },
                {
                    "paragraph": "正義曰：以梓材云“若玆監”，故云“康叔監殷民”也。鄭以爲“連屬之監，則爲牧而言”，然康叔時實爲牧，而所戒爲居殷墟化紂餘民，不主於牧。下篇云“監”，“監”亦指爲君言之也。明“監”即國君監一國，故此言“監殷民”，不言“監一州”，若大宰之“建牧立監”也。",
                    "zhushu": "",
                    "type": 2
                },
                {
                    "paragraph": "“王若”至“惟辜”",
                    "zhushu": "",
                    "type": 2
                },
                {
                    "paragraph": "正義曰：周公以王命誥康叔，順其事而言曰：“汝當明施大敎命於妹國，而戒之以酒。所以須戒酒者，以汝父於廟次穆考文王，始國在西土岐周爲政也。其誥愼所職衆國衆士於少正官、御治事吏，朝夕勑之曰：‘惟祭祀而用此酒，不常爲飲也。’所以不常爲飲者，以惟天之下敎命，始令我民知作酒者，惟爲大祭祀，故以酒爲祭，不主飲。故天下威罰於我民，用使之大爲亂，以喪其德，亦無非以酒爲行而用之。故於小大之國，用使之喪亡，亦無非以酒爲罪。以此衆事少正，皆須戒酒也。是文王以酒爲重戒，汝不可不法也。”",
                    "zhushu": "",
                    "type": 2
                },
                {
                    "paragraph": "傳“周公”至“北是”",
                    "zhushu": "",
                    "type": 2
                },
                {
                    "paragraph": "正義曰：此爲下之目，故言“明施大敎命於妹國”。此“妹”與“沬”一也，故“沬”爲地名，“紂所都朝歌以北”。但妹爲朝歌之所居也，朝歌近妹邑之南，故云“以北”是。詩又云“沬之東矣”“沬之郷矣”，即東與北爲鄉也。妹屬鄘，紂所都在妹，又在北與東，是地不方平，偏在鄘多故也。馬、鄭、王本以文渉三家而有“成”字。鄭𤣥云“成王，所言成道之王”，三家云“王年長，骨節成立”，皆爲妄也。",
                    "zhushu": "",
                    "type": 2
                },
                {
                    "paragraph": "傳“父昭”至“之政”",
                    "zhushu": "",
                    "type": 2
                },
                {
                    "paragraph": "正義曰：以“穆”連“考”，故以昭穆言之。文王廟次爲穆，以周自后稷以至文王十五丗。案丗本云：“后稷生下窋爲昭，不窋生鞠陶爲穆。鞠陶生公劉爲昭，公劉生慶節爲穆。慶節生皇僕爲昭，皇僕生羌弗爲穆。羌弗生毁榆爲昭，毀榆生公飛爲穆。公飛生髙圉爲昭，髙圉生亞圉爲穆。亞圉生組紺爲昭，組紺生大王亶父爲穆，亶父生季歷爲昭，季歷生文王爲穆。”據丗次，偶爲穆也。左傳曰：“大伯、虞仲，大王之昭，言大王爲穆，而子爲昭。”又曰：“虢仲、虢叔，王季之穆，亦王季爲昭，而子爲穆，與文王同穆也。又管、蔡、郕、霍等十六國，亦曰文王之昭，則以文王爲穆，其子與武王爲昭”。又曰“邘、晉、應、韓，武之穆”，以繼武王爲昭也。“將言始國在西土，西土，𡵨周之政”者，據今本先，故言“始”，謂初始爲政，然則居豐前，故云“西土”，欲將言道文王誥毖庶邦以下之政，故先本之云“肈國在西土”。",
                    "zhushu": "",
                    "type": 2
                },
                {
                    "paragraph": "傳“文王”至“常飲”",
                    "zhushu": "",
                    "type": 2
                },
                {
                    "paragraph": "正義曰：告勑使之敬愼，故曰“告愼”。其“衆國”，即衆多國君。“衆士”，朝臣也。旣揔呼爲“士”，則卿大夫俱在内。“少正、御治事”，以其卑賤，更別目之。“朝夕勑之”，丁寧愼之至也。",
                    "zhushu": "",
                    "type": 2
                },
                {
                    "paragraph": "傳“惟天”至“祭祀”",
                    "zhushu": "",
                    "type": 2
                },
                {
                    "paragraph": "正義曰：丗本云：“儀狄造酒，夏禹之臣。”又云：“杜康造酒”，則人自意所爲。言“天下敎命”者，以天非人，不因人爲者，亦天之所使，故凡造立皆云本之天。“元祀”者，言酒惟用於大祭祀，見戒酒之深也。顧氏云：“元，大也。”洛誥“稱秩元祀”，孔以爲“舉秩大祀”。大劉以“元”爲始，誤也。",
                    "zhushu": "",
                    "type": 2
                },
                {
                    "paragraph": "傳“天下”至“亂行”",
                    "zhushu": "",
                    "type": 2
                },
                {
                    "paragraph": "正義曰：民自飲酒致亂，以被威罰。 言“天下威”者，亦如上言天之下敎命，令民作酒也。爲亂而罪，天理當然，故曰“天討有罪，五刑五用哉”。俗本云“不爲亂行”，定本云“亦爲亂行”，俗本誤也。",
                    "zhushu": "",
                    "type": 2
                },
                {
                    "paragraph": "傳“於小”至“爲罪”",
                    "zhushu": "",
                    "type": 2
                },
                {
                    "paragraph": "正義曰：“小大之國”，謂諸侯之國有小大也。上言“民用大亂”，指其身爲罪。此言“邦用喪”，言其邦國喪滅。上文揔謂貴賤之人，此則專指諸侯之身故也。惟行用酒，惟罪身得罪，亦互相通也。",
                    "zhushu": "",
                    "type": 2
                },
                {
                    "paragraph": "“文王”至“惟一”",
                    "zhushu": "",
                    "type": 2
                },
                {
                    "paragraph": "正義曰：前文王戒酒，以爲所供當重飲之則有滅亡之害。此更戒之，令以德自將，不可常飲。故又云文王誥敎其民之小子，與正官之下有職事之人，謂羣吏，汝等無得常飲酒也。於所治衆國之君臣民衆等，言飲酒惟當因祭祀，以德自將，無今至醉。又自申文王之敎小子者，不但身自敎之，又化民使自敎其子弟。惟敎其民曰：“惟我民等，當敎道子孫小子，令土地所生之物皆愛惜之，則其心善矣。”以愛物則不爲酒而損秏故也。旣父祖稟文王之敎以化其子孫，而子孫能聦審聽用祖考之常訓，言愛物以戒酒也。不但民之小子爲然，其於小大德之士大夫等，亦皆能念行文王之德，以敎其子孫，故子孫亦聦聽之。小子惟皆專一而戒其酒，其民及在位，不問貴賤，子孫皆化，則至成長爲德可知也。",
                    "zhushu": "",
                    "type": 2
                },
                {
                    "paragraph": "傳“小子”至“飲酒”",
                    "zhushu": "",
                    "type": 2
                },
                {
                    "paragraph": "正義曰：知“小子”謂“民之子孫”者，以下文云“我民迪小子”，又云“奔走事厥考、厥長”，故知“小子”謂“民之子孫”也。知“有正、有事”非士大夫，而云“正官治事謂下羣吏”者，以文與“小子”相連，故知是正官下治事之羣吏。",
                    "zhushu": "",
                    "type": 2
                },
                {
                    "paragraph": "傳“於所”至“至醉”",
                    "zhushu": "",
                    "type": 2
                },
                {
                    "paragraph": "正義曰：以述上文内外𩀱舉，此爲小子及民與士大夫可知。其外冝有國君，故下云指戒康叔爲國之事，故揔言衆國惟於祭祀得飲酒，猶“以德自將，無令至醉”。大傳因此言宗室將有事，族人皆入侍，得有醉與不醉而出與不出之事，而“以德自將，無令至醉”，亦一隅之驗。文王爲諸侯而云“衆國”者，文王爲西伯，又三分有二諸侯，故得戒衆國也。",
                    "zhushu": "",
                    "type": 2
                },
                {
                    "paragraph": "傳“文王”至“心善”",
                    "zhushu": "",
                    "type": 2
                },
                {
                    "paragraph": "正義曰：以“惟曰”爲敎辭，故言文王化我民愛惜土物而不損秏，則不嗜酒，故心善”。",
                    "zhushu": "",
                    "type": 2
                },
                {
                    "paragraph": "“妹土”至“王家”",
                    "zhushu": "",
                    "type": 2
                },
                {
                    "paragraph": "正義曰：旣上言文王之敎，今指戒康叔之身，實如汝當法文王斷酒之法，故今往當使妹土之人繼爾股肱之敎，爲純一之行。其當勤於耕種黍稷，奔馳趨走，供事其父與兄。其農功旣畢，始牽車牛遠行賈賣，用其所得珍異孝養其父母。父母以子如此，善子之行，子乃自洗絜，謹敬厚致，用酒以養，此亦小子土物愛也。又謂汝衆士有正之人，及於衆伯君子、長官大夫、統衆士有正者，其汝亦常聽用我斷酒之敎，勿違犯也。汝康叔大能進行老成人之道，則惟可爲君矣。如此汝乃爲飲食醉飽之道。由須進行老成人，故我大惟敎汝曰：“汝能長觀省古道所爲，考行中正之德，即是進行老成人，惟堪爲君。能考中德，則汝庶幾能進饋祀於祖考矣。以能進饋祀，人神所助，則汝乃能自大用逸之道。如此用逸，則乃信惟王正事之大臣。不但正事大臣如此，亦惟天順其大德而佑助之，長不見遺忘在王家矣，可不務乎？”",
                    "zhushu": "",
                    "type": 2
                },
                {
                    "paragraph": "傳“今往”至“父兄”",
                    "zhushu": "",
                    "type": 2
                },
                {
                    "paragraph": "正義曰：以妹土爲所封之都，故言“今往”。“繼汝股肱之敎”者，君爲元首，臣作股肱，君倡臣行，施由股肱，故言繼其敎也。言“奔走”者，顧氏云：“勤種黍稷，奔馳趨走也。”",
                    "zhushu": "",
                    "type": 2
                },
                {
                    "paragraph": "傳“農功”至“父母”",
                    "zhushu": "",
                    "type": 2
                },
                {
                    "paragraph": "正義曰：若當農功，則有所廢，故知旣畢乃行。故云“始牽車牛”，即牽將大車，載有易無，遠求盈利，所得珍異而本不損，故可“孝養其父母”，亦愛土物之義也。",
                    "zhushu": "",
                    "type": 2
                },
                {
                    "paragraph": "傳“其父”至“酒養”",
                    "zhushu": "",
                    "type": 2
                },
                {
                    "paragraph": "正義曰：以人父母欲家生之冨者，若非盈利，雖得其養，有喪家資，則父母所不善。今勤商得利，冨而得養，所以“善子之行”也。",
                    "zhushu": "",
                    "type": 2
                },
                {
                    "paragraph": "傳“衆伯”至“違犯”",
                    "zhushu": "",
                    "type": 2
                },
                {
                    "paragraph": "正義曰：“衆伯君子”，統衆士有正者。經云“庶士有正”者，戒其愼酒，從卑至尊，故先敎子孫，乃及庶士衆伯君子。",
                    "zhushu": "",
                    "type": 2
                },
                {
                    "paragraph": "傳“汝大”至“君義”",
                    "zhushu": "",
                    "type": 2
                },
                {
                    "paragraph": "正義曰：釋詁云：“羞，進也。”旣以愼酒立敎，是大能進行老成人之道，是惟可爲人君矣。以人君若治不得所，民事可憂，雖得酒食，不能醉飽。若能進德，民事可平，故爲“飲食可醉飽之道”。以羣臣言，“聽敎”即爲臣義，不過愼酒進德。“次戒康叔以君義”，亦有“聽敎”，明爲互矣。",
                    "zhushu": "",
                    "type": 2
                },
                {
                    "paragraph": "傳“我大”至“成矣”",
                    "zhushu": "",
                    "type": 2
                },
                {
                    "paragraph": "正義曰：以言曰“故”，以爲敎辭，即敎以“大克羞耇”。長省古道，是老成人之德，考其中正，是能大進行，可以惟爲君，故云“則君道成矣”。",
                    "zhushu": "",
                    "type": 2
                },
                {
                    "paragraph": "傳“能考”至“之道”",
                    "zhushu": "",
                    "type": 2
                },
                {
                    "paragraph": "正義曰：以聖人爲能饗帝，孝子爲能饗親，考德爲君，則人治之已成，民事可以祭神。故考中德，能進饋祀於祖考，人愛神助，可以無爲，故六用逸之道，即上云“飲食醉飽之道”也。鄭以爲助祭於君，亦非其義勢也。以下然並亦惟天據人事，是惟王正事大臣本天理，故天順其大德，不見忘在於王家，反覆相成之勢也。",
                    "zhushu": "",
                    "type": 2
                },
                {
                    "paragraph": "“王曰封我西”至“之命”",
                    "zhushu": "",
                    "type": 2
                },
                {
                    "paragraph": "正義曰：於此乃揔言不可不用文王愼酒之敎。王命之曰：“封，我文王本在西土，以道輔訓往日國君及治事之臣、大夫、士與其民之小子，其此等皆庶幾能用文王敎而不厚於酒。故我周家至于今能受殷之王命，以此故不可不用其敎以斷酒。”",
                    "zhushu": "",
                    "type": 2
                },
                {
                    "paragraph": "傳“我文”至“常飲”",
                    "zhushu": "",
                    "type": 2
                },
                {
                    "paragraph": "正義曰：“棐”，輔也。“徂”，往也。以事巳過，故言“往日”。恐嗜酒不成其德，故以斷酒輔成之。其“御事”，謂國君之下衆臣也。“不厚於酒”，即“無彝酒”也，故云“不常飲”，揔述上也。",
                    "zhushu": "",
                    "type": 2
                },
                {
                    "paragraph": "“王曰封我聞”至“祗辟”",
                    "zhushu": "",
                    "type": 2
                },
                {
                    "paragraph": "正義曰：以周受於殷，文王之前，殷代也，今又衞居殷地，故舉殷代以酒興亡得失而爲戒。王命之曰：“封，我聞於古，所聞惟曰殷之先代智道之王成湯，於上蹈道以畏天威，於下明著加於小民，即能常德持智以爲政敎。自成湯之後皆然，以至于帝乙，猶保成其王道，畏敬輔相之臣。其君旣然，惟殷御治事之臣，其輔相於君，有恭敬之德，不敢自寛暇，自逸豫，況曰其敢聚㑹羣飲酒乎？於是在外之服侯、甸、男、衞、國君之長，於是在内之服治事百官衆正，惟次大夫，惟服事尊官，於百官族姓及致仕在田里而居者，皆無敢沈湎於酒。不惟不敢，亦自不暇飲。所以不暇者，惟以助其君成其王道，令德顯明。又於正人之道，必正身敬法，正身以化下，不令而行，故不暇飲，是亦可以爲法也。”",
                    "zhushu": "",
                    "type": 2
                },
                {
                    "paragraph": "傳“聞之”至“小民”",
                    "zhushu": "",
                    "type": 2
                },
                {
                    "paragraph": "正義曰：言“聞之於古”，是事明衆見也。下言“自成湯”，知此別道湯事也。王者上承天，下恤民，皆由蹈行於道，畏天之罰已故也。又以道敎民，故明德著小民。",
                    "zhushu": "",
                    "type": 2
                },
                {
                    "paragraph": "傳“能常”至“爲非”",
                    "zhushu": "",
                    "type": 2
                },
                {
                    "paragraph": "正義曰：德在於身，智在於心，故“能常德持智”，即上“迪畏天，顯小民”，爲自湯後皆爾。",
                    "zhushu": "",
                    "type": 2
                },
                {
                    "paragraph": "傳“惟殷”至“逸豫”",
                    "zhushu": "",
                    "type": 2
                },
                {
                    "paragraph": "正義曰：此事當公卿，故下別云“越在内服，百僚庶尹”也。爲君畏相，故輔之。若寛暇與逸豫，則不恭敬，故不敢爲也。",
                    "zhushu": "",
                    "type": 2
                },
                {
                    "paragraph": "傳“崇聚”至“明無”",
                    "zhushu": "",
                    "type": 2
                },
                {
                    "paragraph": "正義曰：釋詁云：“崇，充也。”充實則集聚，故“崇”爲聚也。飲必待暇逸，猶尚不敢暇逸，故言況敢聚集飲酒乎？明無也。",
                    "zhushu": "",
                    "type": 2
                },
                {
                    "paragraph": "傳“於在”至“之德”",
                    "zhushu": "",
                    "type": 2
                },
                {
                    "paragraph": "正義曰：以公卿與國爲體，承君共事，故先言之。然後見廣，故自外及内，舉四者以揔六服。又因“衞”爲蕃衞，故不言“采”也。“國”謂國君，“伯”言長，連、屬、卒、牧皆是，見徧在外爲君，故言“化湯畏相之德”。",
                    "zhushu": "",
                    "type": 2
                },
                {
                    "paragraph": "傳“於在”至“自逸”",
                    "zhushu": "",
                    "type": 2
                },
                {
                    "paragraph": "正義曰：畿外有服數，畿内無服數，故爲服治事也。言“百官衆正”，爲揔之文。但百官衆正除六卿，亦有大夫及士，士亦有官首而爲政者。“惟亞”，傳云“次大夫”者，謂雖爲大夫，不爲官首者。“亞”次官首，故云“亞”。舉大夫尊者爲言，其實士亦爲亞次之官。必知“惟亞”兼士者，以此經文上下更無別見“士”之文，故知兼之。“惟服宗工”，揔上“百僚庶尹”及“惟亞”，言服治職事，尊官之故，亦不自逸。惟亞等雖不爲官首，亦助上服治政事。或可非官首者，服事在上之尊官，亦不自逸。",
                    "zhushu": "",
                    "type": 2
                },
                {
                    "paragraph": "傳“於百”至“里者”",
                    "zhushu": "",
                    "type": 2
                },
                {
                    "paragraph": "正義曰：𣫭言“於”者，繼上君與御事爲“於”，此不言“在”，從上“内服”故也。“百官族姓”，謂其毎官之族姓，而與“里居”爲揔，故云“卿大夫致仕居田里者”也。",
                    "zhushu": "",
                    "type": 2
                },
                {
                    "paragraph": "傳“自外”至“飲酒”",
                    "zhushu": "",
                    "type": 2
                },
                {
                    "paragraph": "正義曰：“自外服至里居，皆無敢沈湎”，亦上衘事。云“亦不暇”，“不暇”則不逸可知。助君敬法，逆探下經也。",
                    "zhushu": "",
                    "type": 2
                },
                {
                    "paragraph": "“我聞”至“速辜”",
                    "zhushu": "",
                    "type": 2
                },
                {
                    "paragraph": "正義曰：旣言帝乙以上愼酒以存，故又言紂嗜酒而滅。我聞亦惟曰：“殷之在今帝乙後嗣之謂紂王，酣樂其身，不憂於政事。施其政令，無顯明之德於民。所敬所安，皆在於怨，不可變易。”大惟其縱淫泆於非常，用燕安之故，喪其威儀，民見之無不䀌然痛傷其心也。皆由惟大愛厚於酒，晝夜不念自止息，乃過逸其内心，疾害很戾，不能畏死。聚罪人在商邑而任之，於殷國滅亡無憂懼也。不念發聞其德令之馨香，使祀見享，升聞於天。大惟行其淫虐，爲民下所怨。紂衆羣臣集聚用酒荒淫，腥穢聞在上天，故天下喪亡於殷，無愛念於殷，惟以紂奢逸故。非天虐殷以滅之，惟紂爲人自召此罪故也。",
                    "zhushu": "",
                    "type": 2
                },
                {
                    "paragraph": "傳“言紂”至“變易”",
                    "zhushu": "",
                    "type": 2
                },
                {
                    "paragraph": "正義曰：“施其政令於民，無顯明之德”，言所施者皆是闇亂之政也。紂意謂之爲善，所敬之、所安之者，及其施行，皆是害民之事，爲民所怨。紂之爲惡，執心堅固，不可變易也。",
                    "zhushu": "",
                    "type": 2
                },
                {
                    "paragraph": "傳“紂大”至“其心”",
                    "zhushu": "",
                    "type": 2
                },
                {
                    "paragraph": "正義曰：“誕”，訓爲大。言“紂大惟其縱淫泆於非常”之事。",
                    "zhushu": "",
                    "type": 2
                },
                {
                    "paragraph": "傳“紂衆”至“逸故”",
                    "zhushu": "",
                    "type": 2
                },
                {
                    "paragraph": "正義曰：紂衆羣臣用酒沈荒。“用”者，解經之“自”。定本作“自”，俗本多誤爲“嗜”。",
                    "zhushu": "",
                    "type": 2
                },
                {
                    "paragraph": "傳“言凡”至“召罪”",
                    "zhushu": "",
                    "type": 2
                },
                {
                    "paragraph": "正義曰：此言“惟人”，謂紂也。今變言“人”者，見雖非紂亦然。",
                    "zhushu": "",
                    "type": 2
                },
                {
                    "paragraph": "“王曰封予”至“于時”",
                    "zhushu": "",
                    "type": 2
                },
                {
                    "paragraph": "正義曰：旣陳殷之戒酒與嗜酒以致興亡之異，故誥之王命言曰：“封，我不惟若此徒多出言以誥汝而已。我自戒酒，已親行之，汝可法之也。所以親行者，古人有言曰：‘ 人無於水監，當於民監。’以水監但見已形，以民監知成敗故也。以須民監之故，今殷紂無道，墜失其天命，我其可不大視以爲戒，撫安天下於今時也？”",
                    "zhushu": "",
                    "type": 2
                },
                {
                    "paragraph": "“予惟”至“于酒”",
                    "zhushu": "",
                    "type": 2
                },
                {
                    "paragraph": "正義曰：殷之存亡，旣可以爲監若是。故我惟告汝曰：“汝當堅固愛愼殷之善臣及侯、甸、男、衞之君。則在外尚然，況已下太史所賔友，内史所賔友於善臣百尊官，而不固愼乎？此之卑官猶尚固愼，況惟汝之身事所服行美道，服行美事治民，而可不固愼乎？於已身事猶當固愼，況惟所敬順疇咨之圻父，能迫迴萬民之農父，所順所安之宏父？此等大臣能得固愼，則可定其爲君之道。固愼大臣，雖非急要，尚能使君道得定，況汝又能剛斷於酒乎？”善所莫大，不可加也。",
                    "zhushu": "",
                    "type": 2
                },
                {
                    "paragraph": "傳“劼固”至“用之”",
                    "zhushu": "",
                    "type": 2
                },
                {
                    "paragraph": "正義曰：“劼，固”，釋詁文。將欲斷酒爲重，故節文以相況。“毖”，訓爲慎，言誠堅固謹愼，皆敬而擇任之。其文通於下，皆固慎。",
                    "zhushu": "",
                    "type": 2
                },
                {
                    "paragraph": "傳“侯甸”至“賔友乎”",
                    "zhushu": "",
                    "type": 2
                },
                {
                    "paragraph": "正義曰：太史掌國六典，依周禮治典、敎典、禮典、政典、刑典、事典也。内史掌八柄之法者，爵、禄、廢、置、殺、生、與、奪。此“太史”“内史”即康叔之國大夫，知者，以下“圻父”“農父”“宏父”是諸侯之三卿，明“太史”“内史”非王朝之官。“所賔友”者，敬也。",
                    "zhushu": "",
                    "type": 2
                },
                {
                    "paragraph": "傳“於善”至“民乎”",
                    "zhushu": "",
                    "type": 2
                },
                {
                    "paragraph": "正義曰：“於善臣”即上經“殷獻臣”也，“百尊官”即上“侯、甸、男、衞、太史、内史”也。“服行美道，服事治民”，即上汝之身事”。知“服事”是治民者，民惟邦本，諸侯治民爲事故也。鄭𤣥以“服休”爲燕息之近臣，“服采”爲朝祭之近臣，非孔意也。",
                    "zhushu": "",
                    "type": 2
                },
                {
                    "paragraph": "傳“圻父”至“任大”",
                    "zhushu": "",
                    "type": 2
                },
                {
                    "paragraph": "正義曰：司馬主圻封，故云“圻父”。“父”者，尊之辭。以司徒敎民五土之藝，故言“農父”也。以司馬征伐在乎閫外所專，故隨順而疇咨之，言君所順疇也。迫近迴繞於萬民，言近民事也。二者皆任大。",
                    "zhushu": "",
                    "type": 2
                },
                {
                    "paragraph": "傳“宏大”至“酒乎”",
                    "zhushu": "",
                    "type": 2
                },
                {
                    "paragraph": "正義曰：“宏，大”，釋詁文。以司空亦君所順所安和之，故言“當順安之”。諸侯之三卿，以上有司馬、司徒，故知“宏父”是司空。言大父者，以營造爲廣大國家之父。因節文而分之，乃揔之言司馬、司徒、司空。列國三卿，今“愼擇其人而任之，則君道定”，況剛斷於酒乎？爲甚之義也。其“定辟”揔上自“劼毖殷獻臣”已下，獨言三卿者，因文相況而接之，其實揔上也。三卿不次者，以司馬征伐爲重；次以政敎安萬民，司徒爲重；司空直指營造，故在下也。司徒言於萬民爲迫迴者，事務爲主故也。司徒不言“若”者，互相明，皆爲治民而君所順也。",
                    "zhushu": "",
                    "type": 2
                },
                {
                    "paragraph": "“厥或”至“于殺”",
                    "zhushu": "",
                    "type": 2
                },
                {
                    "paragraph": "正義曰：以爲政莫重於斷酒，故其有人誥汝曰：“民今飲酒，相與羣聚。”是不用上命，則汝收捕之，勿令失矣。盡執拘以歸於周之京師，我其擇罪重而殺之也。又惟殷之蹈惡俗諸臣，惟其衆官化紂日乆，乃沈湎於酒，勿用法殺之。以漸染惡俗，故三申法令，且惟敎之，則汝有此明訓，可以享國。汝若不用我敎辭，惟我一人天子不憂汝，不絜汝政事，是汝同於見殺之罪，不可不愼。",
                    "zhushu": "",
                    "type": 2
                },
                {
                    "paragraph": "傳“盡執”至“殺之”",
                    "zhushu": "",
                    "type": 2
                },
                {
                    "paragraph": "正義曰：言“周”，故爲“京師”。 但飲有稀數，罪有大小，不可一皆盡殺，故知擇罪重者殺之。",
                    "zhushu": "",
                    "type": 2
                },
                {
                    "paragraph": "傳“又惟”至“殺之”",
                    "zhushu": "",
                    "type": 2
                },
                {
                    "paragraph": "正義曰：言“諸臣”，謂尊者及其下列職衆官。不可用法殺之，明法有張㢮。此由殷之諸臣漸染紂之惡俗日久，故不可即殺。其衞國之民，先非紂之舊臣，乃羣聚飲酒，恐増長昬亂，故擇罪重者殺之。據意不同，故殺否有異。",
                    "zhushu": "",
                    "type": 2
                },
                {
                    "paragraph": "傳“以其”至“享國”",
                    "zhushu": "",
                    "type": 2
                },
                {
                    "paragraph": "正義曰：禮成於三，故必“三申法令”。有此明訓，揔上之辭，故得“享國”。",
                    "zhushu": "",
                    "type": 2
                },
                {
                    "paragraph": "傳“汝若”至“之罪”",
                    "zhushu": "",
                    "type": 2
                },
                {
                    "paragraph": "正義曰：汝不用我敎辭，則不足憂念，故惟我一人不憂汝不絜汝之政事。事惟穢惡，不復敎之使絜靜也。",
                    "zhushu": "",
                    "type": 2
                },
                {
                    "paragraph": "“王曰封汝”至“于酒”",
                    "zhushu": "",
                    "type": 2
                },
                {
                    "paragraph": "正義曰：以戒酒事終，故結之。王命言曰：“封，汝當常聼念我所使汝愼者，篤而行之，勿使汝主民之吏若宰人者沈湎於酒，當正身以帥民。”",
                    "zhushu": ""
                }
            ]
        },
        {
            "name": "周書梓材第十三",
            "paragraphs": [
                {
                    "paragraph": "周書梓材第十三",
                    "zhushu": "",
                    "type": 1
                },
                {
                    "paragraph": "傳“告康”至“治材”",
                    "zhushu": "",
                    "type": 2
                },
                {
                    "paragraph": "正義曰：此取下言“若作梓材，旣勤樸斵”，故云“爲政之道，如梓人治材”。此古“杍”字，今文作“梓”。“梓”，木名，木之善者，治之冝精，因以爲木之工匠之名。下有“稽田”“作室”。乃言“梓材”，三種獨用“梓材”者，雖三者同喻，“田”在於外，“室”揔於家，猶非指事之器，故取“梓材”以爲功也。因戒德刑與酒事終，言治人似治器而結之故也。",
                    "zhushu": "",
                    "type": 2
                },
                {
                    "paragraph": "“王曰”至“人宥”",
                    "zhushu": "",
                    "type": 2
                },
                {
                    "paragraph": "正義曰：王曰：“封，汝爲政，當用其衆人之賢者，與其小臣之良者，以通達卿大夫及都家等大家之政於國。然後汝當信用其臣，以通逹王敎於民，惟乃可爲國君之道。汝爲君道，故當使上下順常，於是曰：‘我有典常之師可師法。’是君之順典常也。其下司徒、司馬、司空，國之三卿及正官、衆大夫，亦皆順典常，而曰：‘我無虐厲殺人之事。’是使臣之順常也。如此君臣皆能順常，則爲善矣。爲君之道，非但順常，亦須敬勞之，故云亦其爲君之道，當先敬心以愛勞民，故汝往治民，必敬勞之。又以民須敬勞之故，汝往之國，詳察其姦宄及殺人之人，二者所過歷之人，原情不知，有所寛宥。以斷獄務從寛，故汝往治，亦當見其爲君之事，而民有過誤殘敗人者，當寛宥之。此亦爲敬勞之也。”",
                    "zhushu": "",
                    "type": 2
                },
                {
                    "paragraph": "傳“言當”至“於國”",
                    "zhushu": "",
                    "type": 2
                },
                {
                    "paragraph": "正義曰：“以”，用也。“曁”，與也。言用，通“厥臣”可用，明此皆“賢”與“良”也。“厥臣”文在“大家”之上，故知“小臣”也。言用之者，旣用其言以爲政，又用其人以爲輔，本之得大家所用統之，即君所遣也。以大夫稱家，對士庶有家而非大，故云“大家”。卿大夫，在朝者。“都家”，亦卿大夫所得邑也。又公邑而大夫所治，亦是也。用此以行政令，上逹於國，使人君知之也。即是庶人升爲士，又用庶人進在官者，小臣亦得進等而用之。周禮有都家之官，鄭云：“都謂王子弟所封及公卿所食邑，家謂大夫所食采地。”傳以“大家”言之，揔也大臣，故言“卿大夫及都家之政”。卿大夫之政，謂在朝所掌者。都家之政，謂采邑所有政事。二者並當通達之於國，故連言之。",
                    "zhushu": "",
                    "type": 2
                },
                {
                    "paragraph": "傳“汝當”至“之道”",
                    "zhushu": "",
                    "type": 2
                },
                {
                    "paragraph": "正義曰：言汝當信用臣，即信用卿大夫及都家，自然大家也。傳用小臣與庶人，故得“通王敎於民”也。人君上承於王，下治民事，故交通其政，“惟乃國君之道”而已。鄭以“於邑言達大家，於國言達王與邦君，王爲二王之後”，即亂名實也。",
                    "zhushu": "",
                    "type": 2
                },
                {
                    "paragraph": "傳“汝惟”至“師法”",
                    "zhushu": "",
                    "type": 2
                },
                {
                    "paragraph": "正義曰：即上“民事”，王敎通於國人，是順常也。故揔上“惟邦君”，言“汝惟君道使順常”也。典常可師，即順常也。",
                    "zhushu": "",
                    "type": 2
                },
                {
                    "paragraph": "傳“言國”至“善矣”",
                    "zhushu": "",
                    "type": 2
                },
                {
                    "paragraph": "正義曰：此連上蒙“若𢘆”之文，故云“國之三卿、正官、衆大夫皆順典常”也。不言“士”，從可知也。此曰“予罔厲殺人”，所謂令康叔之語，但在臣下，冝爲此也。以上令下行，行之在臣，故云“我無厲虐殺人之事”，互明君及臣皆師法而無虐。",
                    "zhushu": "",
                    "type": 2
                },
                {
                    "paragraph": "傳“亦其”至“來之”",
                    "zhushu": "",
                    "type": 2
                },
                {
                    "paragraph": "正義曰：“亦其爲君之道”者，爲邦君之道，非直順常，亦須敬勞，故往必敬勞，即論語云“先之勞之”是也。",
                    "zhushu": "",
                    "type": 2
                },
                {
                    "paragraph": "傳“以民”至“勞之”",
                    "zhushu": "",
                    "type": 2
                },
                {
                    "paragraph": "正義曰：上文無罪敬勞，此惟就有罪者原情免宥，亦敬勞也。其實“姦宄”不殺人者，“殺人”亦是姦宄，但重言而別其文。“姦宄”及“殺人”二者並是賊害，自當合罪，不可寛宥。其所過歷之人，情所不知，故詳察寛宥，以爲敬勞之。",
                    "zhushu": "",
                    "type": 2
                },
                {
                    "paragraph": "傳“聽訟”至“宥之”",
                    "zhushu": "",
                    "type": 2
                },
                {
                    "paragraph": "正義曰：以君者立於無過之地，使物不失其所，故宥罪原情。 當見其爲君之事，與上“厥君”始終相承。於“姦”上言“肆往”，此亦以罪事往可知也。言“宥”，明情亦可原，故知“過誤殘敗人”也。",
                    "zhushu": "",
                    "type": 2
                },
                {
                    "paragraph": "“王啓”至“攸辟”",
                    "zhushu": "",
                    "type": 2
                },
                {
                    "paragraph": "正義曰：周公云：“所以敬勞者，以王者開置監官，其治主爲於民故也。以此當敎民曰：‘無得相殘傷，無得相虐殺，而爲重害也。’何但不可爲重害，民之相於，當至於敬養寡弱，至於存恤屬婦，合和其敎，用大道以相容，無使至冤枉。所以如此者，以王者其當效實國君，及於御治事者，惟須知其敎命所施何用，知其善惡，故不可不勤也。所效實若能長養民、長安民，用古昔明王之道而治之，如此爲監，無所復罪，汝當務之。”",
                    "zhushu": "",
                    "type": 2
                },
                {
                    "paragraph": "傳“當敎”至“冤枉”",
                    "zhushu": "",
                    "type": 2
                },
                {
                    "paragraph": "正義曰：以言“曰”，故知當敎民也。“殘”謂不死，“虐”甚則殺，故二文也。經言“屬婦”，傳言“妾婦”者，以妾屬於人，故名“屬婦”。此經“屬婦”與“寡弱”爲例，則非𨵿嫡婦也。何者？妻子是家中之貴者，不至冤枉故也。",
                    "zhushu": "",
                    "type": 2
                },
                {
                    "paragraph": "傳“王者”至“不勤”",
                    "zhushu": "",
                    "type": 2
                },
                {
                    "paragraph": "正義曰：以君臣共國事，故井效御治事而知其所施，則下不得爲非，即是王使存省侯伯監治是也，故不可不勤。",
                    "zhushu": "",
                    "type": 2
                },
                {
                    "paragraph": "“惟曰”至“丹雘”",
                    "zhushu": "",
                    "type": 2
                },
                {
                    "paragraph": "正義曰：旣言王者所以效實國君爲政之事，故此言國君爲政之喻、惟爲監之事。曰：“若農人之考田也，已勞力徧布菑而耕發其田，又須惟其陳列修治，爲疆畔畎壟，以至收穫，然後功成。又若人爲室家，已勤力立其垣墉，又當惟其塗而塈飾茨蓋之，功乃成也。又若梓人治材爲器，巳勞力樸治斵削其材，惟其當塗而丹漆以朱雘而後成。”以喻人君爲政之道，亦勞心施政，除民之疾，又當惟其飾以禮義，使之行善然後洽。",
                    "zhushu": "",
                    "type": 2
                },
                {
                    "paragraph": "傳“爲政”至“後洽”",
                    "zhushu": "",
                    "type": 2
                },
                {
                    "paragraph": "正義曰：此三者事別而喻同也。先遠而𩔖踈者乃漸漸以事近而功者次之。皆言旣勤於初，乃言修治於末，明爲政孜孜，因前基而修使善。“垣”“墉”一也，皆詳而復言之。“室”“器”皆云其事終，而考田止言“疆畎”，不云刈穫者，田以一種，但陳修終至收成，故開其初，與下二文互也。二文皆言“斁”，即古“塗”字，明其終而𡍼飾之。其室言“塗塈”，“塈”亦“𡍼”也，揔是以物塗之。“茨”，謂蓋覆也。器言“塗丹雘”，“塗”“丹”皆飾物之名，謂塗丹以朱雘。“雘”是彩色之名，有靑色者，有朱色者。故鄭𤣥引山海經云：“靑丘之山，多有靑雘。”此經知是“朱”者，與“丹”連文故也。",
                    "zhushu": "",
                    "type": 2
                },
                {
                    "paragraph": "“今王”至“保民”",
                    "zhushu": "",
                    "type": 2
                },
                {
                    "paragraph": "正義曰：此戒康叔已滿三篇，其事將終，須有揔結。因其政術，言法於明王，上下相承，資以成治。故稱今者王命惟告汝曰：“先王文、武在於前丗，已自勤用明德，招懷逺人，使來以爲親近也。以明德懷柔之故，衆國朝享於王，又相親善爲兄弟之國，方方皆來賔服，亦已化上奉用先王之明德矣。是先王行明德，下亦行明德，以從之而可法也。先王旣然，凡爲君以君天下者，亦如先王用常法，則和集衆國，使之大來朝享，亦須同先王用明德也。君天下者當如此。今大天已付周家治九州之中國民矣，周家之王，若能爲政用明德，以懷萬國，逺拓其疆界土壤，則先王之道遂更光大。以此今王須大先王之政，惟明徳之大道而用之，以此和悅而先後其天下迷愚之民，使之政治用此。所以恱先王受命，使之遂大之義故也。是明德不可不務，故我周王今亦行之。汝爲人臣，可以不法乎？當法王家，勤用明德治國也。汝若能法我王家而用明德，是爲善不可加。”因歎云：“已乎！ 如此爲監，則我周家惟曰：‘ 欲汝至於萬年，惟以承奉王室，令其子子孫孫累丗長居國以安民。’”",
                    "zhushu": "",
                    "type": 2
                },
                {
                    "paragraph": "傳“言文”至“法之”",
                    "zhushu": "",
                    "type": 2
                },
                {
                    "paragraph": "正義曰：言“先王”，知謂文、武也。“夾”者，是人左右而夾之，故言“近”也。",
                    "zhushu": "",
                    "type": 2
                },
                {
                    "paragraph": "傳“衆國”至“明德”",
                    "zhushu": "",
                    "type": 2
                },
                {
                    "paragraph": "正義曰：“享”施於王，而“兄弟”爲相於之辭，明彼此皆和協。“親仁善鄰”，左傳文。以先王用明德，欲下之所行，今亦奉用，爲亦先王耳。",
                    "zhushu": "",
                    "type": 2
                },
                {
                    "paragraph": "傳“大天”至“遂大”",
                    "zhushu": "",
                    "type": 2
                },
                {
                    "paragraph": "正義曰：“肆”，遂也。申遂故爲大。“越”，遠也。使天下賔服，故遠拓界壤，以益先王，故爲“遂大”也。",
                    "zhushu": "",
                    "type": 2
                },
                {
                    "paragraph": "傳“今王”至“之義”",
                    "zhushu": "",
                    "type": 2
                },
                {
                    "paragraph": "正義曰：言“用德”，亦是明德也。“先後”，若詩云“予曰有先後”，謂於民心先未悟而啓之，已悟於後化成之，故謂“敎訓”也。先王本欲子孫成其事，今化天下使善，是“恱先王受命”。其和恱先王，即遠拓疆土。恱其受命，即“遂大”也。",
                    "zhushu": ""
                }
            ]
        },
        {
            "name": "周書召誥第十四",
            "paragraphs": [
                {
                    "paragraph": "周書召誥第十四",
                    "zhushu": "",
                    "type": 1
                },
                {
                    "paragraph": "“成王”至“召誥”",
                    "zhushu": "",
                    "type": 2
                },
                {
                    "paragraph": "正義曰：成王於時在豐，欲居洛邑以爲王都，使召公先往相其所居之地，因卜而營之。王與周公從後而往。召公於庶殷大作之時，乃以王命取幣以賜周公，因告王冝以夏殷興亡爲戒。史敘其事，作召誥。",
                    "zhushu": "",
                    "type": 2
                },
                {
                    "paragraph": "傳“武王”至“居焉”",
                    "zhushu": "",
                    "type": 2
                },
                {
                    "paragraph": "正義曰：桓二年左傳云：“昔武王克商，遷九鼎于洛邑。”服䖍注云：“今河南有鼎中觀。”云“九鼎”者，案宣三年左傳王孫滿云：“昔夏之方有德也，貢金九牧，鑄鼎象物。”然則九牧貢金爲鼎，故稱“九鼎”，其實一鼎。案戰國䇿顔率說齊王云：“昔武王克商，遷九鼎，鼎用九萬人。”則以爲其鼎有九。但游說之辭，事多虚誕，不可信用。然鼎之上備載九州山川異物，亦又可疑。未知孰是，故兩解之。",
                    "zhushu": "",
                    "type": 2
                },
                {
                    "paragraph": "傳“相所”至“陳戒”",
                    "zhushu": "",
                    "type": 2
                },
                {
                    "paragraph": "正義曰：孔以序言“相宅”，於經意不盡，故爲傳以助成之。召公相所居而卜之，及其經營大作，遂以陳戒。史録陳戒爲篇，其意不在相宅，序以經具，故略之耳。言“先相宅”者，明於時周公攝政，居洛邑是周公之意，周公使召公先行，故言“先”，以見周公自後往也。",
                    "zhushu": "",
                    "type": 2
                },
                {
                    "paragraph": "傳“召公”至“作誥”",
                    "zhushu": "",
                    "type": 2
                },
                {
                    "paragraph": "正義曰：武王旣崩，周公即攝王政，至此已積七年，將歸政成王，故經營洛邑，待此邑成，使王即政。召公以成王將新即政，恐王不順周公之意，或將惰於政事，故因相宅以作誥也。作誥之時，王未即政，周公作洛誥，爲反政於成王，召公陳戒，爲即政後事，故傳言“新即政”也。",
                    "zhushu": "",
                    "type": 2
                },
                {
                    "paragraph": "“惟二月”至“位成”",
                    "zhushu": "",
                    "type": 2
                },
                {
                    "paragraph": "正義曰：惟周公攝政七年二月十六日，其日爲庚寅，旣日月相望矣。於已望後六日乙未，爲二月二十一日，王以此日之朝，行自周之鎬京，則至于豐，以遷都之事告文王之廟。此日王惟命太保召公先周公往洛水之旁，相視所居之處，太保即行。其月小，二十九日癸卯晦。於二月之後順來三月，惟三日丙午朏，而月生明於朏。三日戊申，即三月五日，太保乃以此朝旦至於洛，即卜宅。其已得吉卜，則經營之，規度其城郭、郊廟、朝市之位處。於戊申三日庚戍，爲三月七日，太保乃以衆所受於殷之民，治都邑之位於洛水之汭，謂洛水北也。於庚戍五日，爲三月十一日甲寅，而所治之位皆成矣。",
                    "zhushu": "",
                    "type": 2
                },
                {
                    "paragraph": "傳“周公”至“紀之”",
                    "zhushu": "",
                    "type": 2
                },
                {
                    "paragraph": "正義曰：洛誥云：“周公誕保文武受命，惟七年。”洛誥是攝政七年事也。洛誥周公云：“予惟乙卯，朝至于洛師”，此篇云“乙卯，周公朝至于洛”，正是一事，知此“二月”是周公攝政七年之二月也。“望”者，於月之半月，當日衝，日光照月光圎滿，面嚮相當，猶人之相望，故名“望”也。治曆者必先正“望”“朔”，故史官因紀之。將言“望”後之事，必以“望”紀之，將言“朏”後之事，則以“朏”紀之，猶今人將言“日”，必先言“朔”也。“望”之在月十六日爲多，大率十六日者四分之三，十五日者四分之一耳。此年入戊午蔀五十六歳，二月小，乙亥朔。孔云十五日即爲望，是己丑爲望，言“已望”者，謂庚寅十六日也。且孔云“望”與“生魄”“死魄”皆舉大略而言之，不必恰依曆數。又算術前月大者，後月二日月見，可十五日望也。顧氏亦云：“十五日望，日月正相望也。”",
                    "zhushu": "",
                    "type": 2
                },
                {
                    "paragraph": "傳“於已”至“見考”",
                    "zhushu": "",
                    "type": 2
                },
                {
                    "paragraph": "正義曰：“於巳望後六日”，是爲二十一日也。“步”，行也。此云“王朝行”，下太保與周公言“朝至”者，君子舉事貴早朝，故皆言“朝”也。“宗周”者，爲天下所宗，止謂王都也。武王已都於鎬，故知宗周是鎬京也。文王居豐，武王未遷之時，於豐立文王之廟，遷都而廟不毀，故成王居鎬京，“則至于豐，以遷都之事告文王廟”也。大事告祖，必告於考，此經不言告武王，以告文至則告武王可知，以告祖見考也。告廟當先祖後考，此必於豐告文王，於鎬京告武王也。",
                    "zhushu": "",
                    "type": 2
                },
                {
                    "paragraph": "傳“朏明”至“所居”",
                    "zhushu": "",
                    "type": 2
                },
                {
                    "paragraph": "正義曰：說文云：“朏，月未盛之明。”故爲“明”也。周書月令云：“三日粤朏。”“朏”字從月出，是入月三日明生之名也。“於順來”者，於二月之後依順而來，次三月也。二月乙未而發豐，歷三月丙午朏，又於朏三日，是三月五日。凡發豐至洛爲十四日也。“召公早朝至于洛邑，相卜所居”，當以至洛之日即卜也。",
                    "zhushu": "",
                    "type": 2
                },
                {
                    "paragraph": "傳“其已”至“位處”",
                    "zhushu": "",
                    "type": 2
                },
                {
                    "paragraph": "正義曰：“經營”者，考工記所云“匠人營國，方九里，左祖右社，面朝後市”是也。下有“丁巳郊”，故知“規度城郭、郊廟、朝市之位處”也。匠人不言“郊”，以不在國内也。匠人王城方九里，如典命文，又以公城方九里，天子城十二里。鄭𤣥兩說，孔無明解，未知從何文也。“郊”者，司馬法“百里爲郊”。鄭注周禮云：“近郊五十里。”禮記祭天于南郊，祭地于北郊， 皆謂近郊也。其“廟”，案小宗伯云：“建國之神位，右社稷，左宗廟。”鄭注朝士職云：“庫門内之左右。”其“朝”者，鄭云：“外朝一，在庫門之外，臯門之内，是詢衆庶之朝。”内朝二者，其一在路門外，王𣫭日所視，謂之“治朝”；其一在路門内，路寢之朝，王𣫭日視訖，退適路寢，謂之“燕朝”，或與宗人圖私事。顧氏云：“市處王城之北。 朝爲陽，故在南。 市爲隂，故處北。”今案周禮内宰職“佐后立市”，然則后旣主隂，故立市也。",
                    "zhushu": "",
                    "type": 2
                },
                {
                    "paragraph": "傳“於戊”至“由來”",
                    "zhushu": "",
                    "type": 2
                },
                {
                    "paragraph": "正義曰：於戊申後三日庚戍，爲三月七日也。水内曰“汭”，蓋以人南面望水，則北爲内，故“洛汭”爲洛水之北。鄭云：“隈曲中也。”漢書地理志河南郡治在洛陽縣，河南城別爲河南縣，治都邑之位於洛北，今於漢河南城是也。“所治之位皆成”，布置處所定也。治位乃是周人，而言“衆殷”者，本其所由來，言本是殷民，今來爲我周家役也。莊二十九年左傳發例云：“凡土功，水昬正而栽，日至而畢。”此以周之三月農時役衆者，彼言尋常土功，此則遷都事大，不可拘以常制也。",
                    "zhushu": "",
                    "type": 2
                },
                {
                    "paragraph": "“若翼”至“若公”",
                    "zhushu": "",
                    "type": 2
                },
                {
                    "paragraph": "正義曰：順位成之明日乙卯，三月十二日也，周公以此朝旦至於洛，則通逹而徧觀於新邑所經營，其位處皆無所改易。於乙卯三日丁巳，三月十四日也，用牲於郊，告立祭天之位，牛二，天與后稷所配各用一牛。於丁巳明日戊午，乃祭社於新邑，用太牢牛一、羊一、豕一。於戊午七日甲子，二十一日也，周公乃以此朝旦用䇿書，命衆殷在侯、甸、男服之内諸國之長，謂命州牧，使告諸國就功作。其已命殷衆，衆殷皆勸樂勤事而大作矣。太保召公乃以衆國大君諸侯出取幣，乃復入，稱成王命以賜周公，曰：“我敢拜手稽首，以戒王，陳說王所冝順周公之事。”",
                    "zhushu": "",
                    "type": 2
                },
                {
                    "paragraph": "傳“周公”至“洛汭”",
                    "zhushu": "",
                    "type": 2
                },
                {
                    "paragraph": "正義曰：周公以順位成之明日而朝至，則是三月十二日也。其到洛汭，在召公之後七日，不知初發鎬京以何日也。成王蓋與周公俱來。鄭云：“史不書王往者，王於相宅無事也。”",
                    "zhushu": "",
                    "type": 2
                },
                {
                    "paragraph": "傳“於乙”至“可知”",
                    "zhushu": "",
                    "type": 2
                },
                {
                    "paragraph": "正義曰：知此用牲是“告立郊位於天”者，此郊與社，於攻位之時已經營之，今非常祭之月，而特用牲祭天，知是郊位旣定，告天使知，而今後常以此處祭天也。禮郊用特牲，不應用二牛，“以后稷配，故二牛”也。郊特牲及公羊傳皆云養牲必養二，“帝牛不吉，以爲稷牛”。言用彼爲稷牛者，以之祭帝，其稷牛隨時取用，不在滌養，是帝稷各用牛一，故二牛也。先儒皆云天神尊，祭天明用犢，貴誠之義。稷是人神，祭用太牢，貶於天神，法有羊豕，因天用牛，遂云“牛二”，舉其大者，從天言之，羊豕不見，可知也。詩頌我將祀文王於明堂云“惟羊惟牛”，又月令云“以太牢祠于髙禖”，皆據配者有羊豕也。",
                    "zhushu": "",
                    "type": 2
                },
                {
                    "paragraph": "傳“告立”至“共牢”",
                    "zhushu": "",
                    "type": 2
                },
                {
                    "paragraph": "正義曰：經有社無稷，稷是社𩔖，知其同告之。告立社稷之位，其祭用太牢，故牛羊豕各一也。句龍能平水土，祀以爲社。后稷能殖百糓，祀以爲稷。左傳、魯語、祭法皆有此文。漢丗儒者說社稷有二，左氏說社稷惟句龍，后稷人神而已，是孔之所用。孝經說社爲土神，稷爲糓神，句龍后稷配食者，是鄭之所從。而武成篇云“告于皇天后土”，孔以后土爲地，言“后土，社也”者，以泰誓云“𩔖于上帝，冝于冢土”，故以后土爲社也。小劉云：“后土與皇天相對”，以后土爲地。若然，左傳云“句龍爲后土”，豈句龍爲地乎？社亦名“后土”，地名“后土”，名同而義異也。“社稷共牢”，經無明說，郊特牲云：“社稷太牢”，二神共言“太牢”，故傳言“社稷共牢”也。此經上句言“于郊”，此不言“于社”； 此言“社于新邑”，上句不言“郊於新邑”； 上句言“用牲”，此言“牛羊豕”，不言“用”； 告天不言告地，告社不言告稷；皆互相足，從省文也。洛誥云“王在新邑烝祭，王入太室祼”，則洛邑亦立宗廟，此不云“告廟”，亦從省文也。",
                    "zhushu": "",
                    "type": 2
                },
                {
                    "paragraph": "傳“於戊”至“牧也”",
                    "zhushu": "",
                    "type": 2
                },
                {
                    "paragraph": "正義曰：康誥云：“周公初基，作新大邑于東國洛，四方民大和㑹。侯、甸、男邦、采、衞，百工播民和，見士于周。”與此一事也，故知“是時諸侯皆㑹，故周公乃昧𠁊以賦功屬役書，命衆殷在侯、甸、男服之邦伯，使就築作功”也。康誥五服，此惟三服者，立文有詳略耳。昭三十二年，晉合諸侯城成周，左傳稱命役書於諸侯，“屬役賦文”，此傳言“賦功屬役”，其意出於彼也。“賦功”謂賦斂諸侯之功，科其人夫多少。“屬役”謂付屬役之處，使知得地之尺丈也。“邦伯”，諸國之長，故爲方伯州牧。王制云：“千里之外設方伯。”“方伯”即州牧也。周公命州牧，使州牧各命其所部。",
                    "zhushu": "",
                    "type": 2
                },
                {
                    "paragraph": "傳“諸侯”至“周公”",
                    "zhushu": "",
                    "type": 2
                },
                {
                    "paragraph": "正義曰：上云“周公朝用書命庶殷”者，周公自命之，其事不由王也。庶殷旣以大作，諸侯公卿乃並覲於王，其時蓋有行官，王在位而諸侯公卿並覲之，旣入見王，乃出取幣。初不言“入”，而經言“出”者，下云“乃復入”，則上以入可知，從省文也。下賜周公言“旅王若公”，明此出入是覲王之事，而經文不見王至，故傳辯之“王與周公俱至”。自此已上於王無事，故不見也。正以經文不見王至，知與周公俱至也。周公居攝功成，將歸政於成王，召公與諸侯出取幣，欲因大㑹顯周公之功旣成，將令王自知政，因賜周公，遂以戒王，故出取幣，復入以待王命。其幣蓋𤣥纁束帛也。鄭𤣥云：“所賜之幣，蓋璋以皮，及寶玉大弓，此時所賜。”案鄭注周禮云：“璋以皮，二王之後享后所用，寧當以賜臣也？”寶玉大弓，魯公之分，伯禽封魯，乃可賜之，不得以此時賜周公也。",
                    "zhushu": "",
                    "type": 2
                },
                {
                    "paragraph": "傳“召公”至“之事”",
                    "zhushu": "",
                    "type": 2
                },
                {
                    "paragraph": "正義曰：“太保以庶邦冢君出取幣”者，以上太保之意，非王命，幣旣入，即云“賜周公”者，下言召公，不得賜周公，知召公旣以幣入，乃稱成王命以賜周公。於時政在周公，成王未得賜周公也。但召公見周公功成作邑，將反王政，欲尊王而顯周公，故稱成王之命以賜周公。鄭𤣥云：“召公見衆殷之民大作，周公德隆功成，有反政之期，而欲顯之，因大戒天下，故與諸侯出取幣，使戒成王立於位，以其命賜周公。”王肅云：“爲戒成王錫周公是也。”曰“ 拜手稽首”者，召公自言已與冢君等敢拜手稽首，陳王所冝順周公之事。“冝順之事”，自此以下皆是也。",
                    "zhushu": "",
                    "type": 2
                },
                {
                    "paragraph": "“誥告”至“弗敬”",
                    "zhushu": "",
                    "type": 2
                },
                {
                    "paragraph": "正義曰：召公所陳戒王冝順周公之事，云：“我爲言誥，以告汝庶殷之諸侯，下自汝御事。”欲令君臣皆聽之， 其實指以戒王。 諸侯皆在，託以爲言也。乃曰：“嗚呼！有皇天上帝，改去其太子所受者，即此大國殷之王命也。以其無道，故改命。有德惟王，受得此命，乃無窮惟美，亦無窮惟當憂之。旣憂之無窮，嗚呼！ 何其奈何不敬乎？”欲其長行敬也。“告庶殷”者，告諸侯也。“庶殷”通尊卑之辭，故民與諸侯同云“庶殷”，皆謂所受於殷之衆也。",
                    "zhushu": "",
                    "type": 2
                },
                {
                    "paragraph": "傳“歎皇”至“不愼”",
                    "zhushu": "",
                    "type": 2
                },
                {
                    "paragraph": "正義曰：釋詁云：“皇，君也。”天地尊之大，故皇天后土皆以君言之也。“改其太子”，謂改天子之位與他姓。“即此大國殷之命”，謂紂也。言紂雖爲天所太子，無道，猶改之，不可不愼也。以託戒諸侯，故言天子雖大猶改之，況已下乎？釋詁云：“元，首也。”“首”是體之大，故傳言“太子”。鄭云：“言首子者，凡人皆云天之子，天子爲之首耳。”",
                    "zhushu": "",
                    "type": 2
                },
                {
                    "paragraph": "“天旣”至“用懋”",
                    "zhushu": "",
                    "type": 2
                },
                {
                    "paragraph": "正義曰：更述改殷之事。天旣逺終大國殷之王命矣，此殷多有先智之王，精神在天，不能救紂，以紂不行敬故也。於其智王之後人，謂繼丗之君，乃其時之人，皆服行其君之命，由其亦能行敬，故得不忝其先祖。其此後王之終，謂紂之時，賢智者隱藏，𤸄病者在位，言其時無良臣，多行無禮暴虐，於時之民困於虐政，夫知保抱攜持其婦子，以哀號呼天，告𡨚枉無辜，往其逃亡，出見執殺，言無地自容以窮困也。天亦哀矜於四方之民，其眷顧天下，選擇賢聖，命用勉力行敬者以爲民主，故王今得之也。",
                    "zhushu": "",
                    "type": 2
                },
                {
                    "paragraph": "傳“言天”至“敬故”",
                    "zhushu": "",
                    "type": 2
                },
                {
                    "paragraph": "正義曰：天旣逺終殷命，言其去而不復反也。說天終殷之命，而言智王在天者，言先智王雖精神在天，而不能救紂者，以紂不行敬故也。戒王使行敬。",
                    "zhushu": "",
                    "type": 2
                },
                {
                    "paragraph": "傳“於其”至“不忝”",
                    "zhushu": "",
                    "type": 2
                },
                {
                    "paragraph": "正義曰：“先智王之後繼丗君臣”，謂智王之後，紂已前能守位不失者。經言“後王後民”，傳言“君臣”者，見民内有臣，民於此皆服行君之命，言不忝辱父祖也。",
                    "zhushu": "",
                    "type": 2
                },
                {
                    "paragraph": "傳“其終”至“良臣”",
                    "zhushu": "",
                    "type": 2
                },
                {
                    "paragraph": "正義曰：旣言“後王”，又復言“其終”，知是“後王之終，謂紂也”。以“𤸄”從病𩔖，故言“𤸄病”也。鄭、玉皆以“𤸄”爲病，小人在位，殘暴在下，故以病言之。",
                    "zhushu": "",
                    "type": 2
                },
                {
                    "paragraph": "傳“言困”至“以窮”",
                    "zhushu": "",
                    "type": 2
                },
                {
                    "paragraph": "正義曰：言困於虐政，抱子𢹂妻欲去之。“夫”猶人人，言天下盡然也。“保”訓安也。王肅云：“匹夫知欲安其室，抱其子，𢹂其妻以悲呼天也。”",
                    "zhushu": "",
                    "type": 2
                },
                {
                    "paragraph": "“王其”至“自天”",
                    "zhushu": "",
                    "type": 2
                },
                {
                    "paragraph": "正義曰：旣言皇天眷顧，命用勉敬者爲人主，故戒主，言其疾行敬德，視古先民有夏之君，取大禹以爲法戒。禹以能敬之故，天道從而子安之。禹能面考天心而順以行敬。今是桀棄禹之道，已墜失其王命矣。更復視有殷之君，取成湯以爲法戒。湯以能敬之故，天亦從而子安之。天道所以至於保安湯者，亦以湯面考天心而順以行敬也。今是紂棄湯之道，已墜失其王命矣。夏殷二代，能敬則得之，不敬則失之。今童子爲王嗣位治政，則無遺棄壽考成人，冝用老成人之言，法古人爲治。曰：“王其考行古人之德，則已善矣，況曰其有能考行所謀，以從順天道乎？若能從順天道，則與禹湯同功。”言其善不可加也。",
                    "zhushu": "",
                    "type": 2
                },
                {
                    "paragraph": "傳“夏禹”至“王命”",
                    "zhushu": "",
                    "type": 2
                },
                {
                    "paragraph": "正義曰：勸王疾行敬德，乃言天道安夏，知夏禹能行敬德，天道從而子安之。天旣子愛禹，禹亦順天心。鄭云：“面猶廻向也。”則“面”爲向義。禹亦志意向天，考天心而順安之，言能同於天心也。禹興夏而桀滅之，知天道子保者是禹也，旣墜厥命者是桀也。今桀廢禹之道，已墜失其王命矣。",
                    "zhushu": "",
                    "type": 2
                },
                {
                    "paragraph": "傳“言天”至“如禹”",
                    "zhushu": "",
                    "type": 2
                },
                {
                    "paragraph": "正義曰：此說二代興亡，其意同也。於禹言“從而子安之”，則天於湯亦子安之，故於湯因上略文，直言“格保”。“格”，至也，言至於保安湯者，亦如禹也。",
                    "zhushu": "",
                    "type": 2
                },
                {
                    "paragraph": "傳“童子”至“法之”",
                    "zhushu": "",
                    "type": 2
                },
                {
                    "paragraph": "正義曰：“嗣位治政”，謂周公歸政之後，此時王未莅政，而言“今沖子嗣”者，召公此戒，戒其即政之後故也。“壽”謂長命，“者”是老稱。無遺棄長命之老人，欲其取老人之言而法效之。“老人之言”即下云“古人之德”也。",
                    "zhushu": "",
                    "type": 2
                },
                {
                    "paragraph": "“嗚呼”至“民碞”",
                    "zhushu": "",
                    "type": 2
                },
                {
                    "paragraph": "正義曰：召公歎以戒王：“嗚呼！ 今所有之王，惟今雖復少小，而大爲天所子愛哉！ ”言任大也。“若其大能和同於天下小民，則成今之美”，以勉之。故王當不敢後其能用之士，必任以爲先。又當顧念畏於下民僭差禮義。能此二者，則德化立，美道成矣。",
                    "zhushu": "",
                    "type": 2
                },
                {
                    "paragraph": "傳“王爲”至“道成”",
                    "zhushu": "",
                    "type": 2
                },
                {
                    "paragraph": "正義曰：王者爲政，任賢使能，有能有用，冝先任之，故“王者爲政當不敢後其能用之士，必任之爲先”也。“碞”即巖也，參差不齊之意，故爲僭也。旣任能人，復憂下民，故“又當顧畏於下民僭差禮義”。畏其僭差，當治之使合禮義也。能此二者，則德化立，美道成。“美道成”即“今休”是也。",
                    "zhushu": "",
                    "type": 2
                },
                {
                    "paragraph": "“王來”至“今休”",
                    "zhushu": "",
                    "type": 2
                },
                {
                    "paragraph": "正義曰：周公之作洛邑，將以反政於王，故召公述其遷洛之意。今王來居洛邑，繼上天爲治，躬自服行敎化於土地正中之處，故周公旦言曰：“其作大邑於土中，其令成王用是大邑，配大天而爲治。爲治之道，當事神訓民，謹愼祭祀上下神祇，其用是土中大致治也。旣能治，則王其有天之成命，治理下民，今獲太平之美矣。”",
                    "zhushu": "",
                    "type": 2
                },
                {
                    "paragraph": "傳“言王”至“正中”",
                    "zhushu": "",
                    "type": 2
                },
                {
                    "paragraph": "正義曰：傳言“躬自服行”，則不訓自也。鄭、王皆以“自”爲用。",
                    "zhushu": "",
                    "type": 2
                },
                {
                    "paragraph": "傳“稱周”至“爲治”",
                    "zhushu": "",
                    "type": 2
                },
                {
                    "paragraph": "正義曰：王肅云：“旦，周公名也。禮君前臣名，故稱周公之言爲‘旦曰’。”王者爲天所子，代天治民，天有其意，天子繼天使成，謂之“紹上帝”也。天子設法，其理合於天道，是爲“配皇天”也。天子將欲配天，必冝治居土中，故稱周公之言，其爲大邑於土之中，其當令此成王用是大邑行化，配上天而爲治也。說周公之意然，戒成王使順公也。周禮大司徒云：“以土圭之法測土深，正日影，以求地中。日南則影短多暑， 日北則影長多寒，日東則影夕多風， 日西則影朝多隂。日至之影尺有五寸，謂之地中，天地之所合也，四時之所交也，風雨之所㑹也，隂陽之所和也。然則百物阜安，乃建王國焉。”馬融云：“王國，東都王城，今河南縣是也。”",
                    "zhushu": "",
                    "type": 2
                },
                {
                    "paragraph": "傳“爲治”至“致治”",
                    "zhushu": "",
                    "type": 2
                },
                {
                    "paragraph": "正義曰：祭法云：“有天下者祭百神。”天地爲大，“上下”即天地也，故“爲治當愼祀於天地”，舉天地則百神之祀皆愼之也。能事神訓民，則其用是土中大致治也。",
                    "zhushu": "",
                    "type": 2
                },
                {
                    "paragraph": "傳“用是”至“之美”",
                    "zhushu": "",
                    "type": 2
                },
                {
                    "paragraph": "正義曰：用是土中致治，當於天心，則王其有天之成命，降福與之，使多歷年歳治民，今獲太平之美。自“旦曰”至此，述周公之意也。",
                    "zhushu": "",
                    "type": 2
                },
                {
                    "paragraph": "“王先”至“敬德”",
                    "zhushu": "",
                    "type": 2
                },
                {
                    "paragraph": "正義曰：召公旣述周公所言，又自陳已意，戒王今爲政，先服治殷家御治事之臣，使之比近於我有周治事之臣，令新舊和協，政乃可一。和比殷周之臣，時節其性命，令不失其中，則王之道化惟日其行矣。王當敬爲所不可不敬之德，其德爲下所敬，則下敬奉其上命，則化必行矣。化在下者，常若命之不行，故以此爲戒。",
                    "zhushu": "",
                    "type": 2
                },
                {
                    "paragraph": "傳“召公”至“可一”",
                    "zhushu": "",
                    "type": 2
                },
                {
                    "paragraph": "正義曰：自“今休”以上，文義相連，知皆是稱周公言也。此一句意異於上，知是“召公自陳已意，以終其戒”。“殷家治事之臣”，謂殷朝舊人，常被殷家任使者也。“周家治事之臣”，謂西土新來翼賛周家初基者也。周臣恃功，或加陵殷士；殷人失勢，或踈忌周臣；新舊不和，政必乖戾，故召公戒王當先治殷臣，使比近周臣，必和協，政乃可一也。不使周臣比殷，而令殷臣比周臣者，周臣奉周之法，當使殷臣從之，故治殷臣使比周臣也。",
                    "zhushu": "",
                    "type": 2
                },
                {
                    "paragraph": "傳“和比”至“其行”",
                    "zhushu": "",
                    "type": 2
                },
                {
                    "paragraph": "正義曰：文承比周之下，故知“和比殷周之臣”。人各有性，嗜好不同，各恣所欲，必或反道，故以禮義時節其性命，示之限分，令不失中。皆得中道，則各奉王化，故“王之道化，惟日其行”，言日日當行之，日益逺也。顧氏云：“和協殷周新舊之臣，制其性命，勿使怠慢也。”",
                    "zhushu": "",
                    "type": 2
                },
                {
                    "paragraph": "傳“敬爲”至“命矣”",
                    "zhushu": "",
                    "type": 2
                },
                {
                    "paragraph": "正義曰：聖王爲政，當使易從而難犯，故令行如流水，民從如順風。若使設難從之敎，爲易犯之令，雖迫以嚴刑，而終不用命，故爲其德不可敬也。王必敬爲此不可不敬之德，則下民無不敬奉其命矣。民奉其王命，是化行也。",
                    "zhushu": "",
                    "type": 2
                },
                {
                    "paragraph": "“我不”至“若功”",
                    "zhushu": "",
                    "type": 2
                },
                {
                    "paragraph": "正義曰：言王所以須愼敬所爲不可不敬之德者，以我不可不監視于有夏，亦不可不監視于有殷，皆有歷年，長與不長，由敬與不敬故也。王當法其歷年，戒其不長。更說冝監之意。我不敢獨知，亦王所知，曰有夏之君，服行天命，以敬德之故，惟有多歷年數。謂桀父已前也。其末亦我不敢獨知，亦王所知，曰有夏桀不其長乆，惟不敬其德，乃早墜失其王命。是爲敬者長，不敬者短，所以我不可不監夏也。我不敢獨知，亦王所知，曰有殷之君受天命，以敬德之故，惟有多歷年數。謂紂父已前也。其末亦我不敢獨知，亦王所知，曰殷紂不其長久，惟不敬其德，乃早墜失其王命。亦是爲敬者長，不敬者短，所以我不可不監殷也。夏殷短長旣如此矣，今王繼受其命，我亦惟當用此二國夏殷長短之命以爲監戒，繼順其功德者而法則之。勸正爲敬也。",
                    "zhushu": "",
                    "type": 2
                },
                {
                    "paragraph": "傳“言王”至“不長”",
                    "zhushu": "",
                    "type": 2
                },
                {
                    "paragraph": "正義曰：“相”“監”俱訓爲視，上言“相有夏”“相有殷”，今復重言“監有夏”“監有殷”者，上言順天則興，棄命則滅，此言敬則歷年，不敬則短，故重言視夏殷，欲令王法其歷年，戒其不長故也。",
                    "zhushu": "",
                    "type": 2
                },
                {
                    "paragraph": "傳“以能”至“所知”",
                    "zhushu": "",
                    "type": 2
                },
                {
                    "paragraph": "正義曰：下云“不敬厥德，乃早墜厥命”，知其“以能敬德者，故多歷年數”也。上言“相夏”“相殷”，皆云“天迪從子保，面稽天若”，言上天以道安人，人主考天順之，非創業之君不能如是，故傳以禹、湯當之。此言“敬德”“歷年”，則繼體賢君亦能如此，所言“歷年”非獨禹湯而已。下傳云“殷之賢王，猶夏之賢王”，則此“多歷年數”者，夏則桀前之賢王，殷則紂前之賢王，不失位者皆是也。召公此誥，指以告王，故知言“我不敢獨知”者，其意言亦是王所知也。王說亦然。",
                    "zhushu": "",
                    "type": 2
                },
                {
                    "paragraph": "“王乃”至“王顯”",
                    "zhushu": "",
                    "type": 2
                },
                {
                    "paragraph": "正義曰：旣言當法則賢王，又戒王爲政之要。王乃初始即政，服行敎化。嗚呼！ 王行敎化，當如初生之子，子之善惡，無不在其初生。若習行善道，此乃自遺智命。“智命”謂身有賢智，命由已來，是自遺也。爲政之道亦猶是矣。爲政初則能善，天必遺王多福，使王有智則常吉，歷年長久也。今天觀人所爲，以授之命，其命者智與愚也，其命吉與凶也，其命歷年與不長也。若能敬德，則有智常吉，歷年長久也。若不敬德，則愚凶不長也。天已知我王今初始服政，居此新邑，觀王善惡，欲授之命，故惟王其當疾行敬德。“王其德之用”，言爲行當用德，則能求天長命以歷年也。其惟王勿妄役小人，過用非常之事，亦當果敢絶刑戮之道，以治下民。順行禹湯所有成功，則惟王居天子之位，在德行之首矣。王能如是，小民乃惟法則於王，行用王德於天下，如是則於王道亦有光明也。",
                    "zhushu": "",
                    "type": 2
                },
                {
                    "paragraph": "傳“言王”至“猶是”",
                    "zhushu": "",
                    "type": 2
                },
                {
                    "paragraph": "正義曰：以此新即政，始行敎化，比子之初生，始欲學習爲善，則善矣。若能爲善，天必授之以賢智之命，是此賢智之命由已行善而來，是自遺智命也。初習爲惡，則惡矣。若其爲惡，天必授之以頑愚之命，亦是自遺愚命也。方欲勸王慕善，故惟舉智命而不言愚命者，愚智由學習而至，是無不在其初生，此初生謂年長，以解習學，非初始生也。爲政之道亦猶是，爲善政得福，爲惡政得禍，亦如初生之子習善惡也。",
                    "zhushu": "",
                    "type": 2
                },
                {
                    "paragraph": "傳“今天”至“在人”",
                    "zhushu": "",
                    "type": 2
                },
                {
                    "paragraph": "正義曰：命由天授，逺舉天心，故言“今天制此三命”，有“哲”當有“愚”，有“歷年”當有“不長”。文不備者，以“吉凶”相反，言“命吉凶”，則“哲”對“愚”，“歷年”對“不長”可知矣。天制此三命，善惡由人，惟人所修皆也。此篇所云，惟勸修敬德，故云“修敬德則有智，則常吉，則歷年，爲不敬德則愚凶不長”也。愚智夭壽之外而別言吉凶，於凡人則康強爲吉，病患爲凶，於王者則太平爲吉，禍亂爲凶。三者雖以託天說之，其實行之在人，人行之有善惡，天隨以善惡授之耳。此是立敎誘人之辭，不可以賢智夭枉爲難也。",
                    "zhushu": "",
                    "type": 2
                },
                {
                    "paragraph": "傳“言王”至“歷年”",
                    "zhushu": "",
                    "type": 2
                },
                {
                    "paragraph": "正義曰：“其德之用”，言爲行當用德，用德與“疾敬德”爲一事也。故上傳云“王其當疾行敬德”，則此文是也。",
                    "zhushu": "",
                    "type": 2
                },
                {
                    "paragraph": "傳“勿用”至“秉常”",
                    "zhushu": "",
                    "type": 2
                },
                {
                    "paragraph": "正義曰：勿用小民非常役，用爲非常之義，戒王當使民以時，莫爲非常勞役，欲其重民秉常也。",
                    "zhushu": "",
                    "type": 2
                },
                {
                    "paragraph": "傳“亦當”至“愼罰”",
                    "zhushu": "",
                    "type": 2
                },
                {
                    "paragraph": "正義曰：聖人作法，以刑山刑，以殺止殺。若直犯罪之人，亦當果敢致罪之，以此絶刑戮之道，用治民。謂獄事無疑，決斷得理，則果敢爲絶刑戮之道。若其獄情疑惑，枉濫者多，是爲不能果敢絶刑殺之道也。上戒王以明德，此戒王以愼罰，故言“亦”也。",
                    "zhushu": "",
                    "type": 2
                },
                {
                    "paragraph": "傳“順行”至“之首”",
                    "zhushu": "",
                    "type": 2
                },
                {
                    "paragraph": "正義曰：若有功，必順前丗有功者也。上文所云“相夏”“相殷”，謂禹湯之功，故知此“順行禹湯所有成功”。能順禹湯之功，則惟王居位在德之首。禹湯爲有德之首，故王亦爲首。",
                    "zhushu": "",
                    "type": 2
                },
                {
                    "paragraph": "傳“王在”至“光明”",
                    "zhushu": "",
                    "type": 2
                },
                {
                    "paragraph": "正義曰：詩稱“民之秉彞，好是懿德”，故王在德元，則小民乃惟法則於王，行王政於天下。王之爲政，民盡行之，是言治政於王道有光明也。",
                    "zhushu": "",
                    "type": 2
                },
                {
                    "paragraph": "“上下”至“永命”",
                    "zhushu": "",
                    "type": 2
                },
                {
                    "paragraph": "正義曰：上旣勸王敬德，又言臣當助君，言君臣上下勤憂敬德。所以勤者，其言曰：“我周家旣受天命，當大順有夏之多歷年歳，用勿廢有殷之多歷年歳。夏殷勤行敬德，故多歷年長久。我君臣亦當行敬德，庶幾兼之。如此者，我欲令王用小民受天長命。”言愛下民，則歷年多也。召公旣言此，乃拜手稽首，盡禮致敬，欲王納用其言。旣拜而又曰：“我小臣，敢以王之匹配於民衆百君子，於友愛民者，共安受王之威命明德，敬奉行之，是上下勤恤也。臣下安受王命，則王終有天之成命，於王亦爲昭著也。我非敢獨勤而已，衆百君子皆然， 言我與衆百君子惟恭敬奉其幣帛，用供待王，能求天長命，將以此慶王受天多福也。”",
                    "zhushu": "",
                    "type": 2
                },
                {
                    "paragraph": "傳“言當”至“兼之”",
                    "zhushu": "",
                    "type": 2
                },
                {
                    "paragraph": "正義曰：王者不獨治，必當以臣助之。上句惟指勸王，故此又言臣助君。“上下”謂君臣，故言“當君臣共勤憂敬德”，不獨使王勤也。我周王承夏殷之後，受天明命，欲其年過二代。旣言大順有夏歷年，又言勿廢有殷歷年，庶幾兼彼二代，歷年長久，勤行敬德，即是大順勿廢也。",
                    "zhushu": "",
                    "type": 2
                },
                {
                    "paragraph": "傳“拜手”至“匹之”",
                    "zhushu": "",
                    "type": 2
                },
                {
                    "paragraph": "正義曰：“拜手”，頭至手。“稽首”，頭至地。謂旣爲拜，當頭至手，又申頭以至地，故“拜手稽首”重言之。諸言“拜手稽首”者，義皆然也。就此文詳而解之，周禮太祝“辨九拜，一曰稽首”，施之於極尊。召公爲此拜者，恐王忽而不聽，盡禮致敬以入其言於王。此“拜手稽首”一句，史録其事，非召公語也。召公設言未盡，爲此拜乃更言。鄭云：“拜手稽首者，召公旣拜，興曰：‘我小臣’以下，言召公拜訖而復言也。”王肅云：“我小臣，召公自謂是小臣，爲召公之謙辭。讎訓爲匹， 敢以王之匹民百君子。 百者舉其成數，言治民者非一人。”鄭𤣥云：“王之諸侯與羣吏，是非一人也。”嫌“匹”爲齊等，故云“民在下，自上匹之”。",
                    "zhushu": "",
                    "type": 2
                },
                {
                    "paragraph": "傳“言我”至“永命”",
                    "zhushu": "",
                    "type": 2
                },
                {
                    "paragraph": "正義曰：“我非敢勤”，召公自道，言我非敢獨勤而已。 “必上下勤恤”，言與衆百君子皆勤也。禮執贄必用幣帛，惟恭敬奉其幣帛，用供待王，能求天長命。將以執贄慶王多福， 王能愛養小民，即是求天長命。待王能愛小民，即欲慶之。",
                    "zhushu": ""
                }
            ]
        },
        {
            "name": "周書洛誥第十五",
            "paragraphs": [
                {
                    "paragraph": "周書洛誥第十五",
                    "zhushu": "",
                    "type": 1
                },
                {
                    "paragraph": "“召公”至“洛誥”",
                    "zhushu": "",
                    "type": 2
                },
                {
                    "paragraph": "正義曰：序自上下相顧爲文，上篇序云“召公先相宅”，此承其下，故云“召公旣相宅”。召公以三月戊申相宅而卜，周公自後而往，以乙卯日至，經營成周之邑。周公即遣使人來告成王以召公所卜之吉兆。及周公將欲歸政於成王，乃陳本營洛邑之事，以告成王。王因請敎誨之言，周公與王更相報荅。史敘其事，作洛誥。史録此篇，録周公與王相對之言，以爲後法，非獨相宅告卜而已。但周公因致政本說往前告卜，經文旣具，故序略其事，直舉其發言之端耳。",
                    "zhushu": "",
                    "type": 2
                },
                {
                    "paragraph": "傳“召公”至“成王”",
                    "zhushu": "",
                    "type": 2
                },
                {
                    "paragraph": "正義曰：上篇云：“三月戊申，太保朝至于洛，卜宅。厥旣得卜，則經營。”是召公先相宅即卜之。又云：“乙卯，周公朝至于洛，則逹觀于新邑營。”是周公自後至，經營作之。召公相洛邑，亦相成周，周公營成周，亦營洛邑，各舉其一，互以相明。“卜”者，召公卜也。周公旣至洛邑，案行所營之處，遣使以所卜吉兆逆告成王也。案上篇傳云“王與周公俱至”，何得周公至洛逆告王者？王與周公雖相與俱行，欲至洛之時，必周公先到行處所，故得逆告也。顧氏云：“周公旣至洛邑，乃遣以所卜吉兆來告於王”是也。經稱成王言：“公旣定宅，伻來，來視予卜休恒吉。”是以得吉兆告成王也。上篇召公以戊申至，周公乙卯至，周公在召公後七日也。至洛較七日，其發鎬京或亦較七日。",
                    "zhushu": "",
                    "type": 2
                },
                {
                    "paragraph": "傳“旣成”至“之義”",
                    "zhushu": "",
                    "type": 2
                },
                {
                    "paragraph": "正義曰：周公攝政七年三月，經營洛邑，旣成洛邑，又歸向西都。其年冬，將致政成王，告以居洛之義，故名之曰洛誥，言以居洛之事告王也。篇末乃云“戊辰，王在新邑”，明戊辰已上皆是西都時所誥也。",
                    "zhushu": "",
                    "type": 2
                },
                {
                    "paragraph": "“周公”至“明辟”",
                    "zhushu": "",
                    "type": 2
                },
                {
                    "paragraph": "正義曰：周公將反歸政，陳成王將居其位。周公拜手稽首，盡禮致敬於王。旣拜，乃興而言曰：“我今復還子明君之政。”言王往日幼少，其志意未成，不敢及知天之始命我周家安定天下之命，故我攝王之位，代王爲治。我乃繼文王、武王安定天下之道，以此故大視東土洛邑之居。其始欲王居之，爲民明君之治。言欲爲民明君，必當治於土中，故爲王營洛邑也。",
                    "zhushu": "",
                    "type": 2
                },
                {
                    "paragraph": "傳“周公”至“退老”",
                    "zhushu": "",
                    "type": 2
                },
                {
                    "paragraph": "正義曰：周公還政而已，明闇在於人君，而云“復還明君之政”者，其意欲令王明，故稱“復子明辟”也。正以此年還政者，以成王年已二十成人，故必歸政而退老也。傳說成王之年，惟此而已。王肅於金縢篇末云：“武王年九十三而已，冬十一月崩。其明年稱元年，周公攝政，遭流言，作大誥而東征。二年克殷，殺管叔。三年歸，制禮作樂。出入四年，六年而成。七年營洛邑，作康誥、召誥、洛誥，致政成王。然則武王崩時，成王年已十三矣。周公攝政七年，成王適滿二十。”孔於此言成王年二十，則其義如王肅也。又家語云：“武王崩時，成王年十三。”是孔之所據也。",
                    "zhushu": "",
                    "type": 2
                },
                {
                    "paragraph": "傳“如往”至“已攝”",
                    "zhushu": "",
                    "type": 2
                },
                {
                    "paragraph": "正義曰：“如，往”，釋詁文。“及”訓與也，言王往日幼少，志意未成，不敢與知上天始命我周家安定天下之命，故已攝也。“天命周家安定天下”者，必令天下太平乃爲安定，成王幼少，未能使之安定，故不敢與知之，周公所以攝也。",
                    "zhushu": "",
                    "type": 2
                },
                {
                    "paragraph": "傳“我乃”至“之治”",
                    "zhushu": "",
                    "type": 2
                },
                {
                    "paragraph": "正義曰：“胤”訓繼也，文王受命，武王伐紂，意在安定天下。天下未得安定，故周公言：“我乃繼續文武安定天下之道，大相洛邑之地，其處可行敎化，始營此都，爲民明君之政治。”言欲爲民明君，其意當在此。",
                    "zhushu": "",
                    "type": 2
                },
                {
                    "paragraph": "“予惟”至“獻卜”",
                    "zhushu": "",
                    "type": 2
                },
                {
                    "paragraph": "正義曰：周公追述立東都之事，我惟以七年三月乙卯之日，朝至於洛邑衆作之處，經營此都。其未往之前，我使人卜河北黎水之上，不得吉兆。乃卜㵎水東、瀍水西，惟近洛，而其兆得吉，依規食墨。我亦使人卜瀍水東，亦惟近洛，其兆亦吉，依規食墨。我以乙卯至洛，我即使人來，以所卜地圖及獻所卜吉兆於王。言卜吉立此都，王冝居之爲治也。",
                    "zhushu": "",
                    "type": 2
                },
                {
                    "paragraph": "傳“致政”至“之意”",
                    "zhushu": "",
                    "type": 2
                },
                {
                    "paragraph": "正義曰：下文揔結周公攝政之事云“在十有二月”，是“致政在冬”也。“在冬”，發言嫌此事是冬，故辨之云“本其春來至洛衆”，追說始卜定都之意也。周公至洛之時，庶殷已集於洛邑，故云“至于洛師”。",
                    "zhushu": "",
                    "type": 2
                },
                {
                    "paragraph": "傳“我使”至“食墨”",
                    "zhushu": "",
                    "type": 2
                },
                {
                    "paragraph": "正義曰：嫌周公自卜，故云“我使人”，謂使召公也。案上篇召公至洛，其日即卜，而得“卜河朔黎水”者，以地合龜，非就地内。此言所卜三處皆一時事也。“黎水”之下不言吉凶者，“我乃”是改卜之辭，明其不吉乃改，故知“卜河北黎水之上，不吉”也。武王定鼎於郟鄏，已有遷都之意，而先卜黎水上者，以帝王所都，不常厥邑，夏殷皆在河北，所以博求吉地，故令先卜河北，不吉，乃卜河南也。其“卜㵎瀍之閒，南近洛，吉，今河南城也”，基趾仍在，可驗而知。所卜黎水之上，其處不可知矣。凡卜之者，必先以墨畫龜，要坼依此墨，然後灼之求其兆，順食此墨畫之處，故云“惟洛食”。顧氏云：“先卜河北黎水者，近於紂都，爲其懷土重遷，故先卜近以悅之。”用鄭康成之說，義或然也。",
                    "zhushu": "",
                    "type": 2
                },
                {
                    "paragraph": "傳“今洛”至“成王”",
                    "zhushu": "",
                    "type": 2
                },
                {
                    "paragraph": "正義曰：洛陽即成周，敬王自王城遷而都之，春秋昭三十二年“城成周”是也。周公慮此頑民未從周化，故旣營洛邑，將定下都，以遷殷之頑民，故命召公即并卜之。周公旣至，即遣使以所卜地圖及獻所卜吉兆來告於成王，言已重其事，并獻卜兆者，使王觀兆知其審吉也。",
                    "zhushu": "",
                    "type": 2
                },
                {
                    "paragraph": "“王拜”至“誨言”",
                    "zhushu": "",
                    "type": 2
                },
                {
                    "paragraph": "正義曰：成王尊敬周公，故亦盡禮致敬，拜手稽首，乃受公之語，述公之美曰：“不敢不敬天之美，來至洛相宅，其意欲作周家配天之美故也。公旣定洛邑，即使人來告，亦來視我以所卜之美，常吉之居，我當與公二人共正其美。公定此宅，其當用我萬億年敬天之美故也。”王旣言此，又拜手稽首於周公，求敎誨之言。",
                    "zhushu": "",
                    "type": 2
                },
                {
                    "paragraph": "傳“成王”至“之美”",
                    "zhushu": "",
                    "type": 2
                },
                {
                    "paragraph": "正義曰：拜手稽首，施於極敬。哀十七年左傳云：“非天子，寡君無所稽首。”諸侯小事大 尚不稽首，況於臣乎？成王尊敬周公，故荅其拜手稽首而受其言，又述而美之，天命文武使王天下，是天之美事。言公不敢不敬天之美，來相洛邑之宅。",
                    "zhushu": "",
                    "type": 2
                },
                {
                    "paragraph": "傳“言公”至“其美”",
                    "zhushu": "",
                    "type": 2
                },
                {
                    "paragraph": "正義曰：周公追述往前遣使獻卜，故成王復述公言。言公前已定宅，遣使來，來視我所卜之吉兆，常吉之居。自言前已知其卜，旣有此美，我當與公二人共正其美意，欲留公輔已，共公正此美事。“來來”重文者，上“來”言使來，下“來”爲視我卜也。鄭云：“伻來來者，使二人也。”與孔意異。",
                    "zhushu": "",
                    "type": 2
                },
                {
                    "paragraph": "傳“公其”至“乆逺”",
                    "zhushu": "",
                    "type": 2
                },
                {
                    "paragraph": "正義曰：言居洛爲治，可以永乆，公意其當用我使萬億年敬天之美， 言公欲令已祚胤乆遠，美公意之深也。王制云：“方百里者，爲方十里者百，爲田九十億𠭇。”方里者萬，則是爲田九百萬𠭇。今記乃云“九十億𠭇”，是名十萬爲億也。楚語云“百姓、千品、萬官、億醜”，𣫭數相十，是古十萬曰億，今之算術乃萬萬爲億也。",
                    "zhushu": "",
                    "type": 2
                },
                {
                    "paragraph": "傳“成王”至“之言”",
                    "zhushu": "",
                    "type": 2
                },
                {
                    "paragraph": "正義曰：此一段史官所録，非王言也。王求敎誨之言，必有求敎誨之辭，史略取其意，故直云“誨言”。爲求誨言而拜，故言“成王盡禮致敬於周公，求敎誨之言”也。",
                    "zhushu": "",
                    "type": 2
                },
                {
                    "paragraph": "“周公”至“有辭”",
                    "zhushu": "",
                    "type": 2
                },
                {
                    "paragraph": "正義曰：王求敎誨之言，公乃誨之。周公曰：“王居此洛邑，當始舉殷家祭祀以爲禮典，祀於洛之新邑，皆次秩在禮，無文法應祀者，亦次秩而祀之。我雖致政，爲王整齊百官，使從王於周，行其禮典，若能如此，我惟曰：‘庶幾有善政事。’今王就行王命於洛邑，曰：‘ 王當記人之功，尊人亦當用功大小爲次敘，有大功者則列爲大祀。’”又申述所以祀神記臣功者。“政事由臣而立，惟天命我周邦之故，曰：‘ 汝受天命厚矣，當輔大天命，故須視羣臣有功者記載之。君知臣功，則臣皆盡力，欲令羣臣盡力，冝於初即敎之。乃汝新始即政，其當盡自敎誨衆官。’”令王躬自化之，使之立功。又以朋黨害政，尤冝禁絶，故丁寧戒之：“少子愼其朋黨，少子愼其朋黨，戒其自今已往。”令常愼此朋黨之事。“若欲絶止，禁其未犯。無令若火始然𦦨，𦦨尚微，火旣然𦦨，其火所及，將灼然有次序矣，不其復可絶也。汝成王其當順此常道，及撫循國事，如我攝政所爲。惟當用我此事，在周之百官則當畏服，各立功矣。汝當以此往行政化於新邑，當使臣下百官各嚮就有官，明爲有功，厚大成寛𥙿之德，則汝長有歎譽之辭於後丗”。此周公誨王之言也。",
                    "zhushu": "",
                    "type": 2
                },
                {
                    "paragraph": "傳“言王”至“祀之”",
                    "zhushu": "",
                    "type": 2
                },
                {
                    "paragraph": "正義曰：於時制禮已訖，而云“殷禮”者，此“殷禮”即周公所制禮也。雖有損益，以其從殷而來，故稱“殷禮”。 猶上篇云“庶殷”，本其所由來， 孔於上傳已具，故於此不言。必知“殷禮”即周禮者，以此云“祀於新邑”，即下文“烝祭歳”也，旣用“騂牛”，明用周禮。云“始”者，謂於新邑始爲此祭。顧氏云：“舉行殷家舊祭祀，用周之常法。”言“周禮”即殷家之舊禮也。鄭𤣥云：“王者未制禮樂，恒用先王之禮樂。”是言伐紂以來，皆用殷之禮樂，非始成王用之也。周公制禮樂旣成，不使成王即用周禮，仍令用殷禮者，欲待明年即政，告神受職，然後班行周禮。班訖始得用周禮，故告神且用殷禮也。孔義或然，故復存之。神數多而禮文少，應祭之神名有不在禮文者，故令皆次秩不在禮文而應祀者，皆舉而祀之。",
                    "zhushu": "",
                    "type": 2
                },
                {
                    "paragraph": "傳“我整”至“政事”",
                    "zhushu": "",
                    "type": 2
                },
                {
                    "paragraph": "正義曰：時成王未有留公之意，公以成王初始即政，自慮百官不齊，故雖即致政，猶欲整齊百官，使從王於周，謂從至新邑，行其典禮。周公以成王賢君，今復成長，故言“我惟曰：‘庶幾有善政事。’”言已私爲此言，兾王爲政善也。",
                    "zhushu": "",
                    "type": 2
                },
                {
                    "paragraph": "傳“今王”至“民者”",
                    "zhushu": "",
                    "type": 2
                },
                {
                    "paragraph": "正義曰：記臣功者，是人主之事，故言“今王就行王命於洛邑”，謂正位爲王，臨察臣下，知其有功以否。恐王輕忽此事，故曰“當記人之功”。更言“曰”者，所以致殷勤也。尊人必當用功大小爲次序，令功大者居上位，功小者處下位也。“有大功則列爲大祀”，謂有殊功，堪載祀典者。祭法云：“聖王之制祭祀也，法施於民則祀之，以死勤事則祀之，以勞定國則祀之，能禦大災則祀之，能捍大患則祀之。”是爲大祀“謂功施於民”者也。或時立其祀配享廟庭，亦是也。",
                    "zhushu": "",
                    "type": 2
                },
                {
                    "paragraph": "傳“惟天”至“化之”",
                    "zhushu": "",
                    "type": 2
                },
                {
                    "paragraph": "正義曰：“惟天命我周邦”，謂天命我文武，故及汝成王復受天命爲天子，是天之恩德深厚矣。天以厚德被汝，汝當輔大天命，任賢使能，行合天意，是輔大天也。汝當輔大天命，故冝視羣臣有功者記載之， 覆上“記功，宗以功”言之也。欲令羣臣有功，必須躬自敎化之在於初始，故言“乃汝新即政，其當盡自敎衆官”。欲令王“躬化之”者，正已之身，使羣臣法之，非謂以辭化之也。言“盡自敎”者，政有大小，恐王輕大略小，令王盡自親化之。言“惟命曰”，亦是致殷勤。“乃”者，緩辭也，義異上句，故言“乃”耳。王肅云：“此其盡自敎百官，謂正身以先之。”",
                    "zhushu": "",
                    "type": 2
                },
                {
                    "paragraph": "傳“少子”至“已往”",
                    "zhushu": "",
                    "type": 2
                },
                {
                    "paragraph": "正義曰：鄭云：“孺子，幼少之稱，謂成王也。”此上皆云成王，此句特言“少子”者，以明朋黨敗俗，爲害尤大，恐年少所忽，故特言“孺子”也。“朋黨”謂臣相朋黨。“愼其朋黨”，令禁絶之。“戒其自今已往”，謂從即政以後，常以此事爲戒也。",
                    "zhushu": "",
                    "type": 2
                },
                {
                    "paragraph": "傳“言朋”至“以初”",
                    "zhushu": "",
                    "type": 2
                },
                {
                    "paragraph": "正義曰：“無令若火始然”，以喻無令朋黨始發，若火旣然，初雖燄燄尚微，其火所及，灼然有次序，不其復可絶也。以喻朋黨若起，漸漸益大，羣黨旣成，不可復禁止也。“事從微至著，防之冝以初”，謂朋黨未發之前，防之使不發。",
                    "zhushu": "",
                    "type": 2
                },
                {
                    "paragraph": "傳“其順”至“百官”",
                    "zhushu": "",
                    "type": 2
                },
                {
                    "paragraph": "正義曰：考古依法，爲“順常道”。 號令治民，爲“撫國事”。周公大聖，動成軌則，“如我所爲”，謂如攝政之時事所施爲也。惟當用我所爲在周之百官，令其行周公之道法於百官也。",
                    "zhushu": "",
                    "type": 2
                },
                {
                    "paragraph": "傳“往行”至“後丗”",
                    "zhushu": "",
                    "type": 2
                },
                {
                    "paragraph": "正義曰：此時在西都戒王，故云“往行政化於新邑”。當使臣下各嚮就所有之官，令其各守其職，思不出其位，自當陳力就列，明爲有功。在官者當以褊小急躁爲累，故令臣下厚大成寛裕之德。臣下旣賢，君必明聖，則汝長有歎譽之辭於後丗矣。今周頌所歌，即歎譽成王之辭也。",
                    "zhushu": "",
                    "type": 2
                },
                {
                    "paragraph": "“公曰”至“𠁊侮”",
                    "zhushu": "",
                    "type": 2
                },
                {
                    "paragraph": "正義曰：周公復誨王曰：“嗚呼！ 前言已是矣。”更復敎誨：“汝惟童子，嗣父祖之位，惟當終其美業。天子居百官諸侯之上，須知臣下恭之與慢。奉上謂之享，汝爲天子，其當恭敬記識百君諸侯奉上者，亦當記識其有不奉上者。奉上之道多威儀，威儀不及禮物，則人惟曰不奉上之道矣。所以須記之者，百官諸侯爲下民之君，惟爲政敎不肯役用其志於此奉上之事，則凡民化之，亦惟曰不奉上矣。百官不奉天子，民復不奉百君，上下相畏敬，惟政事其皆差錯侮慢，不可治理矣。故天子須知百官奉上與否也。”",
                    "zhushu": "",
                    "type": 2
                },
                {
                    "paragraph": "傳“已乎”至“美業”",
                    "zhushu": "",
                    "type": 2
                },
                {
                    "paragraph": "正義曰：周公止而復言，故更言“公曰”。“已乎”者，道前言已如是矣，爲後言發端也。“童子”者，言其年幼而任重。“嗣父祖之位，當終其美業”，能致太平，是終之也。",
                    "zhushu": "",
                    "type": 2
                },
                {
                    "paragraph": "傳“奉上”至“奉上”",
                    "zhushu": "",
                    "type": 2
                },
                {
                    "paragraph": "正義曰：“享”訓獻也，獻是奉上之辭，故“奉上謂之享”。百官諸侯上事天子，凡所恭承皆是奉上，非獨朝覲貢獻乃爲奉上。鄭𤣥專以朝聘說之，理未盡也。言汝爲王，當敬識百官諸侯之奉上者，亦識其有違上者，察其恭承王命如法以否。奉上違上，皆須記之。奉上者當以禮接之，違上者當以刑威之， 所謂賞慶刑威。 爲君之道， 奉上之道，其事非一，故云“多威儀”。威儀旣多，皆須合禮，其威儀不及禮物，惟曰不奉上矣。謂旁人觀之，亦言其不奉上也。鄭云：“朝聘之禮至大，其禮之儀不及物，謂所貢篚多而威儀簡也。威儀旣𥳑，亦是不享也。”",
                    "zhushu": "",
                    "type": 2
                },
                {
                    "paragraph": "“乃惟”至“用戾”",
                    "zhushu": "",
                    "type": 2
                },
                {
                    "paragraph": "正義曰：又曰：“已居攝之時，爲政常若不暇。汝惟小子，當分取我之不暇而施行之。又聽我敎汝於輔民之常而用之。汝乃於是事不勉力爲政，則汝是惟不可長乆哉！ 必須勉力爲之，乃可長乆。此所言皆是汝父所行，汝欲勉之，但厚次序汝正父之道而行之，無不順我所爲，則天下不敢廢棄汝命，必常奉而行之。汝往居新邑，敬行敎化哉！ 如此我其退老，明敎農人以義哉！汝若能使彼天下之民被寛裕之政，則我天下之民無問遠近者，悉皆用來歸汝矣。”",
                    "zhushu": "",
                    "type": 2
                },
                {
                    "paragraph": "傳“我爲”至“用之”",
                    "zhushu": "",
                    "type": 2
                },
                {
                    "paragraph": "正義曰：“爲政常若不暇”，謂居攝時也。聖人爲政，務在和人，雖復治致太平，猶恨意之不盡，故謙言已所不暇，若言猶有美事未得施者然。故戒之成王：“汝惟小子，當分取我之不暇而行之。”言已所不暇行者，欲令成王勉行之。鄭𤣥云：“成王之才，周公倍之，猶未而言分者，誘掖之言也。”生民之爲業，雖復志有經營，不能獨自成就，須王者設敎以輔助之。“聽我敎汝輔民之常法而用之”， 謂用善政以安民。說文云：“頒，分也。”",
                    "zhushu": "",
                    "type": 2
                },
                {
                    "paragraph": "傳“汝乃”至“可長”",
                    "zhushu": "",
                    "type": 2
                },
                {
                    "paragraph": "正義曰：成王言“公其以子萬億年”，言欲已長乆也， 故周公於此戒之：“汝乃於是不勉力爲政，汝惟不可長哉！ ”欲其必勉力勤行政敎，爲可長乆之道，然後可至萬億年耳。“蘉”之爲勉，相傳訓也，鄭、王皆以爲勉。",
                    "zhushu": "",
                    "type": 2
                },
                {
                    "paragraph": "傳“厚次”至“奉之”",
                    "zhushu": "",
                    "type": 2
                },
                {
                    "paragraph": "正義曰：“正父”謂武王，言其德正，故稱“正父”。“厚次序汝正父之道而行之”，令其爲武王之政也。武王、周公俱是大聖，無不順我所爲。又令法周公之道，旣言法武王，又法周公，則天下不敢棄汝命，常奉行之。",
                    "zhushu": "",
                    "type": 2
                },
                {
                    "paragraph": "傳“汝往”至“皆來”",
                    "zhushu": "",
                    "type": 2
                },
                {
                    "paragraph": "正義曰：歸其王政令，汝往居新邑，敬行敎化哉！ 公旣歸政，則身當無事。如此我其退老於州里，明敎農乆以義哉！ 又令成王行寛裕之政，以治下民。民被寛裕之政，則我天下之民無問逺近者，用來歸王， 言逺處皆來也。上文使之“惇大成裕”，故此言裕政來民，結上事也。伏生書傳稱：“禮致仕之臣敎於州里，大夫爲父師，士爲少師，朝夕坐於門塾，而敎出入之子弟。”是“敎農人以義”也。",
                    "zhushu": "",
                    "type": 2
                },
                {
                    "paragraph": "“王若”至“毖祀”",
                    "zhushu": "",
                    "type": 2
                },
                {
                    "paragraph": "正義曰：王以周公將退，因誨之而請留公。王順周公之意而言曰：“公當留住而明安我童子，不可去也。所以不可去者，當舉行大明之德，用使我小子襃揚文武之業，而奉當天命，以和常四方之民，居處其衆故也。其厚尊大禮，謂舉秩大祀，皆次秩禮所無文有而皆祀之。凡此皆待公而行，非我能也。”更述居攝時事：“惟公明德光于天地，勤政施於四方，使四方旁來爲敬敬之道，以迎太平之政，下民皆不復迷惑於文武所勤之敎。”言公化洽使如此也。“今若留輔我童子，惟當早起夜寐，愼其祭祀而已”。言政化由公而立，我無所能也。",
                    "zhushu": "",
                    "type": 2
                },
                {
                    "paragraph": "傳“成王”至“去之”",
                    "zhushu": "",
                    "type": 2
                },
                {
                    "paragraph": "正義曰：成王以周公誨已爲善，順周公之意，示已欲行善政，而請留之自輔。王以公若捨我而去，則已政闇而治危，故云“公當明安我童子，不可去”也。",
                    "zhushu": "",
                    "type": 2
                },
                {
                    "paragraph": "傳“言公”至“順天”",
                    "zhushu": "",
                    "type": 2
                },
                {
                    "paragraph": "正義曰：文武受命，功德盛隆，成王自量已身不能繼業，言公當留，舉大明德，以佐助我。“用我小子襃揚文武之業而奉順天”者，下句“奉荅天命”是也。孔分經爲傳，故探取下句以申之。",
                    "zhushu": "",
                    "type": 2
                },
                {
                    "paragraph": "傳“又當”至“其衆”",
                    "zhushu": "",
                    "type": 2
                },
                {
                    "paragraph": "正義曰：天命周家，欲令民治，故“又當奉當天命，以和常四方之民，居處其衆”也。“奉當”者，尊天意，使允當天心，和協民心，使常行善也。“居處其衆”，使之安土樂業也。",
                    "zhushu": "",
                    "type": 2
                },
                {
                    "paragraph": "傳“厚尊”至“而行”",
                    "zhushu": "",
                    "type": 2
                },
                {
                    "paragraph": "正義曰：釋詁云：“將，大也。”“厚尊大禮”，謂𥙊祀之禮。祭統云：“禮有五經，莫重於祭。”是祭禮最尊大。公誨成王，令“肈稱殷禮，祀于新邑，咸秩無文”，欲荅公誨已之事，還述公辭：“舉秩大祀，皆次秩無禮文而冝在祀典者。”其祀事非我所爲，凡此皆待公而行者也。言公不可捨我以去也。",
                    "zhushu": "",
                    "type": 2
                },
                {
                    "paragraph": "傳“言公”至“化之”",
                    "zhushu": "",
                    "type": 2
                },
                {
                    "paragraph": "正義曰：此與下經皆追述居攝時事。堯典訓“光”爲充，此“光”亦爲充也。言公之明德充滿天地，即堯典“格于上下”， 勤政施於四方，即堯典“光被四表”也。意言萬邦四夷皆服仰公德而化之。上言待公乃行之，此言公有是德，言其將來，說其已然，所以深美公也。",
                    "zhushu": "",
                    "type": 2
                },
                {
                    "paragraph": "傳“四方”至“化洽”",
                    "zhushu": "",
                    "type": 2
                },
                {
                    "paragraph": "正義曰：上言施化在公，此言民化公德，四方旁來爲敬敬之道，民皆敬嚮公，以迎太平之政。言“迎”者，公政從上而下，民皆自下迎之，言其慕化速也。文武勤行敎化，欲以敎訓利民，民蒙公化，識文武之心，不復迷惑文武所勤之敎，言公居攝之時，政化已洽於民也。",
                    "zhushu": "",
                    "type": 2
                },
                {
                    "paragraph": "傳“言政”至“所能”",
                    "zhushu": "",
                    "type": 2
                },
                {
                    "paragraph": "正義曰：此述留公之意，陳自今已後之事。言公若留住，政化由公而立，我童子徒早起夜寐，愼其祭祀而已。 於政事無所能，欲惟典祭祀，以政事委公。襄二十六年左傳云，衞獻公使與𡩋喜言曰：“苟得反國，政由𡩋氏，祭則寡人。”亦猶是也。",
                    "zhushu": "",
                    "type": 2
                },
                {
                    "paragraph": "“王曰公功”至“若時”",
                    "zhushu": "",
                    "type": 2
                },
                {
                    "paragraph": "正義曰：王又重述前言，還說居攝時事也。曰：“公之功輔道我已厚矣，天下無有不順而是公之功者，公所以須留也。”",
                    "zhushu": "",
                    "type": 2
                },
                {
                    "paragraph": "傳“公之”至“之功”",
                    "zhushu": "",
                    "type": 2
                },
                {
                    "paragraph": "正義曰：王意言公之居攝，天下若爲非，則可捨我而去。公之居攝，天下無不順而是公之功，不可捨我去。",
                    "zhushu": "",
                    "type": 2
                },
                {
                    "paragraph": "“王曰公予”至“四輔”",
                    "zhushu": "",
                    "type": 2
                },
                {
                    "paragraph": "正義曰：王呼周公曰：“我小子其退此坐，就爲君於周。”謂順公之言，行天子之政於洛邑也。“至洛邑當命公後，立公之丗子爲國君，公當留輔我也。公之攝政，四方雖已道治理，猶自未能定於尊禮，是亦未能撫順公之大功。公當待其定大禮，順公之大功，此時未可去也。公當留敎道，將助我其今已後之政，監篤我政事衆官，以此大安文武所受之民而治之，爲我四維之輔助”。明已當依𠋣公也。",
                    "zhushu": "",
                    "type": 2
                },
                {
                    "paragraph": "傳“我小”至“佐我”",
                    "zhushu": "",
                    "type": 2
                },
                {
                    "paragraph": "正義曰：“退”者，退朝也。周公於時令成王坐王位，而以政歸之。成王順周公言，受其政也。言我小子退坐之後，便就君位於周。“周”謂洛邑，許其從公言，適洛邑而行新政也。古者臣有大功，必封爲國君，今周公將欲退老，故命立公後，使公子伯禽爲國君，公當留佐我。王肅云：“成王前春亦俱至洛邑，是顧無事，旣㑹而還宗周。周公往營成周，還來致政成王也。”",
                    "zhushu": "",
                    "type": 2
                },
                {
                    "paragraph": "傳“言四”至“以去”",
                    "zhushu": "",
                    "type": 2
                },
                {
                    "paragraph": "正義曰：王意恐公意以四方旣定，不須更留，故謂公云，四方雖已道治，而猶未能定於尊大之禮。言其禮樂未能彰明也。禮旣未彰，是天下之民亦未能撫安順行公之大功。公當待其禮法明，公功順乃可去耳。明今不可以去。",
                    "zhushu": "",
                    "type": 2
                },
                {
                    "paragraph": "傳“大安”至“𠋣公”",
                    "zhushu": "",
                    "type": 2
                },
                {
                    "paragraph": "正義曰：文武受人之於天下，今大安文武所受之民，助我治之，爲我四維之輔，明已當依𠋣公也。“維”者，爲之綱紀，猶如用繩維持之。文王丗子云“設四輔”，謂設衆官爲四方輔助。周公一人，事無不統，故一人爲四輔。管子云：“四維不張，國乃滅亡。”傳取管子之意，故言“四維之輔”也。",
                    "zhushu": "",
                    "type": 2
                },
                {
                    "paragraph": "“王曰公定”至“丗享”",
                    "zhushu": "",
                    "type": 2
                },
                {
                    "paragraph": "正義曰：王又呼公：“公留以安定我，我從公言，往至洛邑已矣。公功已進且大矣，天下皆樂公之功，敬而歡樂。公必留，無去以困我哉！ 公留助我，我惟無猒其安天下之事。公勿去以廢法，則四方之民其丗丗享公之德矣。”",
                    "zhushu": "",
                    "type": 2
                },
                {
                    "paragraph": "傳“公留”至“公功”",
                    "zhushu": "",
                    "type": 2
                },
                {
                    "paragraph": "正義曰：讀文以“公定”爲句，王稱“定”者，言定已也，故傳言“公留以安定我”，“我”字傳加之。“我從公言”，是經之“予”也。“往至洛邑已矣”，言已順從公命，受歸政也。“公功已進大，天下咸敬樂公之功”，亦謂居攝時也。釋詁云：“肅，進也。”",
                    "zhushu": "",
                    "type": 2
                },
                {
                    "paragraph": "傳“公必”至“之德”",
                    "zhushu": "",
                    "type": 2
                },
                {
                    "paragraph": "正義曰：王言已才智淺短，公去則困，故請公“無去以困我哉”。我意欲致大平，惟無猒倦其安天下之事，是以留公， 公勿去以廢治國之法，則天下四方之民蒙公之恩，其丗丗享公之德。“享”謂荷負之。",
                    "zhushu": "",
                    "type": 2
                },
                {
                    "paragraph": "“周公”至“孚先”",
                    "zhushu": "",
                    "type": 2
                },
                {
                    "paragraph": "正義曰：周公拜手稽首，盡禮致敬，許王之留，乃興而爲言曰：“王今命我來居臣位，承安汝文德之祖文王所受命之民，令我繼文祖大業，我所以不得去也。又於汝大業父武王，大使我恭奉其道。王意以此留我，其事甚大，我所以爲王留也。”公呼成王云：“少子今所以來相宅於洛邑者，欲其大厚行常道於殷賢人。王當治理天下，新其政化，爲四方之新君，爲周家後丗見恭敬之王所推先也。”重誨王曰：“其當用是土中爲治，使萬國皆被美德，如此惟王乃有成功也。”公自稱名曰：“若王居洛邑，則我旦以多衆君子卿大夫等，及於御治事之臣，厚率行前人先王成業，使當其衆心，爲周家後丗人臣立信者之所推先。”言我留輔王，使君臣皆爲後丗所推先，期於上下其顯也。",
                    "zhushu": "",
                    "type": 2
                },
                {
                    "paragraph": "傳“拜而”至“得去”",
                    "zhushu": "",
                    "type": 2
                },
                {
                    "paragraph": "正義曰：“拜”是從命之事，故云“拜而後言，許成王留”也。以“退”爲去，以“留”爲來，故言“王命我來”，來居臣位，爲太師也。“承安汝文德之祖文王所受命之民”， 天命文王，使爲民主，天以民命文王，故民是“文王所受命之民”。“承安”者，承文王之意，安定此民。言王之留已，乃爲此事，其事旣大，是所以不得去也。",
                    "zhushu": "",
                    "type": 2
                },
                {
                    "paragraph": "傳“於汝”至“已意”",
                    "zhushu": "",
                    "type": 2
                },
                {
                    "paragraph": "正義曰：於汝成王大功業之父武王，王意大使我恭奉其道。敘成王留已之意也。王於文王、武王，皆欲令周公奉其道，安其民，其意一也，周公分言之耳。承安其文王之民，恭奉其武王之道，互相通也。",
                    "zhushu": "",
                    "type": 2
                },
                {
                    "paragraph": "傳“少子”至“賢人”",
                    "zhushu": "",
                    "type": 2
                },
                {
                    "paragraph": "正義曰：“少子”者，呼成王之辭。言“我今所以來相宅於洛邑”者，欲令王居洛，其大厚行典常於殷賢人。而據洛爲政，故言“來”。訓“典”爲常，故連言“典常”，言其行常道也。周受於殷，故繼之於殷。人有賢性，故稱“賢人”。",
                    "zhushu": "",
                    "type": 2
                },
                {
                    "paragraph": "傳“言當”至“推先”",
                    "zhushu": "",
                    "type": 2
                },
                {
                    "paragraph": "正義曰：易稱“日新之謂盛德”，雖舊有美政，令王更復新之。言當治理天下，新其政化，爲四方之新君，與後人爲軌訓，爲周家見恭敬之王，後丗所推先也。謂周家後丗子孫，有德之王被人恭敬推先已。戒成王使爲善政，令後王崇重之。",
                    "zhushu": "",
                    "type": 2
                },
                {
                    "paragraph": "傳“曰其”至“成功”",
                    "zhushu": "",
                    "type": 2
                },
                {
                    "paragraph": "正義曰：重以誨王，成其上事，故言“曰”以起之。",
                    "zhushu": "",
                    "type": 2
                },
                {
                    "paragraph": "傳“我旦”至“推先”",
                    "zhushu": "",
                    "type": 2
                },
                {
                    "paragraph": "正義曰：“旦”是周公之名，故自稱“我旦”也。“子”者，有德之稱，大夫皆稱“子”，故以“多子”爲衆卿大夫。同欲令成王行善政，爲後丗賢王所推先。公與羣臣盡誠節，爲後丗賢臣所推先，故欲以衆卿大夫及於御治事之臣，深厚率行先王之業，使當其人衆之心，爲周家後丗賢臣立信者之所推先也。傳於此不言“後丗”，從上省文也。於君言“見恭敬”，於臣言“立信”者，以君尊言人敬，臣卑言自立信，因其所冝以設文也。",
                    "zhushu": "",
                    "type": 2
                },
                {
                    "paragraph": "“考朕”至“懷德”",
                    "zhushu": "",
                    "type": 2
                },
                {
                    "paragraph": "正義曰：周公又說制禮授王，使王奉之，我所成明子之法，乃盡是汝文祖之德。言用文王之道制禮，其事大，不可輕也。又言所以須善治殷獻民者，文武使已來居士中，愼敎殷民，乃是見命於文武而安之故也。制典當待太平，我以時旣太平，即以秬黍鬯酒，盛於二卣罇内，我言曰：“當以此酒須明絜致敬於文武。”我則拜手稽首，告文武以美享。告云：“今太平，即速告廟，我不敢經宿，則禋告文王、武王以致太平之事。”汝王爲政，當順典常，厚行之，使有次序，則諸爲政者無云有遇用患疾之道苦毒下民，則天下萬年猒飽於汝王之德，殷乃長成爲周。王使殷民上下相承有次序，則萬年之道，下民其長觀我子孫而歸其德矣。勸王使終之，皆是誨王之言也。",
                    "zhushu": "",
                    "type": 2
                },
                {
                    "paragraph": "傳“我所”至“安之”",
                    "zhushu": "",
                    "type": 2
                },
                {
                    "paragraph": "正義曰：典禮治國，事資聖人，前聖後聖，其終一揆，故言所欲成明子之法，乃盡是汝祖文王之德也。“子”开成王，言用文王之道，制爲典法，以明成王行之爲明君也。特舉文祖，不言武王，下句並告文武，兼用武王可知。又述居洛邑之意，所以居土中者，是文武使已來居此地。周公自言非已意也。文武令我營此洛邑，欲使居土中，愼敎殷民，乃是見命於文武而安殷民也。顧氏云：“文武使我來慎敎殷民，我今受文武之命以安民也。”",
                    "zhushu": "",
                    "type": 2
                },
                {
                    "paragraph": "傳“周公”至“說之”",
                    "zhushu": "",
                    "type": 2
                },
                {
                    "paragraph": "正義曰：康誥之作，事在七年，云“四方民大和㑹”。“和㑹”即太平之驗，是“周公攝政七年致太平”也。釋草云：“秬，黒黍。”釋器云：“卣，中罇也。”以黒黍爲酒，煑鬱金之草，築而和之，使芬香調暢，謂之“秬鬯”。鬯酒二器，明絜致敬，告文王、武王以美享，謂以太平之美事享祭也。國語稱“精意以享謂之禋”。釋詁云：“禋，敬也。”是明“禋”爲“明絜致敬”也。太平是王之美事，故太平告廟是以美享祭也。公旣告太平而致政成王，成王留之，故本而說之此事者，欲令成王重其事，厚行之。周禮鬱鬯之酒，實之於彞，此言在卣者，詩大雅江漢及文侯之命皆言“秬鬯一卣，告於文人”，則未祭實之於卣，祭時實之於彞。彼“一卣”，此“二卣”者，此一告文王，一告武王； 彼王賜臣，使告其太祖，故惟一卣耳。此經“卣”下言“曰”者，說本盛酒於罇，乃爲此辭，故言“曰”也。",
                    "zhushu": "",
                    "type": 2
                },
                {
                    "paragraph": "傳“言我”至“經宿”",
                    "zhushu": "",
                    "type": 2
                },
                {
                    "paragraph": "正義曰：此申述上“明禋”之事，言我見天下太平，則絜告文武，不敢經宿，示䖍恭之意也。此三月營洛邑，民已和㑹，則三月之時已太平矣。旣告而致政，則告在歳末，而云“不經宿”者，蓋周公營洛邑，至冬始成，得還鎬京，即文武，是爲“不經宿”也。且太平非一日之事，公云“不經宿”者，示䖍恭之意耳，未必旦見太平，即此日告也。鄭𤣥以“文祖”爲明堂，“日明禋者，六典成祭於明堂，告五帝太暭之屬也”。旣告明堂，則復禋於文武之廟，告成洛邑。",
                    "zhushu": "",
                    "type": 2
                },
                {
                    "paragraph": "傳“汝爲”至“爲周”",
                    "zhushu": "",
                    "type": 2
                },
                {
                    "paragraph": "正義曰：釋言云：“惠，順也。”此經述上“惇典”，故言“汝爲政當順典常，厚行之使有次序”。釋詁云：“遘，遇也。”患疾之道謂虐政，使人患疾之。厚行典常，使有次序，則百官諸侯凡爲政者，皆無有遇用患疾之政以害下民， 則經歷萬年猒飽於汝德，則殷國乃長成爲周。",
                    "zhushu": "",
                    "type": 2
                },
                {
                    "paragraph": "傳“王使”至“終之”",
                    "zhushu": "",
                    "type": 2
                },
                {
                    "paragraph": "正義曰：上言天下民萬年猒飽王德，此敎爲王德，使萬年令民猒飽王德也。能使殷民上下有次序，則王德堪至萬年之道。王之子孫當行不怠，則民其長觀我子孫，知其有德，而歸其德矣， 此則長成爲周。 勸勉王使終之。",
                    "zhushu": "",
                    "type": 2
                },
                {
                    "paragraph": "“戊辰”至“七年”",
                    "zhushu": "",
                    "type": 2
                },
                {
                    "paragraph": "正義曰：自此以下，史終述之。周公歸政，成王旣受言誥之，王即東行赴洛邑。其年十二月晦戊辰日，王在新邑。後月是夏之仲冬，爲冬節烝祭， 其月節是周之歳首，特異常祭，加文王騂牛一，武王騂牛一。王命有司作䇿書，乃使史官名逸者祝讀此䇿，惟告文武之神，言周公有功，冝立其後爲國君也。其時王尊異周公，以爲賔，殺牲享祭文王、武王，皆親至其廟。王入廟之太室，行祼鬯之禮，言其尊異周公而禮敬深也。於此祭時，王命周公後，令作䇿書，使逸讀此䇿辭，以告伯禽。言封之於魯，命爲周公後也。又揔述之，在十有二月，惟周公大安文武受命之事，於此時惟攝政七年矣。",
                    "zhushu": "",
                    "type": 2
                },
                {
                    "paragraph": "傳“成王”至“晦到”",
                    "zhushu": "",
                    "type": 2
                },
                {
                    "paragraph": "正義曰：周公誥成王，令居洛邑爲治。王旣受周公之誥，遂東行就居洛邑，以十二月戊辰晦日到洛。指言“戊辰，王在新邑”，知其晦日始到者，此歳入戊午蔀五十六年，三月云“丙午朏”，以算術計之，三月甲辰朔大，四月甲戌朔小，五月癸卯朔大，六月癸酉朔小，七月壬寅朔大，八月壬申朔小，九月辛丑朔大，又有閏九月辛未朔小，十月庚子朔大，十一月庚午朔小，十二月已亥朔大，計十二月三十日戊辰晦到洛也。",
                    "zhushu": "",
                    "type": 2
                },
                {
                    "paragraph": "傳“明月”至“魯侯”",
                    "zhushu": "",
                    "type": 2
                },
                {
                    "paragraph": "正義曰：下云“在十有二月”者，周之十二月，建亥之月也。 戊辰是其晦日，故“明日”即是夏之仲冬，建子之月也。言“明月”者，此烝祭非朔日，故言“月”也。自作新邑已來，未甞於此祭祀，此歳始於新邑烝祭，故曰“烝祭歳”也。周禮大司馬仲冬敎大閱，遂以享烝是也。王者冬祭，必用仲月，此是周之歳首，故言“歳”耳。王旣戊辰晦到，又須戒日致齊，不得以朔日即祭之。祭統云：“古者明君爵有德而禄有功，必賜爵禄於太廟，示不敢專也。”故云“古者襃德賞功，必於祭日，示不專也”。因封之，特設祭烝之禮。宗廟用太牢，此文武皆言“牛一”，知於太牢之外特加一牛，告白文武之神，言爲尊周公，立其後爲魯侯。魯頌所云“王曰叔父，建爾元子，俾侯于魯”，是此時也。“王命作䇿”者，命有司作䇿書也。讀“䇿”告神謂之“祝”，“逸祝䇿”者，使史逸讀䇿書也。鄭𤣥以“烝祭”上屬。“歳文王騂牛一”者，“歳”是成王元年正月朔日，特告文武封周公也。案周頌烈文序云：“成王即政，諸侯助祭。”鄭箋云：“新王即政，必以朝享之禮祭於祖考，告嗣位也。”則鄭意以朝享之後，特以二牛告文武，封周公之後，與孔義不同。",
                    "zhushu": "",
                    "type": 2
                },
                {
                    "paragraph": "傳“王賔”至“告神”",
                    "zhushu": "",
                    "type": 2
                },
                {
                    "paragraph": "正義曰：“王賔異周公”者，王尊周公爲賔，異於其臣。王肅云“成王尊周公，不敢臣之，以爲賔，故封其子”是也。周語云：“精意以享謂之禋。”旣殺二牲，精誠其意以享祭文武。“咸”，皆也。“格”，至也。“皆至其廟”，言王重其事，親告之也。“太室”，室之大者，故爲淸廟。廟有五室，中央曰“太室”。王肅云：“太室，淸廟中央之室。”“淸廟”，神之所在，故“王入太室，祼獻鬯酒以告神”也。“祼”者，灌也。王以圭瓉酌鬱鬯之酒以獻尸，尸受祭而灌於地，因奠不飲，謂之“祼”。效特牲云：“旣灌，然後迎牲”，則殺在“祼”後。此經先言“殺”，後言“祼”者，“殺”者、“咸格”表王敬公之意，非行事之次也。其“王入太室祼”，乃是祭時行事耳。周人尚臭，祭禮以祼爲重，故言王祼。其封伯禽，乃是祭之將末，非祼時也。祭統賜臣爵禄之法云：“祭之日，一獻，君降立于阼階之南，南嚮，所命者北面，史由君右，執䇿命之。”鄭云：“一獻，一酳尸也。”禮酳尸，尸獻而祭畢，是祭末乃命之，以祼爲重，故特言之。",
                    "zhushu": "",
                    "type": 2
                },
                {
                    "paragraph": "傳“王爲”至“拜後”",
                    "zhushu": "",
                    "type": 2
                },
                {
                    "paragraph": "正義曰：“王爲䇿書”，亦命有司爲之也。上云“作䇿”，作告神之䇿。 此言“作䇿”，誥伯禽之䇿。祭於神謂之“祝”，於人謂之“誥”，故云“使史逸誥伯禽封命之書”。封康叔謂之康誥，此命伯禽，當云“伯禽之誥”。定四年左傳云“命以伯禽”，即史逸所讀之䇿也。上言“逸祝䇿”，此“誥”下不言“䇿”者，“祝”是讀書之名，故上云“祝䇿”，此“誥”是誥伯禽使知，雖復讀書以誥之，不得言“誥䇿”也。上告周公，其後已言告神封周公，嫌此“逸誥”以他日告之，故云“皆同在烝祭日”。以祭統言一獻命之，知此亦祭日也。文十三年公羊傳曰：“封魯公以爲周公也， 周公拜乎前，魯公拜乎後。曰生以養周公，死以爲周公主。”",
                    "zhushu": "",
                    "type": 2
                },
                {
                    "paragraph": "傳“言周”至“終述”",
                    "zhushu": "",
                    "type": 2
                },
                {
                    "paragraph": "正義曰：自“戊辰”已上，周公與成王相對語，未有致政年月，故史於此揔結之。自“戊辰”已下非是王與周公之辭，故辨之云“史所終述”也。",
                    "zhushu": ""
                }
            ]
        },
        {
            "name": "周書多士第十六",
            "paragraphs": [
                {
                    "paragraph": "周書多士第十六",
                    "zhushu": "",
                    "type": 1
                },
                {
                    "paragraph": "“成周”至“多士”",
                    "zhushu": "",
                    "type": 2
                },
                {
                    "paragraph": "正義曰：成周之邑旣成，乃遷殷之頑民，令居此邑。“頑民”謂殷之大夫、士從武庚叛者，以其無知，謂之頑民。民性安土重遷，或有怨恨，周公以成王之命誥此衆士，言其須遷之意。史敘其事，作多士。",
                    "zhushu": "",
                    "type": 2
                },
                {
                    "paragraph": "傳“洛陽下都”",
                    "zhushu": "",
                    "type": 2
                },
                {
                    "paragraph": "正義曰：周之成周，於漢爲洛陽也。洛邑爲王都，故謂此爲“下都”。遷殷頑民以成周道，故名此邑爲成周。",
                    "zhushu": "",
                    "type": 2
                },
                {
                    "paragraph": "傳“殷大”至“誨之”",
                    "zhushu": "",
                    "type": 2
                },
                {
                    "paragraph": "正義曰：經云“商王士”“殷遺多士”，皆非民。事謂之“頑民”，知是殷之大夫、士也。經止云“士”，而知有大夫者，以經云“迪𥳑在王庭，有服在百僚”，其意言將任爲王官，以爲大臣，不惟告士而已，故知有大夫也。士者，在官之揔號，故言“士”也。“心不則德義之經”，僖二十四年左傳文，引之以解稱“頑民”之意。經云：“移爾遐逖，比事臣我宗多遜。”是言“徙近王都敎誨之”也。漢書地理志及賈逵注左傳皆以爲遷邶、鄘之民於成周，分衞民爲三國。計三國俱是從叛，何以獨遷邶、鄘？邶、鄘在殷畿三分有二，其民衆矣，非一邑能容。民謂之爲“士”，其名不𩔖，故孔意不然。",
                    "zhushu": "",
                    "type": 2
                },
                {
                    "paragraph": "“惟三”至“王士”",
                    "zhushu": "",
                    "type": 2
                },
                {
                    "paragraph": "正義曰：惟成王即政之明年三月，周公初始於所造新邑之洛，用成王之命告商王之衆士。言周公親至成周，告新來者。",
                    "zhushu": "",
                    "type": 2
                },
                {
                    "paragraph": "傳“周公”至“衆士”",
                    "zhushu": "",
                    "type": 2
                },
                {
                    "paragraph": "正義曰：以洛誥之文，成周與洛邑同時成也。王以周公攝政七年十二月來至新邑，明年即政。 此篇繼王居洛之後，故知是“致政明年之三月”也。成周南臨洛水，故云“新邑洛”。周公旣以致政在王都，故“新邑”，成周。 以成王之命告商王之衆士。鄭云：“成王元年三月，周公自王城初往成周之邑，用成王命告殷之衆士，以撫安之。”是也。",
                    "zhushu": "",
                    "type": 2
                },
                {
                    "paragraph": "“王若”至“明畏”",
                    "zhushu": "",
                    "type": 2
                },
                {
                    "paragraph": "正義曰：周公以王命順其事而呼之曰：“汝殷家遺餘之衆士，汝殷家道敎不至，旻天以殷道不至之故，天下喪亡於殷，將欲滅殷。我有周受天佑助之命，奉天明白之威，致王者之誅罰，正黜殷命，終我周家於帝王之事，謂使我周家代殷爲天子也。天旣助我周王，故汝衆士來爲我臣。由天助我，我得爲之，非我小國敢取殷之王命以爲已有，此乃天與我，惟天不與信無堅固於治者，以是故輔弼我。若其不然，我其敢妄求天子之位乎？”言此位天自與我，非我求而得之。“惟天不與紂，故惟我周家下民秉心爲我，故我得之，惟天明德可畏之効也。”亦旣得喪由天，汝等不得不服。以殷士未服，故以天命喻之。",
                    "zhushu": "",
                    "type": 2
                },
                {
                    "paragraph": "傳“順其”至“在下”",
                    "zhushu": "",
                    "type": 2
                },
                {
                    "paragraph": "正義曰：順其殷亡之事，稱王命以告之。從紂之臣，或有身已死者，遺餘在者遷於成周，故“告殷遺餘衆士，所順在下”，下文皆是順之辭。",
                    "zhushu": "",
                    "type": 2
                },
                {
                    "paragraph": "傳“稱天”至“於殷”",
                    "zhushu": "",
                    "type": 2
                },
                {
                    "paragraph": "正義曰：此經先言“弗弔”，謂殷道不至也。“不至”者，上不至天，事天不以道；下不至民，撫民不以理也。天有多名，獨言“旻天”者，“旻”，愍也，“稱天以愍下”。 言天之所愍，愍道至者也。“殷道不至，故旻天下喪亡於殷”，言將覆滅之。",
                    "zhushu": "",
                    "type": 2
                },
                {
                    "paragraph": "傳“天命”至“帝王”",
                    "zhushu": "",
                    "type": 2
                },
                {
                    "paragraph": "正義曰：“天命周致王者之誅罰”，謂奉上天之命，殺無道之主，此乃王者之事，故爲“王者之誅罰”。“勑”，訓正也。 “正黜殷命”，謂殺去虐紂，使周受其終事，是“終周於帝王”。“終”，猶舜受堯終，言殷祚終而歸於周。",
                    "zhushu": "",
                    "type": 2
                },
                {
                    "paragraph": "傳“天佑”至“天命”",
                    "zhushu": "",
                    "type": 2
                },
                {
                    "paragraph": "正義曰：“肆”，訓故也。 直云“故爾多士”，辭無所結。此經大意，敘其去殷事周，知其故爾衆士，言其臣服我。弋，射也，射而取之，故“弋”爲取也。鄭𤣥、王肅本“弋”作翼，王亦云：“翼，取也。”鄭云：“翼猶驅也，非我周敢驅取汝殷之王命。”雖訓爲驅，亦爲取義。周本殷之諸侯，故周公自稱“小國”。",
                    "zhushu": "",
                    "type": 2
                },
                {
                    "paragraph": "“我聞”至“四方”",
                    "zhushu": "",
                    "type": 2
                },
                {
                    "paragraph": "正義曰：旣言天之効驗，去惡與善，更追說往事，比而喻之。我聞人有言曰：“上天之情，欲民長得逸樂，而有夏王桀逆天害民，不得使民之適逸樂。以此則惟上天下災異至戒以譴告之，欲使夏王桀覺悟，改惡爲善。是天歸嚮於是夏家，不背棄之。而夏桀不能用天之明戒，改悔已惡，而反大爲過逸之行，致有惡辭以聞於丗。惟是桀有惡辭，故天無復愛念，無復聽聞。”言天不復助桀，其惟廢其大命，欲絶夏祚也。下致天罰，欲誅桀身也。“乃命汝先祖成湯，使之改革夏命，用其賢俊之人，以治四方之國。”舉桀滅湯興以譬之。",
                    "zhushu": "",
                    "type": 2
                },
                {
                    "paragraph": "傳“言上”至“告之”",
                    "zhushu": "",
                    "type": 2
                },
                {
                    "paragraph": "正義曰：襄十四年左傳稱：“天之愛民甚矣。”又曰：“天生民而立之君，使司牧之。”是言上天欲民長得逸樂，故立君養之，使之長逸樂也。夏桀爲政，割剥夏邑，使民不得之適逸樂，故上天下此至戒以譴告之。“降”，下。“格”，至也。直言“下至”，明是“天下至戒”。天所下戒，惟下災異以譴告人主，使之見災而懼，改修德政耳。古書亡失，桀之災異未得盡聞。",
                    "zhushu": "",
                    "type": 2
                },
                {
                    "paragraph": "傳“惟是”至“天罰”",
                    "zhushu": "",
                    "type": 2
                },
                {
                    "paragraph": "正義曰：桀惡流毒於民，乃“有惡辭聞於丗”。惡旣有辭，是惡已成矣。“惟是桀惡有辭，故天無所念聞。”言天不愛念，不聽聞，是其全棄之，不佑助也。棄而不佑，則當更求賢主。“其惟廢大命”，欲奪其王位也。“下致天罰”，欲殺其凶身也。廢大命，知“降致”是下罰也。",
                    "zhushu": "",
                    "type": 2
                },
                {
                    "paragraph": "“自成”至“于罰”",
                    "zhushu": "",
                    "type": 2
                },
                {
                    "paragraph": "正義曰：旣言命湯革夏，又說後丗皆賢，至紂始惡，天乃滅之。自成湯至於帝乙，無不顯用有德，憂念祭祀。後丗亦賢，非獨成湯以用其行合天意，亦惟天大立安治有殷。 殷家諸王皆能明德憂祀，亦無敢失天道者，無不皆配天而布其德澤，以此得天下，久爲民主。在今後嗣，㠪紂大無明於天道，敢行昏虐之政於天，天猶且忽之，況曰其有聽念先王父祖， 勤勞國家之事乎？乃復大淫過其泆，無所顧於上天，無能明民爲敬，以此反於先王，違逆天道。惟是上天不安紂之所爲，下若此大喪亡之誅，惟天不與不明其德之人故也。天不與惡，豈獨紂乎？凡四方諸侯小大邦國，其喪滅者，無非皆有惡辭，是以致至於天罰。汝紂以惡而見滅，汝何以不服我也？",
                    "zhushu": "",
                    "type": 2
                },
                {
                    "paragraph": "傳“自帝”至“社稷”",
                    "zhushu": "",
                    "type": 2
                },
                {
                    "paragraph": "正義曰：下篇說中宗、髙宗、祖甲三王以外，其後立王，生則逸豫，亦罔或能壽。如彼文，則帝乙以上，非無僻王。 而此言“無不顯用有德，憂念祭祀”者，立文之法，辭有抑揚，方說紂之不善，盛言前丗皆賢，正以守位不失，故得美而言之。憂念祭祀者，惟有齊肅恭敬，故言“憂念齊敬，奉其祭祀”。言能保宗廟社稷，爲天下之主。以見紂不恭敬，故喪亡之。",
                    "zhushu": "",
                    "type": 2
                },
                {
                    "paragraph": "傳“湯旣”至“德澤”",
                    "zhushu": "",
                    "type": 2
                },
                {
                    "paragraph": "正義曰：帝乙已上諸王，所以長處天位者，皆由湯之聖德延及後人。“湯旣革夏，亦惟天大立安治於殷”者，謂天安治之，故殷家得治理也。殷家諸王自成湯之後，“皆能憂念祭祀，無敢失天道者”，故得常處王位，無不配天，布其德澤於民。爲天之子，是“配天”也。號令於民，是“布德”也。",
                    "zhushu": "",
                    "type": 2
                },
                {
                    "paragraph": "傳“言紂”至“亂甚”",
                    "zhushu": "",
                    "type": 2
                },
                {
                    "paragraph": "正義曰：“淫”“泆”俱訓爲過。 “言紂大過其愆過，無顧於天”，言其縱心爲惡，不畏天也。“無能明民爲敬”，言其多行虐政，不憂民也。不畏於天，不愛於民，言其“暴亂甚”也。此經“顧於天”與“顯民祗”，共蒙上“罔”文，故傳再言“無”也。",
                    "zhushu": "",
                    "type": 2
                },
                {
                    "paragraph": "傳“惟天”至“之辭”",
                    "zhushu": "",
                    "type": 2
                },
                {
                    "paragraph": "正義曰：能明其德，天乃與之，“惟天不與不明其德者”。 紂不明其德，故天喪之。因即廣言天意，“凡四方小大邦國”，謂諸侯有止之君，其爲天所喪滅者，無非皆有惡辭聞於天，乃爲上天所罰。言被天罰者，“皆有闇亂之辭”。 上天不罰無辜，紂有闇亂之辭，故天滅之耳。天旣滅不明其德，我有明德，爲天所立，汝等殷士安得不服我乎？ 以其心仍不服，故以天道責之。",
                    "zhushu": "",
                    "type": 2
                },
                {
                    "paragraph": "“王若”至“不正”",
                    "zhushu": "",
                    "type": 2
                },
                {
                    "paragraph": "正義曰：周公又稱王順而言曰：“汝殷衆士，今惟我周家文、武二王大神能奉天事，故天有命，命我周王曰：‘ 當割絶殷命，告正於天。’ 我受天命，已㓕殷告天，惟我天下之事，不有二處之適。”言已之適周，不更適他也。“惟汝殷王家事，亦於我之適，不復變改”。又追說初伐紂之事：“我其爲汝言曰：‘ 惟汝殷紂大無法度，故當冝誅絶之。’ 伐紂之時，我不先於汝動自往誅汝，其亂從汝邑先起，汝紂自召禍耳。我亦念天所以就於殷致大罪者，故以紂不能正身念法故也。”",
                    "zhushu": "",
                    "type": 2
                },
                {
                    "paragraph": "傳“周王”至“恤祀”",
                    "zhushu": "",
                    "type": 2
                },
                {
                    "paragraph": "正義曰：文王受命，武王伐紂，故知“周王”兼文、武也。“大神奉天事”，謂以天爲神而勤奉事之。勞身敬神，言亦如湯“明德恤祀”也。",
                    "zhushu": "",
                    "type": 2
                },
                {
                    "paragraph": "傳“天有”至“傷士”",
                    "zhushu": "",
                    "type": 2
                },
                {
                    "paragraph": "正義曰：以周王奉天之故，故“天有命，命我周使割絶殷命，告正於天”，謂武成之篇所云“旣克紂，柴於牧野，告天，不頓兵傷士”是也。前敵即服，故無“頓兵傷士”。師以正行，故爲“告正”。武成正告功成，功成無害，即是不“頓”“傷”也。“頓兵”者，昭十五年左傳文。“頓”，折也。",
                    "zhushu": "",
                    "type": 2
                },
                {
                    "paragraph": "傳“我亦”至“念法”",
                    "zhushu": "",
                    "type": 2
                },
                {
                    "paragraph": "正義曰：言“我亦念天”者，以紂雖無法度，若使天不命我，我亦不往誅紂。以紂旣爲大惡，上天命我，我亦念天所遣。我就殷加大罪者何故？“以紂不能正身念法”也。",
                    "zhushu": "",
                    "type": 2
                },
                {
                    "paragraph": "“王曰猷”至“天命”",
                    "zhushu": "",
                    "type": 2
                },
                {
                    "paragraph": "正義曰：又言曰：“我以道告汝衆士，我惟是以汝未達德義之故，其今徙居西汝，置於洛邑，以敎誨汝。我之徙汝，非我一人奉行德義，不能使民安而安之，是惟天命冝然。汝無違我，我亦不敢更有後誅罰，汝等無於我見怨。汝旣來遷，當爲善事。惟汝所親知，惟汝殷先人往丗有䇿書，有典籍，說殷改夏王命之意，汝當案省知之。汝知先人之故事，今汝又有言曰：‘ 夏之諸臣蹈道者，大在殷王之庭，有服行職事，在於百官。’ 言其見任用，恐我不任汝。我一人惟聽用有德之者，故我敢求汝有德之人於彼天邑商都，欲取賢而任用之。我惟循殷故事，憐愍汝，故徙敎汝。此徙非我有罪，是惟天命當然。”聖人動合天心，故𣫭事惟託天命也。",
                    "zhushu": "",
                    "type": 2
                },
                {
                    "paragraph": "傳“以道”至“誨汝”",
                    "zhushu": "",
                    "type": 2
                },
                {
                    "paragraph": "正義曰：“猷”，訓道也，故云“以道告汝衆士”。上言“惟是”，不言其故，故傳辨之。“惟是”者，“未達德義”也。遷使居西，正欲敎以德義，是以徙居西汝，置於洛邑，近於京師，敎誨汝也。從殷適洛，南行而西迴，故爲“居西”也。",
                    "zhushu": "",
                    "type": 2
                },
                {
                    "paragraph": "傳“汝無”至“怨我”",
                    "zhushu": "",
                    "type": 2
                },
                {
                    "paragraph": "正義曰：周旣伐紂，又誅武庚，殷士懼更有誅，疑其欲違上命，故設此言以戒之。知“無違朕”者，謂戒之使汝無違命也。汝能用命，我亦不敢有後誅。必無後誅，汝無怨我也。",
                    "zhushu": "",
                    "type": 2
                },
                {
                    "paragraph": "傳“言我”至“用之”",
                    "zhushu": "",
                    "type": 2
                },
                {
                    "paragraph": "正義曰：夏人“𥳑在王庭”，爲其有德見用。言我“亦法殷家，惟聽用有德”。汝但有德，我必任用，故我往前敢求汝有德之人於天邑商都，“將任用之”也。鄭𤣥云：“言天邑商者，亦本天之所建。”王肅云：“言商今爲我之天邑。”二者其言雖異，皆以“天邑商”爲殷之舊都。言未遷之時，當求往遷，後有德，任用之必矣。",
                    "zhushu": "",
                    "type": 2
                },
                {
                    "paragraph": "傳“惟我”至“天命”",
                    "zhushu": "",
                    "type": 2
                },
                {
                    "paragraph": "正義曰：“循殷故事”，此“故”解經中“肆”字，謂殷用夏人，我亦用殷人，“憐愍汝，故徙之敎汝”。此“故”解義之言，非經中“肆”。遷汝來西者，非我罪咎，是惟天命也。",
                    "zhushu": "",
                    "type": 2
                },
                {
                    "paragraph": "“王曰多士”至“多遜”",
                    "zhushu": "",
                    "type": 2
                },
                {
                    "paragraph": "正義曰：王復言曰：“衆士，昔我來從奄國，大黜下汝管、蔡、商、奄四國民命。民之性命，死生在君，誅殺其君，是下民命。由四國叛逆，我乃明白致行天罰。汝等遺餘，當敎之爲善，故移徙汝居於逺，令汝逺於惡俗，比近服事，臣我宗周，多爲順道。兾汝相敎爲善，永不爲惡也。”",
                    "zhushu": "",
                    "type": 2
                },
                {
                    "paragraph": "傳“昔我”至“國君”",
                    "zhushu": "",
                    "type": 2
                },
                {
                    "paragraph": "正義曰：金縢之篇說周公東征，言“居東二年，罪人斯得”，則“昔我來從奄”者，謂攝政三年時也。於時王不親行，而王言“我來自奄”者，周公以王命誅四國，周公師還，亦是王來還也。一舉而誅四國，獨言“來自奄”者，謂先誅三監，後伐奄與淮夷，奄誅在後，誅奄即來，故言“來自奄”也。民以君爲命，故“民命”謂君也。“大下汝民命”，謂誅四國君。王肅云：“君爲民命，爲君不能順民意，故誅之也。”",
                    "zhushu": "",
                    "type": 2
                },
                {
                    "paragraph": "傳“四國”至“順道”",
                    "zhushu": "",
                    "type": 2
                },
                {
                    "paragraph": "正義曰：天之所罰，罰有罪也。四國之君有叛逆之罪，“我下其命，乃所以明致天罰”，言非苟爲之也。“遐”“逖”俱訓爲逺。 今移徙汝於洛邑，令去本郷逺也。“使汝逺於惡俗”，令去惡俗逺也。比近京師，臣我周家，使汝從我善化，“多爲順道”，所以救汝之性命也。",
                    "zhushu": "",
                    "type": 2
                },
                {
                    "paragraph": "“王曰告”至“爾遷”",
                    "zhushu": "",
                    "type": 2
                },
                {
                    "paragraph": "正義曰：王又言曰：“告汝殷之多士，所以逺徙汝者，今我惟不欲於汝刑殺，我惟是敎命有所申戒由此也。今我作大邑於此洛，非但爲我，惟以待四方無所賔外，亦惟爲汝衆士所當服行臣事我宗周，多爲順事故也。汝若多爲順事，汝乃庶幾還有汝本土，乃庶幾安汝故事止居，可不勉之也？汝能敬行順事，天惟與汝憐汝，況於人乎？汝若不能敬行順事，則汝不啻不得還汝本土，我亦致天之罰於汝身。今汝惟是敬順，居汝所受新邑，繼汝舊日所居爲，我當聽汝還歸本郷，有幹事，有豐年，乃由於此洛邑行善也。汝能敬順，則汝之小子與孫等乃起，從汝化而遷善矣。”",
                    "zhushu": "",
                    "type": 2
                },
                {
                    "paragraph": "傳“今汝”至“有年”",
                    "zhushu": "",
                    "type": 2
                },
                {
                    "paragraph": "正義曰：殷士逺離本郷，新來此邑，或當居不安，爲棄舊業，故戒之。今汝惟是敬順，居汝新所受邑，繼汝舊日所當居爲，謂繼其本土之事業也。但能如此，得還本土，“其有安事，有豐年”也。“有幹、有年”，謂歸本土有幹、年，而言於洛者，言“由在洛修善，得還本土，有幹、有年”也。王肅云：“汝其有安事、有長久年於此洛邑。”王解於文甚便，但孔上句爲云“爾乃尚有爾本土”，是誘引之辭，故止爲“得還本土，有幹、有年”也。",
                    "zhushu": "",
                    "type": 2
                },
                {
                    "paragraph": "“王曰又”至“攸居”",
                    "zhushu": "",
                    "type": 2
                },
                {
                    "paragraph": "正義曰：王之所云，又復稱曰：“汝當是我，勿非我也。我乃有敎誨之言，則汝所當居行之。”",
                    "zhushu": "",
                    "type": 2
                },
                {
                    "paragraph": "傳“言汝”至“居行”",
                    "zhushu": "",
                    "type": 2
                },
                {
                    "paragraph": "正義曰：王以誨之已終，故戒之云：汝當是我，勿非我。旣不非我，我乃有敎誨汝之言，則汝所當居行，令其居於心而行用之。鄭𤣥論語注云：“或之言有。”此亦“或”爲“有”也。凡言“王曰”，皆是史官録辭，非王語也。今史録稱王之言曰，以前事未終，故言“又曰”也。",
                    "zhushu": ""
                }
            ]
        },
        {
            "name": "周書無逸第十七傳",
            "paragraphs": [
                {
                    "paragraph": "周書無逸第十七傳",
                    "zhushu": "",
                    "type": 1
                },
                {
                    "paragraph": "“中人”至“無逸”",
                    "zhushu": "",
                    "type": 2
                },
                {
                    "paragraph": "正義曰：上智不肯爲非，下愚戒之無益，故中人之性，可上可下，不能勉強，多好逸豫，故周公作書以戒之，使無逸。此雖指戒成王以爲人之大法，成王以聖賢輔之，當在中人以上，其實本性亦中人耳。",
                    "zhushu": "",
                    "type": 2
                },
                {
                    "paragraph": "傳“成王”至“名篇”",
                    "zhushu": "",
                    "type": 2
                },
                {
                    "paragraph": "正義曰：篇之次第，以先後爲序，多士、君𠁗皆是成王即位之初，知此篇是成王始初即政，周公恐其逸豫，故戒之使無逸，即以所戒名篇也。",
                    "zhushu": "",
                    "type": 2
                },
                {
                    "paragraph": "“周公”至“聞知”",
                    "zhushu": "",
                    "type": 2
                },
                {
                    "paragraph": "正義曰：周公歎美君子之道以戒王曰：“嗚呼！ 君子之人，所在其無逸豫。君子必先知農人稼穡之艱難，然後乃謀爲逸豫，如是則知小人之所依怙也。視彼小人不孝者，其父母勤勞稼穡，其子乃不知稼穡之艱難，乃爲逸豫遊戲，乃叛諺不恭，旣爲欺誕父母矣，不欺則又侮慢其父母曰：‘ 昔之人無所聞知。’ 小人與君子如此相反，王冝知其事也。”",
                    "zhushu": "",
                    "type": 2
                },
                {
                    "paragraph": "傳“歎美”至“者乎”",
                    "zhushu": "",
                    "type": 2
                },
                {
                    "paragraph": "正義曰：周公意重其事，故歎而爲言。鄭云：“嗚呼者，將戒成王，欲求以深感動之。”是欲深感成王，故“歎美君子之道”。“君子”者，言其可以君正上位，子愛下民，有德則稱之，不限貴賤。君子之人，念德不怠，故“所在念德，其無逸豫”也。君子且猶然，而況王者乎？言王者曰有萬幾，彌復不可逸豫。鄭云：“君子，止謂在官長者。所，猶處也。君子處位爲政，其無自逸豫也。”",
                    "zhushu": "",
                    "type": 2
                },
                {
                    "paragraph": "傳“稼穡”至“依怙”",
                    "zhushu": "",
                    "type": 2
                },
                {
                    "paragraph": "正義曰：民之性命，在於穀食，田作雖苦，不得不爲，寒耕熱耘，沾體塗足，是稼穡爲農夫艱難之事。在上位者先知稼穡之艱難，乃可謀其逸豫，使家給人足，乃得思慮不勞，是爲“謀逸豫”也。能知稼穡之艱難，“則知小人之所依怙”，言小人依怙此稼穡之事，不可不勤勞也。上句言君子當無逸，此言“乃謀逸豫”者，君子之事，勞心與形，盤于遊畋，形之逸也。無爲而治，心之逸也。君子無形逸而有心逸，旣知稼穡之艱難，可以謀心逸也。",
                    "zhushu": "",
                    "type": 2
                },
                {
                    "paragraph": "傳“視小人”至“其勞”",
                    "zhushu": "",
                    "type": 2
                },
                {
                    "paragraph": "正義曰：視小人不孝者，其父母勤苦艱難，勞於稼穡，成於生業，致冨以遺之，而其子謂已自然得之，乃不知其父母勤勞。",
                    "zhushu": "",
                    "type": 2
                },
                {
                    "paragraph": "傳“小人”至“聞知”",
                    "zhushu": "",
                    "type": 2
                },
                {
                    "paragraph": "正義曰：上言“視小人”之身，此言“小人之子”者，“小人”謂無知之人，亦是賤者之稱。 躬爲稼穡，是賤者之事，故言“小人之子”，謂賤者之子，即上所視之“小人”也。此子旣不知父母之勞，謂已自然得冨，恃其家冨，乃爲逸豫遊戲，乃爲叛諺不恭，已是欺誕父母矣。若不欺誕，則輕侮其父母曰：“古老之人，無所聞知。”言其罪之深也。論語曰：“由也諺。”“諺”則叛諺，欺誕不恭之貌。“昔”，訓乆也，自今而道逺乆，故爲“古老之人”。詩云：“召彼故老。”",
                    "zhushu": "",
                    "type": 2
                },
                {
                    "paragraph": "“周公”至“五年”",
                    "zhushu": "",
                    "type": 2
                },
                {
                    "paragraph": "正義曰：旣言君子不逸，小人反之，更舉前代之王以天夀爲戒。周公曰：“嗚呼！ 我所聞曰：昔在殷王中宗，威儀嚴恪，貌恭心敬，畏天命，用法度治民，敬身畏懼，不敢荒怠自安，故中宗之享有殷國七十有五年。”言不逸之故，而得歷年長也。",
                    "zhushu": "",
                    "type": 2
                },
                {
                    "paragraph": "傳“太戊”至“稱宗”",
                    "zhushu": "",
                    "type": 2
                },
                {
                    "paragraph": "正義曰：“中宗”，廟號。“太戊”，王名。商自成湯已後，政敎漸衰，至此王而中興之。王者祖有功，宗有德，殷家中丗尊其德，其廟不毀，故稱“中宗”。",
                    "zhushu": "",
                    "type": 2
                },
                {
                    "paragraph": "傳“言太”至“法度”",
                    "zhushu": "",
                    "type": 2
                },
                {
                    "paragraph": "正義曰：祭義云“嚴威儼恪”，故引“恪”配“嚴”。鄭𤣥云：“恭在貌，敬在心。”然則“嚴”是威，“恭”是貌，“敬”是心，三者各異，故累言之。",
                    "zhushu": "",
                    "type": 2
                },
                {
                    "paragraph": "“其在”至“九年”",
                    "zhushu": "",
                    "type": 2
                },
                {
                    "paragraph": "正義曰：其殷王髙宗，父在之時，乆勞於外，於時與小人同其事。後爲太子，起其即王之位，乃有信黙，三年不言。在喪其惟不言，喪畢發言，言得其道，乃天下大和，不敢荒怠自安，善謀殷國，至於小大之政，莫不得所。 其時之人無是有怨恨之者，故髙宗之享殷國五十有九年。亦言不逸得長壽也。",
                    "zhushu": "",
                    "type": 2
                },
                {
                    "paragraph": "傳“武丁其”至“同事”",
                    "zhushu": "",
                    "type": 2
                },
                {
                    "paragraph": "正義曰：“舊”，乆也。在即位之前，而言乆勞於外，知是其父小乙使之乆居民閒。 “勞”是稼穡，與小人出入同爲農役小人之艱難事也。太子使與小人同勞，此乃非常之事，不可以非常怪之。於時蓋未爲太子也。殷道雖質，不可旣爲太子，更得與小人雜居也。",
                    "zhushu": "",
                    "type": 2
                },
                {
                    "paragraph": "傳“武丁起”至“行著”",
                    "zhushu": "",
                    "type": 2
                },
                {
                    "paragraph": "正義曰：以上言乆勞於外，爲父在時事，故言“起其即王位，則小乙死”也。“亮”，信也。“隂”，黙也。“三年不言”，以舊無功而今有，故言“乃有”。說此事者，言其孝行著也。禮記喪服四制引書云：“‘髙宗諒闇，三年不言。’善之也。王者莫不行此禮，何以獨善之也？曰：‘ 髙宗者，武丁。武丁者，殷之賢王也。繼丗即位，而慈良於喪。當此之時，殷衰而復興，禮廢而復起，故載之於書中而髙之，故謂之髙宗。三年之喪，君不言也。”是說此經“不言”之意也。",
                    "zhushu": "",
                    "type": 2
                },
                {
                    "paragraph": "傳“在喪”至“自安”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“其不言之時，時有所言，則羣臣皆和諧。”鄭𤣥意謂此“言乃雍”者，在三年之内時有所言也。孔意則爲出言在三年之外，故云“在喪則其惟不言，喪畢發言，則天下大和”。知者，說命云：“王宅憂，亮隂三祀。旣免喪，其惟不言。”除喪猶尚不言，在喪必無言矣，故知喪畢乃發言也。髙宗不敢荒寧，與中宗正同，故云“亦法中宗，不敢荒怠自安”。殷家之王皆是明主，所爲善事，計應略同，但古文辭有差異，傳因其文同，故言“法中宗”也。",
                    "zhushu": "",
                    "type": 2
                },
                {
                    "paragraph": "傳“善謀”至“無非”",
                    "zhushu": "",
                    "type": 2
                },
                {
                    "paragraph": "㠪義曰：釋詁云：“嘉，善也。靖，謀也。”“善謀殷國”，謀爲政敎，故至於小大之政皆允人意，人無是有怨髙宗者，言其政無非也。鄭云：“小大謂萬人，上及羣臣。言人臣小大皆無怨王也。”",
                    "zhushu": "",
                    "type": 2
                },
                {
                    "paragraph": "“其在”至“三年”",
                    "zhushu": "",
                    "type": 2
                },
                {
                    "paragraph": "正義曰：其在殷王祖甲，初遭祖喪，所言行不義，惟亦爲王，乆爲小人之行，伊尹廢諸桐，起其即王之位，於是知小人之所依。依於仁政，乃能安順於衆民，不敢侮鰥寡惸獨，故祖甲之享有殷國三十有三年。 亦言不逸得長壽也。",
                    "zhushu": "",
                    "type": 2
                },
                {
                    "paragraph": "傳“湯孫”至“之桐”",
                    "zhushu": "",
                    "type": 2
                },
                {
                    "paragraph": "正義曰：以文在“髙宗”之下，丗次顚倒，故特辨之。此祖甲是“湯孫太甲”也。“爲王不義”，謂湯初崩，乆爲小人之行，故伊尹放之於桐。言其廢而復興，爲下“作其即位”起本也。王肅亦以祖甲爲太甲。鄭𤣥云：“祖甲，武丁子帝甲也。有兄祖庚賢，武丁欲廢兄立弟，祖甲以此爲不義，逃於人閒，故云乆爲小人。”案殷本紀云：“武丁崩，子祖庚立。祖庚崩，弟祖甲立，是爲帝甲。淫亂，殷道復衰。”國語說殷事云：“帝甲亂之，七代而殞。”則帝甲是淫亂之主，起亡殷之源，寧當與二宗齊名，舉之以戒無逸。武丁賢王，祖庚復賢，以武丁之明，無容廢長立少。祖庚之賢，誰所傳說？武丁廢子，事出何書？妄造此語，是負武丁而誣祖甲也。",
                    "zhushu": "",
                    "type": 2
                },
                {
                    "paragraph": "傳“在桐”至“惸獨”",
                    "zhushu": "",
                    "type": 2
                },
                {
                    "paragraph": "正義曰：“在桐三年”，太甲序文。“思集用光”，詩大雅文。彼“集”作“輯”，輯，和也。彼鄭言：“公劉之遷豳，思在和其民人，用光大其道”。此傳之意，蓋言太甲之在桐也，思得安集其身，用光顯王政，故起即王位，“於是知小人之依”。依於仁政，故能施行政敎，“安順於衆民，不敢侮慢惸獨”。鰥寡之𩔖，尤可憐愍，故特言之。",
                    "zhushu": "",
                    "type": 2
                },
                {
                    "paragraph": "傳“太甲”至“稱祖”",
                    "zhushu": "",
                    "type": 2
                },
                {
                    "paragraph": "正義曰：傳於甲宗云“以敬畏之故，得夀考之福”。髙宗之爲政，“小大無怨，故亦享國永年”。於此云“太甲亦以知小人之依，故得乆年”。各順其文而爲之說。其言行善而得長壽，經意三王同也。以其丗次顚倒，故解之云：“此以德優劣、立年多少爲先後。 ”故祖甲在大戊、武丁之下。諸書皆言“太甲”，此言“祖甲”者，殷家亦祖其功，故稱之“祖甲”，與二宗爲𩔖， 惟見此篇。 必言“祖其功”，亦未知其然。殷之先君有祖乙、祖辛、祖丁，稱“祖”多矣，或可號之爲祖，未必祖其功而存其廟也。",
                    "zhushu": "",
                    "type": 2
                },
                {
                    "paragraph": "“自時”至“三年”",
                    "zhushu": "",
                    "type": 2
                },
                {
                    "paragraph": "正義曰：從是三王，其後所立之王，生則逸豫，不知稼穡之艱難，不聞小人之勞苦，惟耽樂之事則從而爲之。故從是其後諸王，無有能壽考者。 或十年，或七八年，或五六年，或四三年。言逸樂之損壽，故舉以戒成王也。",
                    "zhushu": "",
                    "type": 2
                },
                {
                    "paragraph": "“周公”至“十年”",
                    "zhushu": "",
                    "type": 2
                },
                {
                    "paragraph": "正義曰：殷之三王旣如此矣，周公又言曰：“嗚呼！ 其惟我周家大王、王季，能以義自枊而畏敬天命，故王迹從此起也。文王又卑薄衣服，以就其安人之功與治田之功，以美道柔和其民，以美政恭待其民，以此民歸之。以美政恭民之故，故小民安之。又加恩惠於鮮乏鰥寡之人。其行之也，自朝旦至於日中及昊，尚不遑暇食，用善政以諧和萬民故也。文王專心於政，不敢逸樂於遊戲畋獵，以已為衆國所取法，惟當正身行已以供待之。由是文王受命，嗣位爲君，惟於中身受之，其享國五十年，亦以不逸得長壽也。",
                    "zhushu": "",
                    "type": 2
                },
                {
                    "paragraph": "傳“大王”至“父祖”",
                    "zhushu": "",
                    "type": 2
                },
                {
                    "paragraph": "正義曰：“大王，周公曽祖。 王季即祖”也，此乃經傳明文。 而須詳言之者，此二王之下，辭無所結，陳此不爲無逸，周公將說文王，故本其父祖，是以傳詳言也。解其言此之意，“以義自抑”者，言其非無此心，以義自 而不爲耳。",
                    "zhushu": "",
                    "type": 2
                },
                {
                    "paragraph": "傳“文王”至“艱難”",
                    "zhushu": "",
                    "type": 2
                },
                {
                    "paragraph": "正義曰：文王“卑其衣服，以就安人之功”，言儉於身而厚於人也。立君，所以牧人。 安人之功，諸有美政皆是也。就安人之内，田功最急，故特云“田功”，以示“知稼穡之艱難”也。",
                    "zhushu": "",
                    "type": 2
                },
                {
                    "paragraph": "傳“以美”至“之人”",
                    "zhushu": "",
                    "type": 2
                },
                {
                    "paragraph": "正義曰：“徽”“懿”皆訓爲美。 “徽柔懿恭”，此是施人之事。 以此柔恭懐安小民，故傳分而配之。“徽柔”配“懹”，以美道和民，故民懷之；“懿恭”配“保”，以美政恭民，故民安之。“徽”“懿”言其美而已，不知何所美也。人君施於民，惟有道與政耳，故傳以“美道”“美政”言之，政與道亦互相通也。少乏鰥寡，尤是可憐，故別言“加惠於鮮乏鰥寡之人”也。",
                    "zhushu": "",
                    "type": 2
                },
                {
                    "paragraph": "傳“從朝”至“萬民”",
                    "zhushu": "",
                    "type": 2
                },
                {
                    "paragraph": "正義曰：昭五年左傳云：“日上其中，食日爲二，旦日爲三。”則人之常食在日中之前，謂辰時也。易豐卦彖曰：“日中則昊。”謂過中而斜昊也。”昊”亦名“昳”，言日蹉跌而下，謂未時也。故日之十位，食時爲辰，日昳爲未。言文王勤於政事，從朝不食，或至於日中，或至於日昊，猶不暇食，故經“中”“昊”並言之。傳舉晚時，故惟言“昳”。“遑”，亦“暇”也。重言之者，古人自有復語，猶云“艱難”也。所以不暇食者，爲“思慮政事，用皆和萬民”。政事雖多，皆是爲民，故言“咸”。“咸”，訓皆也。",
                    "zhushu": "",
                    "type": 2
                },
                {
                    "paragraph": "傳“文王”至“之故”",
                    "zhushu": "",
                    "type": 2
                },
                {
                    "paragraph": "正義曰：釋詁云：“盤，樂也。”“遊”謂遊逸，“田”謂畋獵，二者不同，故並云“遊逸田獵”。以衆國皆於文王所取其法則，文王當以正義供待之故也。言文王思爲政道，以待衆國，故不敢樂於遊田。文王丗爲西伯，故當爲衆國所取法則。禮有田獵而不敢者，順時蒐狩，不爲取樂，故不敢非時畋獵以爲樂耳。",
                    "zhushu": "",
                    "type": 2
                },
                {
                    "paragraph": "傳“文王”至“全數”",
                    "zhushu": "",
                    "type": 2
                },
                {
                    "paragraph": "正義曰：“文王年九十七而終”，禮記文子丗子文也。於九十七内減享國五十年，是未立之前有四十七。在禮，諸侯踰年即位，此據代父之年，故爲“即位時年四十七也。計九十七年半折以爲中身，則四十七時於身非中。 言“中身”者，舉全數而稱之也。經言“受命”者，鄭𤣥云：“受殷王嗣位之命。”然殷之末丗，政敎已衰，諸侯嗣位，何必皆待王命？受先君之命亦可也。王肅云：“文王受命，嗣位爲君。”不言受王命也。",
                    "zhushu": "",
                    "type": 2
                },
                {
                    "paragraph": "“周公”至“德哉”",
                    "zhushu": "",
                    "type": 2
                },
                {
                    "paragraph": "正義曰：周公又言而歎曰：“嗚呼！ 繼此後丗，自今以後嗣位之王，則其無得過於觀望，過於逸豫，過於遊戲，過於田獵。所以不得然者，以萬民聽王者之殺命，王當正已身以供待之也。以身供待萬民，必當早夜恪勤，無敢自閑暇，曰：‘ 今日且樂，後日乃止。’ 此爲耽樂者，非民之所以敎訓也，非天之所以敬順也。若是之人，則有大愆過矣。王當自勤政事，莫如殷王受之迷亂國政，酗醟於酒德哉。殷紂藉酒爲凶，以酒爲徳，由是喪亡殷國。王當以紂爲戒，無得如之。”",
                    "zhushu": "",
                    "type": 2
                },
                {
                    "paragraph": "傳“繼從”至“戒之”",
                    "zhushu": "",
                    "type": 2
                },
                {
                    "paragraph": "正義曰：先言“繼”者，謂繼此後人，即從今以後嗣丗之王也。周公思及長逺，後王盡皆戒之，非獨成王也。",
                    "zhushu": "",
                    "type": 2
                },
                {
                    "paragraph": "傳“所以”至“之故”",
                    "zhushu": "",
                    "type": 2
                },
                {
                    "paragraph": "正義曰：傳意訓“淫”爲過，鄭𤣥云：“淫，放恣也。淫者，侵淫不止。”其言雖殊，皆是過之義也。言“觀”爲非時而行，違禮觀物，如春秋隱公“如棠觀魚”，莊公“如齊觀社”。穀梁傳曰：“常事曰視，非常曰觀。”此言“無淫于觀”，禁其非常觀也。“逸”謂逸豫，“遊”謂遊蕩，“田”謂畋獵，四者皆異，故𣫭事言“於”。“以， 訓用也，用萬民皆聽王命，王者惟當正身待之，故不得淫於觀、逸、遊、田也。",
                    "zhushu": "",
                    "type": 2
                },
                {
                    "paragraph": "傳“無敢”至“過矣”",
                    "zhushu": "",
                    "type": 2
                },
                {
                    "paragraph": "正義曰：“無敢自暇”，謂事不寛不暇，而以爲原王之意而爲辭，故言曰：“耽以爲樂，惟今日樂，而後日止。”惟言“今日樂”，明知“後日止”也。夫“耽樂”者，“乃非所以敎民”，敎民當恪勤也。“非所以順天”，順天當肅恭也。是此耽樂之人，則大有愆過矣。戒王不得如此也。",
                    "zhushu": "",
                    "type": 2
                },
                {
                    "paragraph": "傳“以酒”至“如之”",
                    "zhushu": "",
                    "type": 2
                },
                {
                    "paragraph": "正義曰：“酗”，從酉，以凶爲聲，是“酗”爲凶酒之名，故“以酒爲凶謂之酗”，“酗”是飲酒而益凶也。言紂心迷亂，“以酗酒爲德”，飲酒爲政，心以凶酒爲已德，紂以此亡殷。戒嗣王無如之。",
                    "zhushu": "",
                    "type": 2
                },
                {
                    "paragraph": "“周公”至“詛祝”",
                    "zhushu": "",
                    "type": 2
                },
                {
                    "paragraph": "正義曰：周公言而歎曰：“我聞人之言曰：‘ 古之人雖君明臣良，猶尚相訓告以善道，相安順以美政，相敎誨以義方。君臣相正如此，故於時之民順從上敎，無有相誑欺爲幻惑者。”此其不聽中正之君，人乃敎訓之以非法之事，乃從其言，變亂先王之正法，至於小大之事，無不皆變亂之。君旣變亂如此，其時之民疾苦，否則其心違上怨上，否則其口詛祝上。”言人患之無已，舉此以戒成王，使之君臣相與養下民也。",
                    "zhushu": "",
                    "type": 2
                },
                {
                    "paragraph": "傳“歎古”至“義方”",
                    "zhushu": "",
                    "type": 2
                },
                {
                    "paragraph": "正義曰：此章二事，善惡相反。下句“不聽人”者，是愚闇之君，知此言“古之人”者，是賢明之君。“相”是兩人相與，故知兼有“臣良”，更相敎告。隱三年左傳石碏曰：“臣聞愛子，敎之以義方。”故知“相敎誨”者，使“相敎誨以義方”也。則知“相訓告”者，告之以善道也。“相保惠”者，相安順以美政也。",
                    "zhushu": "",
                    "type": 2
                },
                {
                    "paragraph": "傳“譸張”至“惑也”",
                    "zhushu": "",
                    "type": 2
                },
                {
                    "paragraph": "正義曰：“譸張，誑也”，釋訓文。孫炎曰：“眩惑誑欺人也。”民之從上，若影之隨形，“君臣以道相正，故下民無有相欺誑幻惑”者。“幻”，即眩也，惑亂之名，漢書稱西域有幻人是也。",
                    "zhushu": "",
                    "type": 2
                },
                {
                    "paragraph": "傳“此其”至“致之”",
                    "zhushu": "",
                    "type": 2
                },
                {
                    "paragraph": "正義曰：上言善事，此說惡事，如“此其不聽”者，是“不聽中正之君也。旣不聽中正，則好聽邪佞，知此“乃訓之”者，是邪佞之人訓之也。邪佞之人必反正道，故言“人乃敎之以非法”。 闇君即受用之，“變亂先王之正法，至於小大，無不變亂”，言皆變亂正法盡也。闇君所任同已，由已之闇，致此佞人，言此闇君已身有以致之也。上“君明臣良”，由君明而有良臣，亦是已有致之。上言“胥”，此不言者，君任佞臣，國亡滅矣，不待相敎爲惡，故不言“胥”也。",
                    "zhushu": "",
                    "type": 2
                },
                {
                    "paragraph": "傳“以君”至“其上”",
                    "zhushu": "",
                    "type": 2
                },
                {
                    "paragraph": "正義曰：君旣變亂正法，必將困苦下民，民不堪命，忿恨必起。故民忿君乃有二事，否則“心違怨”，否則“口詛祝”。言皆患上而爲此也。“違怨”謂違其命而怨其身。“詛祝”謂告神明令加殃咎也。以言告神謂之“祝”，請神加殃謂之“詛”。襄十七年左傳曰：“宋國區區，而有詛有祝。”詩曰：“侯詛侯祝。”是“詛”“祝”意小異耳。",
                    "zhushu": "",
                    "type": 2
                },
                {
                    "paragraph": "“周公”至“含怒”",
                    "zhushu": "",
                    "type": 2
                },
                {
                    "paragraph": "正義曰：旣言明君、闇君善惡相反，更述二者之行。周公言而歎曰：“嗚呼！自殷王中宗，及髙宗，及祖甲，及我周文王，此四人者，皆蹈明智之道以臨下民。其有告之曰：‘小人怨恨汝，罵詈汝。’旣聞此言，則大自敬德，更増修善政。其民有過，則曰：‘是我之過。’民信有如是怨詈，則不啻不敢含怒以罪彼人，乃欲得數聞此言以自改悔。”言寛𢎞之若是。",
                    "zhushu": "",
                    "type": 2
                },
                {
                    "paragraph": "傳“其有”至“善政”",
                    "zhushu": "",
                    "type": 2
                },
                {
                    "paragraph": "正義曰：釋詁云：“皇，大也。”故傳言“大自敬德”者，謂“増修善政”也。鄭𤣥以“皇”爲暇，言“寛暇自敬”。王肅本“皇”作“況”，“況”，滋，益用敬德也。",
                    "zhushu": "",
                    "type": 2
                },
                {
                    "paragraph": "傳“其人”至“和恱”",
                    "zhushu": "",
                    "type": 2
                },
                {
                    "paragraph": "正義曰：或告之曰：“小人怨汝、詈汝”，其言有虚有實。其言若虚，則民之愆也。民有愆過，則曰“我過”。不責彼爲虚言，而引過歸已者，湯所云“百姓有過，在予一人”。故若信有如是怨詈，小人聞之，則含怒以罪彼人。此四王即不啻不敢含怒以罪彼人，乃自願聞其愆。言其顔色常和恱也。鄭𤣥云：“不但不敢含怒，乃欲屢聞之，以知已政得失之源也。”",
                    "zhushu": "",
                    "type": 2
                },
                {
                    "paragraph": "“此厥”至“厥身”",
                    "zhushu": "",
                    "type": 2
                },
                {
                    "paragraph": "正義曰：此其不聽中正之人，乃有欺誑爲幻惑以告之曰：“小人怨汝詈汝。”不原其本情，則信受之。則如是信䜛者，不長念其爲君之道，不審虚實，不能寛緩其心，而徑即含怒於人，是亂其正法，罰無罪，殺無辜，罰、殺欲以止怨，乃令人怨益甚。天下之民有同怨君，令怨惡聚於其身。言𥚹急使民之怨若是，敎成王勿學此也。",
                    "zhushu": "",
                    "type": 2
                },
                {
                    "paragraph": "傳“則如”至“含怒”",
                    "zhushu": "",
                    "type": 2
                },
                {
                    "paragraph": "正義曰：君人者，察獄必審其虚實，然後加罪。“不長念其爲君之道”，謂不審察虚實也。“不寛緩其心”，言徑即含怒也。王肅讀“辟”爲辟（扶亦反）。",
                    "zhushu": "",
                    "type": 2
                },
                {
                    "paragraph": "下長念其刑辟，不當加無罪也。",
                    "zhushu": ""
                }
            ]
        },
        {
            "name": "周書君𠁗第十八",
            "paragraphs": [
                {
                    "paragraph": "周書君𠁗第十八",
                    "zhushu": "",
                    "type": 1
                },
                {
                    "paragraph": "“召公”至“君𠁗”",
                    "zhushu": "",
                    "type": 2
                },
                {
                    "paragraph": "正義曰：成王即政之初，召公爲保，周公爲師，輔相成王，爲左右大臣。召公以周公甞攝王政，今復在臣位，其意不說。周公陳已意以告召公。史敘其事，作君𠁗之篇也。周官篇云：“立太師、太傅、太保，兹惟三公。”則此“爲保”“爲師”，亦爲三公官也。此實太師、太保，而不言“太”者，意在師法保安王身，言其實爲左右爾，不爲舉其官名，故不言“太”也。經傳皆言武王之時，太公爲太師，此言“周公爲師”，蓋太公薨，命周公代之。於時太傅，蓋畢公爲之，於此無事，不須見也。三公之次，先“師”後“保”，此序先言“保”者，篇之所作，主爲召公不說，故先言召公，不以官位爲次也。案經周公之言，皆說已留在王朝之意，則召公不說周公之留也。故鄭、王皆云：“周公旣攝王政，不冝復列於臣職，故不說。”然則召公大賢，豈不知周公留意？ 而不說者，以周公留在臣職。 當時人皆怪之，故欲開道周公之言，以解丗人之惑。召公疑之，作君𠁗，非不知也。史記燕丗家云：“成王旣幼，周公攝政，當因踐阼，召公疑之，作君𠁗。”此篇是致政之後，言留輔成王之意，其文甚明，馬遷妄爲說爾。鄭𤣥不見周官之篇，言此“師”“保”爲周禮師氏、保氏大夫之職，言賢聖兼此官，亦謬矣。",
                    "zhushu": "",
                    "type": 2
                },
                {
                    "paragraph": "傳“尊之”至“名篇”",
                    "zhushu": "",
                    "type": 2
                },
                {
                    "paragraph": "正義曰：周公呼爲“君𠁗”，是周公尊之曰“君”也。“𠁗”是其名，“君”非名也。僖二十四年左傳富辰言文王之子一十六國，無名𠁗者，則召公必非文王之子。燕丗家云：“召公𠁗與周同姓姫氏。”譙周曰：“周之支族。”譙周考校古史，不能知其所出。皇甫謐云：“原公名豐，是其一也。”是爲文王之子一十六國。然文王之子本無定數，并原、豐爲一，當召公於中，以爲十六，謬矣。此篇多言先丗有大臣輔政，是陳古道以告之，呼君𠁗以告之，故以“君𠁗”名篇。",
                    "zhushu": "",
                    "type": 2
                },
                {
                    "paragraph": "“周公”至“不祥”",
                    "zhushu": "",
                    "type": 2
                },
                {
                    "paragraph": "正義曰：周公留在王朝，召公不說。周公爲師，順古道而呼曰：“君𠁗，殷道以不至之故，故天下喪亡於殷。殷旣墜失其王命，我有周已受之矣。今雖受命，貴在能終，若不能終，與殷無異，故視殷以爲監戒。我不敢獨知殷家其初始之時，能長信於美道，能安順於上天之道，輔其誠信，所以有國。此亦君之所知，我亦不敢獨知曰，殷紂其終墜失其王命，由出於不善之故，亦君所知也。",
                    "zhushu": "",
                    "type": 2
                },
                {
                    "paragraph": "傳“廢興”至“以國”",
                    "zhushu": "",
                    "type": 2
                },
                {
                    "paragraph": "正義曰：孔以召誥云“我不敢知”者，其意召公言我不敢獨知，亦王所知。 則此言“我不敢知”，亦是周公言我不敢獨知，是君𠁗所知。 故以此及下句爲說殷之興亡，言與君𠁗同知，舉其殷興亡爲戒。鄭𤣥亦然也。",
                    "zhushu": "",
                    "type": 2
                },
                {
                    "paragraph": "“嗚呼”至“沖子”",
                    "zhushu": "",
                    "type": 2
                },
                {
                    "paragraph": "正義曰：周公又歎而呼召公曰：“嗚呼， 君已！ ”“已”，辭也。旣歎，乃復言曰：“君當是我之留，勿非我也。我亦不敢安於上天之命，故不敢不留。君何不長逺念天之威罰？禍福難量，當勤敎於我下民，使無尤過違法之闕。惟今天下衆人，共誠心存在我後嗣子孫，觀其政之善惡。若此嗣王大不能恭承上天下地，絶失先王光大之道，令使衆人失望。我若退老在家，則不能得知，何得不留輔王也？天命不易，言甚難也。天難信，惡則去之，不常在一家，是難信也。天子若不稱天意，乃墜失其王命，不能經久歷逺，其事可不愼乎？繼嗣前人先王之大業，恭奉其明德也，正在今我小子旦。”周公自言已身當恭奉其先王之明德，留輔佐王。 “非能有所改正，但欲蹈行先王光大之道，施政於我童子”。“童子”謂成王。意欲奉行先王之事，以敎成王也。",
                    "zhushu": "",
                    "type": 2
                },
                {
                    "paragraph": "傳“歎而”至“不留”",
                    "zhushu": "",
                    "type": 2
                },
                {
                    "paragraph": "正義曰：歎而言曰：“嗚呼， 君已！”“已’是引聲之辭。 旣呼“君𠁗”，歎而引聲，乃復言曰：“君當是我之留。”以其意不說，故令是我而勿非我。 “我不敢安於上天之命” ，孔意當謂天旣命周，我當成就周道，故不敢不留。",
                    "zhushu": "",
                    "type": 2
                },
                {
                    "paragraph": "“又曰”至“受命”",
                    "zhushu": "",
                    "type": 2
                },
                {
                    "paragraph": "正義曰：周公又言曰：“天不可信，無德則去之。”是其不可信也。“天難信之，故恐其去我周家。 故我以道惟安行寜王之德，謀欲延長之。我原上天之意，不用令廢於文王所受命。若嗣王失德，則還廢之，故我當留佐成王也。”",
                    "zhushu": "",
                    "type": 2
                },
                {
                    "paragraph": "傳“無德”至“延久”",
                    "zhushu": "",
                    "type": 2
                },
                {
                    "paragraph": "正義曰：此經言“又曰”，傳不明解。鄭云“人又云”，則鄭𤣥以此“又曰”爲周公稱人之言也。王肅云：“重言天不可信，明已之留，蓋畏其天命。”則肅意以周公重言，故稱“又曰”。孔雖不解，當與王肅意同。言“寜王”者，即文王也。鄭、王亦同。",
                    "zhushu": "",
                    "type": 2
                },
                {
                    "paragraph": "“公曰君𠁗”至“甘盤”",
                    "zhushu": "",
                    "type": 2
                },
                {
                    "paragraph": "正義曰：言“時則有若”者，言當其時有如此人也。指謂如此伊尹、甘盤，非謂別有如此人也。以湯是殷之始王，故言“在昔旣受命”，見其爲天子也。以下“在太甲”“在武丁”，亦言其爲天子之時有如此臣也。成湯未爲天子，已得伊尹，言“旣受命”者，以“功格皇天”在受命之後，故言“旣受命”也。“皇天”之與“上帝”，俱是天也，變其文爾。其功至於天帝，謂致太平而天下和之也。保衡、伊尹，一人也，異時而別號。“伊尹”之下已言“格于皇天”，“保衡”之下不言“格于皇天”，從可知也。伊陟、臣扈言“格于上帝”，則其時亦致太平，故與伊尹文異而事同。巫咸、巫賢、甘盤蓋功劣於彼三人，故無格天之言。",
                    "zhushu": "",
                    "type": 2
                },
                {
                    "paragraph": "傳“伊擊”至“太平”",
                    "zhushu": "",
                    "type": 2
                },
                {
                    "paragraph": "正義曰：伊尹名摰，諸子傳記多有其文。“功至大天”，猶堯“格于上下”，知其謂致太平也。",
                    "zhushu": "",
                    "type": 2
                },
                {
                    "paragraph": "傳“太甲”至“取平”",
                    "zhushu": "",
                    "type": 2
                },
                {
                    "paragraph": "正義曰：據太甲之篇及諸子傳記，太甲大臣惟有伊尹，知即保衡也。說命云：“昔先正保衡，作我先王，佑我烈祖，格于皇天。”商頌𨙻祀成湯稱爲“烈祖”。“烈祖”，湯之號。言保衡佐湯，明保衡即是伊尹也。詩稱“實維阿衡，實左右商王”，鄭𤣥云：“阿，𠋣。衡，平也。伊尹，湯所依𠋣而取平。至太甲改曰保衡。保，安也，言天下所取安，所取平。此皆三公之官，當時爲之號也。”孔以太甲云“嗣王不惠於阿衡”，則太甲亦曰阿衡，與鄭異也。",
                    "zhushu": "",
                    "type": 2
                },
                {
                    "paragraph": "傳“太甲之孫”",
                    "zhushu": "",
                    "type": 2
                },
                {
                    "paragraph": "正義曰：史記殷本紀云：“太甲崩，子沃丁立。崩，弟太庚立。崩，子小甲立。崩，弟雍已立。崩，弟太戊立。”是太戊爲太甲之孫，太庚之子。三代表云：“小甲，太庚弟。”雍已、太戊又是小甲弟，則太戊亦是沃丁弟，太甲子。本紀、丗表俱出馬遷，必有一誤。孔於咸乂序傳云：“太戊，沃丁弟之子。”是太戊爲太甲之孫也。",
                    "zhushu": "",
                    "type": 2
                },
                {
                    "paragraph": "傳“伊陟”至“二臣”",
                    "zhushu": "",
                    "type": 2
                },
                {
                    "paragraph": "正義曰：伊尹“格于皇天”，此伊陟、臣扈云“格于上帝”，其事旣同，知此二臣能率循伊尹之職，輔佐其君，“使其君不隕祖業”，故至天之功亦不隕墜也。夏社序云：“湯旣勝夏，欲遷其社，不可，作夏社、疑至、臣扈。”則湯初有臣扈，已爲大臣矣，不得至今仍在，與伊尹之子同時立功。蓋二人名同，或兩字一誤也。案春秋范武子光輔五君，或臣扈事湯而又事太戊也。“格于上帝”之下，乃言“巫咸乂王家”，則巫咸亦是賢臣，俱能紹治王家之事而已。 其功不得至天，言不及彼二臣。",
                    "zhushu": "",
                    "type": 2
                },
                {
                    "paragraph": "傳“祖乙”至“巫氏”",
                    "zhushu": "",
                    "type": 2
                },
                {
                    "paragraph": "正義曰：殷本紀云：“中宗崩，子仲丁立。崩，弟外壬立。崩，弟河亶甲立。崩，子祖乙立。”則祖乙是大戊之孫也。孔以其人稱“祖”，故云“殷家亦祖其功”。賢是咸子，相傳云然。父子俱稱爲“巫”，知“巫”爲氏也。",
                    "zhushu": "",
                    "type": 2
                },
                {
                    "paragraph": "傳“髙宗”至“傅說”",
                    "zhushu": "",
                    "type": 2
                },
                {
                    "paragraph": "正義曰：說命篇髙宗云：“台小子舊學于甘盤，旣乃遯於荒野。”髙宗未立之前已有甘盤，免喪不言，乃求傅說，明其即位之初，有甘盤佐之。 甘盤卒後有傅說，計傅說當有大功。 此惟數六人，不言傅說者，周公意所不言，未知其故。",
                    "zhushu": "",
                    "type": 2
                },
                {
                    "paragraph": "“率惟”至“百姓”",
                    "zhushu": "",
                    "type": 2
                },
                {
                    "paragraph": "正義曰：此伊尹、甘盤六臣等輔佐其君，率循此爲臣之道，有陳列之功，以安治有殷，故殷有安上治民之禮，升配上天，享國多歷年之次所。天惟大佑助其爲王之命，則使商家富實百姓，爲令使商之百姓家給人足，皆知禮節也。",
                    "zhushu": "",
                    "type": 2
                },
                {
                    "paragraph": "傳“言伊”至“年所”",
                    "zhushu": "",
                    "type": 2
                },
                {
                    "paragraph": "正義曰：“率”，訓循也。說賢臣佐君，云“循惟此道”，當謂循此爲臣之道，盡忠竭力以輔其君，故有陳列於丗，“以安治有殷”，使殷王得安治民。故殷得此安上治民之禮，能升配上天。天在人上，故謂之“升”。爲天之子，是“配天”也。享國乆長，多歷年所。",
                    "zhushu": "",
                    "type": 2
                },
                {
                    "paragraph": "傳“殷禮”至“禮節”",
                    "zhushu": "",
                    "type": 2
                },
                {
                    "paragraph": "正義曰：殷能以禮配天，故天降福。天惟大佑助其王命，風雨以時，年穀豐稔，“使商家百姓豐實”，家給人足。管子曰：“衣食足，知榮辱。倉廩實，知禮節。”",
                    "zhushu": "",
                    "type": 2
                },
                {
                    "paragraph": "“王人”至“是孚”",
                    "zhushu": "",
                    "type": 2
                },
                {
                    "paragraph": "正義曰：“王人”謂與人爲王。言此上所說成湯、太甲、太戊、祖乙、武丁皆王人也，無不持德立業，明憂小臣。雖則小臣，亦憂使得其賢人，以蕃屏侯甸之服。王恐臣之不賢，尚以爲憂，沉在臣下，得不皆勤勞奔走，惟憂王此求賢之事，惟求有德者舉之，用治其君之事乎？君臣共求其有德，所在職事皆治。天子一人有事於四方，天下咸化而服，如有卜筮之驗，無不是而信之。賢臣助君，致使大治，我留不去，亦當如此也。",
                    "zhushu": "",
                    "type": 2
                },
                {
                    "paragraph": "傳“自湯”至“可知”",
                    "zhushu": "",
                    "type": 2
                },
                {
                    "paragraph": "正義曰：王肅云：“王人猶君人也。”“無不持德立業”，謂持人君之德，立王者之事業。人君之德在官賢人，官得其人，則事業立，故傳以“立業”配“持德”。明憂小臣之不賢，憂欲使得其人，“以爲蕃屏侯甸之服也”。小臣且憂得人，則大臣憂之可知。侯甸尚思得其人，朝廷思之必矣。王肅云：“小臣，臣之微者，舉小以明大也。”",
                    "zhushu": "",
                    "type": 2
                },
                {
                    "paragraph": "傳“王猶”至“君事”",
                    "zhushu": "",
                    "type": 2
                },
                {
                    "paragraph": "正義曰：君之所重，莫重於求賢。官之所急，莫急於得人。故此章所陳，惟言君憂得人，臣能舉賢。以工之尊，猶尚秉徳憂臣，況其臣下得不皆奔走？惟王此求賢之事，惟有德者必舉之，置於官位，用治其君事也。",
                    "zhushu": "",
                    "type": 2
                },
                {
                    "paragraph": "傳“一人”至“信之”",
                    "zhushu": "",
                    "type": 2
                },
                {
                    "paragraph": "正義曰：禮天子自稱曰“予一人”，故爲天子也。君臣務求有德，衆官得其人，從上至下，遞相師法，職無大小，莫不治理，故天子“有事於四方”，發號岀令，“而天下化服”。譬如卜筮，“無不是而信之”。事旣有驗，言如是則人皆信之。",
                    "zhushu": "",
                    "type": 2
                },
                {
                    "paragraph": "“公曰君𠁗天”至“造邦”",
                    "zhushu": "",
                    "type": 2
                },
                {
                    "paragraph": "正義曰：周公呼召公曰：“君𠁗，皇天賦命，壽此有平至之君。”言有德者必壽考也。“殷之先王有平至之德，故能安治有殷。”言故得安治也。“有殷嗣子紂不能平至，故天滅亡而加之以威。今汝𠁗當長念天道，平至者安治，不平至者滅亡。以此爲法戒，則有堅固王命，其治理足以明我新成國矣”。",
                    "zhushu": "",
                    "type": 2
                },
                {
                    "paragraph": "傳“言天”至“以威”",
                    "zhushu": "",
                    "type": 2
                },
                {
                    "paragraph": "正義曰：“格”，訓至也。 “平”謂政敎均平，“至”謂道有所至。上言“不弔”，謂道有不至者，此言“格”謂道至者。“天壽有平至之君”，有平至之德，則天與之長壽，即知中宗、髙宗之屬身是也。由其君有平至之德，故能“安治有殷”，言有殷國安而民治也。“有殷嗣子紂’，其德不能平至，國不安，民不治，故天滅亡之，而加之以威也。孔傳之意，此經專說君之善惡，其言不及臣也。王肅以爲兼言君臣，注云：“殷君臣之有德，故安治有殷。言是者，不可不法殷家有良臣也。”鄭注以爲專言臣事，“格”謂至於天也。與孔不同。",
                    "zhushu": "",
                    "type": 2
                },
                {
                    "paragraph": "傳“今汝”至“國矣”",
                    "zhushu": "",
                    "type": 2
                },
                {
                    "paragraph": "正義曰：上句言善者興而惡者亡，此句令其長安治及念明道。念上二者，故言“今汝長念平至者而安治，反是者滅亡”。念此以爲法戒，則有堅固王命，王族必不傾壞。若能如此，其治理足以光明我新成國矣。周自武王伐紂，至此年歳未多，對殷而言，故爲新國。傳意言不及臣，周公說此事者，蓋言興滅由人，我欲輔王，使爲平至之君。",
                    "zhushu": "",
                    "type": 2
                },
                {
                    "paragraph": "“公曰君𠁗”至“厥躬”",
                    "zhushu": "",
                    "type": 2
                },
                {
                    "paragraph": "正義曰：公呼召公曰：“君𠁗，在昔上天，斷割其義，重勸文王之德。以文王有德，勸勉使之成功，故文王能成大命於其身。”言文王能順天之意，勤德以受命。",
                    "zhushu": "",
                    "type": 2
                },
                {
                    "paragraph": "傳“在昔”至“受命”",
                    "zhushu": "",
                    "type": 2
                },
                {
                    "paragraph": "正義曰：文王去此未乆，但欲逺本天意，故云“在昔上天”，作乆逺言之。“割制”謂切割絶斷之意，故云“割制其義”。“重勸文王之德”者，文王旣已有德，上天佑助而重勸勉。文王順天之意，故其能成大命於其身，正謂勤行德義，以受天命。",
                    "zhushu": "",
                    "type": 2
                },
                {
                    "paragraph": "傳“文王”至“夭名”",
                    "zhushu": "",
                    "type": 2
                },
                {
                    "paragraph": "正義曰：文王未定天下，“庶幾能修政化，以和我所有諸夏”，謂三分有二屬已之諸國也。僖五年左傳云：“虢仲、虢叔，王季之穆也。”是虢叔爲文王之弟也。“虢”，國名。“叔”，字。凡言人之名氏，皆上氏下名，故“閎”“散”“泰”“南宫”皆氏，“天”“冝生”“顚”“括”皆名也。",
                    "zhushu": "",
                    "type": 2
                },
                {
                    "paragraph": "傳“散泰”至“之任”",
                    "zhushu": "",
                    "type": 2
                },
                {
                    "paragraph": "正義曰：詩緜之卒章稱文王有䟽附、先後、奔奏、禦侮之臣，毛傳云：“率下親上曰䟽附，相道前後曰先後，喻德宜譽曰奔奏，武臣折衝曰禦侮。”鄭箋云：“䟽附，使䟽者親也。奔奏，使人歸趨之。”詩言文王有此四種之臣，經歷言五臣之名，故知五臣佐文王爲此任也。此四事者，五臣共爲此任，非一臣當一事也。鄭云：“不及呂望者，太師敎文王以大德，周公謙不可以自比。”",
                    "zhushu": "",
                    "type": 2
                },
                {
                    "paragraph": "“又曰”至“命哉”",
                    "zhushu": "",
                    "type": 2
                },
                {
                    "paragraph": "正義曰：文王旣有賢臣五人，又復言曰：“我之賢臣猶少，無所能往來。”五人以此道法敎文王以微蔑精妙之德，下政令於國人。德政旣善，爲天所佑。文王亦如殷家，惟爲天所大佑。 文王亦秉德，蹈知天威。文王得如此者，乃惟是五人明文王之德使然也。五人能明文王德，使蹈行顯見，覆冒下民，聞於上天。 惟是之故，得受有殷王之命哉。言文王之聖，猶須良佐，我所以留輔成王。",
                    "zhushu": "",
                    "type": 2
                },
                {
                    "paragraph": "傳“有五”至“良佐”",
                    "zhushu": "",
                    "type": 2
                },
                {
                    "paragraph": "正義曰：“無能往來”一句，周公假爲文王之辭。言文王有五賢臣，猶恨其少。又復言曰：“我巨旣少，於事無能往來。”謂去還理事，未能周悉。言其好賢之深，不知厭足也。“迪”，道。“彞”，法也。“蔑”，小也，小謂精微也。而五人以此道法，“敎文王以精微之德”，用此精微之德下敎令於國人。言雖聖人，亦須良佐，以見成王須輔佐之甚也。鄭𤣥亦云：“蔑，小也。”",
                    "zhushu": "",
                    "type": 2
                },
                {
                    "paragraph": "“武王”至“稱德”",
                    "zhushu": "",
                    "type": 2
                },
                {
                    "paragraph": "正義曰：文王旣没，武王次立武功。初立，惟此四人庶幾輔相武王，蹈有天下之禄。其後四人與武王大行天之威罰，皆與共殺其強敵，謂共誅紂也。武王之有天下，惟此四人明武王之德。惟武王布德，覆冒天下，此四人大盡舉行武王之德。言武王亦得良臣之力。",
                    "zhushu": "",
                    "type": 2
                },
                {
                    "paragraph": "傳“文王”至“四人”",
                    "zhushu": "",
                    "type": 2
                },
                {
                    "paragraph": "正義曰：文王受命九年而崩，十三年方始殺紂。“文王没，武王立”，謂武王初立之時，惟此四人而已，“庶幾輔相武王，蹈有天禄”。初立則有此志，故下句言後與武王殺紂也。“虢叔先死，故曰四人。”以是文王之弟，其年應長，故言“先死”也。鄭𤣥疑不知誰死，注云：“至武王時，虢叔等有死者，餘四人也。”",
                    "zhushu": "",
                    "type": 2
                },
                {
                    "paragraph": "傳“惟此”至“其德”",
                    "zhushu": "",
                    "type": 2
                },
                {
                    "paragraph": "正義曰：“單”，盡。“稱”，舉也。使武王之德布冒天下，是此四人之力。言此四人大盡舉行武王之德也。",
                    "zhushu": "",
                    "type": 2
                },
                {
                    "paragraph": "“今在”至“能格”",
                    "zhushu": "",
                    "type": 2
                },
                {
                    "paragraph": "正義曰：周公言：“我新還政成王，今任之重者，其在我小子之身也。我不能同於四人輔文、武，使有大功德，但苟求救溺而已。譬如游於大川，我往與汝𠁗其共濟渡小子成王，用心輔弼，同於成王未在位之時。 恐其未能嗣先人明德，我當與汝輔之，汝大無非責我之留也。我留與汝輔王者，欲收敎無自勉力不及道義者。我今欲立此化，而老成德之人不降意爲之，我周家則鳴鳳之鳥尚不得聞知，況曰其有能格於皇天者乎？”",
                    "zhushu": "",
                    "type": 2
                },
                {
                    "paragraph": "傳“我新”至“我留”",
                    "zhushu": "",
                    "type": 2
                },
                {
                    "paragraph": "正義曰：周公旣以還政，則是捨重任矣。而猶言“今任重在我小子旦”者，周公旣攝王政，又須傳授得人。 若其不能負荷，仍是周公之負。以嗣子劣弱，故言“今任重猶在我小子旦”也。彼四人者，能翼賛初基，佐成王業，我不能同於四人望有大功，惟求救溺而已。詩云“泳之游之”， 左傳稱“閻敖游涌而逸”，則“游”者，入水浮渡之名。譬若成王在於大川，我往與汝𠁗其同共濟渡成王。若云從此向川，故言“往”也。",
                    "zhushu": "",
                    "type": 2
                },
                {
                    "paragraph": "傳“今與”至“天乎”",
                    "zhushu": "",
                    "type": 2
                },
                {
                    "paragraph": "正義曰：王朝之臣，有不勉力者。 今與汝留輔成王者，正欲收斂敎誨無自勉力不及道義者。當敎之勉力，使其及道義也。我欲成立此化，而老成德之人不肯降意爲之，我周家則鳴鳳尚不得聞知，況曰其有能如伊尹之輩，使其功格於皇天乎？言太平不可兾也。經言“耇造德不降”者，周公以已年老，應退而留，因即博言已𩔖。言已若退，則老成德者悉皆退自逸樂，不肯降意爲之。政無所成，祥瑞不至，我周家則鳴鳳不得聞，則鳳是難聞之鳥，必爲靈瑞之物，故以“鳴鳥”爲鳴鳳。孔子稱“鳳鳥不至”，是鳳鳥難聞也。詩大雅卷阿之篇歌成王之德，其九章曰：“鳳皇鳴矣，于彼髙岡。”鄭云：“因時鳳皇至，固以喻焉。”則成王之時，鳳皇至也。大雅正經之作，多在周公攝政之後，成王即位之初，則周公言此之時，已鳳皇至，見太平矣。而復言此者，恐其不復能然，故戒之。此經之意，言功格上天，難於致鳳，故以鳴鳳況之格天。案禮器云：“升中于天，而鳳皇降，龜龍假。”“𦫵中”謂功成告天也。如彼記文，似功至於天，鳳皇乃降。此以鳴鳳易致，況格天之難者乎？記以龍鳳有形，是可見之物，故以鳳降龍至爲成功之驗，非言成功告天，然後此物始至也。",
                    "zhushu": "",
                    "type": 2
                },
                {
                    "paragraph": "“公曰嗚呼”至“人迷”",
                    "zhushu": "",
                    "type": 2
                },
                {
                    "paragraph": "正義曰：周公歎而呼召公曰：“嗚呼！ 君，我以朝臣無能立功至天之故，故君其當視於此。”謂視此朝臣無能立功之事。“我周家受天之命，無有境界惟美，亦大惟艱難，不可輕忽，謂之易治。我今告君：‘汝當謀寛饒之道以治下民，使其事可法。我不用使後丗人迷惑，故欲敎之也。’”",
                    "zhushu": "",
                    "type": 2
                },
                {
                    "paragraph": "傳“告君”至“敎之”",
                    "zhushu": "",
                    "type": 2
                },
                {
                    "paragraph": "正義曰：“猷”，訓爲謀。“告君汝謀寛饒之道”，故當以寛饒爲法。“我留與汝輔王”，不用使後人迷惑怪之。無法則迷惑，故欲與汝作法以敎之。鄭云：“召公不說，似隘急，故今謀於寛裕也。”",
                    "zhushu": "",
                    "type": 2
                },
                {
                    "paragraph": "“公曰前”至“之恤”",
                    "zhushu": "",
                    "type": 2
                },
                {
                    "paragraph": "正義曰：周公又言曰：“前人文、武布其乃心，制法度，乃悉命汝爲民立中正之道矣。”治民之法已成就也。戒召公：“汝當以前人之法度明自勉力，配此成王，在於誠信行此大命而已。”言已有舊法，易可遵行也。“惟文王聖德，造始周邦，爲其子孫，欲令無忝厥祖，大承無窮之憂，故我與汝不可不輔。”",
                    "zhushu": "",
                    "type": 2
                },
                {
                    "paragraph": "傳“前人”至“正矣”",
                    "zhushu": "",
                    "type": 2
                },
                {
                    "paragraph": "正義曰：“乃”，緩辭，不訓爲汝。",
                    "zhushu": "",
                    "type": 2
                },
                {
                    "paragraph": "傳“汝以”至“而已”",
                    "zhushu": "",
                    "type": 2
                },
                {
                    "paragraph": "正義曰：“勗”，勉也。“偶”，配也。“亶”，信也。汝當以前人法度明自勉力，配成王，在於誠信行大命而已。言其不復須勞心。傳以“乗”爲行，蓋以乗車必行，故訓“乗”爲行。",
                    "zhushu": "",
                    "type": 2
                },
                {
                    "paragraph": "“公曰君告”至“丕時”",
                    "zhushu": "",
                    "type": 2
                },
                {
                    "paragraph": "正義曰：周公呼召公曰：“君，我今告汝以我之誠信。”又呼其官而名之：“太保𠁗，其汝必須能敬以我之言，視於殷之喪亡。殷之喪亡，其事甚大，不可不戒愼。以殷喪大之故，當念我天德可畏。言天命無常，無德則去之，甚可畏。“我不信，惟若此誥而已。我惟言曰：‘ 當因我文、武二人之道而行之。’ 汝所行事舉動，必當有所合哉。當與文王、武王合也。汝所發言，常在是文王、武王二人，則天美我周家，日日滋益至矣。其善旣多，惟在是文、武二人，不能勝受之矣。其汝能敬行德，明我賢俊之人在於禮讓，則後人於此道大且是也。”",
                    "zhushu": "",
                    "type": 2
                },
                {
                    "paragraph": "傳“言汝”至“多福”",
                    "zhushu": "",
                    "type": 2
                },
                {
                    "paragraph": "正義曰：“動當有所合哉”。舉動皆合文、武也。“發言常在是文、武”，言非文、武道則不言。",
                    "zhushu": "",
                    "type": 2
                },
                {
                    "paragraph": "“嗚呼”至“率俾”",
                    "zhushu": "",
                    "type": 2
                },
                {
                    "paragraph": "正義曰：周公言而歎曰：“嗚呼！ 我厚輔是二人之道而行之，我用能至於今日其政美。”言今日政美，由是文、武之道。“我周家若能皆成文王之功，於事常不懈怠，則德敎大覆四海之隅，至於日出之處。 其民無不循我化，可臣使也”。戒召公與朝臣皆當法文王之功。",
                    "zhushu": "",
                    "type": 2
                },
                {
                    "paragraph": "“公曰君予”至“越民”",
                    "zhushu": "",
                    "type": 2
                },
                {
                    "paragraph": "正義曰：公呼召公曰：“君，我不徒惟順如此之事多誥而已，欲使汝躬親行之。我惟用勉力自強於天道，行化於民。”顧氏云：“我亦自用勉勸躬行於天道，加益於民人也。”",
                    "zhushu": "",
                    "type": 2
                },
                {
                    "paragraph": "“公曰嗚”至“用治”",
                    "zhushu": "",
                    "type": 2
                },
                {
                    "paragraph": "正義曰：周公歎而呼召公曰：“嗚呼！ 君，惟汝知民之德行，亦無有不能其初，惟鮮能其終。”言行之雖易，終之實難。恐召公不能終行善政，故戒之以愼終。“汝當以敬順我此言，自今以往，冝敬用此治民職事。”戒之使行善不懈怠也。",
                    "zhushu": "",
                    "type": 2
                },
                {
                    "paragraph": "傳“惟汝”至“愼終”",
                    "zhushu": "",
                    "type": 2
                },
                {
                    "paragraph": "正義曰：詩云：“靡不有初，鮮克有終。”是凡民之德，無不能其初，少能有終者。凡民皆如是，有終則惟君子。蓋召公至此已說，恐其不能終善，故戒召公以愼終也。鄭云：“召公是時意說，周公恐其復不說，故依違託言民德以剴切之。”",
                    "zhushu": ""
                }
            ]
        },
        {
            "name": "周書蔡仲之命第十九",
            "paragraphs": [
                {
                    "paragraph": "周書蔡仲之命第十九",
                    "zhushu": "",
                    "type": 1
                },
                {
                    "paragraph": "“蔡叔”至“之命”",
                    "zhushu": "",
                    "type": 2
                },
                {
                    "paragraph": "正義曰：蔡叔與管叔流言於國，謗毀周公，周公囚之郭鄰，至死不赦。蔡叔旣没，成王命蔡叔之子蔡仲踐諸侯之位，封爲國君，以䇿書命之。史敘其事，故作蔡仲之命。",
                    "zhushu": "",
                    "type": 2
                },
                {
                    "paragraph": "傳“成王”至“相及”",
                    "zhushu": "",
                    "type": 2
                },
                {
                    "paragraph": "正義曰：編書以丗先後爲次，此篇在成王書内，知“王命蔡仲”是成王命之也。蔡叔之没，不知何年，其命蔡仲，未必初卒即命，以其繼父命子，故繫之蔡叔之後也。蔡叔有罪而命蔡仲者，“父卒命子，罪不相及”也。昭二十年左傳曰：“父子兄弟，罪不相及。”其言“罪不相及”，謂蔡仲不坐父爾。若父有大罪，罪當絶滅，正可別封他國，不得仍取蔡名，以蔡叔爲始祖也。蔡叔身尚不死，明其罪輕。不立管叔之後者，蓋罪重無子，或有而不賢故也。",
                    "zhushu": "",
                    "type": 2
                },
                {
                    "paragraph": "“惟周”至“之蔡”",
                    "zhushu": "",
                    "type": 2
                },
                {
                    "paragraph": "正義曰：惟周公於武王崩後，其位爲冢宰之卿，正百官之治，攝王政，治天下。於時管、蔡、霍等羣叔流言於國，謗毀周公。周公乃以王命致法，殺管叔於商，就殷都殺之。囚蔡叔，遷之於郭鄰之地，惟與之從車七乗。降黜霍叔於庶人，若今除名爲民，三年之内，不得與兄弟年齒相次。蔡叔之子蔡仲能用敬德，周公爲畿内諸侯，得立二卿，以蔡仲爲已之卿士。周公善其爲人，及蔡叔旣卒，乃將蔡仲命之於王，國之於蔡爲諸侯也。",
                    "zhushu": "",
                    "type": 2
                },
                {
                    "paragraph": "傳“致法”至“國名”",
                    "zhushu": "",
                    "type": 2
                },
                {
                    "paragraph": "正義曰：周禮有掌囚之官，鄭云：“囚，拘也，主拘繫。”當刑殺者拘繫之，是爲“制其出入”，不得輒行。“郭鄰，中國之外地名。”蓋相傳爲然，不知在何方。舜典云：“流宥五刑。”謂流之逺地，任其自主。此則徙之郭鄰，而又囚之。管蔡丗家云：“封叔鮮於管，封叔度於蔡。”是管、蔡爲國名。杜預云：“管在滎陽京縣東北。”",
                    "zhushu": "",
                    "type": 2
                },
                {
                    "paragraph": "傳“罪輕”至“所滅”",
                    "zhushu": "",
                    "type": 2
                },
                {
                    "paragraph": "正義曰：言“羣叔流言”，則霍叔亦流言也。而知其罪輕者，以其不死不遷，直降黜而已，明其罪輕也。霍叔不監殷民，周公惟伐管、蔡，不言伐霍叔，於時霍叔蓋在京邑，聞管、蔡之語，流傳其言，謂其實然，不與朝廷同心，故退之。丗家云：“武王已克商平天下，封功臣昆弟，封叔處於霍。”則武王已封之矣。後黜爲庶人，奪其爵禄，三年之後，乃更齒録，蓋復其舊封，封爲霍侯。春秋閔元年“晉侯滅霍”。旣子孫得爲國君，爲晉所滅，知三年之後復得封也。丗家惟云封霍，不云其爵，傳言“霍侯”，或當有所據而知之。",
                    "zhushu": "",
                    "type": 2
                },
                {
                    "paragraph": "傳“蔡仲”至“治事”",
                    "zhushu": "",
                    "type": 2
                },
                {
                    "paragraph": "正義曰：周禮冢宰：“以八則治都鄙。”馬融云：“距王城四百里至五百里謂之都鄙。鄙，邊邑也，以封王之子弟在畿内者。”冢宰又云：“乃施則于都鄙，而建其長，立其兩。”馬、鄭皆云“立卿兩人”，是畿内諸侯立二卿。定四年左傳說此事云：“周公舉之，以爲已卿士。”是爲周公圻内之卿士也。丗家云：“周公舉胡以爲魯卿士，魯國治。於是周公言於成王，復封之於蔡。”案魯丗家云：“成王封周公於魯，周公不就封，留佐成王。”則周公身不就封，安得使胡爲卿士？馬遷說之謬爾。",
                    "zhushu": "",
                    "type": 2
                },
                {
                    "paragraph": "傳“叔之”至“戒之”",
                    "zhushu": "",
                    "type": 2
                },
                {
                    "paragraph": "正義曰：“仲之所封，淮汝之閒”，左傳有文。“叔之所封，圻内之蔡”，其事不知所出也。丗家云：“蔡叔居上蔡。”宋仲子云：“胡徙居新蔡。”杜預云：“武王封叔度於汝南上蔡，至平侯徙新蔡，昭侯徙居九江下蔡。”檢其地，上蔡、新蔡皆屬汝南郡，去京師太逺，叔若封於上蔡，不得在圻内也。孔言叔封圻内，或當有以知之，但圻内蔡地不知所在爾。",
                    "zhushu": "",
                    "type": 2
                },
                {
                    "paragraph": "“侯于東土”",
                    "zhushu": "",
                    "type": 2
                },
                {
                    "paragraph": "正義曰：此使之爲諸侯於東土爾，不知何爵也。丗家云：“蔡仲卒，子蔡伯荒立。卒，子宫侯立。”自此已下，遂皆稱“侯”，則蔡仲初封即爲侯也。“蔡伯荒”者，自稱其字，“伯”非爵也。",
                    "zhushu": "",
                    "type": 2
                },
                {
                    "paragraph": "傳“汝當”至“惟孝”",
                    "zhushu": "",
                    "type": 2
                },
                {
                    "paragraph": "正義曰：忠施於君，孝施於父，子能蓋父，惟得爲孝。而亦得爲忠者，父以不忠獲罪，若能改父之行，蓋父之愆，是爲忠臣也。",
                    "zhushu": "",
                    "type": 2
                },
                {
                    "paragraph": "“成王東”至“王政”",
                    "zhushu": "",
                    "type": 2
                },
                {
                    "paragraph": "正義曰：周公攝政之初，奄與淮夷從管、蔡作亂，周公征而定之。成王即政之初，淮夷與奄又叛，成王親往征之。成王東伐淮夷，遂踐滅奄國。以其數叛，徙奄民，作誥命之辭，言平淮夷、徙奄之政令。史敘其事，作成王政之篇。“成”，訓平也，言平此叛逆之民，以爲王者政，今故以“成王政”爲篇名。",
                    "zhushu": "",
                    "type": 2
                },
                {
                    "paragraph": "傳“成王”至“反覆”",
                    "zhushu": "",
                    "type": 2
                },
                {
                    "paragraph": "正義曰：洛誥之篇言周公歸政成王，多士已下皆是成王即政初事。編篇以先後爲次，此篇在成王書内，知是“成王即政，淮夷、奄國又叛，王親征之”。又案洛誥成王即政，始封伯禽，伯禽旣爲魯侯，乃居曲阜。費誓稱“魯侯伯禽宅曲阜，淮夷、徐戎並興，魯侯征之，作費誓”。彼言“淮夷並興”，即此“伐淮夷”。王伐淮夷，魯伐徐戎，是同時伐，明是成王即政之年復重叛也。鄭𤣥謂此伐淮夷與踐奄是攝政三年伐管、蔡時事，其編篇於此，即云“未聞”。費誓之篇言淮夷之叛，則是重叛明矣。多方之篇責殷臣云：“我惟時其戰要囚之，至於再，至於三。”若武王伐紂之後，惟攝政三年之一叛，正可至於再爾，安得至於三乎？故知是成王即政又叛也。鄭𤣥讀“踐”爲翦。 翦，滅也。孔不破字，蓋以踐其國即是踐滅之事，故孔以“踐”爲滅也。下篇序云：“成王旣踐奄，將遷其君。”是滅其奄而徙之，以其數反覆故也。",
                    "zhushu": "",
                    "type": 2
                },
                {
                    "paragraph": "“成王旣”至“作蒲姑”",
                    "zhushu": "",
                    "type": 2
                },
                {
                    "paragraph": "正義曰：成王旣踐滅奄國，將遷其君於蒲姑之地。周公告召公，使作䇿書，言將遷奄君於蒲姑之地。史敘其事，作將蒲姑之篇。",
                    "zhushu": "",
                    "type": 2
                },
                {
                    "paragraph": "傳“已滅”至“化之”",
                    "zhushu": "",
                    "type": 2
                },
                {
                    "paragraph": "正義曰：昭二十年左傳晏子云：“古人居此地者，有蒲姑氏。”杜預云：“樂安博昌縣北有蒲姑城。”是蒲姑爲齊地也。周公遷殷頑民於成周，近京師，敎化之，知今遷奄君臣於蒲姑，爲“近中國，敎化之”。必如此言，則奄去中國逺於蒲姑。杜預云：“奄闕，不知所在。”鄭云：“奄蓋在淮夷之地”，亦未能詳。成王先伐淮夷，遂滅奄，奄似逺於淮夷也。",
                    "zhushu": "",
                    "type": 2
                },
                {
                    "paragraph": "傳“言將”至“之亡”",
                    "zhushu": "",
                    "type": 2
                },
                {
                    "paragraph": "正義曰：禮，天子不滅國，諸侯有罪，則殺其君，而擇立次賢者，故知所徙者，“言將徙奄新立之君於蒲姑”也。上言“周公告召公”，其篇旣亡，不知告以何事。孔以意卜之，“告召公，使爲此䇿書告令之”，不能知其必然否也。",
                    "zhushu": ""
                }
            ]
        },
        {
            "name": "周書多方第二十",
            "paragraphs": [
                {
                    "paragraph": "周書多方第二十",
                    "zhushu": "",
                    "type": 1
                },
                {
                    "paragraph": "“成王”至“多方”",
                    "zhushu": "",
                    "type": 2
                },
                {
                    "paragraph": "正義曰：成王歸自伐奄，在於宗周鎬京。 諸侯以王征還，皆來朝集。周公稱王命，以禍福咸告天下諸侯國。史敘其事，作多方。",
                    "zhushu": "",
                    "type": 2
                },
                {
                    "paragraph": "傳“衆方天下諸侯”",
                    "zhushu": "",
                    "type": 2
                },
                {
                    "paragraph": "正義曰：自武王伐紂，及成王即政，新封建者甚少。 天下諸侯多是殷之舊國，其心未服周家，由是奄君重叛。今因滅奄新歸，故告天下諸侯以興亡之戒，欲今其無二心也。語雖普告天下，意在殷之舊國。篇末亦告殷之多士，獨言“諸侯”者，舉其尊者，以其篇主告殷之諸侯故也。",
                    "zhushu": "",
                    "type": 2
                },
                {
                    "paragraph": "傳“周公”至“鎬京”",
                    "zhushu": "",
                    "type": 2
                },
                {
                    "paragraph": "正義曰：以洛誥言歸政之事，多士之篇次之，多士是歸政明年之事，故知此篇亦歸政明年之事。事猶不明，故取費誓爲證。以成王政之序言“成王東伐淮夷”，費誓之篇言“淮夷、徐戎並興”，俱言“淮夷”，明是一事，故言“魯征淮夷，作費誓，王親征之，奄滅其國”，以明二者爲一時之事也。上序言“成王伐淮夷”，而此傳言“魯征淮夷”者，當時淮夷、徐戎並起爲亂，魯與二國相近，發意欲並征二國，故以二國誓衆。但成王恐魯不能獨平二國，故復親往征之。 所以成王政之序與費誓之經並言“淮夷”，爲此故也。傳言“五月，還至鎬京”，明此“宗周”即鎬京也。禮記祭統衞孔悝之鼎銘云“即宫於宗周”，彼“宗周”謂洛邑也，是洛邑亦名宗周。知此是鎬京者，成王以周公歸政之時，暫至洛邑，還歸處西都，鎬京是王常居，知“至于宗周”，至鎬京也。且此與周官同時事也，周官序云“還歸在豐”，經云“歸于宗周”，豐、鎬相近，即此“宗周”是鎬京也。",
                    "zhushu": "",
                    "type": 2
                },
                {
                    "paragraph": "“周公”至“不知”",
                    "zhushu": "",
                    "type": 2
                },
                {
                    "paragraph": "正義曰：周公以成王之意告衆方之諸侯曰：“我王順大道以告汝四方之國多方諸侯，惟爾殷之諸侯正民者，我武王大下汝天下民命，誅殺虐紂，汝諸侯天下之民，無有不知紂以暴虐取亡。”欲令其思念之。",
                    "zhushu": "",
                    "type": 2
                },
                {
                    "paragraph": "傳“周公”至“自告”",
                    "zhushu": "",
                    "type": 2
                },
                {
                    "paragraph": "正義曰：成王新始即政，周公留而輔之。周公以工命告令諸侯，所告實非王言，故加“周公曰”於“王若曰”之上，以明周公宣成王之意也。“猷”，道也。周公以王命順大道告四方也。旣言“四國”，又言“多方”，見四方國多也。不直言“王曰”，稱“周公”，以別王自告也。王肅云：“周公攝政，稱成王命以告。及還政，稱‘ 王曰’，嫌自成王辭，故加周公以明之。”然多士之篇“王若曰”之上不加“周公曰”者，以彼上句云“周公初于新邑洛，用告”，知是周公故也。",
                    "zhushu": "",
                    "type": 2
                },
                {
                    "paragraph": "傳“殷之”至“取亡”",
                    "zhushu": "",
                    "type": 2
                },
                {
                    "paragraph": "正義曰：諸侯爲民之主，民所取正，故謂之“正民”。民以君爲命，死生在君，天下之命在於一人紂。言我大黜下汝之民命，正謂武王誅紂也。言天下無不知紂以暴虐取亡，欲使思念之，令其心棄殷而慕周也。",
                    "zhushu": "",
                    "type": 2
                },
                {
                    "paragraph": "“洪惟”至“攸聞”",
                    "zhushu": "",
                    "type": 2
                },
                {
                    "paragraph": "正義曰：以諸侯心未服周，故舉夏、殷爲戒。此章皆說桀亡湯興之事，言夏桀大惟居天子之位，謀上天之命，而不能長敬念于祭祀。惟天下至戒於夏桀，謂下災異以譴告之，兾其見災而懼，改修政德。而有夏桀不畏天命，乃大其逸豫，不肯憂言於民，惟乃自樂其身，無憂民之言。夏桀乃復大爲淫昏之行，不能終竟一日勉於天之道。言不能一日行天道也。桀之此惡，乃是汝之所聞，言不虚也。",
                    "zhushu": "",
                    "type": 2
                },
                {
                    "paragraph": "傳“大惟”至“災異”",
                    "zhushu": "",
                    "type": 2
                },
                {
                    "paragraph": "正義曰：上天之命，去惡與善，凡爲民主，皆當謀之，恐天捨已而去，常須敬念祭祀。天所譴告，謂下災異，天不言，故下災異以譴告，責人主，兾自修政也。",
                    "zhushu": "",
                    "type": 2
                },
                {
                    "paragraph": "“厥圖”至“夏邑”",
                    "zhushu": "",
                    "type": 2
                },
                {
                    "paragraph": "正義曰：又言桀惡，桀其謀天之命，不能開發於民之所施政敎， 正謂不能開發善政以施於民。桀乃大下罪罰於民，重亂有夏之國。外不憂民，内不勤德，因復甲於二者之内，爲亂之行。桀不能以善道奉承於衆民，無大惟進之恭德，而大舒惰於民。言桀不能進行恭德，而舒惰於治民。桀旣舒惰於民，故亦惟有夏之民貪饕忿懫而違逆桀命。於是桀日日尊敬殘賜之臣，能劓割夏邑者，任用之使威服下民也。",
                    "zhushu": "",
                    "type": 2
                },
                {
                    "paragraph": "傳“桀乃”至“昏甚”",
                    "zhushu": "",
                    "type": 2
                },
                {
                    "paragraph": "正義曰：釋詁云：“崇，重也。”桀旣爲惡政，無以悛改，乃復大下罪罰於民，重亂有夏之國。言其殘虐大也。“夾”聲近“甲”，古人“甲”與“夾”通用。夾於二事之内而爲亂行，故傳以二事充之。“外不憂民，内不勤德”，桀身夾於二亂之内，言其昏闇甚也。鄭、王皆以“甲”爲狎，王云：“狎習災異，於内外爲禍亂”，鄭云：“習爲鳥獸之行，於内爲淫亂。”與孔異也。",
                    "zhushu": "",
                    "type": 2
                },
                {
                    "paragraph": "傳“言桀”至“治民”",
                    "zhushu": "",
                    "type": 2
                },
                {
                    "paragraph": "正義曰：民當奉主，而責桀不能善奉於民衆者，君之奉民，謂設美政於民也。以善奉民，當敬以循之，不敢懈惰。桀乃無大惟進於恭德，而大舒緩懈惰於治民，令民益困而政益亂也。",
                    "zhushu": "",
                    "type": 2
                },
                {
                    "paragraph": "傳“桀洪”至“賊臣”",
                    "zhushu": "",
                    "type": 2
                },
                {
                    "paragraph": "正義曰：禮記云：“言悖而出，亦悖而入。”桀旣不憂於民，故民亦違逆桀命，爲貪饕忿懫之行。文十八年左傳云：“縉雲氏有不才子，貪於飲食，冒於貨賄，天下之民謂之饕餮。”說者皆言貪財爲饕，貪食爲餮，“饕”即“叨”也，“叨餮”謂貪財貪食也。“忿懫”言忿怒違理也。民旣如此，桀無如之何，惟日日尊敬其能劓割夏邑者，謂性能殘賊者，任用之。",
                    "zhushu": "",
                    "type": 2
                },
                {
                    "paragraph": "“天惟”至“克開”",
                    "zhushu": "",
                    "type": 2
                },
                {
                    "paragraph": "正義曰：天惟桀惡之故，更求民主以代之。天乃大下明美之命於成湯，使之代桀王天下。乃命湯施刑罰，絶有夏。惟天不與夏桀，亦已大矣。天所不與之者，乃惟此桀用汝多方之義民爲臣，而不能長乆於多享國故也。“義民”，實賢人也，夏桀不用。惟夏桀之所謂恭人衆士者，大不能用明道安存享於衆民，乃相與惟行暴虐於民，至於百端所爲。言虐無所不作，大不能開民以善，其臣與桀同惡，夏家所以滅亡也。",
                    "zhushu": "",
                    "type": 2
                },
                {
                    "paragraph": "傳“惟桀”至“已者”",
                    "zhushu": "",
                    "type": 2
                },
                {
                    "paragraph": "正義曰：惟桀之所謂恭人衆士，實非恭人，亂王所好。好用同已者，以其同已，謂之爲恭人，實非善人，故不能明享於民。杜預訓“享”爲受，受國者謂受而有之。此言不能安享於民，謂不能安存享受於民衆也。",
                    "zhushu": "",
                    "type": 2
                },
                {
                    "paragraph": "“乃惟”至“之命”",
                    "zhushu": "",
                    "type": 2
                },
                {
                    "paragraph": "正義曰：桀殘虐於民，乃惟成湯能用汝衆方之賢人，大代夏桀，作天下民主。湯旣爲民主，愼其所施政敎於民，民乃勸勉爲善。其民雖被刑殺，亦用勸勉爲善。非徒湯聖，後丗亦賢。自湯至於帝乙，皆能成其王道，無不顯用有德。畏愼刑罰，亦能用勸勉爲善；要察囚情，絶戮衆罪，亦能用勸勉爲善； 開放無罪，亦能用勸勉爲善。今至於汝君紂，反先王之道，不能用汝多方之民，享有上天之命，由此故被誅滅。汝等冝當知之，不當更令如殷也。",
                    "zhushu": "",
                    "type": 2
                },
                {
                    "paragraph": "傳“乃惟”至“民主”",
                    "zhushu": "",
                    "type": 2
                },
                {
                    "paragraph": "正義曰：“大代夏”者，言天位之重，湯能代之，謂之“大代夏”也。王肅云：“以大道代夏爲民主。”",
                    "zhushu": "",
                    "type": 2
                },
                {
                    "paragraph": "傳“湯愼”至“刑淸”",
                    "zhushu": "",
                    "type": 2
                },
                {
                    "paragraph": "正義曰：“愼厥麗”者，揔謂施政敎爾。但下句言“刑用勸”，勸用刑，則厥麗之言有賞，賞謂賞用勸也。但所施政敎，其事旣多，非徒刑賞而已，舉事得中，民皆勸也。政無失，刑無濫，民以是勸善。言政刑淸。",
                    "zhushu": "",
                    "type": 2
                },
                {
                    "paragraph": "傳“帝乙”至“勸善”",
                    "zhushu": "",
                    "type": 2
                },
                {
                    "paragraph": "正義曰：將欲斷罪，必受其要辭，察其虚實，故言“要囚”也。“殄戮多罪”，罪者不濫，開釋無罪者，不枉殺人，不縱有罪，亦是政刑清，故能用勸善也。",
                    "zhushu": "",
                    "type": 2
                },
                {
                    "paragraph": "“嗚呼”至“有辭”",
                    "zhushu": "",
                    "type": 2
                },
                {
                    "paragraph": "正義曰：周公先自歎而復稱王命云。 王順其事而言曰，以言吉人謂之“誥”。“我告汝衆方諸侯，非天用廢有夏，夏桀縱惡自棄也。非天用廢有殷，殷紂縱惡自棄也。”又指說紂惡：“乃惟汝君殷紂，用汝衆方之民大爲過惡者，共此惡人，謀天之命，其惡事盡有辭說，布在天下，以此故見誅滅。”",
                    "zhushu": "",
                    "type": 2
                },
                {
                    "paragraph": "“乃惟”至“閒之”",
                    "zhushu": "",
                    "type": 2
                },
                {
                    "paragraph": "正義曰：更說桀亡之由。“乃惟有夏桀謀其政，不能成於享國，所謀皆是惡事，故天下是喪亡以禍之，使有國聖人來代之。”言皇天無親，惟佑有德，故以聖君代闇主也。湯是夏之諸侯，故云“有國”。",
                    "zhushu": "",
                    "type": 2
                },
                {
                    "paragraph": "“乃惟”至“念聽”",
                    "zhushu": "",
                    "type": 2
                },
                {
                    "paragraph": "正義曰：更說紂亡之由。“乃惟汝商之後王紂，逸豫其過，縱恣無度，紂謀其爲政，不能絜進於善，惟行惡事，天惟下是喪亡以禍之。惟聖人無念於善，則爲狂人。惟狂人能念於善，則爲聖人。”紂雖狂愚，兾其念善也。計紂爲惡，早應誅滅。 “天惟以成湯之故，故積五年，須待閑暇湯之子孫。 縱緩多年，兾其改悔。而紂大爲民主，肆行無道，事無可念，言無可聽。 ”由是夫始改意，故誅滅之。",
                    "zhushu": "",
                    "type": 2
                },
                {
                    "paragraph": "傳“惟聖”至“滅亡”",
                    "zhushu": "",
                    "type": 2
                },
                {
                    "paragraph": "正義曰：“聖”者，上智之名。 “狂”者，下愚之稱。孔子曰：“惟上智與下愚不移。”是聖必不可爲狂，狂必不能爲聖，此事決矣。而此言“惟聖人無念於善則爲狂人，惟狂人能念於善則爲聖人”者，方言天須暇於紂，兾其改悔，說有此理爾，不言此事是實也。謂之爲聖，寧肯無念於善？已名爲狂，豈能念善？中人念與不念，其實少有所移，欲見念善有益，故舉“狂”“聖”極善惡者言之。",
                    "zhushu": "",
                    "type": 2
                },
                {
                    "paragraph": "傳“天以”至“二年”",
                    "zhushu": "",
                    "type": 2
                },
                {
                    "paragraph": "正義曰：湯是創業聖主，理當祚胤長逺，計紂未死五年之前，巳合喪滅。但紂是湯之子孫，天以湯聖人之故，故五年須待閑暇湯之子孫，兾其改悔，能念善道。“而紂大爲民主，肆行無道，所爲皆惡事，無可念者”，言皆惡言，無可聽者，由是天始滅之。五年者，以武王討紂，初立即應伐之，故從武王初立之年數至伐紂爲五年。文王受命九年而崩，其年武王嗣立，服喪三年，未得征伐。十一年服闋，乃觀兵於孟津，十三年方始殺紂。從九年至十三年，是五年也。然服喪三年，還師二年，乃事理冝然，而云以湯故須暇之者，以殷紂惡盈，乆合誅滅，逢文王崩，未暇行師，兼之示弱，凡經五載，聖人因言之以爲法敎爾。其實非天不知紂狂，望其後改悔，亦非曲念湯德，延此歳年也。",
                    "zhushu": "",
                    "type": 2
                },
                {
                    "paragraph": "“天惟”至“多方”",
                    "zhushu": "",
                    "type": 2
                },
                {
                    "paragraph": "正義曰：天以紂惡之故，將選人代之。惟求賢人於汝衆方，大動紂以威，謂誅去紂也。開其有德能顧天之者，欲以代紂。惟汝衆方之君，悉皆無德，無堪使天顧之。惟我周王善奉於衆，能以仁政得人心，文、武能堪用德，惟可以主神天之𣏌，任作天子也。天惟以我用德之故，故敎我使用美道，大與我殷王之命，命我代殷爲王，正汝衆方諸侯。言天授我以此位也。",
                    "zhushu": "",
                    "type": 2
                },
                {
                    "paragraph": "傳“天惟”至“代者”",
                    "zhushu": "",
                    "type": 2
                },
                {
                    "paragraph": "正義曰：“天惟求汝衆方之賢”，言欲選賢以爲天子也。“大動紂以威”，謂誅殺紂也。天意復開其能顧天可以代者，欲使代之。“顧”謂迴視，有聖德者，天迴視之。詩所謂“乃眷西顧，此惟與宅”，與彼“顧”同，言天顧文王而與之居，即此意也。但謂天顧此人，人亦顧天，此云“開厥顧天”，謂人顧天也。下云“罔堪顧之”，謂天顧人也。言多方人皆無德，不堪使天顧之。傳以顧事通於彼，故皆以“天”言之。",
                    "zhushu": "",
                    "type": 2
                },
                {
                    "paragraph": "傳“天以”至“諸侯”",
                    "zhushu": "",
                    "type": 2
                },
                {
                    "paragraph": "正義曰：周以能行美道，乃得天顧，復言天用敎我美道者，人之美惡，何事非天？由爲美道，爲天所顧。以美歸功於天，言“敎我用美道”，故得當天意也。",
                    "zhushu": "",
                    "type": 2
                },
                {
                    "paragraph": "“今我”至“速辜”",
                    "zhushu": "",
                    "type": 2
                },
                {
                    "paragraph": "正義曰：“今我何敢多以言誥告於汝衆而已，我惟大下黜汝管、蔡、商、奄四國之君也。”“民命”謂民以君爲命，謂誅殺四國之君也。“我已殺汝四國君矣，汝何不以誠信之心，行寛裕之道於汝衆方諸侯？”欲令懲創四國，務崇和協。言：“汝衆方諸侯何不崇和協，相親近，大顯見治道於我周王，以享受上天之命，而執心不安乎？今爾殷之諸侯尚得居汝常居，臣民尚得畋汝故田，其安樂如此，汝何得不順從王政，以廣大天之命，而自懷疑乎？汝乃復所蹈行者，數爲不安，時或叛逆，是汝心未愛我周家故也。汝乃不大居安天命，是汝乃欲盡播棄天命。汝不愛我周家，播棄天命，是汝乃自爲此不常謀信於正道。”言其心不常謀正道，故爲背違之心。“我惟汝如是不謀信於正道之故，其以言辭敎告之。我惟汝如是不誠信於正道之故，其用戰伐、要察囚繫之。由汝數爲不信，故我敎告汝，戰伐、要囚汝，至於再，至於三。我敎告汝，戰伐、要囚汝已至再三，如今而後，乃復有不用我命者，我乃其大罰誅之。”言我更將殺汝也。非我有周執德不安，數設誅罰，乃惟汝自召罪也。”此章反覆殷勤者，恐其更有叛逆，故丁寜戒之。",
                    "zhushu": "",
                    "type": 2
                },
                {
                    "paragraph": "傳“今我”至“之君”",
                    "zhushu": "",
                    "type": 2
                },
                {
                    "paragraph": "正義曰：今我何敢多爲言誥而已，實殺其君，非徒口告。管、蔡、商、奄皆爲叛逆受誅，故今因奄重叛而追說前事，言下四國民命。王肅以“四國”爲四方之國，言“從今以後，四方之國苟有此罪，則必誅之。”謂戒其將來之事。與孔不同。",
                    "zhushu": "",
                    "type": 2
                },
                {
                    "paragraph": "傳“夾近”至“安乎”",
                    "zhushu": "",
                    "type": 2
                },
                {
                    "paragraph": "正義曰：“夾”，其旁，旁是近義，故爲近也。諸國踈逺周室，不肯以治爲功，故責之。顧氏云：“汝衆方諸侯，何不常和協，相親近，大顯見治道於我周王，以享上天之命？而今何以不自安乎？”",
                    "zhushu": "",
                    "type": 2
                },
                {
                    "paragraph": "傳“今汝”至“疑乎”",
                    "zhushu": "",
                    "type": 2
                },
                {
                    "paragraph": "正義曰：主遷於上，臣易於下，計汝諸侯之國，應隨殷降黜。今汝殷之諸侯，皆尚得居汝常居，臣民畋汝故田，田宅不易，安樂如此，汝何不順從我周王之政，以廣上天之命，使天多佑？汝何故畏我周家，自懷疑乎？諸侯有國，故云“居汝常居”。臣民重田，故云“畋汝故田”。治田謂之“畋”，猶捕魚謂之“漁”，今人以營田求食謂之“畋食”，即此“畋亦田”之義也。",
                    "zhushu": "",
                    "type": 2
                },
                {
                    "paragraph": "傳“汝未”至“正道”",
                    "zhushu": "",
                    "type": 2
                },
                {
                    "paragraph": "正義曰：事君無二臣之道，爲人臣者常冝信之。汝末愛我周家，播棄天命，汝數爲叛逆，是汝乃自爲此不常謀信於正道。",
                    "zhushu": "",
                    "type": 2
                },
                {
                    "paragraph": "傳“我惟”至“朋黨”",
                    "zhushu": "",
                    "type": 2
                },
                {
                    "paragraph": "正義曰：“敎告”與“戰要囚”連文，則“告以文辭”是將戰之時，“敎告”謂伐紂之事。昭十三年說戰法云：“告之以文辭，董之以武師。”是將戰之時，於法當有文辭告前敵也。“我惟汝如是不謀信於正道，故其敎告之”，謂訊以文辭。“訊”，告也。告以文辭，數其罪也。其“戰要囚之”，謂戰敗其師，執取其人，受其要辭而囚之，謂討其倡亂之人，囚執其朋黨也。此雖揔言戰事，但下有至於再三，明此指伐紂也。",
                    "zhushu": "",
                    "type": 2
                },
                {
                    "paragraph": "傳“再謂”至“之事”",
                    "zhushu": "",
                    "type": 2
                },
                {
                    "paragraph": "正義曰：以伐紂爲一，故“再”謂攝政之初，三監與淮夷叛時也，“三”謂成王即政又叛也。言上“迪屢不靜”之事。",
                    "zhushu": "",
                    "type": 2
                },
                {
                    "paragraph": "“王曰嗚呼猷”至“大僚”",
                    "zhushu": "",
                    "type": 2
                },
                {
                    "paragraph": "正義曰：王言而歎曰：“嗚呼！ 我以道告汝在此所有四方之多士。”謂四方之諸侯及與殷之衆士，謂頑民遷成周者。曰告四方諸侯，遂告成周之人，徧使諸侯知之。此章皆告成周之人辭也。“今汝成周之人，奔走勤事，臣我周之監成周者，五年無罪過，則聽汝還本土。於惟有相長事，謂小大衆正官之人，汝無有不能用法。”欲其皆用法也。“小大衆正官之人自爲不和，汝衆官等自當和之哉！ 汝等親近室家不相和親，汝亦當和之哉！ 汝邑内之人，若能明於和睦之道，汝惟能勤於汝之職事。”言是其敎之使然。“汝能庶幾不自相怨忌，入於凶德。若能不入於凶德，亦則用敬敬之道，常在汝之職位，不黜退也。汝若能善相敎誨，使我𥳑閱於汝邑，善汝之事，以汝所謀爲大，則汝乃用是洛邑，庶幾得反本土，長得勤畋汝故田。汝能修善，天惟與汝憐汝，我有周惟其大大賞賜汝。汝非但受賞而已，其有蹈大道者，得在王庭被任用，庶幾汝事有所服行，在於大官。”恐其心未服，故丁寧勸誘之。",
                    "zhushu": "",
                    "type": 2
                },
                {
                    "paragraph": "傳“王歎”至“多士”",
                    "zhushu": "",
                    "type": 2
                },
                {
                    "paragraph": "正義曰：言“有方多士與殷多士”，則此二者非一人也。“有方多士”，當謂於時所有四方之諸侯也。“與殷多士”，當謂遷於成周頑民之衆士也。下云以“臣我監”者，謂成周之監，明此殷多士也。",
                    "zhushu": "",
                    "type": 2
                },
                {
                    "paragraph": "傳“監謂”至“本土”",
                    "zhushu": "",
                    "type": 2
                },
                {
                    "paragraph": "正義曰：下云“自時洛邑”，此所戒成周之人，故知監謂成周之監，此指謂所遷頑民殷家衆士也。五年再閏，天道有成，故期以五年無過則得還本土。以民性重遷，設期以誘之。",
                    "zhushu": "",
                    "type": 2
                },
                {
                    "paragraph": "傳“於惟”至“用法”",
                    "zhushu": "",
                    "type": 2
                },
                {
                    "paragraph": "正義曰：“胥”，相也。“伯”，長也。顧氏以“相長事”即“小大衆正官之人”也。",
                    "zhushu": "",
                    "type": 2
                },
                {
                    "paragraph": "傳“汝庶”至“汝位”",
                    "zhushu": "",
                    "type": 2
                },
                {
                    "paragraph": "正義曰：和順爲善德，怨惡爲凶德。 “忌”謂自怨忌，上言“自作不和”，是怨忌也。釋訓云：“穆穆，敬也。”此戒小大正官之人，故云“敬敬常在汝位”。",
                    "zhushu": "",
                    "type": 2
                },
                {
                    "paragraph": "傳“汝能”至“邑里”",
                    "zhushu": "",
                    "type": 2
                },
                {
                    "paragraph": "正義曰：“閲”謂𥳑閲其事，觀其具足以否，故言“閲具於汝邑”。“介”，大也。以汝所謀爲大，善其治理，聽還本國也。是由在洛邑修善，得反其邑里。王肅云：“其無成，雖五年亦不得反也。”",
                    "zhushu": "",
                    "type": 2
                },
                {
                    "paragraph": "“王曰嗚呼多”至“爾土”",
                    "zhushu": "",
                    "type": 2
                },
                {
                    "paragraph": "正義曰：王言而歎曰：“嗚呼， 成周之衆士！ 汝若不能勸勉信用我之敎命，汝則惟不能多受大福祚矣， 凡民惟曰不享於汝祚矣。汝乃惟爲逸豫，惟爲頗僻，大逺棄王命，則惟汝衆方自取天之威刑，我則致天之罰於汝身，將逺徙之，使離逺汝之本土。”",
                    "zhushu": "",
                    "type": 2
                },
                {
                    "paragraph": "傳“王歎”至“祚矣”",
                    "zhushu": "",
                    "type": 2
                },
                {
                    "paragraph": "正義曰：“勸信我命”，勸勉而信順之。“凡民亦惟曰不享於汝祚矣”，言民亦不願汝之子孫長久矣。",
                    "zhushu": "",
                    "type": 2
                },
                {
                    "paragraph": "傳“若爾”至“徙之”",
                    "zhushu": "",
                    "type": 2
                },
                {
                    "paragraph": "正義曰：成周一邑之士，不得謂之多方，此蓋意在成周遷者，兼告四方諸國使知，亦如康誥王誥康叔，并使諸侯知之。離逺汝土，更逺徙之。鄭云：“分離奪汝土也。”與孔異也。",
                    "zhushu": "",
                    "type": 2
                },
                {
                    "paragraph": "“王曰我”至“我怨”",
                    "zhushu": "",
                    "type": 2
                },
                {
                    "paragraph": "正義曰：王曰：“我今告戒汝者，不惟多爲言誥汝而已，惟敬告汝吉凶之命。從我則吉，違我則凶，汝命吉凶在此言也。”王又謂：“汝所以再三被誅者，是惟汝初不能敬於和道，故致此爾。汝自取之，則無於我有怨。”",
                    "zhushu": "",
                    "type": 2
                },
                {
                    "paragraph": "傳“又誥”至“之意”",
                    "zhushu": "",
                    "type": 2
                },
                {
                    "paragraph": "正義曰：“又誥”者，更言王意，又謂“汝曰”也。以上王誥已終，又起別端，故更稱“王又復言曰”。以序云“成王在豐誥庶邦”，則此篇是王親告之辭，直稱“王曰”者是也。其有周公稱王告者，則上云“周公曰：“王若曰”是也，又云“嗚呼！ 王若曰”是也。顧氏云：“又曰者，是王又復言曰也。”",
                    "zhushu": ""
                }
            ]
        },
        {
            "name": "周書立政第二十一",
            "paragraphs": [
                {
                    "paragraph": "周書立政第二十一",
                    "zhushu": "",
                    "type": 1
                },
                {
                    "paragraph": "“周公”若至“鮮哉”",
                    "zhushu": "",
                    "type": 2
                },
                {
                    "paragraph": "正義曰：王之大事在於任賢使能，成王初始即政，猶尚幼少，周公恐其怠忽政事，任非其人，故告以用臣之法。周公順古道而告王曰：“我敢拜手稽首，告嗣世天子成王，今已爲王矣。王者當立善政，其事不可不愼。”周公旣爲此言，乃用王所立政之事，皆戒於王曰，王之親近左右，常所長事，謂三公也；常所委任，謂六卿也；平法之人，謂獄官也；綴衣之人，謂掌衣服者也。虎賁，以武力事王者。此等皆近王左右，最須得人。周公旣歷言此官，復言而歎曰：“嗚呼，美哉！此五等之官，立政之本也。知憂此官冝得賢人者少也。”",
                    "zhushu": "",
                    "type": 2
                },
                {
                    "paragraph": "傳“順古”至“不愼”",
                    "zhushu": "",
                    "type": 2
                },
                {
                    "paragraph": "正義曰：周公旣拜手稽首，而後發言。還自言“拜手稽首”，示已重其事，欲令受其言，故盡禮致敬以告王也。召誥云：“拜手稽首，旅土若公。”亦是召公自言已拜手稽首，與此同也。成王嗣丗而立，故呼成王爲“嗣天子”。周公攝政之時，成王未親王事，此時旣已歸政於成王，故言“今以爲王矣，不可不愼”也。王肅以爲於時周公㑹羣臣共戒成王，其言曰“拜手稽首”者，是周公讃羣臣之辭。",
                    "zhushu": "",
                    "type": 2
                },
                {
                    "paragraph": "傳“周公”至“其人”",
                    "zhushu": "",
                    "type": 2
                },
                {
                    "paragraph": "正義曰：此以“立政”名篇，知“用咸戒”者是“周公用王所立政之事皆戒於王”也。三公，臣之尊者，知常所長事謂三公也。六卿分掌國事，王之所任，知常所委任謂六卿也。“準”訓平也，平法之人謂士官也。士，察也，察獄之官用法必當均平，故謂獄官爲“準”。周禮司宼之長在常任之内，此士官當謂士師也。衣服必連綴著之，此歷言官人，知“綴衣”是掌衣服者。此言“親近大臣”，必非造衣裳者。周禮：“太僕，下大夫，掌王王之服位，出入王之大命。”此掌衣服者，當是大僕之官也。周禮：“虎賁氏，下大夫。”言其若虎賁獸，是以武力事王者。此皆左右近臣，冝得其人，言其急於餘官。得其人者，文官得其文人，武官得其武人，違才易務，皆爲非其人也。",
                    "zhushu": "",
                    "type": 2
                },
                {
                    "paragraph": "傳“歎此”至“者少”",
                    "zhushu": "",
                    "type": 2
                },
                {
                    "paragraph": "正義曰：此五官皆親近王，故歎此五者立政之本也。“休”，美也。王肅云：“此五官美哉。”是“休兹”爲美此五官也。歎其官之美，美官不可不委賢人用之，故歎之。“知憂得其人者少”，下句惟言禹、湯、文、武官得其人，是“知憂得人者少”也。",
                    "zhushu": "",
                    "type": 2
                },
                {
                    "paragraph": "“古之”至“罔後”",
                    "zhushu": "",
                    "type": 2
                },
                {
                    "paragraph": "正義曰：旣言“知憂得人者少”，乃逺述上丗之事，此言禹與桀也。古之人能用此求賢之道者，惟有夏禹之時，乃有羣臣卿大夫皆是賢人，室家大強，猶尚招呼賢俊之人，與共立於朝，尊事匕天。禹之臣蹈知誠信於九德之行者，乃敢告敎其君曰：“我敢拜手稽首，君今已爲君矣，不可不愼也。”戒其君即告曰：“居汝掌事之六卿，居汝牧民之州伯，居汝平法之獄官，使此三者皆得其人，則此惟爲君矣。”言不得賢人，不成爲君也。禹能謀所面見之事，無所疑惑，用大明順之德，則乃能居賢人於官。賢人在官，職事修理，乃能三處居無義之民。善人在朝，惡人黜逺，其國乃爲治矣。及夏末年，桀乃爲天子。桀之爲德，惟乃不爲其先王之法，往所委任，是惟暴德之人。以此故，絶丗無後。得賢人則興，任小人則滅，是須官賢人以立政也。",
                    "zhushu": "",
                    "type": 2
                },
                {
                    "paragraph": "傳“古之”至“上天”",
                    "zhushu": "",
                    "type": 2
                },
                {
                    "paragraph": "正義曰：經言“古之人迪”，傳言“古之人道”，當說古之求賢人之道也。王肅云：“古之人道，惟有夏之大禹爲天子也。”其意言古人之道說有此事，孔意似不然也。孔以“大夫”稱家室，猶家也，“𥸤”訓呼也，招呼者乃是臣下之事，故以爲夏禹之時，乃有卿大夫室家大強，猶乃招呼在外賢俊，與之共立於朝，尊事上天也。言君旣求賢臣之助，言天子事天，臣成君事，故言“共尊事上天”。",
                    "zhushu": "",
                    "type": 2
                },
                {
                    "paragraph": "傳“禹之”至“所謀”",
                    "zhushu": "",
                    "type": 2
                },
                {
                    "paragraph": "正義曰：九德之行，非一人能備，言禹之臣蹈知九德之行，極言其賢智大臣也。禹時伯益之輩乃可以當此。經典之文，更無九德之事，惟有皐陶謀九德，故言九德。皐陶所謀者，即“寛而栗，不而立，愿而恭，亂而敬，擾而毅，直而温，𥳑而廉，剛而塞，強而義”是也。",
                    "zhushu": "",
                    "type": 2
                },
                {
                    "paragraph": "傳“知九”至“君矣”",
                    "zhushu": "",
                    "type": 2
                },
                {
                    "paragraph": "正義曰：進言戒君非大賢不可，故“知九德之臣乃敢告敎其君以立政”也。“君矣”亦猶言“王矣”，言已爲君矣，不可不愼也。“君”“王”一也，變文以相避爾。“宅”訓居也，居汝事，須得賢人，六卿各掌其事者也。居汝牧，九州之伯主養民，亦須得賢人養其民也。居汝準，士官主理刑法，亦須賢人平其獄也。六卿掌内，州牧掌外，内外之官及平法三事皆得其人，則此惟爲君矣。言羣官失職，則不成爲君也。上句周公戒王，歷言五官，其内無州牧，此惟言三官，加州牧者，俱是逐急言之，其有詳略爾。曲禮云：“九州之長曰牧。”王制云：“千里之外設方伯，八州八伯。”然則“牧”“伯”一也。“伯”者言一州之長，“牧”者言牧養下民。“牧”“伯”俱得言之，故孔以“伯”解“牧”。鄭𤣥云：“殷之州牧曰伯，虞夏及周曰牧。”與孔不同。",
                    "zhushu": "",
                    "type": 2
                },
                {
                    "paragraph": "傳“謀所”至“之外”",
                    "zhushu": "",
                    "type": 2
                },
                {
                    "paragraph": "正義曰：凡人爲主，皆欲臣賢，但大佞似忠，賢不可别，欲知其逺，先驗於近。但禹能謀所面見之事。善官賢人，旣得其官，分別善惡，無所疑惑，仁賢必用，邪佞必退，然後舉直錯諸枉，則爲能用大順德，如是乃能居賢人於衆官。賢人旣得居官，則能分別善惡，無義之民必獲大罪，量其輕重，厈之逺地，乃能三處居此無義罪人。三居者，“大罪宥之四裔，次九州之外，次中國之外”。“四裔”者，四海之表最逺者也。“次九州之外”者，四海之内，要服之外。“次中國之外”者，謂罪人所居之國外也。猶若衞人居於晉，去本國千里，故孔注舜典云：“次千里之外是也。”鄭云：“三處者，自九州之外至於四海，三分其地，逺近若周之夷、鎭、蕃也。”與孔不同。",
                    "zhushu": "",
                    "type": 2
                },
                {
                    "paragraph": "“亦越”至“見德”",
                    "zhushu": "",
                    "type": 2
                },
                {
                    "paragraph": "正義曰：不有所廢，則無以興。桀之滅亡，夏家乃以開道湯德。此言湯之能用人也。桀之昬亂，亦於成湯之道得升聞於天，大賜受上天之光命，得王有天下。湯旣爲王，乃用三有居惡人之法，能使各就其居處。言皆服其罪也。又曰：“用三德之俊人，能使各就其俊事。”言皆明其德也。湯所以能嚴威，惟可大法象者，以其能用三居三俊之法故也。成湯其在商邑，用此三居三俊之道，和於其邑。其在四方，用是斷罪任賢之大法，見其聖德於民。言逺近皆從化也。",
                    "zhushu": "",
                    "type": 2
                },
                {
                    "paragraph": "傳“桀之”至“天下”",
                    "zhushu": "",
                    "type": 2
                },
                {
                    "paragraph": "正義曰：“成湯之道得升”，謂從下而升於天，故天賜之以光命，使之得王天下爲天子也。“𨤲，賜”“耿，光”皆釋詁文。",
                    "zhushu": "",
                    "type": 2
                },
                {
                    "paragraph": "傳“湯乃”至“明德”",
                    "zhushu": "",
                    "type": 2
                },
                {
                    "paragraph": "正義曰：皐陶謨“九德”即洪範之“三德”，細分以爲九爾。以此知“三俊”即是洪範所言“剛克、柔克、正直”三德之俊也。“能就其俊事，言明德”者，用以俊人居官，顯明其有德也。上句言“則乃宅人，玆乃三宅無義民”，先言用賢，後言去惡。此經先言“三有宅”，後言“曰三有俊”者，用賢去惡，俱是立政之本。上句先說夏禹，言得賢然後去惡，見其須賢之切。及說成湯、文、武，先言去惡，後言用賢，又見惡冝速去。或先或後，所以互相見爾。",
                    "zhushu": "",
                    "type": 2
                },
                {
                    "paragraph": "“嗚呼”至“萬姓”",
                    "zhushu": "",
                    "type": 2
                },
                {
                    "paragraph": "正義曰：旣言湯以用賢而興，又說紂之失人而滅，周公又歎曰：“嗚呼！其在殷王受德，本性大惡自強，惟進用刑罰，與暴德之人同治其國，並爲威虐。乃惟衆習爲過德之人，與之同共於其政。由其任同惡之人，故上天敬誅罰之，乃使我周家王有華夏，用商所受天命，同治天下萬姓。”言周能用賢，天親有德，故得爲天子。",
                    "zhushu": "",
                    "type": 2
                },
                {
                    "paragraph": "傳“受德”至“威虐”",
                    "zhushu": "",
                    "type": 2
                },
                {
                    "paragraph": "正義曰：泰誓三篇，惟單言“受”，而此云“受德”者，則“德”本配“受”，共爲一人，故知“受德”是紂字也。旣“受”之與“德”共爲紂字，而經或言“受”，或言“受德”者，呼之有單復爾。其人實爲大惡，“德”字乃爲善名，非是時人呼有德。知是帝乙愛焉，爲作善字，望其爲善，而反爲大惡，以其行反其字，明非時人呼也。釋詁云：“暋，強也。”“暋”即昏也，故訓爲強。言紂自強為惡，惟進用刑罰。身旣進用刑罰，則愛好暴虐之人，故爲與之同於其國。言並爲威虐。",
                    "zhushu": "",
                    "type": 2
                },
                {
                    "paragraph": "傳“乃惟”至“任賢”",
                    "zhushu": "",
                    "type": 2
                },
                {
                    "paragraph": "正義曰：“暴德”言以暴虐爲德，“逸德”言以過惡爲德。習效爲之衆者，言其所任多也。紂任衆爲過德之人，與之同於其政，言其不任賢也。與暴德同於其國，與惡德同於其政，其事一也，異言之爾。牧誓所云“四方之多罪逋逃，是信是使，是以爲大夫卿士。俾暴虐於百姓，以姦宄於商邑”，是其事也。",
                    "zhushu": "",
                    "type": 2
                },
                {
                    "paragraph": "傳“天以”至“有德”",
                    "zhushu": "",
                    "type": 2
                },
                {
                    "paragraph": "正義曰：言天知其惡，熟詳審下罰，故言“敬罰”也。商本受天命，周亦受天命，故言“用商所受天命，同治萬姓”。釋言云：“弇，同也。”同爲天子治萬姓，與商同也。此經之意，言周家有德，皇天親有德也。王肅云：“敬罰者，謂須暇五年。”",
                    "zhushu": "",
                    "type": 2
                },
                {
                    "paragraph": "“亦越”至“長伯”",
                    "zhushu": "",
                    "type": 2
                },
                {
                    "paragraph": "正義曰：旣言上天去惡與善，滅殷興周，即說文王、武王能用求賢審官之事。桀惡所以興成湯，紂惡所以開文武，言紂之不善，亦於文王、武王使得其道大行。能知居二有惡人之心，居之皆得其所，言服其罪也。灼然見三有賢俊之心，用之皆得其人，言明其德也。文武知此三宅三俊，故能敬事上天，稱天心也。立民正長，合民心也。",
                    "zhushu": "",
                    "type": 2
                },
                {
                    "paragraph": "傳“紂之”至“之心”",
                    "zhushu": "",
                    "type": 2
                },
                {
                    "paragraph": "正義曰：桀之昬亂開成湯，紂之不善開文武，其事同也。於成湯言能受上天之命，於文武云能敬事上帝，前聖後聖爲行必同，交錯爲文，所以互相見爾。文王受命，武王伐紂，二聖共成王道，故文武並言之。猶詩序云“文武以天保已上治内，采薇已下治外”，文武並言，與此同也。文王之時，未定天下，所立之官，亦未具足。卜經所言“立政任人”已下，“三𠅢阪尹”已上，其所舉官屬，多是文武時事，以見二聖同道，父作之，子述之，言其相成爾。故以“能知三有居惡人之心，灼然見三有賢俊之心”，言文王之聖心能揆度知惡人眞惡，須屏黜之；知賢人實賢，須舉用之；故去惡進賢，皆得其所。賢人難識，故特言“灼然”，言其知之審也。",
                    "zhushu": "",
                    "type": 2
                },
                {
                    "paragraph": "傳“言文”至“諸侯”",
                    "zhushu": "",
                    "type": 2
                },
                {
                    "paragraph": "正義曰：上天之道，與善去惡，三宅三俊，行合天心。言文武知三宅三俊，故能敬事上帝。“伯”亦長也，故言“立民正長”。天子祭天，知“敬事上帝”，謂“郊𣏌天”也。天子建國，知“立民長伯”，謂“建諸侯”也。以下句“立政任人”已下，歷言朝廷之臣與蠻夷衆君，知此“立民長伯”主謂諸侯。詩周頌維清述文王之德言“肈禋”，大雅皇矣美文王之伐，言“是𩔖”，“𩔖”“禋”皆是祭天之名，是文王已𣏌天矣。文王未得封建諸侯，其建諸侯，惟武王時爾。",
                    "zhushu": "",
                    "type": 2
                },
                {
                    "paragraph": "“立政”至“阪尹”",
                    "zhushu": "",
                    "type": 2
                },
                {
                    "paragraph": "正義曰：言文武亦法禹湯，審官以立美政。“任人”謂六卿。“準夫”者，平法之人，謂理獄官也。“牧”者，九州之牧，治爲天、地、人之三事。自“虎賁”已下，歷舉官名，言此官皆須得其人，不以官之尊卑爲次，蓋以從近而至逺。虎賁、綴衣、趣馬，三者官雖小，須愼擇其人，乃至左右攜持器物之僕，及百官有司之下至衆府藏之吏，亦須擇其人。旣言近王小官及逺官大者，小官猶須擇人，況乎大都邑之小長，與有道藝之人爲表幹之臣，及百官有司之職，可以非其任乎？以近臣況逺臣，以小官況大官，旣以近小況逺大，又舉官之次而掌事要者，若太史下大夫、長官大夫及衆掌常事之善士，皆須得其人。更舉官之大者，司徒、司馬、司空之卿，及次卿之衆大夫，皆須得其人。旣略言内外之官，又更逺及夷狄蠻夷微、盧之衆帥，與三處𠅢民之監，及阪地之尹長，皆須用賢人。言文武於此諸官，皆求賢人爲之也。",
                    "zhushu": "",
                    "type": 2
                },
                {
                    "paragraph": "傳“文武”至“三事”",
                    "zhushu": "",
                    "type": 2
                },
                {
                    "paragraph": "正義曰：前聖後聖，其道皆同，未必相放法也。後人法前，自是常事，因其上說禹湯立政，故言“文武亦法禹湯以立政”也。“任人”則前經所云“常任”六卿也，“準夫”則“準人”也。“牧”者，前云“宅乃牧”也。前文有“常伯”“綴衣”“虎賁”，不言“牧”，此不言“常伯”“綴衣”“虎賁”而言“牧”者，以前文先舉朝臣，故不言“牧”，前已備文，故此不言“常伯”。其“綴衣”“虎賁”而言“牧”者，以下文自詳，故此惟舉内外要官者言之，故内官舉“任人”“準夫”，外官舉“牧”，故下云：“繼自今，我立政、立事、準人、牧夫，我其克灼知厥若。”又云：“自古商人，亦越我周文王立政、立事、牧夫、準人，則克宅之，克由繹之，玆乃俾乂。”皆據内外要重官以言之。“夫”即人也，立官所以事天地，治人民，爲此三事而已，故以“三事”謂天、地、人也。王肅云：“文王所以立政，任人，常任也；準夫，準人也；牧者，諸侯之長也。”與孔意同。",
                    "zhushu": "",
                    "type": 2
                },
                {
                    "paragraph": "傳“趣馬”至“其人”",
                    "zhushu": "",
                    "type": 2
                },
                {
                    "paragraph": "正義曰：周禮趣馬爲校人屬官，馬一十二匹，立趣馬一人，“掌賛正良馬，而齊其飲食”，是掌馬之小官也。綴衣是太僕也，虎賁、太僕皆下大夫也，比三公六卿，亦爲小尹之官。雖文止三官，亦包通在下之屬官。三官之下，小官多矣。趣馬即下士，其馬一匹，有圉師一人，是趣馬之下猶有小官也。",
                    "zhushu": "",
                    "type": 2
                },
                {
                    "paragraph": "傳“雖左”至“擇人”",
                    "zhushu": "",
                    "type": 2
                },
                {
                    "paragraph": "正義曰：諸官有所務業，從王左右攜持器物之僕，謂寺人、内小臣等也。“百司庶府”，謂百官有司之下，主劵契府藏之吏，謂其下賤人，非百官有司之身也。言此等亦皆擇人。",
                    "zhushu": "",
                    "type": 2
                },
                {
                    "paragraph": "傳“小臣”至“任乎”",
                    "zhushu": "",
                    "type": 2
                },
                {
                    "paragraph": "正義曰：“小臣猶皆擇人，況大都邑之小長”，謂公卿，都邑之内大夫士及邑宰之屬，以身有道藝、爲民之表的楨幹之臣。其都邑之内屬官，謂之“小長”。周禮太宰職云：“乃施則于都鄙，而建其長，立其兩，設其伍，陳其殷。”“兩”謂兩卿，“長”謂公卿，“伍”謂大夫，“殷”謂衆士是也。",
                    "zhushu": "",
                    "type": 2
                },
                {
                    "paragraph": "傳“太史”至“其人”",
                    "zhushu": "",
                    "type": 2
                },
                {
                    "paragraph": "正義曰：周禮“太史、下大夫二人，掌建邦之六典。”又太宰職亦云“掌建邦之六典”。太史副貳，太宰掌其正，太史掌其貳。“六典”謂治典、敎典、禮典、政典、刑典、事典，六卿所掌者也。“掌邦六典之貳”，其所掌事重，故特言之。“尹伯”，長官大夫。周禮𣫭官各有長，若太史爲史官之長，大司樂爲樂官之長，如此𩔖皆是也。“及衆掌常事之善士”，謂士爲長官者。其大夫及士不爲長官者，則前云“百司”也。居官必須善人，此是揔舉衆官，故特言“吉士”。",
                    "zhushu": "",
                    "type": 2
                },
                {
                    "paragraph": "傳“此有”至“法則”",
                    "zhushu": "",
                    "type": 2
                },
                {
                    "paragraph": "正義曰：周公攝政之時，制禮作樂，其作立政之篇，必在制禮之後。周禮六卿，而此有“三卿及次卿衆大夫”，則是副卿之大夫，有若周禮小宰之𩔖是也。此文武未伐紂之時也，逺舉文武之初以爲法則爾。泰誓下篇云：“王乃大巡六師”，“六師”則六軍也。軍將皆命卿，即伐紂之時已立六卿矣。牧誓亦云“司徒、司馬、司空”，舉之三卿者，彼傳已解之云“指誓戰者”也。",
                    "zhushu": "",
                    "type": 2
                },
                {
                    "paragraph": "傳“蠻夷”至“用賢”",
                    "zhushu": "",
                    "type": 2
                },
                {
                    "paragraph": "正義曰：牧誓所云，有“微、盧、彭、濮人”，此舉“夷微、盧”以見彭、濮之等諸夷也。烝訓衆也，此篇所言皆立官之事，此經惟“阪”下言“尹”，則“夷、微”已下以一“尹”揔之，故傳言“蠻夷微、盧之衆帥，及𠅢民之歸文主者，三所爲之立監，及阪地之尹長”，故言“帥”，言“監”，亦是言爲之立長，義出經文“尹”也。“𠅢”是湯之舊都，此言“三𠅢”，必是𠅢民分爲三處。此篇說立官之意，明是分爲三𠅢，必是三所各爲立監也。“𠅢人之歸文王”，經傳未有其事，文王旣未伐紂，𠅢民不應歸之。鄭、王所說皆與孔同。言𠅢民歸文王者，蓋以此章雜陳文王、武王時事，其言以文王爲主，故先儒因言𠅢民歸文王爾。即如此意，三𠅢爲已歸周，必是武王時也。“及阪地之尹長”，傳言其山阪之地立長爾，不知其指斥何處也。鄭𤣥以“三𠅢阪尹”者共爲一事，云：“湯舊都之民服文王者，分爲三邑，其長居險，故言阪尹。蓋東成皐，南轘轅，西降谷也。”皇甫謐以爲“三𠅢，三處之地，皆名爲𠅢。蒙爲北𠅢，榖熟爲南𠅢，偃師爲西𠅢”。古書亡滅，旣無要證，未知誰得旨矣。",
                    "zhushu": "",
                    "type": 2
                },
                {
                    "paragraph": "“文王”至“于玆”",
                    "zhushu": "",
                    "type": 2
                },
                {
                    "paragraph": "正義曰：上旣揔言文武，此人分而說之。文王惟能其居心逺惡舉善，乃能立此常事其主養人之官，用能俊有德者。旣任用俊人，𣫭事委之，文王無所兼知於衆人之言，或毀或譽，文王皆不知也。衆獄斷罪得失，文王亦不得知也。衆所當愼之事，文王亦不得知也。惟愼擇在朝有司，在外牧養民之夫。是時萬民或順於法，或用違法，衆刑獄，衆所愼之事，文王一皆無敢自知於此，惟委任賢能而已。",
                    "zhushu": "",
                    "type": 2
                },
                {
                    "paragraph": "傳“文王”至“德者”",
                    "zhushu": "",
                    "type": 2
                },
                {
                    "paragraph": "正義曰：上言文王能知三宅三俊，知此言“能居心”者，以逺惡舉善居其心也。旣逺惡舉善，乃能立此常事，用賢養民，是人君之常事也。",
                    "zhushu": "",
                    "type": 2
                },
                {
                    "paragraph": "傳“文王”至“任賢”",
                    "zhushu": "",
                    "type": 2
                },
                {
                    "paragraph": "正義曰：下云“是訓用違”，即是在上“庶言”也。“是訓”則稱譽之事，“用違”則毀損之事，但分析言之爾。",
                    "zhushu": "",
                    "type": 2
                },
                {
                    "paragraph": "“亦越”至“丕基”",
                    "zhushu": "",
                    "type": 2
                },
                {
                    "paragraph": "正義曰：亦於武王遵循父道，所循惟文王撫安天下之功，不敢廢其文王義德，言奉行遵父道也。又言武王所遵循者，惟謀從文王寛容之德，故武王君臣能並受此大大之基業。謂受命爲天子，傳之子孫。",
                    "zhushu": "",
                    "type": 2
                },
                {
                    "paragraph": "傳“武王”至“子孫”",
                    "zhushu": "",
                    "type": 2
                },
                {
                    "paragraph": "正義曰：以言“並受”，則非獨王身，故以爲“君臣並受此大人之基業”。謀從寛容之德，是與臣謀，及基業成就，則君臣共有，故言“並受”。且王爲天子，臣爲諸侯，皆受基業，各傳子孫，是亦爲“並受”也。",
                    "zhushu": "",
                    "type": 2
                },
                {
                    "paragraph": "“嗚呼孺子”至“受民”",
                    "zhushu": "",
                    "type": 2
                },
                {
                    "paragraph": "正義曰：周公旣歷說禹湯文武，乃復指戒成王，“嗚呼”而歎，孺子今已爲王矣。旣正位爲王，事不可不愼。繼續從今已往，我王其與立政，謂大臣也。其與立事，謂小臣也。平法之人及養民之夫，此等諸臣，我王其能察之灼然，知其順於事者，則大乃使之治理。言知其能有勤勞，各盡心力。然後用此賢臣治我所受天民，和平我衆獄訟，及衆當所愼之事，必能如是，則勿復有以代之。言其法不可復變也。政從君出，爲人主用是一善之言，善在一言而已，勿以惡言亂之。王能如是，我王則終惟有成德之美，以治我所受天民矣。",
                    "zhushu": "",
                    "type": 2
                },
                {
                    "paragraph": "傳“繼用”至“心力”",
                    "zhushu": "",
                    "type": 2
                },
                {
                    "paragraph": "正義曰：自此已下四言“繼自今”者，凡人靡不有初，鮮克有終，恐王不能終之，戒成王使繼續，從今已往常用賢也。“自”訓爲從，亦訓爲用，此傳言“用今已往”，下傳言“從今已往”，其意同也。“政”“事”相對，則“政”大“事”小，故以“立政”爲大臣，“立事”爲小臣。及“準人”“牧夫”，略舉四者以揔諸臣，戒王任此人也。其能灼然知其能順於事者，則大乃使治。顧氏云：“君能知臣下順於事，則臣感君恩，大乃治理。言各盡心力也。”",
                    "zhushu": "",
                    "type": 2
                },
                {
                    "paragraph": "傳“能治”至“復變”",
                    "zhushu": "",
                    "type": 2
                },
                {
                    "paragraph": "正義曰：“相”訓助也，助君所以治民事，故“相”爲治。天命王者，使之治民，則天與王者此民，故言“能治我所受天民”也。能治下民，理衆獄衆愼之事，使得其所，則爲政之大要。能如此，則勿有以代之。言此法盡善，不可復變易也。或據臣身旣能如此，不可以餘人代之也。",
                    "zhushu": "",
                    "type": 2
                },
                {
                    "paragraph": "傳“言政”至“之民”",
                    "zhushu": "",
                    "type": 2
                },
                {
                    "paragraph": "正義曰：釋詁云：“自，用也。話，言也。”舎人曰：“話，政之善言也。”孫炎曰：“話，善之言也。”然則“話”之與“言”是一物也。“自一話”者，言人君爲政，當用純一善言。又云“一言”者，純一善言在於一言而已。謂發號施令，當須純一，不得差貳，欲令其口無可擇之言也。顧氏云：“人君爲政之道，當須用一善而已。爲善之法，惟在一言也。‘末’訓爲終，‘彦’訓爲美，王能出言皆善，口無可擇，如此我王則終惟有成德之美，以治我所受天民矣。”釋訓云：“美士爲彦。”故“彦”爲美。",
                    "zhushu": "",
                    "type": 2
                },
                {
                    "paragraph": "“嗚呼予”至“俾乂”",
                    "zhushu": "",
                    "type": 2
                },
                {
                    "paragraph": "正義曰：“且”者，周公名也。周公又歎曰：“嗚呼。我旦已受賢聖人說禹湯之美言，皆以告孺子王矣。王冝依行之。繼續從今以往，文王之子孫，其勿得過誤於衆獄訟衆所愼之事，惟當用是正是之道治之。用古商人成湯，亦於我周家文王，其立政、立事、牧夫、準人此等諸官，皆用賢人之法，則能居之於心，能用陳之於位，明識賢人，用之爲官，此乃使天下大治。”戒成王使法之。",
                    "zhushu": "",
                    "type": 2
                },
                {
                    "paragraph": "傳“言用”至“下治”",
                    "zhushu": "",
                    "type": 2
                },
                {
                    "paragraph": "正義曰：上陳禹湯文武，此覆上文，惟言湯與文王者，言有詳略，無別意也。“能居之於心”，謂心知其賢也。“能用陳之”，謂陳列於位，用之以爲官也。王肅曰：“則能居之在位，能用陳其才力，如此故能使天下治也。”",
                    "zhushu": "",
                    "type": 2
                },
                {
                    "paragraph": "“國則”至“國家”",
                    "zhushu": "",
                    "type": 2
                },
                {
                    "paragraph": "正義曰：旣言湯與文王用賢大治，又言其不冝用小人。“商周聖賢之國，無有立政用憸利小人者。此憸利之人不順於徳，若其用之，是使其君無顯名在其丗也。王當繼續從今已往，立其善政，其勿用憸利之人，其惟任用善士，使勉力治我國家。”敎王使用善士，勿使小人也。",
                    "zhushu": "",
                    "type": 2
                },
                {
                    "paragraph": "“今文”至“常人”",
                    "zhushu": "",
                    "type": 2
                },
                {
                    "paragraph": "正義曰：今告汝文王之子、文王之孫，孺子今已即政爲王矣，我所以須厚戒之。王其勿誤於衆治獄之官，當須愼刑也。惟有司之牧夫。有司主養民者，冝得賢也。治獄之吏，養民之官，若任得其人，使其能治汝戎服、兵器，以此升行禹之舊迹，四方而行，至於天下，至於四海之表，無有不服王之化者。以顯見文王之光明，以播揚武王之大業。言任得賢臣，則光揚父祖。周公又歎曰：“嗚呼。繼續從今已往，後丗之王，立行善政，其惟能用常人。必使常得賢人，不可任非其才。”此雖指戒成王，乃是國之常法，因以戒後王，言北法可常行也。",
                    "zhushu": "",
                    "type": 2
                },
                {
                    "paragraph": "傳“獨言”至“官人”",
                    "zhushu": "",
                    "type": 2
                },
                {
                    "paragraph": "正義曰：上有“庶愼”“立政”“立事”“牧夫”“準人”，此獨言“庶獄”與“有司之牧夫”者，言“庶獄”欲其重刑，言“有司”“牧夫”欲其愼官人也。",
                    "zhushu": "",
                    "type": 2
                },
                {
                    "paragraph": "傳“其當”至“舊迹”",
                    "zhushu": "",
                    "type": 2
                },
                {
                    "paragraph": "正義曰：立官所以牧養下民，戒備不虞，故以“詰爾戎兵”爲言也。“戎”亦兵也，以其並言“戎兵”，故傳以爲“戎服、兵器”。威懷並設，以“升禹治水之舊迹”。逺行必登山，故以“陟”言之。如舜之“陟方”，意亦然。",
                    "zhushu": "",
                    "type": 2
                },
                {
                    "paragraph": "傳“方四”至“化者”",
                    "zhushu": "",
                    "type": 2
                },
                {
                    "paragraph": "正義曰：“方行天下”，言無所不至，故以“方”爲四方。釋地云：“九夷、八狄、七戎、六蠻，謂之四海。”知“海表謂夷狄戎蠻，無有不服化者”，即詩小雅云“蓼蕭，澤及四海”是也。",
                    "zhushu": "",
                    "type": 2
                },
                {
                    "paragraph": "傳“其惟”至“所私”",
                    "zhushu": "",
                    "type": 2
                },
                {
                    "paragraph": "正義曰：官須常得賢人，故惟賢是用，用賢是常，常則非賢不可。人主或知其不賢，以私受用之，代天爲官，故言“不可以天官有所私”。",
                    "zhushu": "",
                    "type": 2
                },
                {
                    "paragraph": "“周公”至“中罰”",
                    "zhushu": "",
                    "type": 2
                },
                {
                    "paragraph": "正義曰：周公順其事而言曰：“太史”，以其太史掌廢置官人，故呼而告之：“昔日司㓂蘇公旣能用法，汝太史當敬汝所用之獄，以長施行於我王國。”欲使太史選主獄之官，當求蘇公之比也。此刑獄之法，有所愼行，必以其體式，列用中常之罰，不輕不重，當如蘇公所行也。",
                    "zhushu": "",
                    "type": 2
                },
                {
                    "paragraph": "傳“忿生”至“之比”",
                    "zhushu": "",
                    "type": 2
                },
                {
                    "paragraph": "正義曰：成十一年左傳云：“昔周克商，使諸侯撫封，蘇忿生以温爲司㓂。”是“忿生爲武王司㓂，封蘇國”也。“蘇”是國名，所都之地其邑名温，故傳言“以温”也。特舉蘇公治獄官以告太史，知其“言主獄之官，當求蘇公之比𩔖”也。",
                    "zhushu": "",
                    "type": 2
                },
                {
                    "paragraph": "傳“此法”至“告之”",
                    "zhushu": "",
                    "type": 2
                },
                {
                    "paragraph": "正義曰：治獄必有定法，此定法有所愼行。周禮大司㓂云：“刑新國用輕典，刑平國用中典，刑亂國用重典。”輕重各有體式行列。周公言然之時，是法爲平國，故必以其列用中罰，使不輕不重。美蘇公治獄，使列用中罰，明中罰不輕不重，是蘇公所行也。周禮太宰：“以八柄詔王馭羣臣，有爵、禄、廢、置、生、殺、與、奪之法。”太史亦掌邦之六典，以副貳太宰，是太史有廢置官人之制，故特呼而告之也。",
                    "zhushu": ""
                }
            ]
        },
        {
            "name": "周書周官第二十二",
            "paragraphs": [
                {
                    "paragraph": "周書周官第二十二",
                    "zhushu": "",
                    "type": 1
                },
                {
                    "paragraph": "“成王”至“周官”",
                    "zhushu": "",
                    "type": 2
                },
                {
                    "paragraph": "正義曰：成王於周公攝政之時，旣黜殷命，及其即政之後，滅淮夷，於是天下大定。自滅淮夷，還歸在豐，號令羣臣，言周家設官分職用人之法。史敘其事，作周官。",
                    "zhushu": "",
                    "type": 2
                },
                {
                    "paragraph": "傳“黜殷”至“言之”",
                    "zhushu": "",
                    "type": 2
                },
                {
                    "paragraph": "正義曰：據金縢之經、大誥之序，知“黜殷命”在周公攝政三年東征之時也。據成王政之序、費誓之經，知滅淮夷在成王即政之後也。淮夷於攝政之時與武庚同叛，成王旣滅淮夷，天下始定。淮夷本因武庚而叛，“黜殷命”與“滅淮夷”其事相因，故雖則異年而連言之，以見天下旣定，乃作周官故也。下經言“四征弗庭”是黜滅之事也，“罔不承德”是安寧之狀也。序顧經文，故追言“黜殷命”以接“滅淮夷”，見征伐乃安定之意也。",
                    "zhushu": "",
                    "type": 2
                },
                {
                    "paragraph": "傳“成王”至“西周”",
                    "zhushu": "",
                    "type": 2
                },
                {
                    "paragraph": "正義曰：以洛誥之文言“王在新邑”，今復云“在豐”，故解之也。史記周本紀云：“太史公曰：學者皆稱周伐紂，居洛邑，綜其實不然。武王營之，成王使召公卜居九鼎焉，而周復都豐、鎬。”是言成王雖作洛邑，猶還西周之事也。多方云：“王來自奄，至於宗周。”“宗周”即鎬京也。於彼不解，至此始爲傳者，宗周雖是鎬京，文無“豐鎬”之字，故就此解之。武王旣以遷鎬京，今王復在豐者，豐、鎬相近，舊都不毀，豐有文王之廟，大事就豐宣之故也。",
                    "zhushu": "",
                    "type": 2
                },
                {
                    "paragraph": "傳“言周”至“之法”",
                    "zhushu": "",
                    "type": 2
                },
                {
                    "paragraph": "正義曰：周禮𣫭官言人之貟數及職所掌，立其定法，授與成王。成王即政之初，即有淮夷叛逆，未暇得以立官之意號令羣臣。今旣滅淮夷，天下清泰，故以周家設官分職用人之法以誥羣臣，使知立官之大旨也。“設官分職”，周禮序官之文，言設置羣官，分其職掌。經言立三公六卿，是“設官”也。各言所掌，是“分職”也。各舉其官之所掌，示以才堪乃得居之，是說用人之法。",
                    "zhushu": "",
                    "type": 2
                },
                {
                    "paragraph": "“惟周”至“治官”",
                    "zhushu": "",
                    "type": 2
                },
                {
                    "paragraph": "正義曰：惟周之王者，布政敎，撫安萬國，巡行天下侯服、甸服，四面征討諸侯之不直者，所以安其海内兆民。六服之内，羣衆諸侯之君，無有不奉承周王之德者。自滅淮夷而歸於宗周豐邑，乃督正治理職司之百官，敘王發言之端也。",
                    "zhushu": "",
                    "type": 2
                },
                {
                    "paragraph": "傳“即政”至“甸服”",
                    "zhushu": "",
                    "type": 2
                },
                {
                    "paragraph": "正義曰：檢成王政之序與費誓之經，知成王即政之年，奄與淮夷又叛，叛即往伐，今始還歸。多方云：“五月丁亥，王來白奄，至於宗周。”與此滅淮夷而還歸在豐爲一事也。年初始叛，五月即歸，其間未得巡守於四方也。而此言“撫萬國，巡行天下”，其實止得撫巡向淮夷之道所過之諸侯爾，未是用四仲之月大巡守也。以撫諸侯巡守是天子之大事，因即大言之爾。周之法制無萬國也，惟伐淮夷非四征也，言“萬國”“四征”亦是大言之爾。六服而惟言“侯甸”者，二服去圻最近，舉近以言之，言王巡省徧六服也。",
                    "zhushu": "",
                    "type": 2
                },
                {
                    "paragraph": "傳“四面”至“言多”",
                    "zhushu": "",
                    "type": 2
                },
                {
                    "paragraph": "正義曰：“四征”，從京師而四面征也。釋詁云：“庭，直也。綏，安也。”“諸侯不直”，謂叛逆王命，侵削下民，故“四面征討諸侯之不直者，所以安其兆民”。楚語云：“十日、百姓、千品、萬官、億醜、兆民。”𣫭數相十，知“十億曰兆”。稱“兆”言其多也。",
                    "zhushu": "",
                    "type": 2
                },
                {
                    "paragraph": "傳“六服”至“百官”",
                    "zhushu": "",
                    "type": 2
                },
                {
                    "paragraph": "正義曰：周禮“九服”，此惟言“六”者，夷、鎭、蕃三服在九州之外夷狄之地，王者之於夷狄，羈縻而已，不可同於華夏，故惟舉六服諸侯奉承周德，言協服也。序云“還歸在豐”，知“宗周”即豐也。周爲天下所宗，王都所在皆得稱之，故豐、鎬與𠗂邑皆名“宗周”。釋詁云：“董、督，正也。”是“董”得爲督，督正治理職司之百官，下戒勑是“董正”也。",
                    "zhushu": "",
                    "type": 2
                },
                {
                    "paragraph": "“王曰”至“未危”",
                    "zhushu": "",
                    "type": 2
                },
                {
                    "paragraph": "正義曰：“治”謂政敎，“邦”謂國家。治有失則亂，家不安則危。恐其亂則預爲之制，慮其危則謀之使安。制其治於未亂之前，安其國於未危之前，張官設府，使分職明察，任賢委能，令事務順理，如是則政治而國安矣。摽此二句於前，以示立官之意，必於未亂未危之前爲之者，思患而預防之。“思患而預防之”，易旣濟卦象辭也。",
                    "zhushu": "",
                    "type": 2
                },
                {
                    "paragraph": "“曰唐”至“其人”",
                    "zhushu": "",
                    "type": 2
                },
                {
                    "paragraph": "正義曰：旣言須立官之意，乃追述前代之法。止而復言，故更加一“曰”。唐堯虞舜考行古道”，立官惟數止一百也。“内有百揆四岳”者，“百揆，揆度百事，爲羣官之首，立一人也。“四岳”内典四時之政，外主方岳之事，立四人也。“外有州牧侯伯”，“牧”，一州之長，“侯伯”，五國之長，各監其所部之國。外内置官，各有所掌，衆政惟以協和，萬邦所以皆安也。夏禹商湯立官倍多於唐虞，雖不及唐虞之清𥳑，亦能用以爲治。明王立其政敎，不惟多其官，惟在得其人。言自古制法，皆明開官司，求賢以處之也。",
                    "zhushu": "",
                    "type": 2
                },
                {
                    "paragraph": "傳“道堯”至“有法”",
                    "zhushu": "",
                    "type": 2
                },
                {
                    "paragraph": "正義曰：百人無主，不散則亂，有父則有君也。君不獨治，必須輔佐，有君則有臣也。易序卦云：“有父子然後有君臣。”則君臣之興，次父子之後，人民之始，則當有之，未知其所由來也。雖逺舉唐虞，復考古也。說命曰：“明王奉若天道，建邦設都。”則王者立官，皆象天爲之，故“内置百揆四岳，象天之有五行”也。五行佐天，羣臣佐主，以此爲象天爾。不必其數有五乃象五行，故以“百揆四岳”爲五行之象。左傳說少昊立五鳩氏，顓頊已來立五行之官，其數亦有五，故置於五行矣。舜典云：“肈十有二州。”此說虞事，知“置州牧十二”也。“侯伯”謂諸侯之長，益稷篇禹言治水時事云：“外薄四海，咸建五長。”知“侯伯”是五國之長也。成王說此事者，言堯舜所制，上下相維，内外咸治，言有法也。此言“建官惟百”，“夏商官倍”，則唐虞一百，夏商二百。禮記明堂位云“有虞氏官五十，夏后氏官百”者，禮記是後丗之言，不與經典合也。",
                    "zhushu": "",
                    "type": 2
                },
                {
                    "paragraph": "“今予”至“厥官”",
                    "zhushu": "",
                    "type": 2
                },
                {
                    "paragraph": "正義曰：王言：“今我小子，敬勤於德，雖早夜不懈怠，猶不能及於唐虞，仰惟先代夏商之法是順，順蹈其前代建官而法則之。”言不敢同堯舜之官，準擬行夏殷之官爾。“若”與“訓”俱訓爲順也。",
                    "zhushu": "",
                    "type": 2
                },
                {
                    "paragraph": "傳“師天”至“堪之”",
                    "zhushu": "",
                    "type": 2
                },
                {
                    "paragraph": "正義曰：三公俱是敎道天子，輔相天子，縁其事而爲之名。三公皆當運致天子，使歸於德義。傳於“保”下言“保安天子於德義”，揔上三者，言皆然也。禮記文王丗子云：“‘師也’者，敎之以事而喻諸德者也。保也者，愼其身以輔翼之而歸諸道者也。”道、德別掌者，内得於心，出行於道，道德不甚相逺，因其並釋“師”“保”，故分配之爾。於公云“爕理隂陽”，於孤云“寅亮天地”，“和理”“敬信”義亦同爾。以孤副貳三公，故其事所掌不異。",
                    "zhushu": "",
                    "type": 2
                },
                {
                    "paragraph": "傳“天官”至“任大”",
                    "zhushu": "",
                    "type": 2
                },
                {
                    "paragraph": "正義曰：此經言六卿所掌之事，撮引周禮爲之揔目，或據禮文，或取禮意，雖言有小異，義皆不殊。周禮云：“乃立天官冢宰，使帥其屬而掌邦治。治官之屬，太宰卿一人。”馬融云：“冢，大也。宰，治也。大治者，兼萬事之名也。”鄭𤣥云：“變冢言大，進退異名也。百官揔焉則謂之冢，列職於王則稱大。冢者，大之上也。山頂曰冢。”是解“冢”“大”異名之意。大宰職云：“三曰禮典，以統百官。”馬融云：“統，本也。百官是宗伯之事也。”此“統百官”在“冢宰”之下，當以冢尊，故命統治百官爲冢宰之事，治官、禮官俱得統之也。禮云“以佐王均邦國”，此言“均四海”，故傳辨之“均平四海之内邦國”，與孔意不異。",
                    "zhushu": "",
                    "type": 2
                },
                {
                    "paragraph": "傳“地官”至“協睦”",
                    "zhushu": "",
                    "type": 2
                },
                {
                    "paragraph": "正義曰：周禮云：“乃立地官司徒，使帥其屬而掌邦敎，以佐王安擾邦國。”大宰職云：“二曰敎典，以擾萬民。”鄭𤣥云：“擾亦安也，言饒衍之。”傳亦以“擾”爲安。“五典”即五敎也，布五常之敎，以安和天下之人民，使小大協睦也。舜典云：“契爲司徒，敬敷五敎。”周禮：“司徒掌十有二敎，一曰以祀禮敎敬，則民不苟。二曰以陽禮敎讓，則民不爭。三曰以隂禮敎親，則民不怨。四曰以樂禮敎和，則民不乖。五曰以儀辨等，則民不越。六曰以俗敎安，則民不愉。七曰以刑敎中，則民不暴。八曰以誓敎恤，則民不怠。九曰以度敎節，則民知足。十曰以丗事敎能，則民不失職。十有一曰以賢制爵，則民愼德。十有二曰以庸制禄，則民興功。”鄭𤣥云：“有虞氏五而周十有二焉，然則十有二細分五敎。爲之五敎，可以常行，謂之“五典”。“五典”謂父義、母慈、兄友、弟恭、子孝也。”",
                    "zhushu": "",
                    "type": 2
                },
                {
                    "paragraph": "傳“春官”至“等列”",
                    "zhushu": "",
                    "type": 2
                },
                {
                    "paragraph": "正義曰：周禮云：“乃立春官宗伯，使帥其屬而掌邦禮，以佐王和邦國宗廟也。”“伯”，長也。宗廟官之長，故名其官爲“宗伯”。其職云：“掌建邦之天神、人鬼、地祇之禮，又主吉、凶、賔、軍、嘉之五禮。”吉禮之别有十二，凶禮之別有五，賔禮之別有八，軍禮之別有五，嘉禮之別有六，揔有三十六禮，皆在宗伯職掌之文，文煩不可具載。大宰職云：“三曰禮典，以和邦國，以諧萬民。”其職乂有“以玉作六瑞，以等邦國，以禽作六贄，以等諸臣”，是“以和匕下尊卑等列”也。",
                    "zhushu": "",
                    "type": 2
                },
                {
                    "paragraph": "傳“夏官”至“亂者”",
                    "zhushu": "",
                    "type": 2
                },
                {
                    "paragraph": "正義曰：周禮云：“乃立夏官司馬，使帥其屬而掌邦政，以佐王平邦國。”其職主戎馬之事，有掌征伐，統正六軍，平治王邦四方國之亂者。天子六軍，軍師之通名也。案其職“掌九伐之法，馮弱犯寡則眚之，賊賢害民則伐之，暴内陵外則壇之，野荒民散則削之，負固不服則侵之，賊殺其親則正之，放弑其君則殘之，犯今陵政則杜之，外内亂、鳥獸行則滅之。”",
                    "zhushu": "",
                    "type": 2
                },
                {
                    "paragraph": "傳“秋官”至“時殺”",
                    "zhushu": "",
                    "type": 2
                },
                {
                    "paragraph": "正義曰：周禮云：“乃立秋官司宼，使帥其屬而掌邦禁，以佐王刑邦國。”其職云：“刑邦國，詰四方。”馬融云：“詰猶窮也，窮四方之姦也。”孔以“詰”爲治，是主宼賊法禁，治姦慝之人，刑殺其強暴作亂者。夏官主征伐，秋官主刑殺，征伐亦殺人，而官屬異時者，夏司馬討惡，助夏時之長物，秋司宼刑姦，順秋時之殺物也。周禮云“掌邦刑”，此云“掌邦禁”者，避下“刑暴亂”之文，故云“掌邦禁”。",
                    "zhushu": "",
                    "type": 2
                },
                {
                    "paragraph": "傳“冬官”至“曰土”",
                    "zhushu": "",
                    "type": 2
                },
                {
                    "paragraph": "正義曰：周禮冬官亡。小宰職云：“六曰冬官，掌邦事。”又云：“六曰事職，以富邦國，以養萬民。”馬融云：“事職掌百工、器用、耒耜、弓車之屬。”與此主土居民全不相當。冬官旣亡，不知其本。禮記王制記司空之事云：“量地以制邑，度地以居民。”足明冬官本有主土居民之事也。齊語云：“管仲制法，令士農工商四民不雜。”即比“居民使順天時，分地利，授之土”也。土則地利爲之名，以其吐生百穀，故曰“土”也。周禮云“事”，此云“土”者，爲下有“居四民”，故云“土”以居民，爲急故也。",
                    "zhushu": "",
                    "type": 2
                },
                {
                    "paragraph": "“六年”至“黜陟”",
                    "zhushu": "",
                    "type": 2
                },
                {
                    "paragraph": "正義曰：此篇說六卿職掌，皆與周禮符同，則“六年，五服一朝”亦應是周禮之法，而周禮無此法也。周禮大行人云：“侯服歳一見，其貢祀物。甸服二歳一見，其貢嬪物。男服三歳一見，其貢器物。采服四歳一見，其貢服物。衞服五歳一見，其貢材物。要服六歳一見，其貢貨物。”先儒說周禮者，皆云“見”謂來朝也。必如所言，則周之諸侯各以服數來朝，無六年一朝之事。昭十三年左傳叔向云：“明王之制，使諸侯歳聘以志業，閒朝以講禮，再朝而㑹以示威，再㑹而盟以顯昭明。自古已來，未之或失也。存亡之道，恒由是興。”說左傳者以爲三年一朝，六年一㑹，十二年而盟，事與周禮不同，謂之前代明王之法，先儒未甞措意，不知異之所由。計彼六年一㑹，與此“六年，五服一朝”事相當也。再會而盟，與此十二年“王乃時巡”，諸侯各朝於方岳亦相當也。叔向盛陳此法，以懼齊人使盟。若周無此禮，叔向妄說，齊人當以辭拒之，何所畏懼而敬以從命乎？且云“自古以來，未之或失”，則當時猶尚行之，不得爲前代之法，脅當時之人明矣。明周有此法，禮文不具爾。大行人所云，見者皆言貢物，或可因貢而見，何必見者皆是君自朝乎？遣使貢物亦應可矣。大宗伯云：“時見曰㑹，殷見曰同。”“時見”“殷見”不云年限，“時見曰㑹”何必不是“再朝而㑹”乎？“殷見曰同”何必不是“再㑹而盟”乎？周公制禮若無此法，豈成王謬言，叔向妄說也？計六年大集，應六服俱來，而此文惟言“五服”。孔以五服爲侯、甸、男、采、衞，蓋以要服路逺，外逼四夷，不必常能及期，故寛言之而不數也。",
                    "zhushu": "",
                    "type": 2
                },
                {
                    "paragraph": "傳“周制”至“守然”",
                    "zhushu": "",
                    "type": 2
                },
                {
                    "paragraph": "正義曰：周禮大行人云：“十有二歳王巡守殷國。”是“周制十二年一巡守”也。如舜典所云，春東、夏南、秋西、冬北以四時巡行，故云“時巡”。考正制度禮法于四岳之下，如虞帝巡守然。據舜典“同律度量衡”已下皆是也。",
                    "zhushu": "",
                    "type": 2
                },
                {
                    "paragraph": "“王曰”至“厥官”",
                    "zhushu": "",
                    "type": 2
                },
                {
                    "paragraph": "正義曰：王言而歎曰：“嗚呼！凡我有官之君子。”謂大夫已上有職事者。“汝等皆敬汝所主之職事，愼汝所出之號令。令出於口，惟即行之，不惟反之而不用，是去而後反也。爲政之法，以公平之心滅已之私欲，則見下民其信汝而歸汝矣。學古之典訓，然後入官治政，論議時事，必以古之制度，如此則政敎乃不迷錯矣。其汝爲政，當以舊典常故事作師法，無以利口辯佞亂其官”。敎之以居官爲政之法也。",
                    "zhushu": "",
                    "type": 2
                },
                {
                    "paragraph": "傳“有官”至“之道”",
                    "zhushu": "",
                    "type": 2
                },
                {
                    "paragraph": "正義曰：敎之出令，使之號令在下，則是尊官，故知“有官君子”是“大夫巳上”也。下云“三事曁大夫”是也。安危在於出令，故愼汝出令是從政之本也。令旣出口，必須行之，令而不行，是去而更反，故謂之“反”也。“不惟反者”，令其必行之，勿使反也。若前令不行而倒反，別出後令以改前令，二三其政，則在下不知所從，是亂之道也。",
                    "zhushu": "",
                    "type": 2
                },
                {
                    "paragraph": "傳“言當”至“迷錯”",
                    "zhushu": "",
                    "type": 2
                },
                {
                    "paragraph": "正義曰：襄三十一年左傳子産云：“我聞學而後入政，未聞以政學者也。”言將欲入政，先學古之訓典，觀古之成敗，擇善而從之，然後可以入官治政矣。几欲制斷當今之事，必以古之義理議論量度其終始，合於古義，然後行之，則其爲之政敎，乃不迷錯也。",
                    "zhushu": "",
                    "type": 2
                },
                {
                    "paragraph": "“蓄疑”至“後艱”",
                    "zhushu": "",
                    "type": 2
                },
                {
                    "paragraph": "正義曰：又戒羣臣，使彊於割斷，勤於職事。蓄積疑惑，不能彊斷，則必敗其謀慮。怠惰忽略，不能恪勤，則荒廢政事。人而不學，如面向牆，無所覩見，以此臨事，則惟煩亂，不能治理。戒汝卿之有事者，功之髙者惟志意彊正，業之大者惟勤力在公，惟能果敢決斷，乃無有後日艱難。言多疑必将致後患矣。申說“蓄疑敗謀”也。",
                    "zhushu": "",
                    "type": 2
                },
                {
                    "paragraph": "傳“爲德”至“可爲”",
                    "zhushu": "",
                    "type": 2
                },
                {
                    "paragraph": "正義曰：爲德者自得於已，直道而行，無所經營，於心逸豫，功成則譽顯而名益美也。爲僞者行違其方，枉道求進，思念欺巧，於心勞苦，詐窮則道屈，而事日益拙也。以此故，僞不可爲。申說“無載爾僞”也。",
                    "zhushu": "",
                    "type": 2
                },
                {
                    "paragraph": "“成王”至“之命”",
                    "zhushu": "",
                    "type": 2
                },
                {
                    "paragraph": "正義曰：成王即政之初，東夷背叛，成王旣伐而服之，東北逺夷其國有名肅愼氏者，以王戰勝，逺來朝賀，王賜以財賄，使榮國之伯爲䇿書，以命肅愼之夷，嘉其慶賀，慰其勞苦之意。史敘其事，作賄肅愼之命名篇也。",
                    "zhushu": "",
                    "type": 2
                },
                {
                    "paragraph": "傳“海東”至“來賀”",
                    "zhushu": "",
                    "type": 2
                },
                {
                    "paragraph": "正義曰：成王伐淮夷，滅徐奄，指言其國之名。此傳言“東夷”，非徒淮水之上夷也，故以爲“海東諸夷駒麗、扶餘、馯貃之屬”，此皆於孔君之時有此名也。周禮職方氏四夷之名，“八蠻、九貉”，鄭𤣥云：“北方曰貉。”又云“東北夷也”。漢書有髙駒麗、扶餘、韓，無此馯，馯即彼韓也，音同而字異爾。多方云“王來自奄”，奄在後滅，言滅奄即來，必非滅奄之後更伐東夷。夷在海東路逺，又不得先伐逺夷，後來滅奄。此云“成王旣伐東夷”，不知何時伐之。魯語云：“武王克商，遂通道於九夷、八蠻，於是肅愼氏來賀，貢楛矢。”則武王之時，東夷服也。成王即政，奄與淮夷近者尚叛，明知逺夷亦叛。蓋成王親伐淮夷而滅之，又使偏師伐東夷而服之，君統臣功，故言“王伐”，不是成王親自伐也。肅愼之於中國，又逺於所伐諸夷，見諸夷旣服，故懼而來賀也。",
                    "zhushu": "",
                    "type": 2
                },
                {
                    "paragraph": "傳“榮國”至“夷亡”",
                    "zhushu": "",
                    "type": 2
                },
                {
                    "paragraph": "正義曰：晉語云：“文王諏於蔡、原，訪於辛、尹，重之以周、召、畢、榮。”於文王之時，名次畢公之下，則是大臣也。未知此時榮伯是彼榮公以否，或是其子孫也。“同姓諸侯”，相傳爲然，注國語者亦云榮、周同姓。不知時爲何官，故並云“卿大夫”。“王使榮伯”，明使之有所作。史録其篇，名爲賄肅愼之命，明是王使之爲命書，以幣賜肅愼氏之夷也。",
                    "zhushu": "",
                    "type": 2
                },
                {
                    "paragraph": "“周公”至“𠅢姑”",
                    "zhushu": "",
                    "type": 2
                },
                {
                    "paragraph": "正義曰：周公旣致政於王，歸在豐邑，將没，遺言欲得葬於成周，以成周是已所營，示已終始念之，故欲葬焉。及公薨，成王葬於畢，以文武之墓在畢，示已不敢臣周公，使近文武之墓。王以葬畢之義告周公之柩，又周公徙奄君於𠅢姑，因言𠅢姑功成，史敘其事，作𠅢姑之篇。案帝王丗紀云：“文武葬於畢，畢在杜南。”晉書地道記亦云畢在杜南，與畢陌別，俱在長安西北。",
                    "zhushu": "",
                    "type": 2
                },
                {
                    "paragraph": "傳“致政老歸”",
                    "zhushu": "",
                    "type": 2
                },
                {
                    "paragraph": "正義曰：周公旣還政成王，成王又留爲太師。今言“周公在豐”，則是去離王朝，又致太師之政，告老歸於豐，如伊尹之告歸也。成王封伯禽於魯，以爲周公後。公老不歸魯而在豐者，文十三年公羊傳云：“周公曷爲不之魯？欲天下之一乎周也。”何休云：“周公聖人，德至重，功至大，東征則西國怨，西征則東國怨，嫌之魯，恐天下迴心趣向之，故封伯禽，命使遥供養，死則奔喪爲主，所以一天下之心于周室。”是言周公不歸魯之意也。歸豐者，蓋以先王之都，欲近其宗廟故也。",
                    "zhushu": "",
                    "type": 2
                },
                {
                    "paragraph": "傳“周公”至“成亡”",
                    "zhushu": "",
                    "type": 2
                },
                {
                    "paragraph": "正義曰：序說葬周公之事，其篇乃名𠅢姑，篇名與序不相允㑹，其篇旣亡，不知所道，故傳原其意而爲之說。上篇將遷𠅢姑，序言“成王旣踐奄，將遷其君於𠅢姑”者，是周公之意。今告周公之柩以葬畢之義，乃用“𠅢姑”爲篇名，必是告葬之時，并言及奄君已定於𠅢姑，言周公所遷之功成，故以名篇也。",
                    "zhushu": ""
                }
            ]
        },
        {
            "name": "周書君陳第二十三",
            "paragraphs": [
                {
                    "paragraph": "周書君陳第二十三",
                    "zhushu": "",
                    "type": 1
                },
                {
                    "paragraph": "“周公”至“君陳”",
                    "zhushu": "",
                    "type": 2
                },
                {
                    "paragraph": "正義曰：周公遷殷頑民於成周，頑民旣遷，周公親自監之。周公旣没，成王命其臣名君陳代周公監之，分別居處，正此東郊成周之邑，以䇿書命之。史録其事，作䇿書，爲君陳篇名。",
                    "zhushu": "",
                    "type": 2
                },
                {
                    "paragraph": "傳“成王”至“官司”",
                    "zhushu": "",
                    "type": 2
                },
                {
                    "paragraph": "正義曰：“成周”，周之下都。監成周者，正是一邑宰爾，而特命君陳大其事者，成王重周公所營，猶恐殷民有不服之者，故命君陳分居，正東郊成周之邑里官司也。以畢命之序言“分居”，知此“分”亦爲分居，分別殷民善惡所居，即畢命所云“旌别淑慝，表厥宅里”是也。言“東郊”者，鄭𤣥云：“天子之國五十里爲近郊，今河南洛陽相去則然。”是言成周之邑爲周之東郊也。",
                    "zhushu": "",
                    "type": 2
                },
                {
                    "paragraph": "傳“臣名”至“名篇”",
                    "zhushu": "",
                    "type": 2
                },
                {
                    "paragraph": "正義曰：孔直云“臣名”，則非周公子也。鄭𤣥注中庸云“君陳，蓋周公子”者，以經云“周公旣没，命君陳”，猶若“蔡叔旣没，命蔡仲”故也。孔未必然矣。",
                    "zhushu": "",
                    "type": 2
                },
                {
                    "paragraph": "傳“言其”至“以恭”",
                    "zhushu": "",
                    "type": 2
                },
                {
                    "paragraph": "正義曰：“令德”，在身之大名，“孝”是事親之稱，“恭”是身之所行，言其善事父母，行已以恭也。釋訓云：“善父母爲孝，善兄弟爲友。”",
                    "zhushu": "",
                    "type": 2
                },
                {
                    "paragraph": "傳“言善”至“政令”",
                    "zhushu": "",
                    "type": 2
                },
                {
                    "paragraph": "正義曰：父母尊之極，兄弟親之甚，縁其施孝於極尊，乃能施友於甚親。言善事父母者，必友於兄弟，推此親親之心，以至於踈逺，𣫭事以仁恕行之，故能施有政令也。",
                    "zhushu": "",
                    "type": 2
                },
                {
                    "paragraph": "“我聞”至“逸豫”",
                    "zhushu": "",
                    "type": 2
                },
                {
                    "paragraph": "正義曰：我聞人之言曰：“有至美治之善者，乃有馨香之氣，感動於神明。”所言馨香感神者，黍稷飲食之氣，非馨香也。明德之所逺及，乃惟爲馨香爾。”勉勵君陳使爲德也。欲必爲明德，惟法周公。汝當庶幾用是周公之道，惟當𣫭日孜孜勤法行之，無敢自寛暇逸豫，敎使勤於事也。",
                    "zhushu": "",
                    "type": 2
                },
                {
                    "paragraph": "“王曰”至“不宥”",
                    "zhushu": "",
                    "type": 2
                },
                {
                    "paragraph": "正義曰：王呼之曰：“君陳，汝今爲政，當𢎞大周公之大訓。周公旣有大訓，汝當遵而行之，使其法更寛大。汝奉周公之訓，無得依恃形勢以作威於人，無得𠋣附法制以行刻削百姓。必當寛容而有法制，使踈而不漏，從容以和協於物，莫爲褊急。此成周殷民，有犯事在於刑法未斷決者，我告汝曰：‘刑罰之’，汝惟勿得刑罰之。我告汝曰：‘赦宥之’，汝惟勿得赦宥之。惟其以中正平法斷決之，不得從上意也。其有不順於汝之政今，不化於汝之訓教，其罪旣大，當行刑中。刑罰一人，可以止息後犯者，故云犯刑者乃刑之。如其罪或輕細，罰不當理，雖刑勿息，故不可輒刑。若有人習於姦宄凶惡，敗五常之道，亂風俗之敎，三犯其事者，事雖細小，勿得宥之。以其知而故犯，當殺之以絶惡源也。”",
                    "zhushu": "",
                    "type": 2
                },
                {
                    "paragraph": "傳“汝爲”至“之政”",
                    "zhushu": "",
                    "type": 2
                },
                {
                    "paragraph": "正義曰：君陳之智，必不及周公，而令闡大周公訓者，遵行其法，使廣被於民，即是闡揚而大之，非遣君陳爲法，使大於周公法也。凡在人上，位貴於人，勢足可畏者，多乗是形勢以作威刑於人，𠋣附公法以行刻削之政，故禁之也。",
                    "zhushu": "",
                    "type": 2
                },
                {
                    "paragraph": "傳“寛不”至“之治”",
                    "zhushu": "",
                    "type": 2
                },
                {
                    "paragraph": "正義曰：“寛不失制”，則經“寛而有制”。“動不失和”，則經“從容以和”。言“動”，謂“從容”也。",
                    "zhushu": "",
                    "type": 2
                },
                {
                    "paragraph": "傳“習於”至“惡源”",
                    "zhushu": "",
                    "type": 2
                },
                {
                    "paragraph": "正義曰：釋言云：“狃，復也。”孫炎曰：“狃忲，前復爲也。”古言“狃怵”是慣習之義，故以“習”解“狃”。“習於姦宄凶惡”，言爲之不知止也。“敗常亂俗”，有大有小，罪雖小者，三犯不赦，恐其滋大，所以絶惡源也。此謂所犯小事，言“三”者，再猶可赦爾。",
                    "zhushu": "",
                    "type": 2
                },
                {
                    "paragraph": "“爾無”至“不良”",
                    "zhushu": "",
                    "type": 2
                },
                {
                    "paragraph": "正義曰：民者，𡨋也，當以漸敎之。故戒君陳：“民有不知道者，汝無忿怒疾惡。頑嚚之民，當以漸敎訓之。無求備於一人，當取其所能。在爲人君長，必有所含忍，其事乃有所成。有所寛容，其德乃能大。”欲其寛大不褊隘也。“汝之爲政，須知民之善惡，𥳑別其德行修者，亦𥳑別其有不修德行者，進顯其賢良，以率勵其不良者”。欲令其化惡，使爲善也。",
                    "zhushu": "",
                    "type": 2
                },
                {
                    "paragraph": "“惟民”至“永丗”",
                    "zhushu": "",
                    "type": 2
                },
                {
                    "paragraph": "正義曰：惟民初生，自然之性皆敦厚矣。因見所習之物，本性乃有遷變，爲惡皆由習效使然。人之情性，好違上所命，命之不必從也，從其君所好。君之所好，民必從之，在上者不可不愼所好也。汝之治民能敬，當從終常在於道德敎之。汝以道德敎之，是民乃無不變化。民皆變從汝化，則信𦫵於大道矣。汝能如此，惟我一人亦當受其多福，無凶危矣。其汝之美名，亦終有稱誦之美辭於長丗矣。",
                    "zhushu": ""
                }
            ]
        },
        {
            "name": "周書顧命第二十四",
            "paragraphs": [
                {
                    "paragraph": "周書顧命第二十四",
                    "zhushu": "",
                    "type": 1
                },
                {
                    "paragraph": "“成王”至“顧命”",
                    "zhushu": "",
                    "type": 2
                },
                {
                    "paragraph": "正義曰：成王病困將崩，召集羣臣以言命太保召公、太師畢公，使率領天下諸侯輔相康王。史敘其事，作顧命。",
                    "zhushu": "",
                    "type": 2
                },
                {
                    "paragraph": "傳“二公”至“治之”",
                    "zhushu": "",
                    "type": 2
                },
                {
                    "paragraph": "正義曰：禮記曲禮下云：“九州之長曰牧，五官之長曰伯，是職方。”鄭𤣥云：“職，主也。謂爲三公者，是伯分主東西者也。”周禮大宗伯云：“八命作牧，九命作伯。”鄭云：“謂上公有功德者，加命爲二伯。”此禮文皆伯尊於“牧”，牧主一州，明“伯”是中分天下者也。禮言“職方”，是各主一方也。此二伯即以三公爲之。隱五年公羊傳云：“諸公者何？天子三公。天子三公者何？天子之相也。天子之相何以三？自陜而東者，周公主之。自陜而西者，召公主之，一相處乎内。”是言三公爲二伯也。公羊傳，漢丗之書。陜縣者，漢之𢎞農郡所治，其地居二京之中，故以爲二伯分掌之界。周之所分，亦當然也。公羊傳所言周、召分主，謂成王即位之初，此時周公已薨，故畢公代之。周官篇三公之次，太師、太傅、太保，太保最在下，此篇以召公爲先者，三公命數尊卑同也。王就其中委任賢者，任之重者則在前耳。",
                    "zhushu": "",
                    "type": 2
                },
                {
                    "paragraph": "傳“臨終”至“顧命”",
                    "zhushu": "",
                    "type": 2
                },
                {
                    "paragraph": "正義曰：說文云：“顧，還視也。”鄭𤣥云：“迴首曰顧。”“顧”是將去之意。此言“臨終之命曰顧命”，言臨將死去，迴顧而爲語也。",
                    "zhushu": "",
                    "type": 2
                },
                {
                    "paragraph": "“顧命”",
                    "zhushu": "",
                    "type": 2
                },
                {
                    "paragraph": "正義曰：發首至“百尹御事”，敘王以病召臣，爲發言之端。自“王曰”至“冒貢于非幾”，是顧命之辭也。“玆旣受命”至“立于側階”，言命後王崩，欲宣王命，布陳儀衞之事也。自“王麻冕”已下，敘康王受命之事。",
                    "zhushu": "",
                    "type": 2
                },
                {
                    "paragraph": "傳“實命”至“要言”",
                    "zhushu": "",
                    "type": 2
                },
                {
                    "paragraph": "正義曰：王之所命，實普命羣臣，序以要約爲言，直云“命召公、畢公”，傳不於上“召公、畢公”之下，而解於“顧命”之下言之者，以上欲指明二公中分天下之事，非是揔語，故“命”不得言之。“顧命”是揔命羣臣，非但召、畢而已，故於此解也。",
                    "zhushu": "",
                    "type": 2
                },
                {
                    "paragraph": "傳“成王”至“恱懌”",
                    "zhushu": "",
                    "type": 2
                },
                {
                    "paragraph": "正義曰：成王崩年，經典不載。漢書律曆志云：“成王即位三十年，四月庚戍朔，十五日甲子哉生魄。”即引此顧命之文，以爲成王即位三十年而崩。此是劉歆說也。孔以甲子爲十六日，則不得與歆同矣。鄭𤣥云：“此成王二十八年。”傳惟言“成王崩年”，未知成王即位幾年崩也。志又云：“死魄，朔也。生魄，望也。”明死魄生從望爲始，故始生魄爲月十六日，即是望之日也。釋詁云：“懌，樂也。”有疾，故不恱懌。下云“病日臻，旣彌留”，則成王遇疾已多日矣。於“哉生魄”下始言“王不懌”者，甲子是發命之日，爲“洮頮”張本耳。",
                    "zhushu": "",
                    "type": 2
                },
                {
                    "paragraph": "傳“王將”至“出命”",
                    "zhushu": "",
                    "type": 2
                },
                {
                    "paragraph": "正義曰：凡有敬事，皆當絜淸。王將發大命，臨羣臣，必齋戒沐浴。今以病疾之故，不能沐浴，故但洮頮而已。禮洗手謂之“盥”，洗面謂之“靧”。内則云：“子事父母，面垢，燂潘請靧。”“頮”是洗面，知“洮”爲盥手。言“水”謂洮盥俱用水。扶相王者，以𠕤服加王。鄭𤣥云：“相者，正王服位之臣，謂太僕。”或當然也。“被以冠𠕤”，以𠕤服被玉首也。“加朝服”，以服加王身也。謂以衮𠕤朝諸侯之服加王身也。鄭以爲𤣥𠕤，知不然者，以顧命羣臣，大發大命，以文、武之業，傳社稷之重，不應惟服𤣥𠕤而已。覲禮王服衮𠕤而有玉几，此旣“憑玉几”，明服衮𠕤也。周禮司几筵云：“凡大朝覲，王位設黼扆，扆前南向，設左右玉几。”是王見羣臣，當憑玉几以出命。",
                    "zhushu": "",
                    "type": 2
                },
                {
                    "paragraph": "傳“同召”至“公卿”",
                    "zhushu": "",
                    "type": 2
                },
                {
                    "paragraph": "正義曰：下及御事，蒙此“同召”之文，故云“同召六卿，下及御事”也。以王病甚，故同時俱召之。“太保”是三公官名，畢、毛又亦稱“公”，知此三人是三公也。三人是三公，而與侯伯相次，知六者是六卿。衞侯爲司宼而位第五，知此先後是六卿次第也。以三公尊，故特言“公”。其餘三卿，舉其本爵，見其以國君入爲卿也。天子三公皆以卿爲之，不復別置其人。髙官兼攝下司者，漢丗以來謂之爲“領”，故言“召公領之”，“毛公領之”。定四年左傳云：“康叔爲司宼。”知此六人依周禮次第爲六卿也。王肅云：“彤，姒姓之國。其餘五國姫姓。畢、毛，文王庶子。衞侯，康叔所封，武王母弟。”依丗本、史記爲說也。",
                    "zhushu": "",
                    "type": 2
                },
                {
                    "paragraph": "傳“師氏”至“事者”",
                    "zhushu": "",
                    "type": 2
                },
                {
                    "paragraph": "正義曰：周禮：“師氏，中大夫，掌以美詔王，居虎門之左，司王朝得失之事，帥其屬守王之門。”重其所掌，故與“虎臣”並於“百尹”之上，特言之。“尹”訓正也，故“百尹”爲百官之長。“諸御治事”，謂諸掌事者，蓋大夫皆被召也。王肅云：“治事，蓋羣士也。”",
                    "zhushu": "",
                    "type": 2
                },
                {
                    "paragraph": "“王曰”至“非幾”",
                    "zhushu": "",
                    "type": 2
                },
                {
                    "paragraph": "正義曰：王召羣臣旣集，乃言而歎曰：“嗚呼。我疾大進益重，惟危殆矣。”病日日益至，言病困已甚。病旣乆留於我身，恐一旦暴死，不得結誓出言語以繼續我志。以此故，我今詳審敎訓，命誥汝等。昔先君文王、武王，布其重光，累聖之德，安定天命，施陳敎誨，則勤勞矣。文、武定命陳敎，雖勞而不違於道，用能通殷爲周，成其大命，代殷爲主。至文、武後之侗稚，成王自謂。已也。言已常敬迎天之威命，終當奉順天道，繼守文、武大敎，無敢昏亂逾越。言常戰慄畏懼，恐墜文、武之業。“今天降疾於我身，甚危殆矣，不能更起，不復覺悟。言已必死，汝等庶幾明是我言，勿忽略之。用我之語，敬安太子釗，大渡於艱難。言當安和逺人，又須能和近人，當爲善政，逺近俱安之。又當安勸小大衆國，於彼小大衆國，皆安之勸之。安之使國得安存，勸之使相勸爲善。汝羣臣等思夫人，夫人衆國各自治正於威儀，有威有儀，然後可以率人，無威無儀，則民不從命。戒使愼威儀也。“汝無以釗冒進於非事危事”，欲令戒其不爲惡也。",
                    "zhushu": "",
                    "type": 2
                },
                {
                    "paragraph": "傳“病日”至“命汝”",
                    "zhushu": "",
                    "type": 2
                },
                {
                    "paragraph": "正義曰：“病日至”者，言日日益至，徧於身體困甚也。“已乆留”者，言病來多日，無瘳愈也。“恐死不得結信出言，嗣續我志”，志欲有言，若不能言，則不得續志。以此及今能言，故我詳審出言敎命汝。言已詳審，欲其敬聽之。",
                    "zhushu": "",
                    "type": 2
                },
                {
                    "paragraph": "傳“今天”至“忽略”",
                    "zhushu": "",
                    "type": 2
                },
                {
                    "paragraph": "正義曰：孔讀“殆”上屬爲句，“今天下疾我身，甚危殆”也。“不起”，言身不能起，“不悟”言心不能覺悟。病者形弱神亂，“不起不悟”，言必死也。",
                    "zhushu": "",
                    "type": 2
                },
                {
                    "paragraph": "“兹旣”至“宅宗”",
                    "zhushu": "",
                    "type": 2
                },
                {
                    "paragraph": "正義曰：此羣臣旣受王命，還復本位，出連綴之衣，王所坐幄帳，置之於庭。於其明日乙丑，王崩矣。太保召公命仲桓、南宫毛，使此二人於齊侯吕伋之所，以二干戈，桓、毛各執其一。又取虎賁之士百人，迎太子釗於南門之外，逆此太子，使入於路寢明室。今太子在室，當喪憂居，爲天下宗主，正其將王之位，以繫羣臣之心也。",
                    "zhushu": "",
                    "type": 2
                },
                {
                    "paragraph": "傳“此羣”至“本位”",
                    "zhushu": "",
                    "type": 2
                },
                {
                    "paragraph": "正義曰：周禮： 射人“掌國之三公、孤、卿、大夫之位，三公北面，孤東面，卿大夫西面”。鄭𤣥云：“不言士者，此與諸侯之賔射，士不與也。凡朝、燕及射，臣見於君之禮同。”鄭知然者，以周禮司士掌治朝之位，與射人同，是天子之朝位與射禮位同。案燕禮“小臣納卿大夫，卿大夫皆北面。公命爾卿東方西面，爾大夫少進，皆北面。大射禮其位亦然，是諸侯燕位與射位同，故云“朝、燕及射，臣見於君之禮同”。但天子臣多，故三公北面，孤東面，卿大夫西面。諸侯臣少，故卿西面，大夫北面。其士與天子同，皆門内西方東靣。其入門當立定位如此，及王呼與言，必各自前進。已受顧命，退還本位者，謂還本治事之位。故孔下傳云“朝臣就次”，謂退王庭而還治事之處。",
                    "zhushu": "",
                    "type": 2
                },
                {
                    "paragraph": "傳“綴衣”至“王崩”",
                    "zhushu": "",
                    "type": 2
                },
                {
                    "paragraph": "正義曰：“綴衣”者，連綴衣物，出之於庭，則是從内而出。下云“狄設黼扆、綴衣”，則“綴衣”是黼扆之𩔖。黼扆是王坐立之處，知綴衣是施張於王坐之上，故以爲“幄帳”也。周禮：幕人“掌帷、幕、幄、帟、綬之事”，鄭𤣥云：“在旁曰帷，在上曰幕，帷、幕皆以布爲之。四合象宫室曰幄，王所居之帳也。帟，王在幕若幄中，坐上承塵也。幄、帟皆以繒爲之。”然則“幄帳”是黼扆之上所張之物。此言“出綴衣於庭”，則亦并出黼扆，故下句云象王平生之時，更復設之。王發顧命，在此黼扆幄帳之坐，命訖，乃復反於寢處。以王病重，不復能臨此坐，故徹出幄帳於庭，將欲爲死備也。傳更解徹去幄帳之意，以王病困，寢不在此。喪大記云：“疾病，君、大夫徹懸，士去琴瑟，寢東首於北墉下，廢牀。”鄭𤣥云：“廢，去也。人始生在地，去牀，庶其生氣反也。”記言君、大夫、士，則尊卑皆然，故知此時王亦寢於北墉下，東首，反初生也。",
                    "zhushu": "",
                    "type": 2
                },
                {
                    "paragraph": "傳“臣子”至“賁氏”",
                    "zhushu": "",
                    "type": 2
                },
                {
                    "paragraph": "正義曰：“天子初崩，太子必在其側”，解其迎於門外之意。於時臣子皆侍左右，將正太子之尊，故使太子出於路寢門外，更迎入，所以殊之也。經言“以二干戈”，文在“齊侯吕伋”下，似就齊侯取干戈。傳言“使桓、毛二臣各執干戈，於齊侯吕伋索虎賁”，則是執干戈就齊侯。傳似反於經者，於時新遭大禍，内外嚴戒，桓、毛二人必是武臣宿衞，先執干戈，太保就命，使之就干戈以往，傳達其意，故移“干戈”之文於“齊侯”之上，傳言是實也。經言於“齊侯吕伋”下言“以二干戈、虎賁百人”者，指說迎太子之時有此備衞耳，非言二人干戈亦是齊侯授也。周禮虎賁氏，下大夫，其屬有虎士八百人，知伋爲天子虎賁氏，故就伋取虎賁也。",
                    "zhushu": "",
                    "type": 2
                },
                {
                    "paragraph": "傳“明室”至“宗主”",
                    "zhushu": "",
                    "type": 2
                },
                {
                    "paragraph": "正義曰：釋言云：“翼，明也。”喪大記云：“君夫人卒於路寢。”以諸侯薨於路寢，知天子亦崩於路寢。今延太子入室，必延入喪所，知“翼室”是“明室”，謂路寢也。路寢之大者，故以“明”言之。延之使憂居喪主，爲天下宗主也。",
                    "zhushu": "",
                    "type": 2
                },
                {
                    "paragraph": "傳“三日”至“康王”",
                    "zhushu": "",
                    "type": 2
                },
                {
                    "paragraph": "正義曰：周禮囚史掌䇿命，故命内史爲䇿書也。經不言“命史”，史是常職，不假言之。王之將崩，雖口有遺命，未作䇿書，故於此日作之。旣作䇿書，因作受䇿法度。下云“曰皇后憑玉几”，宣成王言，是䇿書也。將受命時，𦫵階即位，及傳命已後，康王荅命，受同祭饗，皆是法度。",
                    "zhushu": "",
                    "type": 2
                },
                {
                    "paragraph": "“越七日癸酉”",
                    "zhushu": "",
                    "type": 2
                },
                {
                    "paragraph": "正義曰：自此以下至“立于側階”，惟“命士須材”是擬供喪用，其餘皆是將欲傳命布設之事。四坐，王之所處者。器物，國之所寶者。車輅，王之所乗者。陳之所以華國，且以示重顧命。其執兵器立於門内堂階者，所以備不虞，亦爲國家之威儀也。",
                    "zhushu": "",
                    "type": 2
                },
                {
                    "paragraph": "傳“䢴伯”至“喪用”",
                    "zhushu": "",
                    "type": 2
                },
                {
                    "paragraph": "正義曰：成王旣崩，事皆聽於冢宰，自非召公，無由發命，知“伯相”即召公也。王肅云：“召公爲二伯，相王室，故曰伯相。”上言“太保命仲桓”，此改言“伯相”者，於此所命事多，非是國相，不得大命諸侯，故改言“伯相”，以見政皆在焉。“於丁卯七日癸酉”，則王乙丑崩，於今已九日矣。於九日始傳顧命，不知其所由也。鄭𤣥云：“癸酉，蓋大斂之明日也。”鄭以大夫已上𣩵斂，皆以死之來日數，天子七日而𣩵，於死日爲八日，故以癸酉爲𣩵之明日。孔不爲傳，不必如鄭說也。“須”訓待也，今所命者皆爲喪事，知“命士須材”者，“召公命士致材木，須待以供喪用”，謂椁與明器是喪之雜用也。案士喪禮將葬，筮宅之後，始作椁及明器，此旣𣩵即須材木者，以天子禮大，當須預營之。故禮記云：“虞人致百祀之木，可爲棺椁者斬之。”是與士禮不同。顧氏亦云：“命士供葬椁之材。”",
                    "zhushu": "",
                    "type": 2
                },
                {
                    "paragraph": "傳“狄下”至“所爲”",
                    "zhushu": "",
                    "type": 2
                },
                {
                    "paragraph": "正義曰：禮記祭統云：“狄者，樂吏之賤者也。”是賤官有名爲狄者，故以狄爲下士。喪大記復魄之禮云：“狄人設階。”是喪事使狄，與此同也。釋宫云：“牖戸之閒謂之扆。”李巡曰：“謂牖之東、戸之西爲扆。”郭璞曰：“䆫東戸西也。禮云斧扆者，以其所在處名之。”郭璞又云：“禮有斧扆，形如屏風，𦘕爲斧文，置於扆地，因名爲扆。”是先儒相傳“黼扆”者，屏風，𦘕爲斧文，在於戸牖之閒。考丁記云：“𦘕繢之事，白與黑謂之黼。”是用白黒𦘕屏風，置之於扆地，故名此物爲“黼扆”。上文言“出綴衣於庭”，此復設黼扆帷幄帳者，象王平生時所爲也。經於四坐之上言“設黼扆、綴衣”，則四坐皆設之。此經所云“狄設”，亦是伯相命狄使設之。不言“命”者，上云“命士”，此蒙“命”文。設四坐及陳寶玉兵器與輅車，各有所司，皆是相命，不言所命之人，從上省文也。",
                    "zhushu": "",
                    "type": 2
                },
                {
                    "paragraph": "“牖閒”至“漆仍几”",
                    "zhushu": "",
                    "type": 2
                },
                {
                    "paragraph": "正義曰：“牖”謂䆫也。“閒”者，䆫東戸西，戸牖之閒也。周禮司几筵云：“凡大朝覲、大饗射，凡封國、命諸侯，王位設黼扆，扆前南向，設莞筵紛純，加繅席畫純，加次席黼純，左右玉几。”彼所設者，即此坐也。又云：“戸牖之閒謂之扆。”彼言“扆前”，此言“牖閒”，即“一坐”也。彼言“次席黼純”，此言“篾席黼純”，亦一物也。周禮天子之席三重，諸侯之席再重，則此“四坐”所言敷重席者，其席皆敷三重，舉其上席而言“重”，知其下更有席也。此牖閒之坐，即是周禮扆前之坐，篾席之下二重，其次是繅席畫純，其下是莞筵紛純也。此一坐有周禮可據，知其下二席必然。下文“三坐”，禮無其事，以扆前一坐敷三種之席，知下“三坐”必非一種之席敷三重，伹不知其下二重是何席耳。周禮天子左右几，諸侯惟右几，此言“仍几”，則四坐皆左右几也。鄭𤣥云：“左右有几，優至尊也。”",
                    "zhushu": "",
                    "type": 2
                },
                {
                    "paragraph": "傳“篾桃”至“之坐”",
                    "zhushu": "",
                    "type": 2
                },
                {
                    "paragraph": "正義曰：此“篾席”與周禮“次席”一也。鄭注彼云：“次席，桃枝席，有次列成文。”鄭𤣥不見孔傳，亦言是桃枝席，則此席用桃枝之竹，必相傳有舊說也。鄭注此下則云：“篾，析竹之次靑者。”王肅云：“蔑席，纎蒻苹席。”並不知其所據也。考工記云：“白與黒謂之黼。”釋器云：“縁謂之純。”知“黼純”是白黒雜繒縁之，蓋以白繒、黒繒錯雜彩以縁之。鄭𤣥注周禮云：“斧謂之黼，其繡白黒彩也，以絳帛爲質。”其意以白黒之線縫㓨爲黼文以縁席，其事或當然也。華是彩之別名，故以爲“彩色，用華玉以飾憑几”也。鄭𤣥云：“華玉，五色玉也。”“仍，因也”，釋詁文。周禮云：“凡吉事變几，凶事仍几。”禮之於几，有變有仍，故特言“仍几”，以見因生時几不改作也。“此見羣臣、覲諸侯之坐”，周禮之文知之。又覲禮天子待諸侯，“設斧扆於戸牖之閒，左右几，天子衮𠕤負斧扆”。彼在廟，此在寢爲異，其牖閒之坐則同。",
                    "zhushu": "",
                    "type": 2
                },
                {
                    "paragraph": "傳“東西”至“之坐”",
                    "zhushu": "",
                    "type": 2
                },
                {
                    "paragraph": "正義曰：“東西廂謂之序”，釋宫文。孫炎曰：“堂東西牆，所以別序内外也。”禮注謂蒲席爲蒻苹，孔以“底席”爲蒻苹，當謂“蒲”爲蒲蒻之席也。史游急就篇云：“蒲蒻藺席。”“蒲蒻”謂此也。王肅云：“厎席，靑蒲席也。”鄭𤣥云：“厎，致也，篾纎致席也。”鄭謂此“厎席”亦竹席也。凡此重席，非有明文可據，各自以意說耳。“綴”者，連綴諸色，席必以彩爲縁，故以“綴”爲雜彩也。“貝”者，水蟲，取其甲以飾器物。釋魚於“貝”之下云：“餘蚳，黃白文。餘泉，白黃文。”李巡曰：“貝甲以黃爲質，白爲文彩，名爲餘蚳。貝甲以白爲質，黃爲文彩，名爲餘泉。”“有文之貝飾几”，謂用此餘蚳、餘泉之貝飾几也。“此旦夕聽事之坐”，鄭、王亦以爲然。“牖閒”是“見羣臣、覲諸侯之坐”，見於周禮。“其東序西嚮，養國老、饗羣臣之坐”者，案燕禮云：“坐於阼階上，西嚮。”則養國老及饗與燕禮同。其西序之坐在燕饗坐前，以其旦夕聽事，重於燕飲，故西序爲“旦夕聽事之坐”。夾室之坐在燕饗坐後，又夾室是隱暎之處，又親屬輕於燕饗，故夾室爲“親屬私宴之坐”。案朝士職掌治朝之位，王南面，此“西序東嚮”者，以此諸坐並陳，避牖閒南嚮覲諸侯之坐故也。王肅說四坐皆與孔同。",
                    "zhushu": "",
                    "type": 2
                },
                {
                    "paragraph": "傳“豐莞”至“之坐”",
                    "zhushu": "",
                    "type": 2
                },
                {
                    "paragraph": "正義曰：釋草云：“莞，苻蘺。”郭璞曰：“今西方人呼蒲爲莞，用之爲席也。”又云：“𦸣，鼠莞。”樊光曰：“詩云：‘下莞上簟。’”郭璞曰：“似莞而纎細，今蜀中所出莞席是也。”王肅亦云：“豐席，莞。”鄭𤣥云：“豐席，刮凍竹席。”考工記云：“畫繢之事雜五色。”是彩色爲畫，蓋以五彩色畫帛以爲縁。鄭𤣥云：“似雲氣，畫之爲縁。”釋器云：“玉謂之彫，金謂之鏤，木謂之刻。”是“彫”爲刻鏤之類，故以“刻鏤”解“彫”，蓋雜以金玉，刻鏤爲飾也。",
                    "zhushu": "",
                    "type": 2
                },
                {
                    "paragraph": "傳“西廂”至“質飾”",
                    "zhushu": "",
                    "type": 2
                },
                {
                    "paragraph": "正義曰：下傳云“西房，西夾坐東。東房，東廂夾室”，然則“房”與“夾室”實同而異名。天子之室有左右房，“房”即室也。以其夾中央之太室，故謂之“夾室”。此坐在西廂夾室之前，故繫“夾室”言之。釋草云：“筍，竹萌。”孫炎曰：“竹初萌生謂之筍。”是“筍”爲蒻竹，取筍竹之皮以爲席也。“紛”則組之小別，鄭𤣥周禮注云：“紛如綬，有文而狹者也。”然則紛、綬一物，小大異名，故傳以“𤣥紛”爲黑綬。鄭於此注云：“以𤣥組爲之縁。”周禮大宗伯云：“以飲食之禮親宗族兄弟。”鄭𤣥云：“親者，使之相親。人君有食宗族飲酒之禮，所以親之也。”文王丗子云：“族食，丗降一等。”是天子有與親屬私宴之事。以骨肉情親，不事華麗，故席几質飾也。",
                    "zhushu": "",
                    "type": 2
                },
                {
                    "paragraph": "傳“於東”至“器物”",
                    "zhushu": "",
                    "type": 2
                },
                {
                    "paragraph": "正義曰：此經爲下揔目，下復分別言之。“越”訓於也，“於”者，於其處所。上云“西序東嚮，東序西嚮”，則序旁已有王之坐矣。下句“陳玉”復云“在西序”“在東序”者，明於東西序坐北也。“序”者，牆之別名，其牆南北長，坐北猶有序牆，故言“在西序”“在東序”也。西序二重，東序三重，二序共爲列玉五重。又陳先王所寶之器物，河圖、大訓、貝、鼔、戈、弓，皆是先王之寶器也。",
                    "zhushu": "",
                    "type": 2
                },
                {
                    "paragraph": "傳“寶刀”至“二重”",
                    "zhushu": "",
                    "type": 2
                },
                {
                    "paragraph": "正義曰：上言“陳寶”，非寶則不得陳之，故知“赤刀”爲寶刀也。謂之“赤刀”者，其刀必有赤處，刀一名削，故名赤刄削也。禮記少儀記執物授人之儀云：“刀授穎，削授拊。”鄭𤣥云：“避用時也。穎，鐶也。拊謂把也。”然則刀施鐶，削用把，削似小於刀，相對爲異，散文則通，故傳以“赤刀”爲“赤刄削”。吴録稱吳人嚴白虎聚衆反，遣弟興治孫䇿，䇿引白削斫虎，興體動，曰：“我見刄爲然。”然則赤刄爲赤削，白刄爲白削，是削爲刀之別名明矣。周禮考工記云：“築氏爲削，合六而成規。”鄭注云：“曲刄刀也。”又云：“赤刀者，武王誅紂時刀，赤爲飾，周正色。”不知其言何所出也。“大訓，虞書典謨”，王肅亦以爲然。鄭云：“大訓謂禮法，先王德敎。”皆是以意言耳。“𢎞”訓“大”也。“大璧、琬琰之圭爲二重”，則“琬、琰共爲一重”。周禮典瑞云：“琬圭以治德，琰圭以易行。”則琬、琰別玉而共爲重者，蓋以其玉形質同，故不別爲重也。考工記“琬圭、琰圭皆九寸”，鄭𤣥云：“大璧、大琬、大琰皆度尺二寸者。”孔旣不分爲二重，亦不知何所據也。",
                    "zhushu": "",
                    "type": 2
                },
                {
                    "paragraph": "傳“三玉”至“寶之”",
                    "zhushu": "",
                    "type": 2
                },
                {
                    "paragraph": "正義曰：“三玉爲三重”，與上共爲五重也。“夷，常”，釋詁文。禹貢雍州所貢球、琳、琅玕，知球是雍州所貢也。“常玉、天球”，傳不解“常”“天”之義，未審孔意如何。王肅云：“夷玉，東夷之美玉。天球，玉磬也。”亦不解稱“天”之意。鄭𤣥云：“大玉，華山之球也。夷玉，東北之珣玕琪也。”“天球”，雍州所貢之玉，色如天者。皆璞，未見琢治，故不以禮器名之。釋地云：“東方之美者，有醫無閭之珣玗琪焉。”東方實有此玉，鄭以“夷玉”爲彼玉，未知經意爲然否。“河圖”，八卦”，是伏犧氏王天下，龍馬出河，遂則其文以畫八卦，謂之“河圖”。當孔之時，必有書爲此說也。漢書五行志：“劉歆以爲伏犧氏繼天而王，受河圖，則而畫之，八卦是也。”劉歆亦如孔說，是必有書明矣。易繫辭云：“古者包犧氏之王天下也，仰則觀象於天，俯則觀法於地，觀鳥獸之文與地之冝，近取諸身，逺取諸物，於是始作八卦。”都不言法河圖也。而此傳言“河圖”者，蓋易理寛弘，無所不法，直如繫辭之言，所法已自多矣，亦何妨更法河圖也。且繫辭又云：“河出圖，洛出書，聖人則之。”若八卦不則河圖，餘復何所則也。王肅亦云：“河圖，八卦也。”璧、玉，人之所貴，是爲可寶之物。八卦、典、謨非金玉之類，嫌其非寶，故云“河圖及典、謨皆歷代傳寶之”。此西序、東序各陳四物，皆是臨時處置，未必別有他義。下二房各有二物，亦應無別意也。",
                    "zhushu": "",
                    "type": 2
                },
                {
                    "paragraph": "傳“胤國”至“坐東”",
                    "zhushu": "",
                    "type": 2
                },
                {
                    "paragraph": "正義曰：以夏有胤侯，知“胤”是國名也。胤是前代之國，舞衣至今猶在，明其所爲中法，故常寶之，亦不知舞者之衣是何衣也。大貝必大於餘貝，伏生書傳云：“散冝生之江淮，取大貝，如大車之渠。”是言大小如車渠也。考工記謂車罔爲渠，大小如車罔，其貝形曲如車罔，故比之也。考工記云：“鼔長八尺謂之鼖鼔。”釋樂云：“大鼔謂之鼖。”此鼔必有所異。周興至此未乆，當是先代之器，故云“商、周傳寶之”。“西序”即是西夾，西夾之前已有南向坐矣。西序亦陳之寶，近在此坐之西，知此“在西房”者，在西夾坐東也。",
                    "zhushu": "",
                    "type": 2
                },
                {
                    "paragraph": "傳“兊和”至“夾室”",
                    "zhushu": "",
                    "type": 2
                },
                {
                    "paragraph": "正義曰：戈、弓、竹矢，巧人所作，垂是巧人，知兊和亦占之巧人也。垂，舜共工，舜典文。若不中法，即不足可寶，知“所爲皆中法，故亦傳寶之”。垂是舜之共，二竹矢蓋舜時之物，其兊和之所作，則不知寶來幾何丗也，故皆言“傳寶之”耳。東夾室無坐，故直言“東廂夾室”，陳於夾室之前也。案鄭注周禮，宗廟、路寢制如明堂，明堂則五室，此路寢得有東房、西房者，鄭志張逸以此問鄭，鄭荅云：“成王崩在鎬京，鎬京宫室因文、武，更不改作，故同諸侯之制，有左右房也。”孔無明說，或與鄭異，路寢之制不必同明堂也。",
                    "zhushu": "",
                    "type": 2
                },
                {
                    "paragraph": "傳“大輅”至“南向”",
                    "zhushu": "",
                    "type": 2
                },
                {
                    "paragraph": "正義曰：周禮巾車“掌王之五輅”：玉輅、金輅、象輅、革輅、木輅，是爲五輅也。此經所陳四輅，必是周禮五輅之四。“大輅”，輅之最大，故知“大輅，玉輅”也。“綴輅”，繫綴於下，必是玉輅之次，故爲金輅也。“面前”者，據人在堂上，面向南方，知面前皆南向，謂轅向南也。地道尊右，故玉輅在西，金輅在東。",
                    "zhushu": "",
                    "type": 2
                },
                {
                    "paragraph": "傳“先輅”至“顧命”",
                    "zhushu": "",
                    "type": 2
                },
                {
                    "paragraph": "正義曰：此經四輅，兩兩相配，上言“大輅”“綴輅”，此言“先輅”“次輅”，二者各自以前後爲文。五輅金即次之，故言“先輅，象”。其木輅在象輅之下，故云“次輅，木”也。又解四輅之名，“金、玉、象皆以飾車”，三者以飾爲之名，木則無飾，故指木爲名耳。鄭𤣥周禮注云：“革輅，鞔之以革而漆之。木輅，不鞔以革，漆之而已。”以直漆其木，故以“木”爲名。木輅之上，猶有革輅，不以“次輅”爲革輅者，禮五輅而此四輅，於五之内必將少一，蓋以革輅是兵戎之用，於此不必陳之，故不云革輅，而以木輅爲次。馬融、王肅皆云：“不陳戎輅者，兵事非常，故不陳之。”孔意或當然也。鄭𤣥以“綴、次是從後之言，二者皆爲副貳之車”。先輅是金輅也，綴輅是玉輅之貳，次輅是金輅之貳。不陳象輅、革輅、木輅者，主於朝祀而已。未知孔、鄭誰得經旨。“成王𣩵在路寢”下云“二人執惠，立于畢門之内”，“畢門”是路寢之門，知此陳設車輅“皆在路寢門内”也。釋宫云：“門側之堂謂之塾。”孫炎曰：“夾門堂也。”塾前陳車，必以轅向堂，故知“左右塾前皆北面”也。“左墪”者，謂門内之西，“右塾”者，門内之東，故以北面言之爲左右。所陳坐位器物，皆以西爲上，由王𣩵在西序故也。其執兵宿衞之人，則先東而後西者，以王在東宿衞，敬新王故也。顧氏云：“先輅在左塾之前，在寢門内之西，北面，對玉輅。次輅在右塾之前，在寢門内之東，對金輅也。”凡所陳列，自“狄設黼扆”已下至此，皆象成王生時華國之事，所以重顧命也。鄭𤣥亦云：“陳寶者，方有大事，以華國也。”周禮典路云：“若有大祭祀，則出路。大喪、大賔客亦如之。”是大喪出輅爲常禮也。",
                    "zhushu": "",
                    "type": 2
                },
                {
                    "paragraph": "“二人”至“側階”",
                    "zhushu": "",
                    "type": 2
                },
                {
                    "paragraph": "正義曰：禮，大夫服𠕤，士服弁也。此所執者，凡有七兵，立於畢門之内及夾兩階立堂下者，服雀弁、綦弁者，皆士也。以其去𣩵逺，故使士爲之。其在堂上服𠕤者，皆大夫也，以其去𣩵近，皆使大夫爲之。“先門，次階，次堂”，從外向内而敘之也。次東西垂，次側階，又從近向逺而敘之也。在門者兩，守門兩廂各一人，故“二人”。在階者兩廂各二人，故“四人”。禮記明堂位三公在中階之前。考工記“夏后氏丗室九階”，鄭𤣥云：“南面三，三面各二。”鄭𤣥又云：“宗廟及路寢制如明堂。”則路寢南面亦當有三階矣。此惟四人夾兩階，不守中階者，“路寢制如明堂”，惟鄭𤣥之說耳。路寢三階不書，亦未有明文。縱有中階，中階無人𦫵降，不須以兵衞之。",
                    "zhushu": "",
                    "type": 2
                },
                {
                    "paragraph": "傳“士衞”至“畢門”",
                    "zhushu": "",
                    "type": 2
                },
                {
                    "paragraph": "正義曰：士入廟助祭，乃服雀弁，於此服雀弁者，士衞王𣩵與在廟同，故“雀韋弁”也。鄭𤣥云：“赤黒曰雀，言如雀頭色也。雀弁制如𠕤，黒色，伹無藻耳。”然則雀弁所用，當與𠕤同。阮諶三禮圖云：“雀弁以三十𦫵布爲之。”此傳言“雀韋弁”者，蓋以周禮司服云：“凡兵事，韋弁服。”此人執兵，冝以韋爲之，異於祭服，故言“雀韋弁”。下云“綦弁”，孔言鹿子皮爲弁，然則下言𠕤執兵者，不可以韋爲𠕤，未知孔意如何。“天子五門”，皐、庫、雉、應、路也。下云“王出在應門之内”，出畢門，始至應門之内，知畢門即是路寢之門，一名畢門也。此經所陳七種之兵，惟戈經傳多言之，考工記有其形制，其餘皆無文。傳惟言“惠，三隅矛，銳亦矛也，戣、瞿皆戟屬”，不知何所據也。“劉，鉞屬”者，以“劉”與“鉞”相對，故言“屬”以似之，而別又不知何以爲異。古今兵器名異體殊，此等形制皆不可得而知也。鄭𤣥云：“惠，狀蓋斜刄，冝芟刈。戈即今之句孑㦸。劉蓋今鑱斧。鉞，大斧。戣、瞿蓋今三鋒矛。銳，矛屬。凡此七兵，或施矜，或著柄。周禮戈長六尺六寸，其餘未聞長短之數。”王肅惟云“皆兵器之名也”。",
                    "zhushu": "",
                    "type": 2
                },
                {
                    "paragraph": "傳“綦文”至“立處”",
                    "zhushu": "",
                    "type": 2
                },
                {
                    "paragraph": "正義曰：鄭𤣥云：“靑黒曰綦。”王肅云：“綦，赤黒色。”孔以爲“綦文鹿子皮弁”，各以意言，無正文也。大夫則服𠕤，此服弁，知“亦士”也。“堂廉曰戺”，相傳爲然。廉者，稜也，所立在堂下，近於堂稜。",
                    "zhushu": "",
                    "type": 2
                },
                {
                    "paragraph": "傳“𠕤皆”至“前堂”",
                    "zhushu": "",
                    "type": 2
                },
                {
                    "paragraph": "正義曰：周禮司服云：“大夫之服，自𤣥𠕤而下。”知服𠕤者皆大夫也。鄭𤣥云：“序内半以前曰堂。”謂序内簷下，自室壁至於堂廉，中半以前揔名爲“堂”。此立於東堂、西堂者，當在東西廂近階而立，以備𦫵階之人也。",
                    "zhushu": "",
                    "type": 2
                },
                {
                    "paragraph": "傳“戣瞿”至“階上”",
                    "zhushu": "",
                    "type": 2
                },
                {
                    "paragraph": "正義曰：釋詁云：“疆、界、邊、衞、圉，垂也。”則“垂”是逺外之名。此經所言，“𠕤”則在堂上，“弁”則在堂下，此二人服𠕤，知在堂上也。堂上而言“東垂”“西垂”，知在堂上之逺地。堂之逺地當於序外東廂、西廂，必有階上堂，知此立於東西堂之階上也。",
                    "zhushu": "",
                    "type": 2
                },
                {
                    "paragraph": "傳“銳矛”至“階上”",
                    "zhushu": "",
                    "type": 2
                },
                {
                    "paragraph": "正義曰：鄭、王皆以側階爲東下階也，然立于東垂者，已在東下階上，何由此人復共並立？故傳以爲“北下階上”，謂堂北階，北階則惟堂北一階而巳。“側”猶特也。",
                    "zhushu": "",
                    "type": 2
                },
                {
                    "paragraph": "“王麻”至“𠕋命”",
                    "zhushu": "",
                    "type": 2
                },
                {
                    "paragraph": "正義曰：此將傳顧命，布設位次，即上所作法度也。凡諸行禮，皆賤者先置，此必卿、下士、邦君即位旣定，然後王始𦫵階。但以君臣之序，先言王服，困服之下即言𦫵階，從省文。卿士、邦君無所執事，故直言“即位”而巳。太保、太史、太宗皆執事之人，故別言衣服。各有所職，不得即言𦫵階，故別言所執，各從𦫵階爲文次也。“卿士”，王臣，故先於邦君。太史乃是太宗之屬，而先於太宗者，太史之職掌𠕋書，此禮主以爲𠕋命，太史所掌事重，故先言之。",
                    "zhushu": "",
                    "type": 2
                },
                {
                    "paragraph": "傳“王及”至“當主”",
                    "zhushu": "",
                    "type": 2
                },
                {
                    "paragraph": "正義曰：禮“績麻三十𦫵以爲𠕤”，故稱“麻𠕤”。傳嫌麻非吉服，故言“王及羣臣皆吉服”也。“王麻𠕤”者，蓋衮𠕤也。周禮司服：“享先王則衮𠕤。”此禮授王𠕋命，進酒祭王，且衮是王之上服，於此正王之尊，明其服必衮𠕤也。其卿士、邦君當各以命服，服即助祭之𠕤矣。衮”，鄭𤣥周禮注云：“衮之衣五章，裳四章。”則衮衣之裳非獨有黼。言“黼裳”者，以裳之章色黼黻有文，故特取爲文。詩采菽之篇言王賜諸侯云“𤣥衮及黼”，以黼有文，故特言之。鄭𤣥於此注云：“黼裳者，𠕤服有文者也。”是言貴文，故稱之。禮，君𦫵阼階，此用西階𦫵者，以未受顧命，不敢當主也。",
                    "zhushu": "",
                    "type": 2
                },
                {
                    "paragraph": "傳“公卿”至“色𤣥”",
                    "zhushu": "",
                    "type": 2
                },
                {
                    "paragraph": "正義曰：“卿士”，卿之有事者，公則卿兼之。此行大禮，大夫亦與焉。略舉“卿士”爲文，公與大夫必在，故傳言“公卿大夫及諸侯皆同服”，言同服吉服，此“亦廟中之禮”也。言其如助祭，各服其𠕤服也。禮無“蟻裳”，今云“蟻”者，裳之名也。“蟻”者，蚍蜉蟲也，此蟲色黒，知蟻裳色𤣥，以色𤣥如蟻，故以蟻名之。禮祭服皆𤣥衣纁裳，此獨云𤣥裳者，卿士、邦君於此無事，不可全與祭同，改其裳以示變於常也。太保、太史有所主者，則純如祭服，暫從吉也。“入即位”者，鄭𤣥云：“卿西面，諸侯北面。”鄭𤣥惟據經“卿士、邦君”言之，其公亦北面，孤東面也。",
                    "zhushu": "",
                    "type": 2
                },
                {
                    "paragraph": "傳“執事”至“宗伯”",
                    "zhushu": "",
                    "type": 2
                },
                {
                    "paragraph": "正義曰：此三官者皆執事，俱“彤裳”，而言“各異裳”者，各自異於卿士、邦君也。“彤”，赤也。禮，祭服纁裳，纁是赤色之淺者，故以“彤”爲纁，言是常祭服也。“太宗”與下文“上宗”一人，即宗伯之卿也。",
                    "zhushu": "",
                    "type": 2
                },
                {
                    "paragraph": "傳“大圭”至“不嫌”",
                    "zhushu": "",
                    "type": 2
                },
                {
                    "paragraph": "正義曰：考工記玉人云：“鎭圭尺有二寸，天子守之。”鎭圭，圭之大者。“介”訓大也，故知是彼鎭圭。天子之所守，故奉之以奠康王所位，以明正位爲天子也。禮又有“大圭長三尺”，知“介圭”非彼三尺圭者，典瑞云：“王搢大圭，執鎭圭，以朝日。”玉人云：“大圭長三尺，天子服之。”彼搢於紳帶，是天子之笏，不是天子所守，故知非彼三尺之大圭也。“上宗奉同、瑁”，則下文云天子“受同、瑁”，太保必奠於位。其奉介圭，下文不言“受介圭”者，以同、瑁并在手中，故不得執之，太保必奠於其位，但文不見耳。禮於奠爵無名“同”者，但下文祭酢皆用同奉酒，知“同”是酒爵之名也。玉人云：“天子執冒四寸，以朝諸侯。”鄭𤣥注云：“名玉曰冒者，言德能覆蓋天下也。四寸者，方，以尊接卑，以小爲貴。”禮，天子所以執瑁者，諸侯即位，天子賜之以命圭。圭頭邪銳，其瑁當下邪刻之，其刻闊狹長短如圭頭。諸侯來朝，執圭以授天子，天子以冒之刻處瑁彼圭頭，若大小相當，則是本所賜。其或不同，則圭是僞作，知諸侯信與不信。故天子執瑁，所以冒諸侯之圭，以齊瑞信，猶今之合符。然經傳惟言圭之長短，不言闊狹。瑁方四寸，容彼圭頭，則圭頭之闊無四寸也。天子以一瑁冒天下之圭，則公、侯、伯之圭闊狹等也。此𤦛惟冒圭耳，不得冒璧。璧亦稱瑞，不知所以齊信，未得而聞之也。“阼階”者，東階也。謂之“阼”者，鄭𤣥士冠禮注云：“阼，猶酢也。東階所以荅酢賔客。”是其義也。禮，凶事設洗於西階西南，吉事設洗於東階東南。此太保、上宗皆行吉事，盥洗在東，故用阼階升，由便，以卑不嫌爲主人也。鄭𤣥云：“上宗猶太宗，變其文者，宗伯之長，太宗伯一人，與小宗伯二人，凡三人，使其上二人也，一人奉同，一人奉瑁。”傳無明解，當同於鄭也。",
                    "zhushu": "",
                    "type": 2
                },
                {
                    "paragraph": "傳“太史”至“同階”",
                    "zhushu": "",
                    "type": 2
                },
                {
                    "paragraph": "正義曰：訓“御”爲進，太史持䇿書顧命，欲以進王，故與王同升西階。鄭𤣥云：“御猶嚮也。王此時王立賔階上少東，太史東面，於𣩵西南而讀策書，以命王嗣位之事。”孔雖以“御”爲進，其意當如鄭言，不言王面北可知也。篇以“顧命”爲名，指上文爲言，顧命䇿書，稟王之意爲言，亦是顧命之事，故傳言“䇿書”“顧命”。",
                    "zhushu": "",
                    "type": 2
                },
                {
                    "paragraph": "“曰皇”至“光訓”",
                    "zhushu": "",
                    "type": 2
                },
                {
                    "paragraph": "正義曰：此即丁卯命作之𠕋書也。誥康王曰：“大君成王病困之時，憑玉几，所道稱揚將終之敎命，命汝繼嗣其道，代爲民主。用是道以臨君周邦，率羣臣循大法，用和道和天下，用對揚聖祖文、武之大敎。”敘成王之意，言成王命汝如此也。",
                    "zhushu": "",
                    "type": 2
                },
                {
                    "paragraph": "傳“𠕋命”至“託戒”",
                    "zhushu": "",
                    "type": 2
                },
                {
                    "paragraph": "正義曰：言“憑玉几所道”，以示不憑玉几則不能言，所以感動康王，令其哀而聽之，不敢忽也。以“訓”爲道，命汝繼嗣其道，繼父道爲天下之主，言所任者重，因以託戒也。",
                    "zhushu": "",
                    "type": 2
                },
                {
                    "paragraph": "傳“用是”至“大法”",
                    "zhushu": "",
                    "type": 2
                },
                {
                    "paragraph": "正義曰：“卞”之爲法，無正訓也。告以爲法之道，令率羣臣循之，明所循者法也，故以“大卞”爲大法。王肅亦同也。",
                    "zhushu": "",
                    "type": 2
                },
                {
                    "paragraph": "“乃受”至“降收”",
                    "zhushu": "",
                    "type": 2
                },
                {
                    "paragraph": "正義曰：王受𠕋命之時，立於西階上少東，北面。太史於柩西南，東面，讀䇿書。讀冊旣訖，王再拜。上宗於王西南，北面奉同、瑁以授王。王一手受同，一手受瑁。王又以瑁授宗人。王乃執同就樽於兩楹之閒酌酒，乃於𣩵東西面立，三進於神坐前，祭神如前祭。凡前祭酒，酹地而奠爵訖，復位，再拜。王又於樽所別以同酌酒，祭神如前，復三祭，故云“三宿，三祭，三咤”。然後酌福酒以授王，上宗讃王曰：“饗福酒。”王再拜，受酒，跪而祭，先嚌至齒，興，再拜。太保受同，降自東階，反於篚。又盥以異同，執璋升自東階，適樽所酌酒，至𣩵東，西面報祭之。欲祭之時，授宗人同，拜白王柩云：“已傳顧命訖。”王則荅拜。拜柩，尊所受命。太保乃於宗人處受同，祭柩如王禮，但一祭而已。祭訖，乃受福。祝酌同以授太保，宗人讃太保曰：“饗福酒。”太保再拜，受同，亦祭先而嚌至齒，興，再拜訖，於所居位授宗人同。太保更拜，白柩以事畢。王又荅拜。拜柩，敬所白。王與太保降階而下堂，有司於是收徹器物。",
                    "zhushu": "",
                    "type": 2
                },
                {
                    "paragraph": "傳“王受”至“顧命”",
                    "zhushu": "",
                    "type": 2
                },
                {
                    "paragraph": "正義曰：天子執瑁，故“受瑁爲主”。“同”是酒器，故“受同以祭”。鄭𤣥云：“王旣對神，則一手受同，一手受瑁。”然旣受之後，王受同而祭，則瑁以授人。“禮成於三，酌者實三爵於王”，當是實三爵而續送。三祭各用一同，非一同而三反也。釋詁云：“肅，進也。”“宿”即肅也，故以宿爵而續送。祭各用一同爲一進。“三宿”謂三進爵，從立處而三進至神所也。“三祭酒”，三酹酒於神坐也。“𣫭一酹酒，則一奠爵”，三奠爵於地也。爲此祭者，告神言已，已受羣臣所傳顧命，白神使知也。經典無此“咤”字，“咤”爲奠爵，傳記無文，正以旣祭必當奠爵，旣言“三祭”，知“三宅”爲“三奠爵”也。王肅亦以“咤”爲奠爵。鄭𤣥云：“徐行前曰肅，却行曰咤。王徐行前三祭，又三却，復本位。”與孔異也。",
                    "zhushu": "",
                    "type": 2
                },
                {
                    "paragraph": "傳“祭必”至“福酒”",
                    "zhushu": "",
                    "type": 2
                },
                {
                    "paragraph": "正義曰：禮於祭末必飲神之酒，受神之福。其大祭則有受嘏之福。禮特牲、少牢主人受嘏福，是受神之福也。其告祭小祀，則不得備儀，直飲酒而已。此非大祭，故於王三奠爵訖，上宗以同酌酒進王，讃王曰：“饗福酒也。”王取同嚌之，乃以同授太保也。",
                    "zhushu": "",
                    "type": 2
                },
                {
                    "paragraph": "傳“受王”至“於篚”",
                    "zhushu": "",
                    "type": 2
                },
                {
                    "paragraph": "正義曰：上宗讃王以饗福酒也，即云“太保受同”，明是“受王所饗同”也。祭祀飲酒之禮，爵未用皆實於篚，旣飲皆反於篚，知此“下堂反於篚”也。",
                    "zhushu": "",
                    "type": 2
                },
                {
                    "paragraph": "傳“太保”至“曰酢”",
                    "zhushu": "",
                    "type": 2
                },
                {
                    "paragraph": "正義曰：祭祀以變爲敬，不可即用王同，故太保以盥手更洗異同，實酒於同中，乃秉璋以酢祭。於王祭後更復報祭，猶如正祭大禮之亞獻也。周禮典瑞云：“四圭有邸以祀天，兩圭有邸以祀地，圭璧以祀日月，璋邸射以祀山川。”從上而下，遞減其半，知“半圭曰璋”。祭統云：“君執圭瓉，太宗執璋瓉。”謂亞獻用璋瓉，此非正祭，亦是亞獻之𩔖，故亦執璋。若助祭，公、侯、伯、子、男自得執圭璧也。秉璋以酢是報祭之事，王已祭，太保又報祭也。“酢”訓報也，故“報祭曰酢”。飲酒之禮稱“獻酢”者，亦是報之義也。",
                    "zhushu": "",
                    "type": 2
                },
                {
                    "paragraph": "傳“宗人”至“受命”",
                    "zhushu": "",
                    "type": 2
                },
                {
                    "paragraph": "正義曰：“上宗”爲大宗伯，知“宗人”爲小宗伯也。太保所以拜者，白成王言已，已傳顧命訖也。將欲拜，故先授宗人同。拜者，自爲拜神，不拜康王，但白神言已傳顧命之事，先告王已受顧命。王荅拜者，尊所受之命，亦告神使知，故荅拜也。王旣祭，則奠同於地，太保不敢奠於地，故以同授宗人，然後拜也。太保旣酢祭而拜，則王之奠爵、𣫭奠必拜。於王祭不言“拜”者，祭酒必拜，乃是常禮。於王不言“拜”，於太保言“拜”者，足以見王拜也。",
                    "zhushu": "",
                    "type": 2
                },
                {
                    "paragraph": "傳“太保”至“相備”",
                    "zhushu": "",
                    "type": 2
                },
                {
                    "paragraph": "正義曰：“太保受同”者，謂太保旣拜之後，於宗人邊受前所授之同，而進以祭神。旣祭神之後，遂更受福酒，嚌以至齒。禮之通例，啐入口，是嚌至於齒，示飲而實不飲也。太保報王之祭事與王祭禮同，而史録其事，二文不等，故傳辨其意。於太保言“嚌至齒”，則王饗福酒亦嚌至齒也。於王言“上宗曰饗”，則太保亦應有宗人曰“饗”。二文不同，互見以相備。",
                    "zhushu": "",
                    "type": 2
                },
                {
                    "paragraph": "傳“太保”至“所白”",
                    "zhushu": "",
                    "type": 2
                },
                {
                    "paragraph": "正義曰：“宅”訓居也，太保居其所，於受福酒之處，足不移，爲將拜，故授宗人同。祭祀旣畢而更拜者，白成王以事畢也。旣拜，白成王以傳顧命事畢，則王受顧命亦畢，王荅拜，敬所白也。“諸侯出廟門侯”正義曰：“廟門”謂路寢門也。出門待王後命，即作後篇。後篇云“二伯率諸侯入應門”，則諸侯之出應門之外，非出廟門而已。以其在廟行事，事畢出於廟門，不言出廟門即止也。",
                    "zhushu": ""
                }
            ]
        },
        {
            "name": "周書康王之誥第二十五",
            "paragraphs": [
                {
                    "paragraph": "周書康王之誥第二十五",
                    "zhushu": "",
                    "type": 1
                },
                {
                    "paragraph": "“康王之誥”",
                    "zhushu": "",
                    "type": 2
                },
                {
                    "paragraph": "正義曰：康王旣受顧命，主天子之位，羣臣進戒於王，王遂報誥諸侯。史敘其事，作康王之誥。伏生以此篇合於顧命，共爲一篇，後人知其不可，分而爲二。馬、鄭、王本此篇自“髙祖寡命”已上内於顧命之篇，“王若曰”以下始爲康王之誥。諸侯告王，王報誥諸侯，而使告報異篇，失其義也。",
                    "zhushu": "",
                    "type": 2
                },
                {
                    "paragraph": "“王出”至“荅拜”",
                    "zhushu": "",
                    "type": 2
                },
                {
                    "paragraph": "正義曰：此敘諸侯見新王之事。王出畢門，在應門之内，立於中庭。太保召公爲西伯，率西方諸侯入應門左，立於門内之西廂也。太師畢公爲東伯，率東方諸侯入應門右，立於門内之東廂也。諸侯皆布陳一乗四匹之黃馬朱鬛，以爲見新王之庭實。諸侯爲王之賔，共使一人少前進，舉奉圭兼幣之辭，言曰：“一二天子之臣，在外爲蕃衞者，敢執土壤所有，奠之於庭。”旣爲此言，乃皆再拜稽首，用盡禮致敬，以正王爲天子也。康王先爲太子，以義嗣先人明德，不以在喪爲嫌，荅諸侯之拜，以示受其圭幣，與之爲主也。",
                    "zhushu": "",
                    "type": 2
                },
                {
                    "paragraph": "傳“出畢”至“南面”",
                    "zhushu": "",
                    "type": 2
                },
                {
                    "paragraph": "正義曰：出在門内，不言“王坐”，諸侯旣拜，王即荅拜，復不言“興”，知立庭中南面也。",
                    "zhushu": "",
                    "type": 2
                },
                {
                    "paragraph": "傳“二公”至“北面”",
                    "zhushu": "",
                    "type": 2
                },
                {
                    "paragraph": "正義曰：二公率領諸侯，知其“爲二伯，各率其所掌諸侯”，曲禮所謂“職方”者，此之義也。王肅云：“畢公代周公爲東伯，故率東方諸侯。”然則“畢公”是太師也。當“太師”之名在“太保”之上，此先言“太保”者，於時太保領冢宰，相王室，任重，故先言“西方”。若使東伯任重，亦當先言“東方”。北面，以東爲右，西爲左，入左入右，隨其方爲位，嫌東西相向，故云“皆北面”。將拜王，明“北面”也。",
                    "zhushu": "",
                    "type": 2
                },
                {
                    "paragraph": "傳“諸侯”至“庭實”",
                    "zhushu": "",
                    "type": 2
                },
                {
                    "paragraph": "正義曰：諸侯朝見天子，必獻國之所有，以表忠敬之心。故“諸侯皆陳四黃馬朱鬛以爲庭實”，言實之於王庭也。四馬曰“乗”，言“乗黃”，正是馬色黃矣。“黃”下言“朱”，“朱”非馬色。定十年左傳云：“宋公子地有白馬四，公嬖向魋，魋欲之。公取而朱其尾、鬛以與之。”是古人貴朱鬛，知“朱”者，朱其尾鬛也。於時諸侯其數必衆，衆國皆陳四馬，則非王庭所容，諸侯各有所獻，必當少陳之也。案周禮小行人云：“合六幣，圭以馬，璋以皮，壁以帛，琮以錦，琥以繡，璜以黼。此六物者，以和諸侯之好。”鄭𤣥云：“六幣，所以享也。五等諸侯享天子用璧，享后用琮。用圭璋者，二王之後也。”如鄭彼言，則諸侯之享天子，惟二王之後用馬。此云皆陳馬者，下云“奉圭兼幣”，幣即馬是也。圭是文馬之物，鄭云“此幣圭以馬”，蓋舉王者之後以言耳。諸侯當璧以帛，亦有庭實。然則此陳馬者，是二王之後享王物也。獨取此物以揔表諸侯之意，故云“諸侯皆陳馬也”。圭亦享王之物，下言“奉圭”，此不陳圭者，圭奉以文命，不陳之也。案覲禮諸侯享天子，“馬卓上，九馬隨之”。此用乗黃者，因喪禮而行朝，故略之。",
                    "zhushu": "",
                    "type": 2
                },
                {
                    "paragraph": "傳“賔諸”至“奠贄”",
                    "zhushu": "",
                    "type": 2
                },
                {
                    "paragraph": "正義曰：天子於諸侯有不純臣之義，故以諸侯爲賔。“稱”訓舉也，舉奉圭兼幣之辭，以圭幣奉王而爲之作辭。辭出一人之口，而言“一二”者，見諸侯同爲此意，意非一人也。鄭𤣥云：“釋辭者一人，其餘奠幣，拜者稽首而已”是也。言“衞”者，諸侯之在四方，皆爲天子蕃衞，故曰“臣衞”。此時成王始崩，即得有諸侯在京師者，來朝而遇國喪，遂因見新王也。諸侯享天子，其物甚衆，非徒圭馬而已，皆是土地所有，故云“敢執壤地所出而奠贄”也。然“舉奉圭兼幣”，乃是享禮。凡享禮，則𣫭一國事畢，乃更餘國復入，其朝則侯氏揔入，故鄭𤣥注曲禮云：“春受贄於朝，受享於廟。”是“朝”與“享”別。此旣諸侯揔入，而得有庭實享禮者，以新朝嗣王，因行享禮，故鄭注云“朝兼享禮”也，與常禮不同。",
                    "zhushu": "",
                    "type": 2
                },
                {
                    "paragraph": "傳“諸侯”至“其幣”",
                    "zhushu": "",
                    "type": 2
                },
                {
                    "paragraph": "正義曰：周禮太祝“辨九拜，一曰稽首”，施之於極尊，故爲“盡禮”也。“義嗣德”三字，史原王荅拜之意也。康王先是太子，以義繼先人明德，今爲天子，無所嫌，故荅其拜，受其幣，自許與諸侯爲主也。",
                    "zhushu": "",
                    "type": 2
                },
                {
                    "paragraph": "“太保”至“寡命”",
                    "zhushu": "",
                    "type": 2
                },
                {
                    "paragraph": "正義曰：太保召公與司徒芮伯皆共諸侯並進，相顧而揖，乃並再拜稽首，起而言曰：“敢告天子，大天改大國殷之王命，誅殺殷紂。惟周家文王、武正，大受大道而順之，能憂我西土之民，以此王有天下。惟我周家新𦫵王位，當盡和天下賞罰，戡定其爲王之功用，布遺後人之美，將使施及子孫，無有窮盡之期。今王新即王位，其敬之哉。當張大我之六師，令國常強盛，無令傾壞我髙祖寡有之命。”戒王使繼先王之業也。",
                    "zhushu": "",
                    "type": 2
                },
                {
                    "paragraph": "傳“冢宰”至“見外”",
                    "zhushu": "",
                    "type": 2
                },
                {
                    "paragraph": "正義曰：召公爲冢宰，芮伯爲司徒，司徒位次冢宰，故言“太保與芮伯咸進”。芮伯已下，共告羣臣諸侯並皆進也。“相揖”者，揖之使俱進也。太保揖羣臣，羣臣又報揖太保，故言“相揖”。動足然後相揖，故“相揖”之文在“咸進”之下。",
                    "zhushu": "",
                    "type": 2
                },
                {
                    "paragraph": "傳“言文”至“所起”",
                    "zhushu": "",
                    "type": 2
                },
                {
                    "paragraph": "正義曰：“羑”聲近猷，故訓之爲道。王肅云：“羑，道也。”文、武所憂，非憂西土而已，特言“能憂西土之民”，本其初起於西土故也。",
                    "zhushu": "",
                    "type": 2
                },
                {
                    "paragraph": "傳“言當”至“敎命”",
                    "zhushu": "",
                    "type": 2
                },
                {
                    "paragraph": "正義曰：“皇”訓大也，國之大事在於強兵，故令張大六師之衆。“髙德之祖”，謂文王也。王肅云：“美文王少有及之，故曰“寡有”也。”",
                    "zhushu": "",
                    "type": 2
                },
                {
                    "paragraph": "“王若”至“子羞”",
                    "zhushu": "",
                    "type": 2
                },
                {
                    "paragraph": "正義曰：羣臣諸侯旣進戒王，王順其戒，呼而告之曰：“衆邦在侯、甸、男、衞諸服内之國君，惟我一人釗報誥卿士羣公，昔先君文王、武王，其道甚大，政化平美，專以美道敎化，不務咎惡於人，致行至美中正誠信之道，用是顯明於天下。”言聖道博洽也。“文、武旣聖，時臣亦賢，則亦有如熊如羆之勇士，不二心之忠臣，共安治王家。以君聖臣良之故，用能受端直之命於上天。犬天用順其道，付與四方之國，使文、武受此諸國，王有天下”。言文、武得賢臣之力也。“文、武以得臣力之故，乃施政命，封立賢臣爲諸侯者，樹之以爲蕃屏，令屏衞在我後之人”。先王所立諸侯，即今諸侯之祖，故舉先丗之事以告今之諸侯。“今我一二伯父，庶幾相與顧念文、武之道，安汝先公之用，臣服於先王之道而法循之。亦當以忠誠輔我天子。雖汝身在外土爲國君，汝心常當無有不在王室，當各用心奉憂其所行順道，無自荒怠，以遺我稚子之羞辱”。“稚子”，康王自謂。戒令匡弼已也。",
                    "zhushu": "",
                    "type": 2
                },
                {
                    "paragraph": "傳“順其”至“見内”",
                    "zhushu": "",
                    "type": 2
                },
                {
                    "paragraph": "正義曰：羣臣戒王使勤，王又戒之使輔已，是順其事而告之也。上文太保、芮伯進言，不言諸侯，以内見外。此王告庶邦，不言朝臣，以外見内，欲令互相備也。周制六服，此惟四服，不言采、要者，略舉其事，猶武成云“甸、侯、衞駿奔走”，亦略舉之矣。",
                    "zhushu": "",
                    "type": 2
                },
                {
                    "paragraph": "“予一人釗”",
                    "zhushu": "",
                    "type": 2
                },
                {
                    "paragraph": "正義曰：禮，天子自稱予一人，不言名。此王自稱名者，新即王位，謙也。",
                    "zhushu": "",
                    "type": 2
                },
                {
                    "paragraph": "傳“言先”至“咎惡”",
                    "zhushu": "",
                    "type": 2
                },
                {
                    "paragraph": "正義曰：孔以“富”爲美，故云“政化平美，不務咎惡於人”。言哀矜下民，不用刑罰。王肅云：“文、武道大，天下以平，萬民以冨是也。”",
                    "zhushu": "",
                    "type": 2
                },
                {
                    "paragraph": "傳“致行”至“德洽”",
                    "zhushu": "",
                    "type": 2
                },
                {
                    "paragraph": "正義曰：孔以“齊”爲中，致行中正誠信之道。王肅云：“立大中之道也。”傳“天子”至“循之”正義曰：覲禮言天子呼諸侯之禮云：“同姓大國則曰伯父，其異姓則曰伯舅。同姓小邦則曰叔父，其異姓則曰叔舅。”計此時諸侯多矣，獨云“伯父”，舉同姓大國言之也。諸侯先公以臣道服於先王，其事有法，故令安汝先公之用臣，服於先王，以臣之道而法循之。",
                    "zhushu": "",
                    "type": 2
                },
                {
                    "paragraph": "傳“言雖”至“諸侯”",
                    "zhushu": "",
                    "type": 2
                },
                {
                    "paragraph": "正義曰：王之此誥並告羣臣諸侯，但互相發見，其言不備。言“先王有熊羆之士”，勵朝臣使用力如先丗之臣也。此言“汝身在外土，心念王室”，督諸侯使然。",
                    "zhushu": "",
                    "type": 2
                },
                {
                    "paragraph": "“羣公”至“喪服”",
                    "zhushu": "",
                    "type": 2
                },
                {
                    "paragraph": "正義曰：“羣公”揔謂朝臣與諸侯也。鄭𤣥云：“羣公主爲諸侯與王之三公，諸臣亦在焉。”王釋冕，反喪服，朝臣諸侯亦反喪服。禮喪服篇：“臣爲君，諸侯爲天子，皆斬衰。”",
                    "zhushu": ""
                }
            ]
        },
        {
            "name": "周書畢命第二十六",
            "paragraphs": [
                {
                    "paragraph": "周書畢命第二十六",
                    "zhushu": "",
                    "type": 1
                },
                {
                    "paragraph": "“康王”至“畢命”",
                    "zhushu": "",
                    "type": 2
                },
                {
                    "paragraph": "正義曰：康王命史官作冊書命畢公，使畢公分別民之居里。今善惡有異於成周之邑，成定東周之郊境。史敘其事，作畢命。",
                    "zhushu": "",
                    "type": 2
                },
                {
                    "paragraph": "傳“命爲”至“畢公”",
                    "zhushu": "",
                    "type": 2
                },
                {
                    "paragraph": "正義曰：周禮内史云：“凡命諸侯及孤卿大夫，則䇿命之。”此云“命作𠕋”者，命内史爲𠕋書以命畢公，故云“以𠕋命畢公”。",
                    "zhushu": "",
                    "type": 2
                },
                {
                    "paragraph": "傳“分別”至“保護”",
                    "zhushu": "",
                    "type": 2
                },
                {
                    "paragraph": "正義曰：殷之頑民遷居此邑，歷丗化之，已得純善，恐其變改，故更命畢公分別民之居里，異其善惡，即經所云“旌別淑慝，表厥宅里。彰善癉惡，樹之風聲。殊厥井疆，㑭克畏慕”皆是也。“分”者，令其善惡分別，使惡者慕善，非分別其處，使之異居也。此邑本名成周，欲以成就周道，民不純善，則是未成，故命畢公敎之。“成定東周郊境”，即經“申畫郊圻，愼固封守”，是其使有保護。",
                    "zhushu": "",
                    "type": 2
                },
                {
                    "paragraph": "“惟十”至“東郊”",
                    "zhushu": "",
                    "type": 2
                },
                {
                    "paragraph": "正義曰：惟康王即位十有二年，六月三日庚午，月光朏然而明也。於朏後三日壬申，王早朝，行從宗周鎬京至於豐邑，就文王之廟。以成周之民衆命太師畢公，使安理東郊之民，今得其所。",
                    "zhushu": "",
                    "type": 2
                },
                {
                    "paragraph": "傳“康王”至“庚午”",
                    "zhushu": "",
                    "type": 2
                },
                {
                    "paragraph": "正義曰：漢初不得此篇，有僞作其書以代之者。漢書律曆志云：“康王十二年六月戊辰朔，三日庚午，故畢命豐刑曰：“惟十有二年六月庚午朏，王命作䇿書豐刑。”此僞作者傳聞舊語，得其年月，不得以下之辭，妄言作豐刑耳。亦不知豐刑之言何所道也。鄭𤣥云：“今其逸篇有𠕋命霍侯之事，不同與此序相應，非也。”鄭𤣥所見又似異於豐刑，皆妄作也。說文云：“朏，月未盛之明也。”此日未有事，而記此“庚午朏”者，爲下言“壬申”張本，猶如記朔望與生魄、死魄然也。",
                    "zhushu": "",
                    "type": 2
                },
                {
                    "paragraph": "“王若”至“仰成”",
                    "zhushu": "",
                    "type": 2
                },
                {
                    "paragraph": "正義曰：康王順其事，歎而呼畢公曰：“嗚呼。父師，惟文王、武王布大德於天下，用此能受殷之王命，代殷爲天子。惟周公佐𦔳先王，安定其家，愼彼殷之頑民，恐其或有叛逆，故遷於洛邑，令之比近王室，用使化其敎訓。自爾已來，旣歷三紀，人丗既變，風谷亦移，四方無可度之事，我天子一人用是而得安寧。但天道有上下交接之義，政敎有用俗改更之理，今日雖善，或變爲惡，若不善其善，則民無所勸慕。更須選賢敎之，舉善勸之，冝此任者，莫先於公。惟公勉力行德，能勤小事，輔佐四丗，正色率下，無有不敬仰師法公言者。公之善功多於先王，我小子垂衣拱手，仰公成理，將欲任之，故盛稱其德也。”",
                    "zhushu": "",
                    "type": 2
                },
                {
                    "paragraph": "傳“王順”至“王命”",
                    "zhushu": "",
                    "type": 2
                },
                {
                    "paragraph": "正義曰：畢公代周公爲太師，故王呼爲“父師”。率東方諸侯，是爲“東伯”也。蓋君陳卒，命之使代君陳也。",
                    "zhushu": "",
                    "type": 2
                },
                {
                    "paragraph": "傳“言周”至“其家”",
                    "zhushu": "",
                    "type": 2
                },
                {
                    "paragraph": "正義曰：釋詁云：“左、右，𦔳也。”言周公𦔳先王安定其家。伐殷之時，周公已有其功，復能遷殷頑民，言其功之多也。",
                    "zhushu": "",
                    "type": 2
                },
                {
                    "paragraph": "傳“言殷”至“曰丗”",
                    "zhushu": "",
                    "type": 2
                },
                {
                    "paragraph": "正義曰：周公以攝政七年營成周，成王元年遷殷頑民，成王在位之年雖未知，其實當在三十左右，至今應三十六年，是殷民遷周已歷三紀。十一年者，天之大數，歳星、太歳皆十二年而一周天，故“十二年曰紀”。父子易人爲丗，大禹謨云：“賞延于丗。”謂縁父及子也。",
                    "zhushu": "",
                    "type": 2
                },
                {
                    "paragraph": "傳“天道”至“勸慕”",
                    "zhushu": "",
                    "type": 2
                },
                {
                    "paragraph": "正義曰：天氣下降，地氣上騰，而有寒暑生焉。刑新國用輕典，刑亂國用重典，輕重隨俗，而有寛猛異焉。天道有上下交接之義，故寒暑易節。政敎有用俗改更之理，故寛猛相濟。天道有寒暑遞來，政敎以寛猛相濟。民之風俗，善惡無常，或善變爲惡，或惡變爲善，不可以其旣善，謂善必不變。民之俗善，須以善養之，令善遂不變。人之俗有不善，當以善法御之，使變而爲善。若乃不善其善，則下民無所勸慕。民無所慕，則變爲惡矣。殷民今雖已善，更當以善敎之，欲以屈畢公之意。",
                    "zhushu": "",
                    "type": 2
                },
                {
                    "paragraph": "傳“言公”至“師法”",
                    "zhushu": "",
                    "type": 2
                },
                {
                    "paragraph": "正義曰：小物猶小事也，能勤小事，則大事必能勤矣，故舉能勤小事以爲畢公之善。釋詁云：“亮，佐也。”晉語說文王之事云：“詢于八虞，訪于辛、尹，重之以周、召、畢、榮。”則畢公於文王之丗已爲大臣，是“輔佐文、武、成、康四丗爲公卿”也。“正色”謂嚴其顔色，不惰慢，不阿諂，以此率下，下民無不敬仰師法之。",
                    "zhushu": "",
                    "type": 2
                },
                {
                    "paragraph": "傳“公之”至“子孫”",
                    "zhushu": "",
                    "type": 2
                },
                {
                    "paragraph": "正義曰：先王之功，無由可及，言公之善功，多大先人之美，方欲委之以事。盛言之，重其功美矣。",
                    "zhushu": "",
                    "type": 2
                },
                {
                    "paragraph": "“王曰”至“念哉”",
                    "zhushu": "",
                    "type": 2
                },
                {
                    "paragraph": "正義曰：王更歎而呼畢公曰：“嗚呼。父師，今日我敬命公以周公所爲之事，公其往爲之哉。公往至彼，當識別善之與惡，表異其善者所居之里，彰明其爲善，病其爲惡。其爲善之人，當立其善風，揚其善聲。其有不循道敎之常者，則殊其井田疆界，使之能畏爲惡之禍，慕爲善之福。更重畫郊圻境界，謹愼牢固其封疆守備，以安彼四海之内。爲政貴在有常，言辭尚其體實要約，當不惟好其竒異。商之舊俗，靡靡然好相隨順，利口辯捷，阿䛕順旨者，惟以爲賢，餘風至今未絶，公其念絶之哉。”戒畢公以治殷民之法。",
                    "zhushu": "",
                    "type": 2
                },
                {
                    "paragraph": "傳“言當”至“善聲”",
                    "zhushu": "",
                    "type": 2
                },
                {
                    "paragraph": "正義曰：旌旗所以表識貴賤，故傳以“旌”爲識。“淑”，善也。“慝”，惡也。言當識別頑民之善惡，知其善者，表異其所居之里，若今孝子、順孫、義夫、節婦表其門閭者也。表其善者，則惡者自見。明其爲善，當襃賞之。病其爲惡，當罪罰之。其有善人，立其善風，令邑里使放傚之。揚其善聲，告之踈逺，使聞知之。",
                    "zhushu": "",
                    "type": 2
                },
                {
                    "paragraph": "傳“其不”至“沮勸”",
                    "zhushu": "",
                    "type": 2
                },
                {
                    "paragraph": "正義曰：孟子云：“方里爲井，井九百𠭇，使民死徙無出郷，郷田同井，出入相友，守望相助，疾病相扶持，則百姓親睦。”然則先王制之爲井田也，欲使民相親愛，生相佐助，死相𣩵葬。不循道敎之常者，其人不可親近，與善民雜居，或染善爲惡，故殊其井田居界，令民不與來往。猶今下民有大罪過不肯服者，則𢷤出族黨之外，吉凶不與交通，此之義也。亦旣殊其井田，必當思自改悔，使其能畏爲惡之禍，慕爲善之福，所以沮止爲惡者，勸勉爲善者。",
                    "zhushu": "",
                    "type": 2
                },
                {
                    "paragraph": "傳“郊圻”至“安矣”",
                    "zhushu": "",
                    "type": 2
                },
                {
                    "paragraph": "正義曰：“郊圻”謂邑之境界。境界雖舊有規畫，而年丗乆逺，或相侵奪，當重分明畫之，以防後相侵犯。雖舉邑之郊境爲言，其民田疆畔亦令更重畫之，不然何以得“殊其井疆”也。王城之立四郊，以爲京師屏障，預備不虞，又當謹愼牢固封疆之守備，以安四海之内。此是王之近郊，牢設守備，惟可以安京師耳。而云“安四海”者，京師安則四海安矣。",
                    "zhushu": "",
                    "type": 2
                },
                {
                    "paragraph": "傳“紂以”至“絶之”",
                    "zhushu": "",
                    "type": 2
                },
                {
                    "paragraph": "正義曰：韓宣子稱“紂使師延作靡靡之樂”。“靡靡”者，相隨順之意。紂之爲人，拒諫飾非，惡聞其短，惟以靡靡相隨順，利口捷給，能隨從上意者，以之爲賢。商人效之，遂成風俗，由此所以覆亡國家。殷民利口餘風至今不絶，公其念絶之，欲令其變惡俗也。",
                    "zhushu": "",
                    "type": 2
                },
                {
                    "paragraph": "“我聞”至“共訓”",
                    "zhushu": "",
                    "type": 2
                },
                {
                    "paragraph": "正義曰：我聞古人言曰：“丗有禄位之家，恃富驕恣，少能用禮，以放蕩之心陵邈有德之士。如此者，實悖亂天道。敝俗相化，奢侈華麗，雖相去萬丗，而共同一流。”此殷之衆士，皆是富貴之家，居處寵勢，惟已乆矣。怙恃奢侈，以滅德義，身卑而僭上，飾其服，美於其人，驕恣過制，矜能自侉。行如此不變，將用惡自終。今以法約之，雖收斂其放佚之心，恒防閑之，惟大艱難。資財富足，能順道義，則惟可以長年命矣。惟能用德，惟能行義，是乃爲大順德也。若不用古之訓典，則於何其能順乎？欲令畢公以古之訓典敎殷民也。",
                    "zhushu": "",
                    "type": 2
                },
                {
                    "paragraph": "傳“特言”至“天道”",
                    "zhushu": "",
                    "type": 2
                },
                {
                    "paragraph": "正義曰：凡以善言敎化，無非古之訓典，於此特言“我聞”者，言此事自古有之，所以尤須嚴禁故也。丗有禄位，財多勢重，縱恣其心而無禮敎，如此之人，少能不以放蕩之心陵邈有德者。天這以上臨下，以善率惡，今乃以下慢上，以惡陵善，如此者實亂天道也。",
                    "zhushu": "",
                    "type": 2
                },
                {
                    "paragraph": "傳“此殷”至“僭上”",
                    "zhushu": "",
                    "type": 2
                },
                {
                    "paragraph": "正義曰：“席”者，人之所處，故爲居之義。“舊”，乆也。殷士多是丗貴之家，故爲“居寵日乆”。怙恃己之奢侈，自謂奢侈爲賢，德義廢而不行，故爲“以滅德義”。又以人輕位卑，美服盛飾，是“服飾過制度，美於其人”，言僭上服，服勝人也。",
                    "zhushu": "",
                    "type": 2
                },
                {
                    "paragraph": "傳“言殷”至“惟難”",
                    "zhushu": "",
                    "type": 2
                },
                {
                    "paragraph": "正義曰：“淫”訓過也，故爲“過制”。強梁者不得其死，好勝者必遇其敵，故矜侉不變，將用惡自終。言“雖收放心”，則已收之矣。雖今順從周制，畏威自止，故怨猶在，心未壓服，故“以禮閑禦其心，惟難”也。“閑”謂防閑。“禦”，止也。",
                    "zhushu": "",
                    "type": 2
                },
                {
                    "paragraph": "傳“敬順”至“畢公”",
                    "zhushu": "",
                    "type": 2
                },
                {
                    "paragraph": "正義曰：“美於前人之政”，謂光前人之政，所以勉勵畢公。",
                    "zhushu": ""
                }
            ]
        },
        {
            "name": "周書君牙第二十七",
            "paragraphs": [
                {
                    "paragraph": "周書君牙第二十七",
                    "zhushu": "",
                    "type": 1
                },
                {
                    "paragraph": "“穆王”至“君牙”",
                    "zhushu": "",
                    "type": 2
                },
                {
                    "paragraph": "正義曰：穆王命其臣名“君牙”者，爲周大司徒之卿，以䇿書命之。史録其䇿書，作君牙。",
                    "zhushu": "",
                    "type": 2
                },
                {
                    "paragraph": "傳“言汝”至“太常”",
                    "zhushu": "",
                    "type": 2
                },
                {
                    "paragraph": "正義曰：周禮司勲云：“凡有功者，銘書於王之太常，祭於大烝。”鄭𤣥云：“銘之言名也。生則書于王旌，以識其人與其功也。死則於烝先王祭之。”是有功者書於王之太常，以表顯之也。周禮司常云：“日月爲常，王建太常。”是王之旌旗畫日月，名之曰“太常”也。",
                    "zhushu": "",
                    "type": 2
                },
                {
                    "paragraph": "“今命”至“乃寧”",
                    "zhushu": "",
                    "type": 2
                },
                {
                    "paragraph": "正義曰：王言：“我以危懼之故，今命汝爲我輔翼，汝當作我股肱心膂。”言將任之如已身也。“繼汝先丗舊所服行，亦如父祖忠勤，無爲不忠，辱累汝祖考。當須大布五常之敎，用和天下兆民，令有法則。凡欲率下，當先正身。汝身能正，則下無敢不正。民心無能中正，惟取汝之中正，汝當爲中正以率之。夏月大暑大雨，天之常也，小民惟曰怨恨而咨嗟。冬月大寒，亦天之常也，小民亦惟曰怨恨而咨嗟。天不可怨，民尚怨之，治民欲使無怨，其惟難哉。思慮其難，以謀其易，爲政不違道，不逆民，民乃安矣”。",
                    "zhushu": "",
                    "type": 2
                },
                {
                    "paragraph": "傳“今命”至“委任”",
                    "zhushu": "",
                    "type": 2
                },
                {
                    "paragraph": "正義曰：“股”，脚也。“肱”，臂也。膂”，背也。“汝爲我輔翼，當如我之身”，故舉四支以言。“爲股肱心體之臣”，言委任如身也。傳以“膂”爲體，以見四者皆體，非獨“膂”爲體也。禮記緇衣云：“民以君爲心，君以民爲體。”此舉四體，今以臣爲心者，君臣合體，則亦同心。詩云：“赳赳武矢，公侯腹心。”是臣亦爲君心也。",
                    "zhushu": "",
                    "type": 2
                },
                {
                    "paragraph": "傳“冬大”至“怨嗟”",
                    "zhushu": "",
                    "type": 2
                },
                {
                    "paragraph": "正義曰：傳以“祁”爲大，故云“冬大寒”。“寒”言大，則“夏暑雨”是大雨，於此言“祁”以見之。上言“暑雨”，此不言“寒雪”者，於上言“雨”以見之，互相備也。",
                    "zhushu": "",
                    "type": 2
                },
                {
                    "paragraph": "“嗚呼”至“前人”",
                    "zhushu": "",
                    "type": 2
                },
                {
                    "paragraph": "正義曰：王又歎言：“嗚呼。大是顯明哉，文王之謀也。大可承奉哉，武王之業也。文王之謀，武王之業，開道佑助我在後之人，皆以正道無邪缺。”言先王之道易可遵也。“汝惟敬明汝之五敎，用奉順於先王之道。汝當荅揚文、武光明之命，追配於前丗令名之人，令其順先王之道，同古之大賢也”。”",
                    "zhushu": "",
                    "type": 2
                },
                {
                    "paragraph": "傳“言武”至“承奉”",
                    "zhushu": "",
                    "type": 2
                },
                {
                    "paragraph": "正義曰：文王未克殷，始謀造周，故美其謀。武王以殺紂功成業就，故美其業。謀則明白可遵，業則功成可奉，故“謀”言“顯”，烈言“承”。詩周頌武篇曰：“於皇武王，無競維烈。”亦美武王業之木也。",
                    "zhushu": "",
                    "type": 2
                },
                {
                    "paragraph": "傳“文武”至“邪缺”",
                    "zhushu": "",
                    "type": 2
                },
                {
                    "paragraph": "正義曰：文始謀之，武卒成之，文謀大明，武業可奉。言先王以此成功，開道佑助我之後人，使我得安其事而奉行之。以正道見其無邪，罔缺失見其周備，故傳言“無邪缺”。",
                    "zhushu": "",
                    "type": 2
                },
                {
                    "paragraph": "“王若”至“有乂”",
                    "zhushu": "",
                    "type": 2
                },
                {
                    "paragraph": "正義曰：王順而呼之曰：“君牙，汝爲大司徒，惟當奉用先丗正官之法，諸臣所行故事舊典，於是法則之。民之治亂，在此而已，汝必奉而用之，循汝祖考之所行，明汝君之有治功。”“汝君”，王自謂也。",
                    "zhushu": ""
                }
            ]
        },
        {
            "name": "周書囧命第二十八",
            "paragraphs": [
                {
                    "paragraph": "周書囧命第二十八",
                    "zhushu": "",
                    "type": 1
                },
                {
                    "paragraph": "“穆王”至“囧命”",
                    "zhushu": "",
                    "type": 2
                },
                {
                    "paragraph": "正義曰：穆王命其臣名“伯囧”者，爲周太僕正之官，以䇿書命之。史録其䇿書，作囧命。",
                    "zhushu": "",
                    "type": 2
                },
                {
                    "paragraph": "傳“伯囧”至“大夫”",
                    "zhushu": "",
                    "type": 2
                },
                {
                    "paragraph": "正義曰：“正”訓長也。周禮：“太御，中大夫。太僕，下大夫。”孔以此言“太僕正”，則官髙於太僕，故以爲周禮太御者，知非周禮太僕。若是周禮太僕，則此云“太僕”是矣，何須云“正”乎？且此經云“命汝作大正，正于羣僕”，案周禮“太馭中大夫”，而下有“戎僕”“齊僕”“道僕”“田僕”，太御最爲長。旣稱“正于羣僕”，故以爲“太御中大夫”。且與君同車，最爲親近，故春秋隨侯寵少師以爲車右，漢書文帝愛趙同，命之爲御。凡御者最爲密昵，故此經云“汝無昵於憸人，充耳目之官”。故以爲太御中大夫，掌御玉輅之官。戎僕雖中大夫，以戎事爲重，敘在“太御”之下，故以太御爲長。大僕雖掌燕朝，非親近之任，又是下大夫，不得爲長。",
                    "zhushu": "",
                    "type": 2
                },
                {
                    "paragraph": "“王若”至“咸休”",
                    "zhushu": "",
                    "type": 2
                },
                {
                    "paragraph": "正義曰：王順其事而呼之曰：“伯囧，惟我不能於道德，而繼嗣先人居大君之位，人輕任重，終常悚懼，心内怵惕，惟恐傾危，中夜以起，思望免其愆過。昔在文王、武王，聦無所不閒，明無所不見。‘齊’，中也，𣫭事得中。‘聖’，通也，通知諸事。其身明聖如此，又小大之臣無不皆思忠良，其左右侍御僕從無非中正之人，以旦夕承輔其君。故其君出入起居，無有不敬，文、武發號施令，無有不善。以此之故，下民敬順其命，萬邦皆美其化，由臣善故也。”",
                    "zhushu": "",
                    "type": 2
                },
                {
                    "paragraph": "傳“言常”至“過悔”",
                    "zhushu": "",
                    "type": 2
                },
                {
                    "paragraph": "正義曰：禮記祭義云：“春雨露旣濡，君子履之，必有怵惕之心。”“怵惕”是心動之名，多憂懼之意也。“厲”訓危也，言常悚懼，惟恐傾危。易稱“夕惕若厲”，即此義也。",
                    "zhushu": "",
                    "type": 2
                },
                {
                    "paragraph": "傳“聦明”至“忠良”",
                    "zhushu": "",
                    "type": 2
                },
                {
                    "paragraph": "正義曰：聦發於耳，明發於目，故爲“視聽逺”也。“齊”訓中，“聖”訓通也，動必得中，通而先識，是“無滯礙”也。",
                    "zhushu": "",
                    "type": 2
                },
                {
                    "paragraph": "“惟予”至“先烈”",
                    "zhushu": "",
                    "type": 2
                },
                {
                    "paragraph": "正義曰：王言：“惟我一人無善，亦旣無知，實恃賴左右前後有職位之臣，匡正其智所不及者，責羣臣使正已也。”即言正已之事。繩其愆過，糾其錯謬，格其非妄之心，心有妄作，則格正之，使能繼先王之功業。言得臣匡輔，乃可繼丗也。",
                    "zhushu": "",
                    "type": 2
                },
                {
                    "paragraph": "傳“言恃”至“功業”",
                    "zhushu": "",
                    "type": 2
                },
                {
                    "paragraph": "正義曰：木不正者，以繩正之。“繩”謂彈正，“糾”謂發舉，有愆過則彈正之，有錯謬則發舉之。“格”謂檢括，其有非理枉妄之心，檢括使妄心不作。臣當如此匡君，使能繼先王之功業。言已無能，責臣使如此也。",
                    "zhushu": "",
                    "type": 2
                },
                {
                    "paragraph": "“今予”至“吉士”",
                    "zhushu": "",
                    "type": 2
                },
                {
                    "paragraph": "正義曰：今我命汝作太僕官大正，汝當敎正於羣僕侍御之臣，勸勉汝君爲德。汝與同僚交更修進汝君智所不及之事。汝爲僕官之長，當愼𥳑汝之僚屬，必使皆得正人。無得用巧言令色、便僻側媚之人，其惟皆當用吉良善士，令選其在下屬官小臣、僕隷之等，皆用善人。",
                    "zhushu": "",
                    "type": 2
                },
                {
                    "paragraph": "傳“欲其”至“佞僞”",
                    "zhushu": "",
                    "type": 2
                },
                {
                    "paragraph": "正義曰：作大正。“正”，長也。作僕官之長，正於羣僕，令敎正之。二“正”義不同也。羣僕雖官有小大，皆近天子，近人主者，多以諂佞白容，令大僕敎正羣僕，明使敎之，無敢佞僞也。案周禮“太馭，中大夫”，堂御玉輅。“戎僕，中大夫”，掌御戎車。“齊僕，下大夫”，掌馭金輅。“道僕，上士”，掌馭象輅。“田僕，上士”，掌馭田輅。“羣僕”謂此也。",
                    "zhushu": "",
                    "type": 2
                },
                {
                    "paragraph": "傳“當謹”至“正士”",
                    "zhushu": "",
                    "type": 2
                },
                {
                    "paragraph": "正義曰：府史已下，官長所自辟除，命士以上，皆應人主自選。此令太僕正謹愼𥳑選僚屬者，人主所用，皆由臣下，臣下銓擬可者，然後用之，故令太僕正愼𥳑僚屬也。論語稱“巧言、令色、足恭，左丘明恥之”。“便僻”是巧言令色之𩔖，知是彼“足恭”也。“巧言”者，巧爲言語以順從上意，無情實也。“令色”者，善爲顔色以媚說人主，無本質也。“便僻”者，前却俯仰，以足爲恭。“側媚”者，爲僻側之事，以求媚於君。此等皆是諂䛕之人，不可用爲近官也。“媚”，愛也。襄三十一年左傳云：鄭子産謂子皮曰：“誰敢求愛於子？”知此爲“側媚”者，爲側行以求愛，非是愛前人也。若能愛在上，則忠臣也，不當禁其無用。",
                    "zhushu": ""
                }
            ]
        },
        {
            "name": "周書吕刑第二十九",
            "paragraphs": [
                {
                    "paragraph": "周書吕刑第二十九",
                    "zhushu": "",
                    "type": 1
                },
                {
                    "paragraph": "“吕命”至“吕刑”",
                    "zhushu": "",
                    "type": 2
                },
                {
                    "paragraph": "正義曰：吕侯得穆王之命，爲天子司宼之卿。穆王於是用㠯侯之言，訓暢夏禹贖刑之法。吕侯稱王之命而布告天下。史録其事，作吕刑。",
                    "zhushu": "",
                    "type": 2
                },
                {
                    "paragraph": "傳“吕侯”至“司宼”",
                    "zhushu": "",
                    "type": 2
                },
                {
                    "paragraph": "正義曰：吕侯得王命，必命爲王官。周禮司宼掌刑，知吕侯見命爲天子司宼。鄭𤣥云：“吕侯受王命，入爲三公。”引書說云：“周穆王以吕侯爲相。”書說謂書緯刑將得放之篇有此言也。以其言“相”，知爲三公。即如鄭言，當以三公領司宼，不然，何以得專王刑也？",
                    "zhushu": "",
                    "type": 2
                },
                {
                    "paragraph": "傳“吕侯”至“天下”",
                    "zhushu": "",
                    "type": 2
                },
                {
                    "paragraph": "正義曰：名篇謂之吕刑，其經皆言“王曰”，知“吕侯以穆王命作書”也。經言陳罰贖之事，不言何代之禮，故序言“訓夏”，以明經是夏法。王者代相革易，刑罰丗輕丗重，殷以變夏，周又改殷，夏法行於前代，廢已乆矣，今復訓暢夏禹贖刑之法，以周法傷重，更從輕以布告天下。以其事合於當時，故孔子録之以爲法。經多說治獄之事，是訓釋申暢之也。“金作贖刑”，唐、虞之法。周禮職金“掌受士之金罰、貨罰，入于司兵”，則周亦有贖刑。而逺訓夏之贖刑者，周禮惟言“士之金罰”，人似不得贖罪，縱使亦得贖罪，贖必異於夏法，以夏刑爲輕，故祖而用之。罪實則刑之，罪疑則贖之，故當並言贖刑，非是惟訓贖罰也。周禮“司刑掌五刑之法，以麗萬民之罪。墨罪五百，劓罪五百，宫罪五百，刖罪五百，殺罪五百”。五刑惟有二千五百，此經“五刑之屬三千”，案刑數乃多於周禮，而言變從輕者，周禮五刑皆有五百，此則輕刑少而重刑多。此經墨、劓皆千，剕刑五百，宫刑三百，大辟二百，輕刑多而重刑少，變周用夏，是改重從輕也。然則周公聖人，相時制法，而使刑罰太重，令穆王改易之者，穆王逺取夏法，殷刑必重於夏。夏承堯、舜之後，民淳易治，故制刑近輕。輕則民慢，故殷刑稍重。自湯已後，丗漸苛酷，紂作炮烙之刑，明知刑罰益重。周承暴虐之後，不可頓使太輕，雖減之輕，猶重於夏法。成、康之閒，刑措不用，下及穆王，民猶易治，故吕侯度時制冝，勸王改從夏法。聖人之法非不善也，而不以經逺。吕侯之智，非能髙也，而法可以適時。苟適於時，事即可爲善，亦不言吕侯才髙於周公，法勝於前代。所謂觀民設敎，遭時制冝，刑罰所以世輕丗重，爲此故也。",
                    "zhushu": "",
                    "type": 2
                },
                {
                    "paragraph": "傳“後爲”至“甫刑”",
                    "zhushu": "",
                    "type": 2
                },
                {
                    "paragraph": "正義曰：禮記、書傳，引此篇之言，多稱爲“甫刑曰”，故傳解之。“後爲甫侯，故或稱甫刑”。知“後爲甫侯”者，以詩大雅崧髙之篇宣王之詩，云“生甫及申”，揚之水爲平王之詩，云“不與我戍甫”，明子孫改封爲甫侯。不知因吕國改作甫名？不知別封餘國而爲甫號？然子孫封甫，穆王時未有甫名，而稱爲“甫刑”者，後人以子孫之國號名之也。猶若叔虞初封於唐，子孫封晉，而史記稱晉丗家。然宣王以後，改吕爲“甫”，鄭語史伯之言，幽王之時也，乃云“申、吕雖衰，齊、許猶在”，仍得有吕者，以彼史伯論四嶽治水，其齊、許、申、吕是其後也。因上“申、吕”之文，而云“申、吕雖衰”，“吕”即“甫”也。",
                    "zhushu": "",
                    "type": 2
                },
                {
                    "paragraph": "“惟吕”至“四方”",
                    "zhushu": "",
                    "type": 2
                },
                {
                    "paragraph": "正義曰：惟吕侯見命爲卿，於時穆王享有周國已積百年，王精神耄亂而荒忽矣。王雖老耄，猶能用賢，取吕侯之言，度時丗所冝，作夏贖刑，以治天下四方之民也。",
                    "zhushu": "",
                    "type": 2
                },
                {
                    "paragraph": "傳“言吕”至“揚名”",
                    "zhushu": "",
                    "type": 2
                },
                {
                    "paragraph": "正義曰：史述吕侯見命而記王年，知其“得命之時，王以享國百年”也。曲禮云：“八十、九十曰耄。”是“耄荒”爲年老精神耄亂荒忽也。穆王即位之時，已年過四十矣，比至命吕侯之年，未必已有百年。言“百年”者，美大其事，雖則年老，而能用賢以揚名，故記其百年之耄荒也。周本紀云：“甫侯言於王，作脩刑辟。”是脩刑法者，皆吕侯之意，美王能用之。穆王即位過四十者，不知出何書也。周本紀云：“穆王即位，春秋已五十矣”，“立五十五年崩”。司馬遷若在孔後，或當各有所據。無逸篇言殷之三王及文王享國若干年者，皆謂在位之年。此言“享國百年”，乃從生年而數，意在美王年老能用賢，而言其長壽，故舉從生之年，以“耄荒”接之，美其老之意也。文不害意，不與彼同。",
                    "zhushu": "",
                    "type": 2
                },
                {
                    "paragraph": "“王曰”至“在下”",
                    "zhushu": "",
                    "type": 2
                },
                {
                    "paragraph": "正義曰：吕侯進言於王，使用輕刑，又稱王之言以告天下，說重刑害民之義。王曰：“順古道有遺餘典訓，記法古人之事。昔炎帝之末，有九黎之國君號蚩尤者，惟造始作亂，惡化遞相染易，延及於平善之民。平民化之，亦變爲惡，無有不相宼盜、相賊害，爲鴟梟之義。鈔掠良善，外姦内宄，劫奪人物，攘竊人財，矯稱上命，以取人財，若已固自有之，然蚩尤之惡已如此矣。至於髙辛氏之末，又有三苗之國君，習蚩尤之惡，不肯用善化民，而更制重法，惟作五虐之刑，乃言曰：‘此得法也。’殺戮無罪之人，於是始大爲四種之刑：刵，截人耳；劓，截人鼻；劅，椓人隂；黥，割人面。苗民於此施刑之時，并制無罪之人。對獄，有罪者無辭，無罪者有辭。苗民斷獄，並皆罪之，無差𥳑有直辭者，言濫及無罪者也。三苗之民，慣瀆亂政，起相漸染，皆化爲惡，泯泯爲亂，棼棼同惡，小大爲惡，民皆巧詐，無有中于信義。以此無中于信，反背詛盟之約，雖有要約，皆違背之。三苗虐政作威，衆被戮者，方方各告無罪於上天，上天下視苗民，無有馨香之行，其所以爲德刑者，發聞於外，惟乃皆腥臭，無馨香也。君帝帝堯，哀矜衆被殺戮者，不以其罪，乃報爲暴虐者以威，止絶苗民，使無丗位在於下國。”言以刑虐，故滅之也。",
                    "zhushu": "",
                    "type": 2
                },
                {
                    "paragraph": "傳“順古”至“蚩尤”",
                    "zhushu": "",
                    "type": 2
                },
                {
                    "paragraph": "正義曰：古有遺訓，順而言之，故爲“順古有遺訓”也。“蚩尤造始作亂”，其事往前未有，蚩尤今始造之，必是亂民之事，不知造何事也。下說三苗之主習蚩尤之惡，作五虐之刑，此章主說虐刑之事，蚩尤所作，必亦造虐刑也。以峻法治民，民不堪命，故惡化轉相染易，延及於平善之民，亦化爲惡也。“九黎之君號曰蚩尤”，當有舊說云然，不知出何書也。史記五帝本紀云：“神農氏丗衰，諸侯相侵伐，蚩尤最爲暴虐，莫能伐之。黃帝乃徴師諸侯，與蚩尤戰於涿鹿之野，遂擒殺蚩尤，而諸侯咸尊軒轅爲天子。”如本紀之言，蚩尤是炎帝之末諸侯君也。應劭云：“蚩尤，古天子。”鄭云：“蚩尤霸天下，黃帝所伐者。”漢書音義有“臣瓉”者，引孔子三朝記云：“蚩尤，庶人之貪者。”諸說不同，未知蚩尤是何人也。楚語曰：“少昊氏之衰也，九黎亂德，顓頊受之，使復舊常。”則九黎在少昊之末，非蚩尤也。韋昭云：“九黎氏九人，蚩尤之徒也。”韋昭雖以九黎爲蚩尤，要史記蚩尤在炎帝之末，國語“九黎在少昊之木”，二者不得同也。“九黎”之文，惟出楚語，孔以蚩尤爲九黎，下傳又云：“蚩尤，黃帝所滅。”言“黃帝所滅”，則與史記同矣。孔非不見楚語而爲此說，蓋以蚩尤是九黎之君，黃帝雖滅蚩尤，猶有種𩔖尚在，故下至少昊之末，更復作亂。若其不然，孔意不可知也。鄭𤣥云：“學蚩尤爲此者，九黎之君，在少昊之代也。”其意以蚩尤當炎帝之末，九黎當少昊之末，九黎學蚩尤，九黎非蚩尤也。",
                    "zhushu": "",
                    "type": 2
                },
                {
                    "paragraph": "傳“平民”至“之甚”",
                    "zhushu": "",
                    "type": 2
                },
                {
                    "paragraph": "正義曰：蚩尤作亂，當是作重刑以亂民，以峻法酷刑，民無所措手足，困於苛虐所酷，人皆苟且，故平民化之，無有不相宼賊。羣行攻劫曰“宼”，殺人曰“賊”，言攻殺人以求財也。“鴟梟”，貪殘之鳥。詩云：“爲梟爲鴟。”梟是鴟𩔖。鄭𤣥云：“盜賊狀如鴟梟，鈔掠良善，劫奪人物。”傳言“鴟梟之義”，如鄭說也。釋詁云：“虔，固也。”“若固有之”，言取得人物如己自有也。",
                    "zhushu": "",
                    "type": 2
                },
                {
                    "paragraph": "傳“三苗”至“同惡”",
                    "zhushu": "",
                    "type": 2
                },
                {
                    "paragraph": "正義曰：上說蚩尤之惡，即以“苗民”繼之，知經意言“三苗之君習蚩尤之惡”。“靈”，善也。不用善化民，而制以重刑，學蚩尤制之，用五刑而虐爲之，故爲“五虐之刑”，不必皐陶五刑之外別有五也。“曰法”者，述苗民之語，自謂所作得法，欲民行而畏之。如史記之文，蚩尤黃帝所滅，下句所說三苗帝堯所誅，楚語云“三苗復九黎之惡”，是“異丗而同惡”也。鄭𤣥以爲“苗民即九黎之後，顓頊誅九黎，至其子孫爲三國。髙辛之衰，又復九黎之惡。堯興，又誅之。堯末，又在朝。舜臣堯，又𥨥之。後禹攝位，又在洞庭逆命，禹又誅之。穆王深惡此族三生凶德，故著其惡而謂之民”。孔惟言“異丗同惡”，不言三苗是蚩尤之子孫。韋昭云：“三苗，炎帝之後，諸侯共工也。”",
                    "zhushu": "",
                    "type": 2
                },
                {
                    "paragraph": "傳“三苗”至“五虐”",
                    "zhushu": "",
                    "type": 2
                },
                {
                    "paragraph": "正義曰：三苗之主，實國君也，頑凶若民，故謂之“苗民”。不於上經爲傳者，就此惡行解之，以其頑凶，敢行虐刑，以殺戮無罪。釋詁云：“淫，大也。”“於是大爲截人耳鼻，椓隂、黥面”，苗民爲此刑也。“椓隂”即宫刑也，“黥面”即墨刑也。康誥周公戒康叔云：“無或劓刵人”，即周出有劓、刵之刑，非苗民別造此刑也。以加無辜，故曰“五虐”。鄭𤣥云：“刵，斷耳。劓，截鼻。椓謂椓破隂。黥爲羈黥人面。苗民大爲此四刑者，言其特深刻，異於皐陶之爲。”鄭意蓋謂截耳、截鼻多截之，椓隂苦於去勢，黥面甚於墨頟，孔意或亦然也。",
                    "zhushu": "",
                    "type": 2
                },
                {
                    "paragraph": "傳“三苗”至“之約”",
                    "zhushu": "",
                    "type": 2
                },
                {
                    "paragraph": "正義曰：“三苗之民”，謂三苗國内之民也。“瀆”謂慣瀆。苗君乆行虐刑，民慣見亂政，習以爲常，起相漸化。“泯泯”，相似之意。“棼棼”，擾攘之狀。“泯泯爲亂”，習爲亂也。“棼棼同惡”，共爲惡也。“中”猶當也，“皆無中於信義”，言爲行無與信義合者。詩云：“君子屢盟，亂是用長。”亂丗之民，多相盟詛，旣無信義，必背違之，以此無中於信，反背詛盟之約也。",
                    "zhushu": "",
                    "type": 2
                },
                {
                    "paragraph": "傳“三苗”至“腥臭”",
                    "zhushu": "",
                    "type": 2
                },
                {
                    "paragraph": "正義曰：“方方各告無罪於上天”，言其處處告也。天矜於下，俯視苗民，無有馨香之行。“馨香”以喻善也。“其所以爲德刑”，苗民自謂是德刑者，發聞於外，惟乃皆是腥臭。“腥臭”喻惡也。",
                    "zhushu": "",
                    "type": 2
                },
                {
                    "paragraph": "傳“君帝”至“下國”",
                    "zhushu": "",
                    "type": 2
                },
                {
                    "paragraph": "正義曰：釋詁云：“皇，君也。”此言“遏絶苗民”，下句即云“乃命重、黎”，重、黎是帝堯之事，知此滅苗民亦帝堯也。此滅苗民在堯之初興，使無丗位在於下國，而堯之末年，又有𥨥三苗者。禮天子不滅國，擇立其次賢者。此爲五虐之君，自無丗位在下，其改立者，復得在朝，但此族數生凶德，故歷代𣫭被誅耳。",
                    "zhushu": "",
                    "type": 2
                },
                {
                    "paragraph": "“乃命”至“惟明”",
                    "zhushu": "",
                    "type": 2
                },
                {
                    "paragraph": "正義曰：三苗亂德，民神雜擾，帝堯旣誅苗民，乃命重、黎二氏，使絶天地相通，令民神不雜。於是天神無有下至地，地民無有上至天，言天神地民不相雜也。羣后諸侯相與在下國，羣臣皆以明明大道輔行常法，鰥寡皆得其所，無有掩蓋之者。君帝帝堯，淸審詳問下民所患，鰥寡皆有辭怨於苗民。言誅之合民意。堯視苗民見怨，則又增修其德。以德行威，則民畏之，不敢爲非。以德明人，人皆勉力自修，使德明。言堯所行賞罰得其所也。",
                    "zhushu": "",
                    "type": 2
                },
                {
                    "paragraph": "傳“重即”至“相干”",
                    "zhushu": "",
                    "type": 2
                },
                {
                    "paragraph": "正義曰：楚語云：昭王問於觀射父曰：“周書所謂重、黎實使天地不通者，何也？若無然氏，將能登天乎？”對曰：“非此之謂也。古者民神不雜。少昊氏之衰也，九黎亂德，家爲巫史，民神同位，禍災荐臻。顓頊受之，乃命南正重司天以屬神，命火正黎司地以屬民，使復舊常，無相侵瀆，是謂絶地天通。其後三苗復九黎之德，堯復育重、黎之後，不忘舊者，使復典之。”彼言主說此事，而堯典云“乃命羲、和，欽若昊天”，即所謂育重、黎之後，使典之也。以此知“重”即“羲”也，“黎”即“和”也。言羲是重之子孫，“和”是黎之子孫，能不忘祖之舊業，故以“重、黎”言之。傳言“堯乃命羲、和掌天地四時之官”，堯典文也。“民神不擾，是謂絶地天通”，楚語文也。孔惟加“各得其序”一句耳。楚語又云：“司天屬神，司地屬民。”令神與天在上，民與地在下，定上下之分，使民神不雜，則祭享有度，災厲不生。經言民神分別之意，故言“罔有降格”。言天神無有降至於地者，謂神不干民。孔因互文云地民不有上至於天者，言民不干神也。乃揔之云“明不相干”，即是民神不雜也。“地民”或作“地祇”，學者多聞䄂“祇”，又“民”字似“祇”，因妄改使謬耳。如楚語云“乃命重、黎”，是顓頊命之。鄭𤣥以“皇帝哀矜庶戮之不辜”至“罔有降格”皆說顓頊之事，“乃命重、黎”即是命重、黎之身，非羲、和也。“皇帝淸問”以下乃說堯事，顓頊與堯再誅苗民，故上言“遏絶苗民”，下云“有辭於苗”，異代別時，非一事也。案楚語云“少昊氏之衰也，九黎亂德”，又云“其後三苗復九黎之德”，則“九黎”“三苗”非一物也。顓頊誅九黎，謂之“遏絶苗民”，於鄭義爲不愜。楚語言顓頊命重、黎，解爲帝堯命羲、和，於孔說又未允。不知二者誰得經意也。",
                    "zhushu": "",
                    "type": 2
                },
                {
                    "paragraph": "傳“言堯”至“名焉”",
                    "zhushu": "",
                    "type": 2
                },
                {
                    "paragraph": "正義曰：此經二句說帝堯之德事也，而其言不順，文在“苗民”之下，故傳以爲“堯監苗民之見怨，則又増修其德”，敦德以臨之，以德行其威罰，則民畏之而不敢爲非。“明賢則德明人”者，若凡人雖欲以德明賢者，不能照察，今堯德明賢者，則能以德明識賢人，故皆勸慕爲善。明與上句相互。“則德威”者，凡人雖欲以德行威，不能威肅，今堯行威罰，則能以德威罰罪人，故人皆畏威服德也。",
                    "zhushu": "",
                    "type": 2
                },
                {
                    "paragraph": "“乃命”至“祗德”",
                    "zhushu": "",
                    "type": 2
                },
                {
                    "paragraph": "正義曰：堯旣誅苗民，乃命三君伯夷、禹、稷憂施功於民。使伯夷下禮典敎民，折斷下民，惟以典法。伯禹身平治水土，主名天下山川，其無名者皆與作名。后稷下敎民布種，在於農𠭇種殖嘉榖。三君者各成其功，惟以殷盛於民，使民衣食充足，乃使士官制御百官之姓於刑之中，正以敎民爲敬德。言先以禮法化民，民旣富而後敎之，非苟欲刑殺也。",
                    "zhushu": "",
                    "type": 2
                },
                {
                    "paragraph": "傳“伯夷”至“於民”",
                    "zhushu": "",
                    "type": 2
                },
                {
                    "paragraph": "正義曰：伯夷與稷言“降”，禹不言“降”，“降”可知。“降”，下也，從上而下於民也。舜典伯夷主禮典，敎民而斷以法，即論語所謂“齊之以禮”也。山川與天地並生，民應先與作名，但禹治洪水，萬事改新，古老旣死，其名或滅，故當時無名者，禹皆主名之。言此者，以見禹治山川，爲民於此耕稼故也。此三事者，皆是爲民，故傳旣解三事，乃結上句，此即所謂“堯命三君，憂功於民”，憂欲與民施功也。此三事之次，當禹功在先，先治水土，乃得種榖，民得榖食，乃能行禮。管子云：“衣食足，知榮辱。倉廩實，知禮節。”是言足食足衣，然後行禮也。此經先言“伯夷”者，以民爲國之本，禮是民之所急，將言制刑，先言用禮，刑、禮相須，重禮，故先言之也。",
                    "zhushu": "",
                    "type": 2
                },
                {
                    "paragraph": "傳“言伯”至“敬德”",
                    "zhushu": "",
                    "type": 2
                },
                {
                    "paragraph": "正義曰：此經大意，言禹、稷敎民，使衣食充足。伯夷道民，使知禮節。有不從敎者，乃以刑威之。故先言三君之功，乃說用刑之事。言禹、稷敎民稼穡，衣食旣已充足，伯夷道民典禮，又能折之以法。禮法旣行，乃使皐陶作士，制百官於刑之中，令百官用刑皆得中正，使不僭不濫，不輕不重，助成道化，以敎民爲敬德。言從伯夷之法，敬德行禮也。",
                    "zhushu": "",
                    "type": 2
                },
                {
                    "paragraph": "“穆穆”至“棐彞”",
                    "zhushu": "",
                    "type": 2
                },
                {
                    "paragraph": "正義曰：言堯躬行敬敬之道，在於上位。三后之徒躬秉明德，明君道在於下。君臣敬明，其德灼然著於四方，故天下之士無不惟德之勤，悉皆勤行德矣。天下之士皆勤立德，故乃能明於用刑之中正，循大道以治於民，輔成常敎。美堯君臣明德，能用刑得中，以輔禮敎。",
                    "zhushu": "",
                    "type": 2
                },
                {
                    "paragraph": "傳“堯躬”至“之勤”",
                    "zhushu": "",
                    "type": 2
                },
                {
                    "paragraph": "正義曰：釋訓云：“穆穆，敬也。”“明明”重明，則“穆穆”重敬，當敬天敬民，在於上位也。“明明在下”，則是臣事，知是“三后之徒秉明德，明君道於下”也。“彰著于四方”，四方皆法效之，故天下之士無不惟德之勤。",
                    "zhushu": "",
                    "type": 2
                },
                {
                    "paragraph": "傳“天下”至“常敎”",
                    "zhushu": "",
                    "type": 2
                },
                {
                    "paragraph": "正義曰：刑者所以助敎，而不可專用，非是身有明德，則不能用刑。以天下之大，萬方之衆，必當盡能用刑，天下乃治。此美堯能使天下皆勤立德，故乃能明於用刑之中正。言天下皆能用刑，盡得中正，循治民之道，以治於民，輔成常敎。伯夷所典之禮，是常行之敎也。",
                    "zhushu": "",
                    "type": 2
                },
                {
                    "paragraph": "“典獄”至“在下”",
                    "zhushu": "",
                    "type": 2
                },
                {
                    "paragraph": "正義曰：堯時典獄之官，非能止絶於威，有犯必當行威，威刑不可止也。惟能止絶於富，受貨然後得富，無貨富自絶矣。言於時丗，治貨賂不行。堯時典獄之官，皆能敬其職事，忌其過失，無有可擇之言在於其身。天德平均，惟能爲天之德，志性平均，自爲長乆大命，配當天意，在於天下。言堯德化之深，於時典獄之官皆能賢也。",
                    "zhushu": "",
                    "type": 2
                },
                {
                    "paragraph": "傳“言堯”至“不行”",
                    "zhushu": "",
                    "type": 2
                },
                {
                    "paragraph": "正義曰：堯時主獄之官有威嚴，有德行，有恕心。有犯罪必罪之，是有威也。無罪則赦之，是有德也。有威有德，有恕心，行之不受貨賂，是恕心也。“訖”是盡也，故傳以“訖”爲絶。不可能使民不犯，非絶於威。能使不受貨賂，惟絶於富。言以恕心行之，丗治則貨賂不行，故獄官無得富者。",
                    "zhushu": "",
                    "type": 2
                },
                {
                    "paragraph": "傳“凡明”至“天下”",
                    "zhushu": "",
                    "type": 2
                },
                {
                    "paragraph": "正義曰：“惟克天德”，言能效天爲德，當謂天德平均，獄官效天爲平均，凡能明於刑之中正矣，又能使無可擇之言在身者，此人必是惟能爲天平均之德，斷獄必平矣。皇天無親，惟德是輔，若能斷獄平均者，必壽長久大命。大命由已而來，是自爲大命。“享”訓當也，是此人能配當天命，在於天之下。鄭云：“大命謂延期長乆也。”“王曰”至“厥丗”正義曰：王呼諸侯戒之曰：“咨嗟。汝四方主政事、典獄訟者諸侯之君等，非汝惟爲天牧養民乎？”言汝等皆爲天養民。言任重也。“受任旣重，當觀古成敗。“今汝何所監視乎？其所視者，非是伯夷布刑之道也”。言當效伯夷善布刑法，受令名也。“其今汝何所懲創乎？其所創者，惟是苗民，非察於獄之施刑乎”。言當創苗民施刑，不當取滅亡也。“彼苗民之爲政也，無肯選擇善人，使觀視於五刑之中正，惟是衆爲威虐者任之，以奪取人之貨賂，任用此人，使斷制五刑，以亂加無罪之人。上天不絜其所爲，故下咎惡於苗民。苗民無以辭於天罰，堯乃絶滅其丗，汝等安得不懲創乎？”",
                    "zhushu": "",
                    "type": 2
                },
                {
                    "paragraph": "傳“言當”至“法之”",
                    "zhushu": "",
                    "type": 2
                },
                {
                    "paragraph": "正義曰：伯夷典禮，皐陶主刑，刑禮相成以爲治。不使視皐陶而今視伯夷者，欲其先禮而後刑，道之以禮，禮不從乃刑之，則刑亦伯夷之所布，故令視伯夷布刑之道而法之。王肅云：“伯夷道之以禮，齊之以刑。”",
                    "zhushu": "",
                    "type": 2
                },
                {
                    "paragraph": "傳“其今”至“滅亡”",
                    "zhushu": "",
                    "type": 2
                },
                {
                    "paragraph": "正義曰：上言“非時”，此言“惟時”，文異者，“非時”者，言豈非是事也；“惟時”者，言惟當是事也，雖文異而意同。“惟是苗民非察於獄之施刑，以取滅亡”也。言其正謂察於獄之施刑，不當於罪，以取滅亡。",
                    "zhushu": "",
                    "type": 2
                },
                {
                    "paragraph": "傳“苗民”至“誅之”",
                    "zhushu": "",
                    "type": 2
                },
                {
                    "paragraph": "正義曰：“以亂加無罪”者，正謂以罪加無罪，是亂也。“蠲”訓絜也，“天不絜其所爲”者，鄭𤣥云：“天以苗民所行腥臊不絜，故下禍誅之。”",
                    "zhushu": "",
                    "type": 2
                },
                {
                    "paragraph": "“王曰”至“惟永”",
                    "zhushu": "",
                    "type": 2
                },
                {
                    "paragraph": "正義曰：王言而歎曰：“嗚呼。汝等諸侯，其當念之哉。”念以伯夷爲法，苗民爲戒。旣令念此法戒，又呼同姓諸侯曰：伯父、伯兄、仲叔、季弟、幼子、童孫等，汝皆聽從我言，依行用之，庶幾有至善之命，命必長壽也。今汝等諸侯無不用安道以自居，曰：“我當勤之哉。”汝已許自勤，即當必勤。“汝無有徒念我戒”，許欲自勤，而身竟不勤。戒使必自勤也。“上天欲整齊於下民，使我爲之，令我爲天子，整齊下民也。我一日所行失其道，非爲天所終。一日所行得其理，惟爲天所終。此事皆在人所行”。言已當愼行以順天也。“我巳兾欲順天，汝等當庶幾敬逆天命，以奉用我一人之戒。汝所行事，雖見畏，勿自謂可敬畏。雖見美，勿自謂有德美”。欲令其謙而勿自取也。“汝等惟當敬愼用此五刑，以成剛、柔、正直之三德，以輔我天子。我天子一人有善事，則億兆之民蒙賴之。若能如此，其乃安寧，惟乆長之道也”。",
                    "zhushu": "",
                    "type": 2
                },
                {
                    "paragraph": "傳“皆王”至“至命”",
                    "zhushu": "",
                    "type": 2
                },
                {
                    "paragraph": "正義曰：此揔告諸侯，不獨告同姓，知“舉同姓包異姓”也。“格”訓至也，言庶幾有至命。“至命”當謂至善之命，不知是何命也。鄭𤣥云：“格，登也。登命謂壽考者。”傳云“至命”，亦謂壽考。",
                    "zhushu": "",
                    "type": 2
                },
                {
                    "paragraph": "傳“今汝”至“不勤”",
                    "zhushu": "",
                    "type": 2
                },
                {
                    "paragraph": "正義曰：“由”，用也。“慰”，安也。人之行事，多有始無終，從而不改。王旣殷勤敎誨，恐其知而不行，或當日欲勤行而中道倦怠，故以此言戒之。今汝等諸侯無不用安道以自居，言曰：“我當勤之。”“安道”者，謂勤其職，是安之道。若不勤其職，是危之道也。",
                    "zhushu": "",
                    "type": 2
                },
                {
                    "paragraph": "傳“天整”至“所行”",
                    "zhushu": "",
                    "type": 2
                },
                {
                    "paragraph": "正義曰：“天整齊於下民”者，欲使之順道依理，以性命自終也。以民不能自治，故使我爲之，使我爲天子。我旣受天委付，務欲稱天之心。墜失天命，是不爲天所終。保全禄位，是爲天所終。我一日所行善之與惡，非爲天所終，惟爲天所終，皆在人所行。王言已兾，欲使爲行，稱天意也。",
                    "zhushu": "",
                    "type": 2
                },
                {
                    "paragraph": "傳“汝當”至“德美”",
                    "zhushu": "",
                    "type": 2
                },
                {
                    "paragraph": "正義曰：“逆”，迎也。上天授人爲主，是下天命也。諸侯上輔天子，是逆天命也。言與天意相迎逆也。“汝當庶幾敬逆天命，以奉我一人之戒”。欲使之順天意而用已命。凡人被人畏，必當自謂已有可畏敬；被人譽，必自謂已實有德美。故戒之：“汝等所行事，雖見畏，勿自謂可敬畏；雖見美，勿自謂有德美。”敎之令謙而不自恃也。",
                    "zhushu": "",
                    "type": 2
                },
                {
                    "paragraph": "傳“先戒”至“之道”",
                    "zhushu": "",
                    "type": 2
                },
                {
                    "paragraph": "正義曰：上句“雖畏勿畏，雖休勿休”，是“先戒以勞謙之德”也。“勞謙”，易謙卦九三爻辭。謙則心勞，故云“勞謙”。天子有善，以善事敎天下，則兆民蒙賴之。",
                    "zhushu": "",
                    "type": 2
                },
                {
                    "paragraph": "“王曰”至“天威”",
                    "zhushu": "",
                    "type": 2
                },
                {
                    "paragraph": "正義曰：凡與人言，必呼使來前。“吁”，歎聲也。王歎而呼諸侯曰：“吁來，有邦國、有土地諸侯國君等，告汝以善用刑之道。在於今日，汝安百姓兆民之道。何所選擇？非惟選擇善人乎？何所敬愼？非惟敬愼五刑乎？何所謀度，非惟度及丗之用刑輕重所冝乎？”即敎諸侯以斷獄之法。凡斷獄者，必令囚之與證兩皆來至。囚、證具備，取其言語，乃與衆獄官共聽其入五刑之辭。其五刑之辭𥳑核，信實有罪，則正之於五刑，以五刑之罪罪其身也。五刑之辭，不如衆所𥳑核，不合入五刑，則正之於五罰。罰謂取其贖也。於五罰論之，又有辭不服，則正之於五過。過失可宥，則赦宥之。從刑入罰，從罰入過。此五過之所病者，惟甞同官位，惟詐反囚辭，惟内親用事，惟行貨枉法，惟舊相往來。以此五病出入人罪，其罪與犯法者均。其當淸證審察，能使五者不行，乃爲能耳。五刑之疑有赦，赦從罰也。五罰之疑有赦，赦從過也，過則赦之矣。其當淸證審察，使能之，勿使妄入人罪，妄得赦免。旣得囚辭，𥳑核誠信，有合衆心，或記可刑，或皆可放，雖云合罪，惟更審察其貌，有所考合，謂貌又當罪，乃決斷之。“無𥳑不聽”者，謂雖似罪狀，無可𥳑核，誠信合罪者，則不聽理其獄，當放赦之。皆當嚴敬天威，勿輕聽用刑也。",
                    "zhushu": "",
                    "type": 2
                },
                {
                    "paragraph": "傳“在今”至“冝乎”",
                    "zhushu": "",
                    "type": 2
                },
                {
                    "paragraph": "正義曰：“何度非及”，其言不明。以論刑事而言度所及，知所度者，度及丗之用刑輕重所冝。王肅云：“度，謀也。非當與主獄者謀慮刑事，度丗輕重所冝也。”",
                    "zhushu": "",
                    "type": 2
                },
                {
                    "paragraph": "傳“兩謂”至“之辭”",
                    "zhushu": "",
                    "type": 2
                },
                {
                    "paragraph": "正義曰：“兩”謂兩人，謂囚與證也。凡競獄必有兩人爲敵，各言有辭理。或時兩皆須證，則囚之與證，非徒兩人而巳。兩人謂囚與證，不爲兩敵。至者將斷其罪，必須得證，兩敵同時在官，不須待至。且兩人競理，或並皆爲囚，各自須證，故以“兩”爲囚與證也。兩至具備，謂囚、證具足，各得其辭，乃據辭定罪，與衆獄官共聽其辭，觀其犯狀，斟酌入罪，或入墨、劓，或入宫、剕，故云“聽其入五刑之辭”也。",
                    "zhushu": "",
                    "type": 2
                },
                {
                    "paragraph": "傳“五辭”至“五刑”",
                    "zhushu": "",
                    "type": 2
                },
                {
                    "paragraph": "正義曰：旣得囚、證，將入五刑之辭，更復𥳑練核實，知其信有罪狀，與刑書正同，則依刑書斷之，應墨者墨之，應殺者殺之。",
                    "zhushu": "",
                    "type": 2
                },
                {
                    "paragraph": "傳“不簡”至“贖罪”",
                    "zhushu": "",
                    "type": 2
                },
                {
                    "paragraph": "正義曰：“不𥳑核”者，謂覆審囚、證之辭，不如𥳑核之狀。旣囚與證辭不相符合，則是犯狀不定，謂“不應五刑”，不與五刑書同，獄官疑不能決，則當正之於五罰，令其出金贖罪。依準五刑，疑則從罰，故爲“五罰”，即下文是也。今律疑罪各依所犯以贖，論虚實之證等，是非之理均，或事渉疑似，旁無證見；或雖有證見，事非疑似，如此者皆爲疑罪。",
                    "zhushu": "",
                    "type": 2
                },
                {
                    "paragraph": "傳“不服”至“赦免”",
                    "zhushu": "",
                    "type": 2
                },
                {
                    "paragraph": "正義曰：“不服，不應罰”者，欲令贖罪，而其人不服，獄官重加簡核，無復疑似之狀，本情非罪，不可強遣出金，如是者則正之於五過。雖事渉疑似有罪，乃是過失，過則可原，故從赦免。下文惟有“五刑”“五罰”，而無“五過”，亦稱“五”者，縁五罰爲過，故謂之“五過”。五者之過，皆可原也。",
                    "zhushu": "",
                    "type": 2
                },
                {
                    "paragraph": "傳“五過”至“所在”",
                    "zhushu": "",
                    "type": 2
                },
                {
                    "paragraph": "正義曰：釋詁云：“疵，病也。”此五過之所病，皆謂獄吏故出入人罪，應刑不刑，應罰不罰，致之五過而赦免之，故指言“五過之疵”。於五刑、五罰，不赦其罪，未有此病，故不言“五刑之疵”“五罰之疵”。應刑而罰，亦是其病，於赦免言“病”，則赦刑從罰亦是病可知。損害王道，於政爲病，故謂之“病”。“惟官”謂甞同官位，與吏舊同僚也。“或詐反囚辭”，拒諱實情”，不承服也。“或内親用事”，囚有親戚在官，吏或望其意而曲筆也。“或行貨於吏”，吏受財枉法也。或囚與吏舊相往來。此五事皆是病之所在。五事皆是枉法，但枉法多是爲貨，故於“貨”言“枉”，餘皆枉可知。",
                    "zhushu": "",
                    "type": 2
                },
                {
                    "paragraph": "傳“以病”至“不行”",
                    "zhushu": "",
                    "type": 2
                },
                {
                    "paragraph": "正義曰：以五病所在，出入人罪，不罰不刑，使得在於五過，妄赦免之，此獄吏之罪，與犯法者同。諸侯國君淸證審察，能使之不行，乃爲善也。此以病所在，惟出人罪爾，而傳并言“入”者，有罪而妄出，與無罪而妄入，獄吏之罪等，故以“出入”言之。今律“故出入者與同罪”，即此是也。",
                    "zhushu": "",
                    "type": 2
                },
                {
                    "paragraph": "傳“刑疑”至“其理”",
                    "zhushu": "",
                    "type": 2
                },
                {
                    "paragraph": "正義曰：刑疑有赦，赦從罰也。罰疑有赦，赦從免也。上云“五罰不服，正於五過”，即是免之也。不言五過之疑有赦者，知過則赦之，不得疑也。“其當淸察，能得其理”，不使應刑妄得罰，應罰妄得免也。舜典云：“眚災肆赦。”大禹謨云：“宥過無大。”易解卦象云：“君子以赦過宥罪。”論語云：“赦小過。”是過失之罪皆當赦放，故知過即是赦之。鄭𤣥云：“不言五過之疑有赦者，過不赦也。”禮記云：“凡執禁以齊衆者，不赦過。”如鄭此言，“五罰不服，正於五過”者，五過皆當罪之也。五刑之疑，赦刑取贖，五罰疑者，反使服刑，是刑疑而輸贖，罰疑而受刑，不疑而更輕，可疑而益重，事之顚倒，一至此乎。謂之“祥刑”，豈當若是。然則“不赦過”者，復何所謂。“執禁以齊衆”，非謂平常之過失也。人君故設禁約，將以齊整大衆，小事易犯，人必輕之。過犯悉皆赦之，衆人不可復禁，是故不赦小過，所以齊整衆人，令其不敢犯也。今律：“合和御藥，誤不如本方，御幸舟船，誤不牢固，罪皆死。”乏軍興者斬。”故失等皆是“不赦過”也。",
                    "zhushu": "",
                    "type": 2
                },
                {
                    "paragraph": "傳“𥳑核”至“之至”",
                    "zhushu": "",
                    "type": 2
                },
                {
                    "paragraph": "正義曰：“𥳑核誠信，有合衆心”，或皆以爲可刑，或可以爲赦，未得即斷之，惟當察其囚貌，更有所考合，考合復同，乃從衆議斷之，重刑之至也。“察其貌”者，即周禮“五聽”：辭聽、色聽、氣聽、耳聽、目聽也。鄭𤣥以爲辭聽“觀其出言，不直則煩”，色聽“觀其顔色，不直則𧹞然”，氣聽“觀其氣息，不直則喘”，耳聽“觀其聽聆，不直則惑”。目聽“觀其眸子，視不直則眊然”。是“察其貌有所考合”也。",
                    "zhushu": "",
                    "type": 2
                },
                {
                    "paragraph": "傳“無𥳑”至“用刑”",
                    "zhushu": "",
                    "type": 2
                },
                {
                    "paragraph": "正義曰：“無𥳑核誠信”者，謂𥳑核之，於罪無誠信效驗可𥳑核，即是無罪之人，當赦之。",
                    "zhushu": "",
                    "type": 2
                },
                {
                    "paragraph": "傳“刻其”至“相當”",
                    "zhushu": "",
                    "type": 2
                },
                {
                    "paragraph": "正義曰：五刑之名，見於經傳，唐虞已來皆有之矣，未知上古起在何時也。漢文帝始除肉刑，其刻顙、截鼻、刖足、割勢皆法傳於先代，孔君親見之。說文云：“顙，頟也。”“墨”一名黥。鄭𤣥周禮注云：“墨，黥也。先刻其面，以墨窒之。”言刻頟爲瘡，以墨塞瘡孔，令變色也。“六兩曰鍰”，蓋古語存於當時，未必有明文也。考工記云：“戈矛重三鋝。”馬融云：“鋝，量名。當與吕刑“鍰”同。俗儒云鋝六兩爲一川，不知所出耳。”鄭𤣥云：“鍰，稱輕重之名。”今代東萊稱或以太半兩爲鈞，十鈞爲鍰，鍰重六兩太半兩，鍰、鋝似同也。或有存行之者，十鈞爲鍰，二鍰四鈞而當一斤，然則鍰重六兩三分兩之二。周禮謂“鍰”爲鋝，如鄭𤣥之言，一鍰之重六兩，多於孔、王所說，惟校十六銖爾。舜典云“金作贖刑”。傳以“金”爲黃金，此言“黃鐵”者，古者金、銀、銅、鐵揔號爲“金”，今別之以爲四名。此傳言“黃鐵”，舜典傳言“黃金”，皆是今之銅也。古人贖罪悉皆用銅，而傳或稱“黃金”，或言“黃鐵”，謂銅爲金爲鐵爾。“閱實其罪”，檢閱核實其所犯之罪，使與罰名相當，然後收取其贖。此旣罪疑而取贖，疑罪不定，恐受贖參差，故五罰之下皆言“閱實其罪”，慮其不相當故也。傳“刖足”至“百鍰”",
                    "zhushu": "",
                    "type": 2
                },
                {
                    "paragraph": "正義曰：釋言云：“剕，刖也。”李巡云：“斷足曰刖。”說文云：“刖，絶也。”是“刖”者斷絶之名，故“刖足曰剕”。贖劓倍墨，剕應倍劓，而云“倍差”，倍之又有差，則不啻一倍也。下句贖宮六百鍰，知倍之又半之爲五百鍰也。截鼻重於黥頟，相校猶少，刖足重於截鼻，所校則多。刖足之罪，近於官刑，故使贖剕不啻倍劓，而多少近於贖宫也。",
                    "zhushu": "",
                    "type": 2
                },
                {
                    "paragraph": "傳“宫淫”至“之冝”",
                    "zhushu": "",
                    "type": 2
                },
                {
                    "paragraph": "正義曰：伏生書傳云：“男女不以義交者，其刑宫。”是宫刑爲“淫刑”也。男子之隂名爲勢，割去其勢，與椓去其隂，事亦同也。“婦人幽閉，閉於宫，使不得出也。本制宮刑，主爲淫者，後人被此罪者，未必盡皆爲淫。”昭五年左傳楚子“以羊舌𦙝爲司宫”，非坐淫也。漢除肉刑，除墨、劓、剕耳，宫刑猶在。近代反逆縁坐，男子十五已下不應死者，皆宮之。大隋開皇之初，始除男子宮刑，婦人猶閉於宫。宫是次死之刑，宫於四刑爲最重也。人犯輕刑者多，犯重刑者少，又以鍰數以倍相加，序五刑先輕後重，取事之冝。",
                    "zhushu": "",
                    "type": 2
                },
                {
                    "paragraph": "傳“死刑”至“制也”",
                    "zhushu": "",
                    "type": 2
                },
                {
                    "paragraph": "正義曰：釋詁云：“辟，罪也。”死是罪之大者，故謂死刑爲“大辟”。經歷陳罰之鍰數，“五刑之疑，各自入罰，不降相因”，不合死疑入宫，宫疑入剕者，是古之制也。所以然者，以其所犯疑不能決，故使贖之。次刑非其所犯，故不得降相因。",
                    "zhushu": "",
                    "type": 2
                },
                {
                    "paragraph": "傳“別言”至“相備”",
                    "zhushu": "",
                    "type": 2
                },
                {
                    "paragraph": "正義曰：此經歷言“二百”“三百”“五百”者，各是刑之條也。𣫭於其條，有犯者，實則刑之，疑則罰之，刑屬、罰屬，其數同也。別言罰屬，五者各言其數，合言刑屬，但揔云“三千”，明刑罰同其屬數，互見其義，以相備也。經云“大辟之罰，其屬二百”，文異於上四罰者，以“大辟”二字不可云“大辟罰之屬”，故分爲二句，以其二字足使成文。",
                    "zhushu": "",
                    "type": 2
                },
                {
                    "paragraph": "“上下”至“有要”",
                    "zhushu": "",
                    "type": 2
                },
                {
                    "paragraph": "正義曰：此又述斷獄之法。將斷獄訟，當上下比方其罪之輕重，乃與獄官衆議斷之。其囚有僭亂之虚辭者，無得聽之，勿用此辭斷獄。此僭亂之辭，言不可行也。惟當清察罪人之辭，惟當附以法理，其當詳審使能之，勿使僭失爲不能也。“上刑適輕”者，謂一人雖犯一罪，狀當輕重兩條，據重條之上有可以虧減者，則之輕條，服下罪也。“下刑適重”者，謂一人之身輕重二罪俱發，則以重罪而從上服，令之服上罪。或輕或重，諸所罪罰皆有權冝，當臨時斟酌其狀，不得雷同加罪。刑罰有丗輕丗重，當視丗所冝，權而行之。行罰者，所以齊非齊者，有倫理，有要善，戒令審量之。",
                    "zhushu": "",
                    "type": 2
                },
                {
                    "paragraph": "傳“上下”至“可行”",
                    "zhushu": "",
                    "type": 2
                },
                {
                    "paragraph": "正義曰：罪條雖有多數，犯者未必當條，當取故事並之，上下比方其罪之輕重，上比重罪，下比輕罪，觀其所犯當與誰同。獄官不可盡賢，其閒或有阿曲，冝預防之。“僭”，不信也。獄官與囚等或作不信之辭，以惑亂在上。人君無得聽此僭亂之辭以自疑惑，勿即用此僭亂之辭以之斷獄，此僭亂之言不可行用也。",
                    "zhushu": "",
                    "type": 2
                },
                {
                    "paragraph": "傳“一人”至“權冝”",
                    "zhushu": "",
                    "type": 2
                },
                {
                    "paragraph": "正義曰：“一人有二罪，則之重而輕并數”者，謂若一人有二罪，則應兩罪俱治，今惟斷獄以重條，而輕者不更別數，與重并數爲一。劉君以爲“上刑適輕，下刑適重，皆以爲一人有二罪。上刑適輕者，若今律重罪應贖，輕罪應居作官當者，以居作官當爲重，是爲上刑適輕。下刑適重者，謂若二者俱是贓罪，罪從重科，輕贓亦備，是爲而輕并數也”。知不然者，案經旣言“下刑適重上服”，則是重上服而已，何得云“輕贓亦備”。又今律云“重罪應贖，輕罪應居作官當者，以居作官當爲重”者，此即是下刑適重之條，而以爲上刑適輕之例，實爲未允。且孔傳下經始云“一人有二罪”，則上經所云非一人有二罪者也。劉君妄爲其說，故今不從。",
                    "zhushu": "",
                    "type": 2
                },
                {
                    "paragraph": "傳“言刑”至“要善”",
                    "zhushu": "",
                    "type": 2
                },
                {
                    "paragraph": "正義曰：“刑罰隨丗輕重”，言觀丗而制刑也。“刑新國用輕典，刑亂國用重典，刑平國用中典”，周禮大司宼文也。鄭𤣥云：“新國者，新辟地立君之國。用輕法者，爲其民未習於敎也。平國，承平守成之國。用中典者，常行之法也。亂國，篡弑叛逆之國。用重典者，以其化惡伐滅之也。”",
                    "zhushu": "",
                    "type": 2
                },
                {
                    "paragraph": "“罰懲”至“兩刑”",
                    "zhushu": "",
                    "type": 2
                },
                {
                    "paragraph": "正義曰：言聖人之制刑罰，所以懲創罪過，非要使人死也，欲使惡人極於病苦，莫敢犯之而已。非口才辯佞之人可以斷獄，惟良善之人乃可以斷獄。言斷獄無非在其中正，佞人即不能然也。“察囚之辭，其難在於言辭差錯，斷獄者非從其僞辭，惟從其本情。斷獄之時，當哀憐下民之犯法，敬愼斷獄之害人，勿得輕耳斷之。必令典獄諸官明開刑書，相與占之，皆庶幾得中正之道。其所刑罰，其當詳審能之，勿使失中。其斷獄成辭，得其信實，又當輸汝信實之狀而告於王。其斷刑文書上於王府，皆使備具，勿有踈漏。其囚若犯二事，罪雖從重，有并兩刑上之者。”言有兩刑，亦具上之，恐獄官有所隱没，故戒之。",
                    "zhushu": "",
                    "type": 2
                },
                {
                    "paragraph": "傳“當憐”至“之道”",
                    "zhushu": "",
                    "type": 2
                },
                {
                    "paragraph": "正義曰：論語云：陽膚爲士師，曽子戒之云：“如得其情，則哀矜而勿喜。”是斷獄者於斷之時，當憐下民之犯法也。死者不可復生，斷者不可復續，當須敬愼。斷獄之害人，勿得輕耳，即决之。五刑之屬三千，皆著在刑書，使斷獄者依案用之。冝令斷獄諸官明開刑書，相與占之，使刑書當其罪。今人之所犯，不必當條，須探測刑書之意，比附以斷其罪，若卜筮之占然，故稱“占”也。“皆庶幾必得中正之道”，令獄官同心思使中也。此言“明啓刑書”，而左傳云“昔先王議事以制，不爲刑辟”者，彼鑄刑書以宣示百姓，故云臨事制冝，不預明刑辟。人有犯罪，原其情之善惡，斷定其輕重，乃於刑書比附而罪之。故彼此各據其一，義不相違。",
                    "zhushu": "",
                    "type": 2
                },
                {
                    "paragraph": "傳“斷獄”至“文辭”",
                    "zhushu": "",
                    "type": 2
                },
                {
                    "paragraph": "正義曰：“孚”，信也。“輸”，寫也。下“而”爲“汝”也。斷獄成辭而得信實，當輸寫汝之信實，以告於王，勿藏隱其情，不告王也。曲必隱情，直則無隱，令其不隱情者，欲使之無阿曲也。漢丗問罪謂之“鞫”，斷獄謂之“劾”，謂上其鞫劾文辭也。",
                    "zhushu": "",
                    "type": 2
                },
                {
                    "paragraph": "傳“其斷”至“上之”",
                    "zhushu": "",
                    "type": 2
                },
                {
                    "paragraph": "正義曰：“其斷刑文書上王府，皆當備具”，若今曹司寫案申尚書省也。“有并兩刑”，謂人犯兩事，刑有上下，雖罪從重斷，有兩刑者，亦并具上之，使王知其事。王或時以下刑爲重，改下爲上，故并亦上之。",
                    "zhushu": "",
                    "type": 2
                },
                {
                    "paragraph": "“王曰”至“天下”",
                    "zhushu": "",
                    "type": 2
                },
                {
                    "paragraph": "正義曰：王歎而呼諸侯曰：“嗚呼。刑罰事重，汝當敬之哉。謂諸侯官之長，此同族異姓等，我言多可戒懼。我敬於刑，當敬命有德者惟典刑事。今上天治民，命人君爲天子，配天在於下，氶天之意，爲事甚重。其聽獄訟，當明白淸審於獄之單辭。民之所以治者，由獄官無有不用中正聽訟之兩辭，由以中正之故，下民得治。汝獄官無有敢受貨賂，成私家於獄之兩辭，勿於獄之兩家受貨致富。治獄受貨，非家寶也，惟是聚罪之事。”言汝身多違，則不達虚言，戒行急惡，䟽非虚論矣。多聚罪則天報汝，以衆人見被尤怨而罰責之。汝當長畏，惟天所罰。天罰汝者，非是天道不中，惟人在於自作敎命，使不中爾。敎命不中，則天罰汝，天道罰不中也。若令衆民無有善政在於天下，則是人主不中，天亦將罰人主。諸侯爲民之主，故以天罰懼之。",
                    "zhushu": "",
                    "type": 2
                },
                {
                    "paragraph": "傳“敬之”至“儆之”",
                    "zhushu": "",
                    "type": 2
                },
                {
                    "paragraph": "正義曰：此篇主多戒諸侯百官之長，故知“官長”即諸侯也。襄卜二年左傳哭諸侯之例云：“異姓臨於外，同族於禰廟。”是相對則“族”爲同姓，“姓”爲異姓也。告之以“我言多可戒懼”者，以儆戒之也。下言民無善政，則天罰人主，是儆戒諸侯也。",
                    "zhushu": "",
                    "type": 2
                },
                {
                    "paragraph": "傳“我敬”至“典刑”",
                    "zhushu": "",
                    "type": 2
                },
                {
                    "paragraph": "正義曰：“當使有德者惟典刑”，言將選有德之人使爲刑官，刑官不用無德之人也。",
                    "zhushu": "",
                    "type": 2
                },
                {
                    "paragraph": "傳“今天”至“言之”",
                    "zhushu": "",
                    "type": 2
                },
                {
                    "paragraph": "正義曰：傳以“相”爲治，“今天治民”者，天有意治民，而天不自治，使人治之。人君爲配天在下，當承天意治民，治之常使稱天心也。欲稱天心，聽獄當淸審單辭。“單辭”謂一人獨言，未有與對之人，訟者多直已以曲彼，構辭以誣人，單辭特難聽，故言之也。孔子美子路云：“片言可以折獄者，其由也與。”“片言”即“單辭”也。子路行直，聞於天下，不肯自道已長，妄稱彼短，得其單辭，即可以斷獄者，惟子路爾。凡人少能然，故難聽也。",
                    "zhushu": "",
                    "type": 2
                },
                {
                    "paragraph": "傳“民之”至“民治”",
                    "zhushu": "",
                    "type": 2
                },
                {
                    "paragraph": "正義曰：“獄之兩辭”，謂兩人競理，一虚一實，實者枉屈，虚者得理，則此民之所以不得治也。民之所以得治者，由典獄之官，其無不以有中正之心聽獄之兩辭，棄虚從實，實者得理，虚者受刑，虚者不敢更訟，則刑獄淸而民治矣。孔子稱“必也使無訟乎”，謂此也。",
                    "zhushu": "",
                    "type": 2
                },
                {
                    "paragraph": "傳“典獄”至“兩辭”",
                    "zhushu": "",
                    "type": 2
                },
                {
                    "paragraph": "正義曰：典獄知其虚，受其貨而聽其詐，詐者虚而得理，獄官致富成私家，此民之所以亂也。故戒諸侯無使獄官成私家於獄之兩辭。",
                    "zhushu": "",
                    "type": 2
                },
                {
                    "paragraph": "傳“受獄”至“見罪”",
                    "zhushu": "",
                    "type": 2
                },
                {
                    "paragraph": "正義曰：“府”，聚也。“功”，事也。受獄貨非是家之寶也，惟是聚近罪之事爾。罪多必有惡報，其報則以衆人見罪也。衆人見罪者多，天必報以禍罰，故下句戒令畏天罰也。",
                    "zhushu": "",
                    "type": 2
                },
                {
                    "paragraph": "傳“當長”至“罰之”",
                    "zhushu": "",
                    "type": 2
                },
                {
                    "paragraph": "正義曰：衆人見罪者多，天必報以禍罰。汝諸侯等當長畏懼，爲天所罰。天之罰人，非天道不得其中，惟人在其敎命自使不中，敎命不中，則天罰之。諸侯一國之君，施敎命於民者也，故戒以施敎命中否也。",
                    "zhushu": "",
                    "type": 2
                },
                {
                    "paragraph": "傳“天道”至“罰之”",
                    "zhushu": "",
                    "type": 2
                },
                {
                    "paragraph": "正義曰：天道下罰，罰不中者，令使衆民無有善政在於天下，由人主不中。爲人主不中，故無善政，天將亦罰人主。“人主”謂諸侯，此言戒諸侯也。",
                    "zhushu": "",
                    "type": 2
                },
                {
                    "paragraph": "“王曰”至“祥刑”",
                    "zhushu": "",
                    "type": 2
                },
                {
                    "paragraph": "正義曰：戒之旣終，王又言而歎曰：“嗚呼。汝諸侯嗣丗子孫等，從自今已往，當何所監視？非當視立德於民而爲之中正乎？”言諸侯并嗣丗，惟當視此立德於民爲之中正之事。“汝必視此，庶幾明聽我言而行之哉。有智之人惟能用刑，乃有無疆境之善辭。得有無疆善辭者，以其折獄能屬於五常之中正，皆中其理，而法有善政故也。汝有邦有土之君，受王之善衆而治之，當視於此善刑。”從上已來，舉善刑以告之，欲其勤而法之，使有無窮之美譽。",
                    "zhushu": "",
                    "type": 2
                },
                {
                    "paragraph": "傳“言智”至“以然”",
                    "zhushu": "",
                    "type": 2
                },
                {
                    "paragraph": "正義曰：“屬”謂屬著也。“極”，中也。“慶”，善也。“五常”謂仁、義、禮、智、信，人所常行之道也。言得有善辭，名聞於後丗者，以其斷獄能屬著於五常之中正，皆得其理，而法之有善，所以得然也。知“五”是“五常”者，以人所常行惟有五事，知“五常”也。",
                    "zhushu": ""
                }
            ]
        },
        {
            "name": "周書文侯之命第三十",
            "paragraphs": [
                {
                    "paragraph": "周書文侯之命第三十",
                    "zhushu": "",
                    "type": 1
                },
                {
                    "paragraph": "“平王”至“之命”",
                    "zhushu": "",
                    "type": 2
                },
                {
                    "paragraph": "正義曰：幽王嬖襃姒，廢申后，逐太子冝臼，冝臼奔申。申侯與犬戎旣殺幽王，晉文侯與鄭武公迎冝臼立之，是爲平王，遷於東都。平王乃以文侯爲方伯，賜其秬鬯之酒，以圭瓉副焉，作䇿書命之吏録其䇿書，作文侯之命。",
                    "zhushu": "",
                    "type": 2
                },
                {
                    "paragraph": "傅“以圭”至“圭瓉”",
                    "zhushu": "",
                    "type": 2
                },
                {
                    "paragraph": "正義曰：祭之初，酌鬱鬯之酒以灌尸。圭瓉者，酌鬱鬯之杓，杓下有槃，瓉即槃之名也。是以圭爲杓之柄，故謂之圭瓉。周禮典瑞云：“祼圭有瓉，以肆先王，以祼賔客。”鄭司農云：“於圭頭爲器，可以□鬯祼祭謂之瓉。以肆先王，灌先王祭也。”鄭𤣥云：“肆，解牲體以祭，因以爲名。爵行曰祼。漢禮：“瓉槃大五𦫵，口徑八寸，下有槃，口徑一尺。”詩云：“瑟彼玉瓉，黃流在中。”毛傅云：“玉瓉，圭瓉也。黃金所以飾流鬯也。”鄭云：“黃流，秬鬯也。圭瓉之狀，以圭爲柄，黃金爲勺，靑金爲外，朱中央。”是說圭瓉之形狀也。禮無明文，而知其然者，祭統云：“君執圭瓉祼尸，大宗執璋瓉亞祼。”鄭云：“圭瓉、璋瓉，祼器也。以圭璋爲柄，酌鬱鬯曰祼。然则圭瓉、璋瓉，惟柄，以圭璋爲異，其瓉形則同。考工記玉人云：“祼圭尺有二寸，有瓉，以祀廟。大璋、中璋九寸，邊璋七寸，厚寸，黃金勺，靑金外，朱中，鼻寸。”鄭云：“鼻，勺流也。凡流𣅜爲龍口也。三璋之勺，形如圭瓉。”是鄭以璋形如此，知圭瓉亦然。毛傳又云：“九命然後錫以秬鬯圭瓉。”則晉文侯於時九命爲東西大伯，故得受此賜也。“秬鬯”從經爲傅，故此惟解“圭瓉”。傅“所以”至“命焉”",
                    "zhushu": "",
                    "type": 2
                },
                {
                    "paragraph": "正義曰：周本紀云：“幽王嬖襃姒，襃姒生子伯服。幽王廢申后，并去太子，用襃姒爲后，伯服爲太子。申侯怒，乃與西夷犬戌共攻殺幽王。於是諸侯乃與申侯共立太子冝臼，是爲平王。東徙於洛邑，避戎𡨥。”隱六年左傅：“周桓公言於王曰：“我周之東遷，晉、鄭焉依？”鄭語云：“晉文侯於是乎定天子。”是迎送安定之，故平王錫命焉。",
                    "zhushu": "",
                    "type": 2
                },
                {
                    "paragraph": "傅“平王命爲侯伯”",
                    "zhushu": "",
                    "type": 2
                },
                {
                    "paragraph": "正義曰：“伯”，長也。諸侯之長，謂二伯也。僖元年左傅云：“凡侯伯，救患、分災、討罪，禮也。”是謂諸侯之長爲侯伯。王肅云：“幽王旣滅，平王東遷，晉文侯、鄭武公夾輔王室。晉爲大國，功重，故平王命爲侯伯。”",
                    "zhushu": "",
                    "type": 2
                },
                {
                    "paragraph": "“王若”至“在位”",
                    "zhushu": "",
                    "type": 2
                },
                {
                    "paragraph": "正義曰：平王順文侯之功，親之，敬而呼其字曰：“父義和。”旣呼其字，乃告以上丗之事：大明乎文王、武王之道，能詳愼顯，用有德之人以爲大臣。文王之爲王也，聖德明𦫵於天，言其道至天也。又布聞於在下，言其德被民也。惟以是故，上天成其大命於文王，使之身爲天子，澤流後丗。文武聖明如此，亦惟先丗長官之臣能左右明事其君，君聖臣賢之故，於小大所謀道德，天下無有不循從其化，故我之先祖文、武之後諸王，𣅜得歸在王位。言先丗聖王得賢臣之力。將說已無賢臣，故言此也。",
                    "zhushu": "",
                    "type": 2
                },
                {
                    "paragraph": "傅“順其”至“別之”",
                    "zhushu": "",
                    "type": 2
                },
                {
                    "paragraph": "正義曰：觀禮說天子呼諸侯之義曰：“同姓大國則曰伯父，其異姓則曰伯舅。同姓小國則曰叔父，其異姓則曰叔舅。”鄭𤣥禮注云：“稱之以父與舅，親親之辭。”晉文侯，唐叔之後，與王同姓，故稱曰“父”。曲禮天子謂二伯爲伯父、伯舅。計文侯爲侯伯，天子當呼爲“伯父”，此不云“伯”而直稱“父”者，尤親之也。左傅以文侯名仇，今呼曰“義和”，知是字也。天子於同姓諸侯𣅜呼爲“父”，稱“父”者非一人，若不稱其字，無以知是文侯，故以字別之。鄭𤣥讀“義”爲儀，“儀”“仇”𣅜訓匹也，故名仇，字儀。古人名字不可𣅜今相配，不必然。“□。傅文王”至“王位”",
                    "zhushu": "",
                    "type": 2
                },
                {
                    "paragraph": "正義曰：“後丗先祖”，謂文、武之後，在今王之先祖，成、康以至宣、幽𣅜是也。“懷”，歸也，歸在王位者。王位是其所有也，若歸向家然，故稱“歸”也。",
                    "zhushu": "",
                    "type": 2
                },
                {
                    "paragraph": "“鳴呼”至“罔克”",
                    "zhushu": "",
                    "type": 2
                },
                {
                    "paragraph": "正義曰：王又歎而自傷：“鳴呼，疲病者，是我小子繼嗣先王之位，遭天大罪過於我周家，父死國敗，傾覆祖業，致使周邦喪亂，絶其資用惠澤於下民。”言下民資用盡，致使而王澤竭也。“西夷犬戎侵兵傷我國及𡖖大夫之家，其禍亦甚大也。所以遇此禍者，即我治事之臣，無有耆宿壽考俊德之人在其服位，我則材弱，無能之致”。自恨已弱，不能致得賢臣，恐又不能自立也。",
                    "zhushu": "",
                    "type": 2
                },
                {
                    "paragraph": "傅“言周”至“甚大”",
                    "zhushu": "",
                    "type": 2
                },
                {
                    "paragraph": "正義曰：此經所言，追敘幽王滅事。民不自治，立君以養之。民之資用，是王者佑助以得之。言周邦喪亂，不能撫佑下民，絶其資用，惠澤於下民也。幽王之滅，由夷狄交侵，兵傷我國及𡖖大夫之家，其禍甚大。諸言“國家”者，𣅜謂“國”爲“國家”，傅意欲見君臣俱被其害，故以“家”爲𡖖大夫之家。王肅云：“遭天之大愆，謂幽王爲大戎所殺，殄絶其先祖之澤於下民，侵犯兵𡨥，傷我國家。甚大，謂大戎也。”",
                    "zhushu": "",
                    "type": 2
                },
                {
                    "paragraph": "傅“所以”至“之致”",
                    "zhushu": "",
                    "type": 2
                },
                {
                    "paragraph": "正義曰：此經亦是追敘往事，言幽王所以遇禍者，即我周家治事之臣，無有耆宿壽考俊德之人在其服位，致使有犬戎之禍，亦是我材劣無能之致。幽王之時，平王被逐在外，國之興亡，非平王所知。言“我無能之致”者，引過歸已，自懼將來復然，故下句思得賢臣。",
                    "zhushu": "",
                    "type": 2
                },
                {
                    "paragraph": "“曰惟”至“予嘉”",
                    "zhushu": "",
                    "type": 2
                },
                {
                    "paragraph": "正義曰：王又言：“我以無能之致，私爲言曰，同姓諸侯，惟我祖之列者，惟我父之列者，其惟當憂念我身。”又自傷歎：“嗚呼。此諸侯等，若有能助我有功，則我一人長安在王位。”言已無能，惟恃頼諸侯也。又呼文侯字曰：“父義和，汝能明汝顯祖唐叔之道，汝始法文武之道，用是道合會繼汝君以善，追孝於前丗文德之人，救周之日，汝功爲多，甚修矣。乃能扞蔽我於艱難。”謂救周誅犬戎也。“如汝之功，是我所善”。陳其前功，以勸勉之。",
                    "zhushu": "",
                    "type": 2
                },
                {
                    "paragraph": "傅“王曰”至“諸侯”",
                    "zhushu": "",
                    "type": 2
                },
                {
                    "paragraph": "正義曰：文侯是同姓諸侯，王言已未得文侯之時，常望同姓助已。王私爲言曰：“同姓諸侯在我惟祖惟父列者，惟當憂念我身。”“伊”訓惟也。望得同姓之閒有憂已者。以“思”謂未得，更復歎而爲言：“嗚呼。同姓諸侯，若有能助我有功，則我一人長得安在王位。”言已恃頼諸侯，思得其人。在後果得文侯。告文侯以此言，言已思文侯之功。",
                    "zhushu": "",
                    "type": 2
                },
                {
                    "paragraph": "傅“重稱”至“獎之”",
                    "zhushu": "",
                    "type": 2
                },
                {
                    "paragraph": "正義曰：天子之於諸侯，當稱“父”“舅”而已。旣呼其“父”，又稱其字，所以別他人也。初則別於他人，重則可以已矣。重稱其字者，親之也。禮：君父之前白名，朋友之交白字，是名重於字也。輕前人則并其名，尊前人則避其重，故不稱其名，尊之也。不於上文作傅，於此言“尊之”者，就此“親之”，并解之也。“昭乃顯祖”，不知所斥，以晉之上世有功名者惟有唐叔耳，故知“明汝顯祖唐叔之道，所以勸□之，令其繼唐叔之業也。",
                    "zhushu": "",
                    "type": 2
                },
                {
                    "paragraph": "傅“言汝”至“爲孝”",
                    "zhushu": "",
                    "type": 2
                },
                {
                    "paragraph": "正義曰：以其初有大功，終當不殞其業，故言“始法文武之道”。“當用是文武之道，合會繼汝君以善”，令以功德佐汝君，使汝君繼前世，追行孝道於前丗文德之人。“汝君”者，平王自謂也。先祖之志在於平定天下，故子孫繼父祖之志爲孝也。",
                    "zhushu": "",
                    "type": 2
                },
                {
                    "paragraph": "傅“戰功”至“所善”",
                    "zhushu": "",
                    "type": 2
                },
                {
                    "paragraph": "正義曰：“戰功曰多”者，周禮司勲文。又云：“王功曰勲，國功曰功，民功曰庸，事功曰勞，治功曰力，戰功曰多。”彼有此六功也。言功多殊於他人，故云“汝之功多甚修矣”。言其功修整，美其功之善也。文侯之功在於誅犬戎，立平王，言“乃扞蔽我於艱難”，知“謂救周誅犬戎”也。”若”訓如也，如汝之功，我所善也。王肅云：“如汝之功，我所嘉也。”“王曰”至“顯德”",
                    "zhushu": "",
                    "type": 2
                },
                {
                    "paragraph": "正義曰：王旣陳其功，乃賚賜之。王曰：“父義和，其當歸汝晉國，視汝衆民，安汝國内上下，用賜汝秬鬯之酒一卣罇，歸以告祭汝之始祖。又賜汝彤弓一、彤矢百、玈弓一、玈矢百，馬四匹。父往歸國哉。必以文德安彼逺人。欲安逺，必能安近，是逺近乃得安耳。當以順道安汝之小民，無得荒廢人事，以自安逸。𥳑核汝所任之臣，憂治汝都鄙之人民，用成汝顯明之德。”戒使歸國善治民也。",
                    "zhushu": "",
                    "type": 2
                },
                {
                    "paragraph": "傳“黒黍”至“賜鬯”",
                    "zhushu": "",
                    "type": 2
                },
                {
                    "paragraph": "正義曰：釋草云：“秬，黒黍。”李巡曰：“黒黍一名秬。”周禮鬱人：“掌和鬱鬯，以實彞而陳之。”鄭云：“鬱，鬱金，香草也。築鬱金煑之，以和鬯酒。”鄭衆云：“鬱爲草若蘭。”又有鬯人“掌共秬鬯”，鄭𤣥云：“鬯，釀秬爲酒，芬香調暢於上下也。”如彼鄭說，釀黒黍之米爲酒，築鬱金之草煑以和之。此傳言“釀以鬯草”，似用鬯草合釀，不同者，終是以鬯和黍米之酒，或先或後言之耳。詩美宣王賜召穆公云：“𨤲爾圭瓉，秬鬯一卣，告于文人。”知賜秬鬯者，必以圭瓉副焉。此不言“圭瓉”，明并賜之可知也。“卣，中尊也”，釋器文。孫炎云：“樽，彞爲上，罍爲下，卣居中。”郭璞曰：“在罍彞之閒，即犧、象、壷、著、大、山等六尊是也。”周禮司尊彞云：“春祠夏禴，祼用雞彞、鳥彞。秋甞、冬烝，棵用斝彞、黃彞。”則祭時實鬯酒於彞。此用卣者，未祭則盛於卣，及祭則實於彞，此初賜未祭，故盛以卣也。詩稱“告于文人”，毛傳云：“文人，文德之人也。”鄭𤣥云：“王賜召虎以鬯酒一尊，使以祭其宗廟，告其先祖諸有德美見記也。”然則得秬鬯之賜，當徧告宗廟，此傳惟言告始祖者，舉祖之尊者言之耳。",
                    "zhushu": "",
                    "type": 2
                },
                {
                    "paragraph": "傳“彤赤”至“子孫”",
                    "zhushu": "",
                    "type": 2
                },
                {
                    "paragraph": "正義曰：“彤”字從丹，“玈”字從𤣥，故“彤，赤。玈，黒”也。是“諸侯有大功，賜弓矢，然後專征伐”，禮記王制文也。周禮司弓矢“掌六弓”，其名王、弧、夾、庾、唐、大。鄭𤣥云：“六者，弓異體之名也。往體寡，來體多，曰王、弧。往體多，來體寡，曰夾、庾。往體來體若一，曰唐、大。”經又云：“唐弓、大弓以授學射者、使者、勞者。”鄭云：“學射者弓用中，後習強，弱則易也。使者、勞者，弓亦用中，逺近可也。勞者，勤勞王事，若晉文侯受弓矢之賜者。”鄭𤣥以此“彤弓”“玈弓”爲周禮“唐弓”“大弓”，“唐”“大”是弓強弱之名，“彤”“玈”是弓赤黒之色，孔意亦當然也。此傳及毛傳皆云“彤弓以講德習射”，用周禮爲說也。唐弓、大弓以授學射者，是習射也。授使者、勞者，是“講德”也。講論知其有德，乃賜之耳。襄八年左傳云，“晉范宣子來聘，季武子賦彤弓。宣子曰：“城濮之役，我先君文公受彤弓于襄王，以爲子孫藏。”杜預云：“藏之以示子孫。”",
                    "zhushu": "",
                    "type": 2
                },
                {
                    "paragraph": "傳“馬供”至“爲度”",
                    "zhushu": "",
                    "type": 2
                },
                {
                    "paragraph": "正義曰：六畜特以馬賜之者，爲“馬供武用”故也。周禮校人云：“乗馬一師四圉。”圉養一馬，是四匹曰乗，乗車必駕四馬故也。司勲云：“凡賞無常，輕重視功。”是“侯伯之賜無常，以功大小爲度”。",
                    "zhushu": "",
                    "type": 2
                },
                {
                    "paragraph": "傳“父往”至“自安”",
                    "zhushu": "",
                    "type": 2
                },
                {
                    "paragraph": "正義曰：論語云：“逺人不服，則修文德以來之。”是懷柔逺人，必以文德”也。能柔逺者，必能柔近，逺近俱安，然後國安。“惠”，順也。“康”，安也。言順安小民者，安小民之道，必以順道安之，故言“順，安”也。順者，順小民之心爲其政也。論語云：“因民之所利而利之。”是順安也。傳“當𥳑”至“及逺”",
                    "zhushu": "",
                    "type": 2
                },
                {
                    "paragraph": "正義曰：“𥳑恤”者共有“爾都”之文，當𥳑核汝都内善人而任之，令以德憂治汝都鄙之人。人和政治，則汝顯用有德之功成矣。言用賢之名旣成，國君之治亦成也。鄭云：“都，國都也。都，邊邑也。言都不言鄙，由近以及逺也。”",
                    "zhushu": ""
                }
            ]
        },
        {
            "name": "周書費誓第三十一",
            "paragraphs": [
                {
                    "paragraph": "周書費誓第三十一",
                    "zhushu": "",
                    "type": 1
                },
                {
                    "paragraph": "“魯侯”至“費誓”",
                    "zhushu": "",
                    "type": 2
                },
                {
                    "paragraph": "正義曰：魯侯伯禽於成王即政元年始就封於魯，居曲阜之地。於時徐州之戎、淮浦之夷並起爲𡨥於魯，東郊之門不敢開闢。魯侯時爲方伯，率諸侯征之，至費地而誓戒士衆。史録其誓辭，作費誓。",
                    "zhushu": "",
                    "type": 2
                },
                {
                    "paragraph": "傳“徐戎”至“不開”",
                    "zhushu": "",
                    "type": 2
                },
                {
                    "paragraph": "正義曰：經稱“淮夷”“徐戎”，序言“徐夷”，略之也。此戎夷在魯之東，諸侯之制，於郊有門，恐其侵逼魯境，故“東郊之門不開”。",
                    "zhushu": "",
                    "type": 2
                },
                {
                    "paragraph": "傳“費魯”至“地名”正義曰：甘誓、牧誓皆至戰地而誓，知“費”非戰地者，“東郊不開”，則戎夷去魯近矣。此誓令其治兵器，具糗糧，則是未出魯境，故知“費”是魯東郊地名，非戰處也。",
                    "zhushu": "",
                    "type": 2
                },
                {
                    "paragraph": "“公曰”至“不善”",
                    "zhushu": "",
                    "type": 2
                },
                {
                    "paragraph": "正義曰：魯侯將征徐戎，召集士衆，歎而勑之。公曰：“嗟。在軍之人，無得喧譁，皆靜而聽我誓命。今往征此淮浦之夷、徐州之戎，以其並起爲宼故也。汝等善𥳑擇汝之甲胄，施汝楯紛，無敢不令至攻極堅。備汝弓矢，一弓百矢，令弓調矢利。鍜鍊汝之戈矛，磨礪汝之鋒刄，無敢不使皆善。”戒之使善，言不善將得罪也。",
                    "zhushu": "",
                    "type": 2
                },
                {
                    "paragraph": "傳“伯禽”至“誓命”",
                    "zhushu": "",
                    "type": 2
                },
                {
                    "paragraph": "正義曰：禮：諸侯不得專征伐，惟州牧於當州之内有不順者，得專征之。於時伯禽爲方伯，監七百里内之諸侯，故得帥之以征戎夷。王制云：“千里之外設方伯，以八州八伯。”是州別立一賢侯以爲方伯，即周禮大宗伯云“八命作牧”是也。禮記明堂位云：“封周公於曲阜，地方七百里。”孔意以周之大國不過百里，禮記云“七百里”者，監此七百里内之諸侯，非以七百里地并封伯禽也。下云“魯人三郊三遂”，指言“魯人”，明於時軍内更有諸侯之人，故知帥七百里内諸侯之人以之共征也。鄭云：“人謂軍之士衆及費地之民。”案下句令塡塞坑穽，必使軍旁之民塞之，或當如鄭言也。",
                    "zhushu": "",
                    "type": 2
                },
                {
                    "paragraph": "傳“今往”至“出之”",
                    "zhushu": "",
                    "type": 2
                },
                {
                    "paragraph": "正義曰：詩美宣王命程伯休父“率彼淮浦，省此徐土”，知“淮夷”是淮浦之夷，“徐戎”是徐州之戎也。四海之名，東方曰夷，西方曰戎，謂在九州之外。此徐州淮浦，中夏之地，而得有戎夷者，此戎夷帝王之所羈縻而統敘之，不以中國之法齊其風俗，故得雜錯居九州之内。此伯禽之時有淮浦者，淮浦之夷並起，詩美宣王命召穆公平淮夷，則戎、夷之處中國乆矣。漢時内地無戎、夷者，秦始皇逐出之。始皇之崩，至孔之初，惟可三四十年，古老猶在，及見其事，故孔得親知之也。王肅云：“皆紂時錯居中國，經傳不□其事，無以知紂時來也。”傳“言當”至“可用”",
                    "zhushu": "",
                    "type": 2
                },
                {
                    "paragraph": "正義曰：丗本云：“杼作甲。”宋仲子云：“少康子杼也。” 文云：“胄，兠鍪也。”“兠鍪”，首鎧也。經典皆言“甲胄”，秦丗已來始有“鎧”“兠鍪”之文。古之作甲用皮，秦漢已來用鐵，“鎧”“鍪”二字皆從金，蓋用鐵爲之，而因以作名也。甲胄爲有善有惡，故令敹𥳑取其善者。鄭云：“敹謂穿徹之。”謂甲繩有斷絶，當使敹理穿治之。“干”是楯也，“敿乃干”，必施功於楯，但楯無施功之處，惟繫紛於楯，故以爲“施汝楯紛”。紛如綬而小，繫於楯以持之，其以爲飾。鄭云：“敿猶繫也。”王肅云：“敿楯當有紛繫持之。”是相傳爲此說也。“弔”訓至也，無敢不令至極，攻堅使可用。鄭云：“至猶善也。”",
                    "zhushu": "",
                    "type": 2
                },
                {
                    "paragraph": "傳“備汝”至“功善”",
                    "zhushu": "",
                    "type": 2
                },
                {
                    "paragraph": "正義曰：“備”訓具也。每弓百矢，弓十矢千，使其數備足，令弓調矢利。案毛傳云：“五十失爲束”，或臨戰用五十矢爲束。凡金爲兵器，皆須鍜礪，有刄之兵，非獨戈矛而已。云“鍜鍊戈矛，磨礪鋒刄”，令其文互相通稱。諸侯兵器，皆使無敢不功善，令皆利快也。“今惟”至“常刑”",
                    "zhushu": "",
                    "type": 2
                },
                {
                    "paragraph": "正義曰：此戒軍旁之民也。今軍人惟欲大放舎牿牢之牛馬，令牧於野澤，杜汝捕獸之擭，塞汝陷獸之穽，無敢令傷所放牿牢之牛馬。牛馬之傷，汝則有殘害人畜之常刑。",
                    "zhushu": "",
                    "type": 2
                },
                {
                    "paragraph": "傳“今軍”至“放牧”",
                    "zhushu": "",
                    "type": 2
                },
                {
                    "paragraph": "正義曰：“淫”訓大也。周禮：充人：“掌繫祭祀之牲牷，祀五帝則繫于牢，芻之三月。”鄭𤣥云：“牢，閑也。”“校人掌王馬之政，天子十有二閑，馬六種。”然則養牛馬之處謂之“牢閑”，“牢閑”是周衞之名也。此言“大舎牿牛馬”，則是出之牢閑，牧於野澤，令其逐草而牧之，故謂此牢閑之牛馬爲“牿牛馬”，而知“牿”即閑牢之謂也。故言“大放舎牿牢之牛馬”，言軍人所在，必須放牧，此告軍旁之民也。旣言牛馬在“牿”，遂以“牿”爲牛馬之名。下云“無敢傷牿”，謂傷牛馬，牿之傷，謂牛馬傷也。鄭𤣥以“牿”爲桎梏之梏，施梏於牛馬之脚，使不得走失。",
                    "zhushu": "",
                    "type": 2
                },
                {
                    "paragraph": "傳“擭捕”至“常刑”正義曰：周禮冥氏：“掌爲阱擭，以攻猛獸”。知穽、擭皆□捕獸之器也。檻以捕虎豹，穿地爲深坈，又設機於上，防甘□□出也。穽以捕小獸，穿地爲深坈，入必不能出，其上不設機也。穽以穿地爲名，擭以得獸爲名，擭亦設於穽中，但穽不設機爲異耳。“杜”，塞之，“窒”，敜之，皆閉塞之義。使之塡坈廢機，無敢令傷所放牿牢之牛馬。牛馬之傷，汝則有殘人畜之常刑。今律文：“施機搶作坈穽者，杖一百；傷人之畜産者，償所減價。”王肅云：“杜，閉也。擭，所以捕禽獸機檻之屬。敜，塞也。穽，穿地爲之，所以陷墮之。恐害牧牛馬，故使閉塞之。”鄭𤣥云：“山林之田，春始穿地爲穽，或設擭其中以遮獸。擭，作㓵也。”",
                    "zhushu": "",
                    "type": 2
                },
                {
                    "paragraph": "“馬牛”至“常刑”",
                    "zhushu": "",
                    "type": 2
                },
                {
                    "paragraph": "正義曰：“馬牛其有放佚，臣妾其有逋逃，汝無敢棄越壘伍而逺求逐之。其有得逸馬牛、逃臣妾，皆敬還復之，歸於本主，我則商度汝功，賞賜汝。汝若棄越壘伍，逺求逐馬牛、臣妾，及有得馬牛、臣妾，不肯敬還復歸本主者，汝則有常刑。”傳“馬牛”至“曰妾”",
                    "zhushu": "",
                    "type": 2
                },
                {
                    "paragraph": "正義曰：僖四年左傳云：“唯是風馬牛不相及也。”賈逵云：“風，放也。牝牡相誘謂之風。”然則馬牛風佚，因牝牡相逐而遂至放佚。“遂”，去也。“逋”亦逃也。軍士在軍，當各守部署，止則有壘壁，行則有隊伍，勿敢棄越壘伍而逺求逐之。周禮太宰：“以九職任萬民，八曰臣妾，聚斂𨁻材。”僖十七年左傳云，“晉惠公之妻梁嬴孕，過期。 卜招父與其子卜之。其子曰：“將生一男一女。”招曰：“然。男爲人臣，女爲人妾。”是役人賤者，男曰“臣”，女曰“妾”也。古人或以婦女從軍，故云“臣妾逋逃”也。",
                    "zhushu": "",
                    "type": 2
                },
                {
                    "paragraph": "傳“皆當”至“死刑”",
                    "zhushu": "",
                    "type": 2
                },
                {
                    "paragraph": "正義曰：“峙”，具也。預貯米粟，謂之“儲峙”。鄭衆云：“糗，熬大豆及米也。”說文云：“糗，熬米麥也。”鄭𤣥云：“糗，擣熬榖也。”謂熬米麥使熟，又擣之以爲粉也。“糒”，乾飰也。“糗糒”是行軍之糧，皆當諸峙汝糗糒之糧，使在軍足食。無敢不相逮及。謂儲糧少，不及衆人，汝則有之，軍興之死刑。興軍征伐而有乏少，謂之“乏軍興”。今律：“乏軍興者斬。”傳“揔諸”至“之屬”",
                    "zhushu": "",
                    "type": 2
                },
                {
                    "paragraph": "正義曰：指言“魯人”，明更有他國之人。揔諸國之兵，而但謂魯人”。“峙具楨榦”，爲道近故也。“峙具楨榦”，以擬築之用。“題曰楨”，謂當牆兩端者也。“旁曰榦”，謂在牆兩邊者也。釋詁云：“楨，榦也。”舎人曰：“楨，正也，築牆所立兩木也。榦所以當牆兩邊障士者。”“三郊三遂”，謂魯人三軍。周禮司徒：“萬二千五百家爲郷。”司馬法：“萬二千五百人爲軍。”小司徒云：“凡起徒役，無過家一人。”是家出一人，一郷爲一軍。天子六軍，出自六郷，則諸侯大國三軍，亦當出自三郷也。周禮又云：“萬二千五百家爲遂。”遂人職云：“以歳時稽其人民，𥳑其兵器，以起征役。”則六遂亦當出六軍，郷爲正，遂爲副耳。鄭衆云：“六遂之地，在王國百里之外。”然則王國百里爲郊，郷在郊内，遂在郊外。釋地云：“邑外謂之郊。”孫炎曰：“邑，國都也。設百里之國，去國十里爲郊。”則諸侯之制，亦當郷在郊内，遂在郊外。此言“三郊三遂”者，“三郊”謂三郷也。蓋使三郷之民，分在四郊之内，三遂之民，分在四郊之外。郷近於郊，故以郊言之。郷遂之民，分在國之四面，當有四郊四遂，惟言“三郊三遂”者，明東郊令留守，不令峙楨榦也。上云“甲戍，我惟征徐戎”，此云“甲戍，我惟築”，期以至日即築，當築攻敵之壘、距堙之屬。兵法：“攻城築土爲山，以闚望城内，謂之距堙。”襄六年左傳云：“晏弱城東陽，而遂圍萊。甲寅，堙之環城，傅於堞。”杜預云：“堞，女牆也。堙，土山也。周城爲土山及女牆。”宣十五年公羊傳：楚子圍宋”，“使司馬子反乗堙而闚宋城，宋華元亦乗堙而出見之”。”何休云：“堙，距堙，上城具也。”是攻敵城壘必有距堙，知築者，築距堙之屬也。",
                    "zhushu": "",
                    "type": 2
                },
                {
                    "paragraph": "傳“峙具”至“殺汝”",
                    "zhushu": "",
                    "type": 2
                },
                {
                    "paragraph": "正義曰：上云“無敢不逮”，此云“無敢不供”，下云“無敢不多”，文異者，糗糧難備，不得偏少，故云“無敢不逮”，楨榦易得，惟恐闕事，故云“無敢不供”，芻茭賤物，惟多爲善，故云“無敢不多”，量事而爲文也。“不供，汝則有無餘之刑”者，言刑者非一，謂合家盡刑之。王肅云：“汝則有無餘刑，父母妻子同産皆坐之，無遺免之者，故謂無餘之刋。然入於罪隷，亦不殺之。”鄭玄云：“無餘刑非殺者，謂盡奴其妻子，不遺其種類，在軍使給厮役，反則入於罪□、舂槀，不殺之。”周禮司厲云：“其奴，男子入于罪□，女子入于舂槀。”鄭玄云：“奴從坐而没入縣官者，男女同名。”鄭衆云：“輸於罪隷、舂人、槀人之官也。”然不供楨榦，雖是大罪，未應縁坐盡及家人，蓋亦權以脅之，使勿犯耳。",
                    "zhushu": "",
                    "type": 2
                },
                {
                    "paragraph": "“芻茭”",
                    "zhushu": "",
                    "type": 2
                },
                {
                    "paragraph": "正義曰：鄭云：“茭，乾芻也。”",
                    "zhushu": ""
                }
            ]
        },
        {
            "name": "周書秦誓第三十二",
            "paragraphs": [
                {
                    "paragraph": "周書秦誓第三十二",
                    "zhushu": "",
                    "type": 1
                },
                {
                    "paragraph": "“秦穆”至“秦誓”",
                    "zhushu": "",
                    "type": 2
                },
                {
                    "paragraph": "正義曰：秦穆公使孟明視、西乞術、白乙丙三帥帥師伐鄭，未至鄭而還。晉襄公帥師敗之於崤山，囚其三帥。後晉舎三帥，得還歸於秦。秦穆公自悔已過，誓戒羣臣。史録其誓辭，作秦誓。",
                    "zhushu": "",
                    "type": 2
                },
                {
                    "paragraph": "傳“遣三”至“伐之”",
                    "zhushu": "",
                    "type": 2
                },
                {
                    "paragraph": "正義曰：左傳僖三十年，晉文公與秦穆公圍鄭，鄭使燭之武說秦伯，秦伯竊與鄭人盟，使杞子、逢孫、揚孫戍之，乃還。三十二年，杞子自鄭使告于秦曰：“鄭人使我掌其北門之管，若潛師以來，國可得也。”穆公訪諸蹇叔，蹇叔曰：“不可。”公辭焉。召孟明、西乞、白乙，使出師伐鄭。是“遣三帥帥師往伐之”事也。序言“穆公伐鄭”，嫌似穆公親行，故辨之耳。",
                    "zhushu": "",
                    "type": 2
                },
                {
                    "paragraph": "傳“崤晉”至“三帥”",
                    "zhushu": "",
                    "type": 2
                },
                {
                    "paragraph": "正義曰：杜預云：“殽在𢎞農澠池縣西。”築城守道謂之“塞”，言其要塞盗賊之路也。崤山險阨，是晉之要道關塞也。從秦嚮鄭，路經晉之南境，於南河之南崤關而東適鄭。禮：征伐朝聘過人之國，必遣使假道。晉以秦不假道，故伐之。左傳僖三十二年，晉文公卒。三十三年，秦師及滑，鄭商人弦髙將市於周，遇之，矯鄭伯之命，以牛十二犒師。孟明曰：“鄭有備矣，不可兾也。攻之不克，圍之不繼，吾其還也。”滅滑而還。晉先軫請伐秦師，襄公在喪，墨縗絰。夏四月，敗秦師于殽，獲百里孟明視、西乞術、白乙丙以歸。是襄公親自帥師，伐而敗之，囚其三帥也。春秋之例，君將不言“帥師”，舉其重者。此言“襄公帥師”，依實爲文，非彼例也。又春秋經書事云：“晉人及姜戎敗秦師于殽。”實是晉侯，而書“晉人”者，杜預云：“晉侯諱背喪用兵，通以賤者告也。”是言晉人告魯，不言晉侯親行，而云“大夫將兵”，大夫賤，不合書名氏，故稱“人”也。直言“敗秦師于殽”，不言秦之將帥之名，亦諱背喪用兵，故告辭略也。",
                    "zhushu": "",
                    "type": 2
                },
                {
                    "paragraph": "傳“晉舎”至“作誓”",
                    "zhushu": "",
                    "type": 2
                },
                {
                    "paragraph": "正義曰：左傳又稱晉文公之夫人文嬴，秦女也，請三帥，曰：“皮實構吾二君，寡君若得而食之，不厭，君何辱討焉？使歸就戮于秦，以逞寡君之志，若何？”公許之。秦伯素服郊次，嚮師而哭曰：“孤違蹇叔，以辱二三子，孤之罪也。不替孟明，孤之過也。”是晉舎三帥而得還，秦穆公於是悔過作誓。序言“還歸”，謂三帥還也。嫌穆公身還，故辨之。公羊傳說此事云“匹馬隻輪無反者”。左傳稱秦伯“嚮師而哭”，則師亦少有還者。",
                    "zhushu": "",
                    "type": 2
                },
                {
                    "paragraph": "“公曰”至“云來”",
                    "zhushu": "",
                    "type": 2
                },
                {
                    "paragraph": "正義曰：穆公自悔伐鄭，召集羣臣而告之。公曰：“咨嗟。我之朝廷之士，聽我誥於汝，無得喧譁。我誓告汝衆言之首，誥汝以言中之最要者。古人有言曰：‘民之行已，盡用順道，是多樂。’言順善事，則身大樂也。見他有非理，以義責之，此無難也。惟已有非理，受人之責，即能改之，使如水之流下，此事是惟難哉。言已已往之前，不受人言，故自悔也。今我心憂，欲自改過自新，但日月益爲疾行，如似不復云來，恐已老死，不得改悔也。”",
                    "zhushu": "",
                    "type": 2
                },
                {
                    "paragraph": "傳“誓其”至“稱士”",
                    "zhushu": "",
                    "type": 2
                },
                {
                    "paragraph": "正義曰：“士”者，男子之大號，故羣臣通稱之。鄭云：“誓其羣臣，下及萬民，獨云士者，舉中言之。",
                    "zhushu": "",
                    "type": 2
                },
                {
                    "paragraph": "”傳“言民”至“忠臣”",
                    "zhushu": "",
                    "type": 2
                },
                {
                    "paragraph": "正義曰：“訖”，盡也。“自”，用。“若”，順。“盤”，樂也。盡用順道則有福，有福則身樂，故云“是多樂”也。“稱古人言”者，悔前不用古人之言，不順忠臣之謀故也。昔漢明帝問東平王劉蒼云：“在家何者爲樂？”對曰：“爲善最樂。”是其用順道則多樂。",
                    "zhushu": "",
                    "type": 2
                },
                {
                    "paragraph": "傳“言我”至“所益”",
                    "zhushu": "",
                    "type": 2
                },
                {
                    "paragraph": "正義曰：“逾”，益。“邁”，行也。“貟”即“云”也。言日月益爲疾行，並皆過去，如似不復云來，畏其去而不復來，夜而不復明，言□□□云：“□□，近雖欲改悔，恐死及之，不得修改，身無所益也。”王肅云：“年已衰老，恐命將終，日月遂往，若不云來，將不復見日月，雖欲改過，無所及。益自恨改過遲晚，深自咎責之辭。”",
                    "zhushu": "",
                    "type": 2
                },
                {
                    "paragraph": "“惟古”至“爲親”",
                    "zhushu": "",
                    "type": 2
                },
                {
                    "paragraph": "正義曰：此穆公自說已之前過，我欲伐鄭之時，羣臣共爲謀計，惟爲我執古義之謀人，我則曰：“未成我之所欲，反猜忌之。”惟指今事爲我所謀之人，我且將以爲親，已而用之。悔前違古從今，自取破敗也。其“古之謀人”，當謂忠賢之臣，若蹇叔之等。“今之謀人”，勸穆公使伐鄭者，蓋謂𣏌子之類，國内亦當有此人。",
                    "zhushu": "",
                    "type": 2
                },
                {
                    "paragraph": "“雖則”至“不欲”",
                    "zhushu": "",
                    "type": 2
                },
                {
                    "paragraph": "正義曰：言我前事雖則有云然之過，我今庶幾以道謀此黃髪賢老，受用其言，則行事無所過也。畨畨然勇武之善士，雖衆刀旣過老，而謀計深長，我庶幾欲有此人而用之。仡仡然壯勇之夫，雖射御不有違失，而智慮淺近，我庶幾不欲用之。自悔往前用壯勇之計失也。",
                    "zhushu": "",
                    "type": 2
                },
                {
                    "paragraph": "“惟截”至“有容”",
                    "zhushu": "",
                    "type": 2
                },
                {
                    "paragraph": "正義曰：惟察察然便巧善爲辯佞之言，能使君子迴心易辭，我前大多有之，昧昧然我思之不明故也。如有一心耿介之臣，斷斷守善猗然，雖無他技藝，而其心樂善休休焉。其如是，則能有所含容。如此者，我將任用之。悔前用巧佞之人，今將任寛容善士也。",
                    "zhushu": "",
                    "type": 2
                },
                {
                    "paragraph": "傳“惟察”至“故也”",
                    "zhushu": "",
                    "type": 2
                },
                {
                    "paragraph": "正義曰：“截截”猶“察察”，明辯便巧之意。“諞”猶辯也，由其便巧善爲辯佞之言，使君子聽之迴心易辭。“皇”訓大也，我前大多有之，謂𣏌子之等及在國從己之人，以我昧昧而闇，思之不明，故有此輩在我側也。",
                    "zhushu": "",
                    "type": 2
                },
                {
                    "paragraph": "傳“如有”至“任之”",
                    "zhushu": "",
                    "type": 2
                },
                {
                    "paragraph": "正義曰：孔注論語以“束脩”爲“束帶脩飾”，此亦當然。“一介”謂一心耿介。“斷斷”，守善之貌。“休休”，好善之意。如有束帶脩飾，一心耿介，斷斷然守等，猗然專一之臣，雖復無他技藝，休休焉好樂善道，其心行如是，則能有所含容。”言得此人，將任用之。猗者，足句之辭，不爲義也。禮記太學引此作“斷斷兮”，“猗”是“兮”之類，詩云“河水淸且漣漪”是也。王肅云：“一介，耿介，一心端慤。斷斷，守善之貌。無他技能，徒守善而已。休休，好善之貌。其如是，人能有所容忍小過，寛則得衆。穆公疾技巧多端，故思斷斷無他技者。”",
                    "zhushu": "",
                    "type": 2
                },
                {
                    "paragraph": "“人之”至“利哉”",
                    "zhushu": "",
                    "type": 2
                },
                {
                    "paragraph": "正義曰：此說大賢之行也。大賢之人，見人之有技，如似已自有之。見人之有美善通聖者，其心愛好之，不啻如自其口出。愛彼美聖，口必稱揚而薦達之。其心愛之，又甚於口。言其愛之至也。是人於民必能含容之，用此愛好技聖之人，安我子孫衆民，則我子孫衆民亦主有利益哉。言其能興邦也。",
                    "zhushu": "",
                    "type": 2
                },
                {
                    "paragraph": "“人之”至“殆哉”",
                    "zhushu": "",
                    "type": 2
                },
                {
                    "paragraph": "正義曰：此說大佞之行也。大佞之人，見人之有技，蔽冒疾害以惡之。見人之有美善通聖者，而違背壅塞之，使不達於在上，是人之不能含容人也。用此疾惡技聖之人，不能安我子孫衆民，則我子孫衆民亦曰危殆哉。言其必亂邦也。",
                    "zhushu": "",
                    "type": 2
                },
                {
                    "paragraph": "傳“見人”至“上通”",
                    "zhushu": "",
                    "type": 2
                },
                {
                    "paragraph": "正義曰：傳以“冐”爲覆冒之“冒”，謂蔽障掩蓋之也。“疾”謂疾惡之，謂憎疾患害之也。見人之美善通聖而違背之，不從其言，壅塞之使不得上通，皆是佞人害賢之行也。",
                    "zhushu": "",
                    "type": 2
                },
                {
                    "paragraph": "“邦之”至“之慶”",
                    "zhushu": "",
                    "type": 2
                },
                {
                    "paragraph": "正義曰：旣言賢佞行異，又言用之安否。邦之杌陧，危而不安，曰由所任一人之不賢也。邦之光榮，爲民所歸，亦庶幾所任一人之有善也。言國家用賢則榮，背賢則危。穆公自誓，將改前過，用賢人者也。",
                    "zhushu": ""
                }
            ]
        },
        {
            "name": "跋",
            "paragraphs": [
                {
                    "paragraph": "跋",
                    "zhushu": "",
                    "type": 1
                },
                {
                    "paragraph": "尙書單疏，吾國久佚。日本圖書寮藏宋刊本，大阪每日新聞社據以景印。原書完善無缺，半葉十五行，與他經同。惟每行字數，春秋公羊傳、爾雅多至三十，禮記、儀禮多至二十七，此僅二十四經注起止並疏文各提行，與他經異，較疏朗悅目。卷二第二十六葉、卷六第二十七葉，原缺抄配，有脫行補注，今依本書原式重寫，更見整飭。卷首有日本人校注，標抹句讀，均爲彼邦讀者所用，於吾國無取，故悉去之。海鹽張元濟。",
                    "zhushu": ""
                }
            ]
        }
    ]
}