{
    "name": "周易注",
    "author": "魏·王弼，东晋·韩康伯注",
    "loadChapterCount": 1,
    "hasZhushu": true,
    "chapters": [
        {
            "name": "周易上经乾传第一",
            "paragraphs": [
                {
                    "paragraph": "周易上经乾传第一",
                    "type": 1
                },
                {
                    "paragraph": "䷀",
                    "zhushu": "乾下，乾上。"
                },
                {
                    "paragraph": "乾：元，亨，利，贞。",
                    "zhushu": ""
                },
                {
                    "paragraph": "初九，濳龙勿用。",
                    "zhushu": "文言备矣。"
                },
                {
                    "paragraph": "九二，见龙在田，利见大人。",
                    "zhushu": "出濳离隐，故曰见龙；处于地上，故曰在田。德施周普，居中不偏。虽非君位，君之德也。初则不彰，三则乾乾，四则或跃，上则过亢。利见大人，唯二、五焉。"
                },
                {
                    "paragraph": "九三，君子终日乾乾，夕惕若厉，无咎。",
                    "zhushu": "处下体之极，居上体之下，在不中之位，履重刚之险。上不在天，未可以安其尊也。下不在田，未可以寜其居也。纯修下道，则居上之德废；纯修上道，则处下之礼旷。故终日乾乾，至于夕惕犹若厉也。居上不骄，在下不忧，因时而惕，不失其几，虽危而劳，可以无咎。处下卦之极，愈于上九之亢，故竭知力而后免于咎也。乾三以处下卦之上，故免亢龙之悔。坤三以处下卦之上，故免龙战之灾。"
                },
                {
                    "paragraph": "九四，或跃在渊，无咎。",
                    "zhushu": "去下体之极，居上体之下，乾道革之时也。上不在天，下不在田，中不在人，履重刚之险，而无定位所处，斯诚进退无常之时也。近乎尊位，欲进其道，迫乎在下，非跃所及。欲静其居，居非所安。持疑犹豫，未敢决志，用心存公，进不在私，疑以为虑，不谬于果，故无咎也。"
                },
                {
                    "paragraph": "九五，飞龙在天，利见大人。",
                    "zhushu": "不行不跃而在乎天，非飞如何？故曰飞龙也。龙德在天，则大人之路亨也。夫位以德兴，德以位叙，以至德而处盛位，万物之睹，不亦宜乎。"
                },
                {
                    "paragraph": "上九，亢龙有悔。",
                    "zhushu": ""
                },
                {
                    "paragraph": "用九，见群龙无首，吉。",
                    "zhushu": "九，天之德也。能用天德，乃见群龙之义焉。夫以刚健而居人之首，则物之所不与也。以柔顺而为不正，则佞邪之道也。故乾吉在无首，坤利在永贞。"
                },
                {
                    "paragraph": "《彖》曰：大哉乾元！万物资始，乃统天。云行雨施，品物流形。大明终始，六位时成，时乘六龙以御天。乾道变化，各正性命，",
                    "zhushu": "天也者，形之名也。健也者，用形者也。夫形也者，物之累也。有天之形而能永保无亏，为物之首，统之者岂非至健哉？大明乎终始之道，故六位不失其时而成。升降无常，随时而用，处则乘潜龙，出则乘飞龙，故曰时乘六龙也。乘变化而御大器，静专动直，不失大和，岂非正性命之情者邪？"
                },
                {
                    "paragraph": "保合大和，乃利贞。",
                    "zhushu": "不和而刚暴。"
                },
                {
                    "paragraph": "首出庶物，万国咸寜。",
                    "zhushu": "万国所以寜，各以有君也。"
                },
                {
                    "paragraph": "《象》曰：天行健，君子以自强不息。“潜龙勿用”，阳在下也；“见龙在田”，德施普也；“终日乾乾”，反复道也；",
                    "zhushu": "以上言之则不骄，以下言之则不忧，反复皆道也。"
                },
                {
                    "paragraph": "“或跃在渊”，进无咎也；“飞龙在天”，大人造也；“亢龙有悔”，盈不可久也；“用九”，天德不可为首也。",
                    "zhushu": ""
                },
                {
                    "paragraph": "《文言》曰：元者，善之长也；亨者，嘉之会也；利者，义之和也；贞者，事之干也。君子体仁足以长人，嘉会足以合礼，利物足以和义，贞固足以干事。君子行此四德者，故曰：“乾：元，亨，利，贞。”",
                    "zhushu": ""
                },
                {
                    "paragraph": "初九曰“濳龙勿用”，何谓也？子曰：“龙德而隐者也。不易乎丗，",
                    "zhushu": "不为世俗所移易也。"
                },
                {
                    "paragraph": "不成乎名；遯丗无闷，不见是而无闷；乐则行之，忧则违之，确乎其不可拔，‘濳龙’也。”",
                    "zhushu": ""
                },
                {
                    "paragraph": "九二曰“见龙在田，利见大人”，何谓也？子曰：“龙德而正中者也。庸言之信，庸行之谨；闲邪存其诚，善丗而不伐，德博而化。《易》曰：‘见龙在田，利见大人’，君德也。”",
                    "zhushu": ""
                },
                {
                    "paragraph": "九三曰“君子终日乾乾，夕惕若厉，无咎”，何谓也？子曰：“君子进德修业。忠信，所以进德也；修辞立其诚，所以居业也。知至至之，可与几也；知终终之，可与存义也。",
                    "zhushu": "处一体之极，是至也。居一卦之尽，是终也。处事之至而不犯咎，知至者也，故可与成务矣。处终而能全其终，知终者也。夫进物之速者，义不若利；存物之终者，利不及义。故靡不有初，鲜克有终。夫可与存义者，其唯知终者乎。"
                },
                {
                    "paragraph": "是故居上位而不骄，在下位而不忧。",
                    "zhushu": "居下体之上，在上体之下，明夫终敝，故不骄也；知夫至至，故不忧也。"
                },
                {
                    "paragraph": "故乾乾因其时而惕，虽危无咎矣。”",
                    "zhushu": "惕，怵惕之谓也。处事之极，失时则废，懈怠则旷，故因其时而惕，虽危无咎。"
                },
                {
                    "paragraph": "九四曰“或跃在渊，无咎”，何谓也？子曰：“上下无常，非为邪也；进退无恒，非离群也。君子进德修业，欲及时也，故‘无咎’。”",
                    "zhushu": ""
                },
                {
                    "paragraph": "九五曰“飞龙在天，利见大人”，何谓也？子曰：“同声相应，同气相求；水流湿，火就燥；云从龙，风从虎；圣人作而万物睹；本乎天者亲上，本乎地者亲下，则各从其类也。”",
                    "zhushu": ""
                },
                {
                    "paragraph": "上九曰“亢龙有悔”，何谓也？子曰：“贵而无位，髙而无民，",
                    "zhushu": "下无阴也。"
                },
                {
                    "paragraph": "贤人在下位而无辅，",
                    "zhushu": "贤人虽在下而当位，不为之助。"
                },
                {
                    "paragraph": "是以动而‘有悔’也。”",
                    "zhushu": "处上卦之极而不当位，故尽陈其阙也。独立而动，物莫之与矣。乾文言首不论乾，而先说元，下乃曰乾，何也？夫乾者，统行四事者也。君子以自强不息，行此四者，故首不论乾，而下曰乾，元亨利贞。余爻皆说龙，至于九三，独以君子为目，何也？夫易者，象也，象之所生，生于义也。有斯义，然后明之以其物，故以龙叙乾，以马明坤。随其事义而取象焉。是故初九、九二龙德皆应其义，故可论龙以明之也。至于九三乾乾夕惕，非龙德也，明以君子当其象矣。统而举之，乾体皆龙，别而叙之，各随其义。"
                },
                {
                    "paragraph": "“濳龙勿用”，下也；“见龙在田”，时舍也；“终日乾乾”，行事也；“或跃在渊”，自试也；“飞龙在天”，上治也；“亢龙有悔”，穷之灾也；乾元“用九”，天下治也。",
                    "zhushu": "此一章全以人事明之也。九，阳也。阳，刚直之物也。夫能全用刚直，放远善柔，非天下至理，未之能也。故乾元用九，则天下治也。夫识物之动，则其所以然之理，皆可知也。龙之为徳，不为妄者也。潜而勿用，何乎？必穷处于下也。见而在田，必以时之通舍也。以爻为人，以位为时，人不妄动，则时皆可知也。文王明夷，则主可知矣。仲尼旅人，则国可知矣。"
                },
                {
                    "paragraph": "“潜龙勿用”，阳气濳藏；“见龙在田”，天下文明；“终日乾乾”，与时偕行；",
                    "zhushu": "与天时俱不息。“"
                },
                {
                    "paragraph": "或跃在渊”，乾道乃革；“飞龙在天”，乃位乎天德；“亢龙有悔”，与时偕极；",
                    "zhushu": "与时运俱终极。"
                },
                {
                    "paragraph": "乾元“用九”，乃见天则。",
                    "zhushu": "此一章全说天气以明之也。九，刚直之物、唯乾体能用之。用纯刚以观天、天则可见矣。"
                },
                {
                    "paragraph": "“乾，元”者，始而亨者也；“利，贞”者，性情也。",
                    "zhushu": "不为乾元，何能通物之始？不性其情，何能久行其正？是故始而亨者，必乾元也；利而正者，必性情也。"
                },
                {
                    "paragraph": "乾始能以美利利天下，不言所利，大矣哉！大哉乾乎，刚健中正，纯粹精也；六爻发挥，旁通情也；时乘六龙，以御天也；云行雨施，天下平也。",
                    "zhushu": ""
                },
                {
                    "paragraph": "君子以成德为行，日可见之行也。“濳”之为言也，隐而未见，行而未成，是以君子弗用也。",
                    "zhushu": ""
                },
                {
                    "paragraph": "君子学以聚之，问以辩之，",
                    "zhushu": "以君德而处下体，资纳于物者也。"
                },
                {
                    "paragraph": "宽以居之，仁以行之。《易》曰“见龙在田，利见大人”，君德也。",
                    "zhushu": ""
                },
                {
                    "paragraph": "九三重刚而不中，上不在天，下不在田，故乾乾因其时而惕，虽危无咎矣。",
                    "zhushu": ""
                },
                {
                    "paragraph": "九四重刚而不中，上不在天，下不在田，中不在人，故“或”之。“或”之者，疑之也，故无咎。",
                    "zhushu": ""
                },
                {
                    "paragraph": "夫“大人”者，与天地合其德，与日月合其明，与四时合其序，与鬼神合其吉凶。先天而天弗违，后天而奉天时。天且弗违，而况于人乎？况于鬼神乎？",
                    "zhushu": ""
                },
                {
                    "paragraph": "“亢”之为言也，知进而不知退，知存而不知亡，知得而不知丧。其唯圣人乎，知进退存亡，而不失其正者，其唯圣人乎！",
                    "zhushu": ""
                },
                {
                    "paragraph": "䷁",
                    "zhushu": "坤下，坤上。"
                },
                {
                    "paragraph": "坤：元亨，利牝马之贞。",
                    "zhushu": "坤，贞之所利，利于牝马也。马在下而行者也，而又牝焉，顺之至也。至顺而后乃亨，故唯利于牝马之贞。"
                },
                {
                    "paragraph": "君子有攸往，先迷后得，主利。西南得朋，东北丧朋，安贞吉。",
                    "zhushu": "西南，致养之地，与坤同道者也，故曰得朋。东北，反西南者也，故曰丧朋。阴之为物，必离其党，之于反类，而后获安贞吉。"
                },
                {
                    "paragraph": "《彖》曰：至哉坤元！万物资生，乃顺承天。坤厚载物，德合无疆；含弘光大，品物咸亨。牝马地类，行地无疆，",
                    "zhushu": "地之所以得无疆者，以卑顺行之故也。乾以龙御天，坤以马行地。"
                },
                {
                    "paragraph": "柔顺利贞。君子攸行，先迷失道，后顺得常。西南得朋，乃与类行；东北丧朋，乃终有庆。安贞之吉，应地无疆。",
                    "zhushu": "地也者，形之名也。坤也者，用地者也。夫两雄必争，二主必危。有地之形，与刚健为耦，而能永保无疆，用之者不亦至顺乎？若夫行之不以牝马，利之不以永贞，方而又刚，柔而又圆，求安难矣。"
                },
                {
                    "paragraph": "《象》曰：地势坤，",
                    "zhushu": "地形不顺，其势顺。"
                },
                {
                    "paragraph": "君子以厚德载物。",
                    "zhushu": ""
                },
                {
                    "paragraph": "初六，履霜，坚冰至。",
                    "zhushu": "始于履霜，至于坚冰，所谓至柔而动也刚。阴之为道，本于卑弱而后积著者也，故取履霜以明其始。阳之为物，非基于始以至于著者也，故以出处明之，则以初为濳。"
                },
                {
                    "paragraph": "《象》曰：“履霜坚冰”，阴始凝也；驯致其道，至坚冰也。",
                    "zhushu": ""
                },
                {
                    "paragraph": "六二，直方大，不习无不利。",
                    "zhushu": "居中得正，极于地质，任其自然而物自生，不假修营而功自成，故不习焉而无不利。"
                },
                {
                    "paragraph": "《象》曰：六二之动，直以方也；",
                    "zhushu": "动而直方，任其质也。“"
                },
                {
                    "paragraph": "不习无不利”，地道光也。",
                    "zhushu": ""
                },
                {
                    "paragraph": "六三，含章可贞；或从王事，无成有终。",
                    "zhushu": "三处下卦之极，而不疑于阳，应斯义者也。不为事始，湏唱乃应，待命乃发，含美而可正者也，故曰含章可贞也。有事则从，不敢为首，故曰或从王事也。不为事主，顺命而终，故曰无成有终也。"
                },
                {
                    "paragraph": "《象》曰：“含章可贞”，以时发也；“或从王事”，知光大也。",
                    "zhushu": "知虑光大，故不擅其美。"
                },
                {
                    "paragraph": "六四，括囊，无咎无誉。",
                    "zhushu": "处阴之卦，以阴居阴，履非中位，无直方之质；不造阳事，无含章之美。括结否闭，贤人乃隐；施慎则可，非泰之道。"
                },
                {
                    "paragraph": "《象》曰：“括囊无咎”，慎不害也。",
                    "zhushu": ""
                },
                {
                    "paragraph": "六五，黄裳，元吉。",
                    "zhushu": "黄，中之色也。裳，下之饰也。坤为臣道，美尽于下。夫体无刚健，而能极物之情，通理者也。以柔顺之德，处于盛位，任夫文理者也。垂黄裳以获元吉，非用武者也。极阴之盛，不至疑阳，以文在中，美之至也。"
                },
                {
                    "paragraph": "《象》曰：黄裳元吉，文在中也。",
                    "zhushu": "用黄裳而获元吉，以文在中也。"
                },
                {
                    "paragraph": "上六，龙战于野，其血玄黄。",
                    "zhushu": "阴之为道，卑顺不盈，乃全其美，盛而不巳，固阳之地，阳所不堪，故战于野。"
                },
                {
                    "paragraph": "《象》曰：“龙战于野”，其道穷也。",
                    "zhushu": ""
                },
                {
                    "paragraph": "用六，利永贞。",
                    "zhushu": "用六之利，利永贞也。"
                },
                {
                    "paragraph": "《象》曰：用六“永贞”，以大终也。",
                    "zhushu": "能以永贞大终者也。"
                },
                {
                    "paragraph": "《文言》曰：坤至柔而动也刚，至静而德方。",
                    "zhushu": "动之方正，不为邪也；柔而又圆，消之道也；其德至静，德必方也。"
                },
                {
                    "paragraph": "后得主而有常，含万物而化光。坤道其顺乎！承天而时行。积善之家，必有余庆；积不善之家，必有余殃。臣弑其君，子弑其父，非一朝一夕之故，其所由来者渐矣！由辩之不早辩也。《易》曰：“履霜，坚冰至”，盖言顺也。",
                    "zhushu": ""
                },
                {
                    "paragraph": "“直”其正也，“方”其义也。君子敬以直内，义以方外，敬义立而德不孤。“直方大，不习无不利”，则不疑其所行也。",
                    "zhushu": ""
                },
                {
                    "paragraph": "阴虽有美，含之以从王事，弗敢成也。地道也，妻道也，臣道也。地道无成而代有终也。",
                    "zhushu": ""
                },
                {
                    "paragraph": "天地变化，草木蕃；天地闭，贤人隐。《易》曰：“括囊，无咎无誉。”盖言谨也。",
                    "zhushu": ""
                },
                {
                    "paragraph": "君子黄中通理，正位居体，美在其中，而畅于四支，发于事业，美之至也。",
                    "zhushu": ""
                },
                {
                    "paragraph": "阴疑于阳必战。",
                    "zhushu": "辩之不早，疑盛乃动，故必战。"
                },
                {
                    "paragraph": "为其嫌于无阳也，",
                    "zhushu": "为其嫌于非阳而战。"
                },
                {
                    "paragraph": "故称“龙”焉；犹未离其类也，",
                    "zhushu": "犹未失其阴类，为阳所灭。"
                },
                {
                    "paragraph": "故称“血”焉。",
                    "zhushu": "犹与阳战而相伤，故称血。"
                },
                {
                    "paragraph": "夫玄黄者，天地之杂也，天玄而地黄。",
                    "zhushu": ""
                },
                {
                    "paragraph": "䷂",
                    "zhushu": "震下，坎上。"
                },
                {
                    "paragraph": "屯：元亨，利贞；",
                    "zhushu": "刚柔始交，是以屯也。不交则否，故屯乃大亨也。大亨则无险，故利贞。"
                },
                {
                    "paragraph": "勿用有攸往，",
                    "zhushu": "往益屯也。"
                },
                {
                    "paragraph": "利建侯。",
                    "zhushu": "得主则定。"
                },
                {
                    "paragraph": "《彖》曰：屯，刚柔始交而难生；动乎险中，大亨贞。",
                    "zhushu": "始于险难，至于大亨，而后全正，故曰：“屯，元亨，利贞。”"
                },
                {
                    "paragraph": "雷雨之动满盈，",
                    "zhushu": "雷雨之动，乃得满盈，皆刚柔始交之所为。"
                },
                {
                    "paragraph": "天造草昧；宜建侯而不宁。",
                    "zhushu": "屯体不宁，故利建侯也。屯者，天地造始之时也。造物之始，始于冥昧，故曰草昧也。处造始之时，所宜之善，莫善建侯也。"
                },
                {
                    "paragraph": "《象》曰：云雷，屯；君子以经纶。",
                    "zhushu": "君子经纶之时。"
                },
                {
                    "paragraph": "初九，磐桓，利居贞，利建侯。",
                    "zhushu": "处屯之初，动则难生，不可以进，故磐桓也。处此时也，其利安在？不唯居贞建侯乎？夫息乱以静，守静以侯，安民在正，弘正在谦。屯难之丗，阴求于阳，弱求于强，民思其主之时也。初处其首，而又下焉，爻备斯义，宜其得民也。"
                },
                {
                    "paragraph": "《象》曰：虽磐桓，志行正也；",
                    "zhushu": "不可以进，故磐恒也；非为宴安弃成务也，故虽磐桓，志行正也。"
                },
                {
                    "paragraph": "以贵下贱，大得民也。",
                    "zhushu": "阳贵而阴贱也。"
                },
                {
                    "paragraph": "六二，屯如，邅如。乘马班如，匪宼㛰媾；女子贞不字，十年乃字。",
                    "zhushu": "志在乎五，不从于初，屯难之时，正道未行，与初相近而不相得，困于侵害，故屯邅也。时方屯难，正道未通，涉远而行，难可以进，故曰乘马班如也。宼谓初也。无初之难，则与五㛰矣，故曰匪宼㛰媾也。志在于五，不从于初，故曰女子贞不字也。屯难之丗，势不过十年者也，十年则反常，反常则本志斯获矣，故曰十年乃字。"
                },
                {
                    "paragraph": "《象》曰：六二之难，乘刚也；十年乃字，反常也。",
                    "zhushu": ""
                },
                {
                    "paragraph": "六三，即鹿无虞，惟入于林中；君子几，不如舍，往吝。",
                    "zhushu": "三既近五而无宼难，四虽比五，其志在初，不妨巳路，可以进而无屯邅也。见路之易，不揆其志，五应在二，往必不纳，何异无虞以从禽乎？虽见其禽而无其虞，徒入于林中，其可获乎？几，辞也。夫君子之动，岂取恨辱哉，故不如舍，往吝，穷也。"
                },
                {
                    "paragraph": "《象》曰：“即鹿无虞”，以从禽也；“君子舍之，往吝”，穷也。",
                    "zhushu": ""
                },
                {
                    "paragraph": "六四，乘马班如，求㛰媾；往吉，无不利。",
                    "zhushu": "二虽比初，执贞不从，不害巳志者也。求与合好，往必见纳矣，故曰往吉无不利。"
                },
                {
                    "paragraph": "《象》曰：求而往，明也。",
                    "zhushu": "见彼之情状也。"
                },
                {
                    "paragraph": "九五，屯其膏。小，贞吉；大，贞凶。",
                    "zhushu": "处屯难之时，居尊位之上，不能恢弘博施，无物不与，拯济微滞，亨于群小，而系应在二，屯难其膏，非能光其施者也。固志同好，不容他间，小贞之吉，大贞之凶。"
                },
                {
                    "paragraph": "《象》曰：“屯其膏”，施未光也。",
                    "zhushu": ""
                },
                {
                    "paragraph": "上六，乘马班如，泣血涟如。",
                    "zhushu": "处险难之极，下无应援，进无所适，虽比于五，五屯其膏，不与相得，居不获安，行无所适，穷困闉厄，无所委仰，故泣血涟如。"
                },
                {
                    "paragraph": "《象》曰：“泣血涟如”，何可长也？",
                    "zhushu": ""
                },
                {
                    "paragraph": "䷃",
                    "zhushu": "坎下，艮上。"
                },
                {
                    "paragraph": "蒙：亨。匪我求童蒙，童蒙求我；初筮告，再三渎，渎则不告。",
                    "zhushu": "筮者，决疑之物也。童蒙之来求我，欲决所惑也。决之不一，不知所从，则复惑也。故初筮则告，再、三则渎。渎，蒙也。能为初筮，其唯二乎？以刚处中，能断夫疑者也。"
                },
                {
                    "paragraph": "利贞。",
                    "zhushu": "蒙之所利，乃利正也。夫明莫若圣，昧莫若蒙，蒙以养正，乃圣功也。然则养正以明，失其道矣。"
                },
                {
                    "paragraph": "《彖》曰：蒙，山下有险，险而止，蒙。",
                    "zhushu": "退则困险，进则阂山，不知所适，蒙之义也。“"
                },
                {
                    "paragraph": "蒙，亨”，以亨行时中也。",
                    "zhushu": "时之所愿，唯愿亨，也。以亨行之，得时中也。"
                },
                {
                    "paragraph": "“匪我求童蒙，童蒙求我”，志应也。",
                    "zhushu": "我，谓非童蒙者也。非童蒙者，即阳也。凡不识者求问识者，识者不求所告；暗者求明，明者不咨于暗。故蒙之为义，匪我求童蒙，童蒙求我也。童蒙之来求我，志应故也。“"
                },
                {
                    "paragraph": "初筮告”，以刚中也；",
                    "zhushu": "谓二也。二为众阴之主也。无刚决中，何由得初筮之告乎。“"
                },
                {
                    "paragraph": "再三渎，渎则不告”，渎蒙也。蒙以养正，圣功也。",
                    "zhushu": ""
                },
                {
                    "paragraph": "《象》曰：山下出泉，蒙；",
                    "zhushu": "山下出泉，未知所适，蒙之象也。"
                },
                {
                    "paragraph": "君子以果行育德。",
                    "zhushu": "果行者，初筮之义也；育德者，养正之功也。"
                },
                {
                    "paragraph": "初六，发蒙，利用刑人，用说桎梏；以往吝。",
                    "zhushu": "处蒙之初，二照其上，故蒙发也。蒙发疑明，刑说当也。以往吝，刑不可长。"
                },
                {
                    "paragraph": "《象》曰：利用刑人，以正法也。",
                    "zhushu": "刑人之道，道所恶也。以正法制，故刑人也。"
                },
                {
                    "paragraph": "九二，包蒙，吉，纳妇吉，子克家。",
                    "zhushu": "以刚居中，童蒙所归，包而不距，则远近咸至，故包蒙吉也。妇者，配己而成德者也。体阳而能包蒙，以刚而能居中，以此纳配，物莫不应，故纳妇吉也。处于卦内，以刚接柔，亲而得中，能干其任，施之于子，克家之义。"
                },
                {
                    "paragraph": "《象》曰：“子克家”，刚柔接也。",
                    "zhushu": ""
                },
                {
                    "paragraph": "六三，勿用取女，见金夫，不有躬，无攸利。",
                    "zhushu": "童蒙之时，阴求于阳，晦求于明，各求发其昧者也。六三在下卦之上，上九在上卦之上，男女之义也。上不求三，而三求上，女先求男者也。女之为体，正行以待命者也。见刚夫而求之，故曰不有躬也。施之于女，行在不顺，故勿用取女，而无攸利。"
                },
                {
                    "paragraph": "《象》曰：“勿用取女”，行不顺也。",
                    "zhushu": ""
                },
                {
                    "paragraph": "六四，困蒙，吝。",
                    "zhushu": "独远于阳，处两阴之中，暗莫之发，故曰困蒙也。困于蒙昧，不能比贤以发其志，亦以鄙矣，故曰吝也。"
                },
                {
                    "paragraph": "《象》曰：“困蒙之吝”，独远实也。",
                    "zhushu": "阳称实也。"
                },
                {
                    "paragraph": "六五，童蒙，吉。",
                    "zhushu": "以夫阴质居于尊位，不自任察而委于二，付物以能，不劳聪明，功斯克矣，故曰童蒙吉。"
                },
                {
                    "paragraph": "《象》曰：“童蒙之吉”，顺以巽也。",
                    "zhushu": "委物以能，不先不为，顺以巽也。"
                },
                {
                    "paragraph": "上九，击蒙；不利为宼，利御宼。",
                    "zhushu": "处蒙之终，以刚居上，能击去童蒙，以发其昧者也，故曰击蒙也。童蒙愿发，而己能击去之，合上下之愿，故莫不顺也。为之扞御，则物咸附之，若欲取之，则物咸叛矣，故不利为宼，利御宼也。"
                },
                {
                    "paragraph": "《象》曰：“利用御宼”，上下顺也。",
                    "zhushu": ""
                },
                {
                    "paragraph": "䷄",
                    "zhushu": "乾下，坎上。"
                },
                {
                    "paragraph": "需：有孚，光亨，贞吉，利涉大川。",
                    "zhushu": ""
                },
                {
                    "paragraph": "《彖》曰：“需”，须也；险在前也，刚健而不陷，其义不困穷矣。“需，有孚，光亨，贞吉”，位乎天位，以正中也。",
                    "zhushu": "谓五也。位乎天位，用其中正，以此待物，需道毕矣。故光亨贞吉。“"
                },
                {
                    "paragraph": "利涉大川”，往有功也。",
                    "zhushu": "乾德获进，往辄亨也。"
                },
                {
                    "paragraph": "《象》曰：云上于天，需；君子以饮食宴乐。",
                    "zhushu": "童蒙巳发，盛德光亨。饮食宴乐，其在兹乎。"
                },
                {
                    "paragraph": "初九，需于郊，利用恒，无咎。",
                    "zhushu": "居需之时、最远于难。能抑其进。以远险待时、虽不应几、可以保常也。"
                },
                {
                    "paragraph": "《象》曰：“需于郊”，不犯难行也；“利用恒无咎”，未失常也。",
                    "zhushu": ""
                },
                {
                    "paragraph": "九二，需于沙，小有言；终吉。",
                    "zhushu": "转近于难，故曰需于沙也；不至致宼，故曰小有言也。近不逼难，远不后时，履健居中，以待其会，虽小有言，以吉终也。"
                },
                {
                    "paragraph": "《象》曰：“需于沙”，衍在中也。虽小有言，以吉终也。",
                    "zhushu": ""
                },
                {
                    "paragraph": "九三，需于泥，致宼至。",
                    "zhushu": "以刚逼难，欲进其道，所以招宼。而致敌也，犹有须焉，不陷其刚。宼之来也，自我所招，敬慎防备，可以不败。"
                },
                {
                    "paragraph": "《象》曰：“需于泥”，灾在外也；自我致宼，敬慎不败也。",
                    "zhushu": ""
                },
                {
                    "paragraph": "六四，需于血，出自穴。",
                    "zhushu": "凡称血者，阴阳相伤者也。阴阳相近而不相得，阳欲进而阴塞之，则相害也。穴者，阴之路也。处坎之始，居穴者也。九三刚进，四不能距，见侵则辟，顺以听命者也。故曰需于血，出自穴也。"
                },
                {
                    "paragraph": "《象》曰：“需于血”，顺以听也。",
                    "zhushu": ""
                },
                {
                    "paragraph": "九五，需于酒食，贞吉。",
                    "zhushu": "需之所须，以待达也。已得天位，畅其中正，无所复须，故酒食而巳，获贞吉也。"
                },
                {
                    "paragraph": "《象》曰：“酒食贞吉”，以中正也。",
                    "zhushu": ""
                },
                {
                    "paragraph": "上六，入于穴，有不速之客三人来；敬之，终吉。",
                    "zhushu": "六四所以出自穴者，以不与三相得而塞其路，不辟则害，故不得不出自穴而辟之也。至于上六，处卦之终，非塞路者也。与三为应，三来之已，乃为已援，故无畏害之辟，而乃有入穴之固也。三阳所以不敢进者，须难之终也。难终则至，不待召也。已居难终，故自来也。处无位之地，以一阴而为三阳之主，故必敬之而后终吉。"
                },
                {
                    "paragraph": "《象》曰：“不速之客来，敬之终吉”，虽不当位，未大失也。",
                    "zhushu": "处无位之地，不当位者也。敬之则得终吉，故虽不当位，未大失也。"
                },
                {
                    "paragraph": "䷅",
                    "zhushu": "坎下，乾上。"
                },
                {
                    "paragraph": "讼：有孚窒惕，中吉；",
                    "zhushu": "窒，谓窒塞也。皆惕然后可以获中吉。"
                },
                {
                    "paragraph": "终凶，利见大人，不利涉大川。",
                    "zhushu": ""
                },
                {
                    "paragraph": "《彖》曰：讼，上刚下险，险而健，讼。“讼：有孚窒惕，中吉”，刚来而得中也。“终凶”，讼不可成也。“利见大人”，尚中正也。“不利涉大川”，入于渊也。",
                    "zhushu": "凡不和而讼，无施而可，涉难特甚焉。唯有信而见塞惧者，乃可以得吉也。犹复不可终，中乃吉也。不闭其源，使讼不至，虽每不枉，而讼至终竟，此亦凶矣。故虽复有信而见塞惧，犹不可以为终也。故曰讼，有孚，窒惕，中吉，终凶也。无善听者，虽有其实，何由得明，而令有信塞惧者得其中吉？必有善听之主焉，其在二乎？以刚而来，正夫群小，断不失中，应斯任也。"
                },
                {
                    "paragraph": "《象》曰：天与水违行，讼；君子以作事谋始。",
                    "zhushu": "听讼，吾犹人也，必也使无讼乎！无讼在于谋始，谋始在于作制。契之不明，讼之所以生也。物有其分，职不相滥，争何由兴？讼之所以起，契之过也。故有德司契而不责于人。"
                },
                {
                    "paragraph": "初六，不永所事；小有言，终吉。",
                    "zhushu": "处讼之始，讼不可终，故不永所事，然后乃吉。凡阳唱而阴和，阴非先唱者也。四召而应，见犯乃讼。处讼之始，不为讼先，虽不能不讼而了，讼必辩明也。"
                },
                {
                    "paragraph": "《象》曰：“不永所事”，讼不可长也；虽“小有言”，其辩明也。",
                    "zhushu": ""
                },
                {
                    "paragraph": "九二，不克讼，归而逋，其邑人三百户，无眚。",
                    "zhushu": "以刚处讼，不能下物，自下讼上，宜其不克。若能以惧，归窜其邑，乃可以免灾。邑过三百，非为窜也，窜而据强，灾未免也。"
                },
                {
                    "paragraph": "《象》曰：“不克讼”，归逋窜也；自下讼上，患至掇也。",
                    "zhushu": ""
                },
                {
                    "paragraph": "六三，食旧德，贞厉，终吉；或从王事，无成。",
                    "zhushu": "体夫柔弱，以顺于上，不为九二，自下讼上，不见侵夺，保全其有，故得食其旧德而不失也。居争讼之时，处两刚之间，而皆近不相得，故曰贞厉。柔体不争，系应在上，众莫。能倾，故曰终吉。上壮争胜，难可忤也，故或从王事，不敢成也。"
                },
                {
                    "paragraph": "《象》曰：食旧德，从上吉也。",
                    "zhushu": ""
                },
                {
                    "paragraph": "九四，不克讼；",
                    "zhushu": "初辩明也。"
                },
                {
                    "paragraph": "复即命，渝，安贞吉。",
                    "zhushu": "处上讼下，可以改变者也，故其咎不大。若能反从本理，变前之命，安贞不犯，不失其道，为仁由己，故吉从之。"
                },
                {
                    "paragraph": "《象》曰：复即命，渝，安贞不失也。",
                    "zhushu": ""
                },
                {
                    "paragraph": "九五，讼，元吉。",
                    "zhushu": "处得尊位，为讼之主，用其中正，以断枉直，中则不过，正则不邪，刚无所溺，公无所偏，故讼元吉。"
                },
                {
                    "paragraph": "《象》曰：“讼，元吉”，以中正也。",
                    "zhushu": ""
                },
                {
                    "paragraph": "上九，或锡之鞶带，终朝三褫之。",
                    "zhushu": "处讼之极，以刚居上，讼而得胜者也。以讼受锡，荣何可保？故终朝之间，褫带者三也。"
                },
                {
                    "paragraph": "《象》曰：以讼受服，亦不足敬也。",
                    "zhushu": ""
                },
                {
                    "paragraph": "䷆",
                    "zhushu": "坎下，坤上。"
                },
                {
                    "paragraph": "师：贞，丈人吉，无咎。",
                    "zhushu": "丈人，严庄之称也。为师之正，丈人乃吉也。典役动众，无功，罪也，故吉乃无咎也。"
                },
                {
                    "paragraph": "《彖》曰：师，众也；贞，正也。能以众正，可以王矣。刚中而应，行险而顺，以此毒天下，而民从之，吉又何咎矣！",
                    "zhushu": "毒，犹役也。"
                },
                {
                    "paragraph": "《象》曰：地中有水，师；君子以容民畜众。",
                    "zhushu": ""
                },
                {
                    "paragraph": "初六，师出以律，否臧凶。",
                    "zhushu": "为师之始，齐师者也。齐众以律，失侓则散，故师出以律。律不可失，失律而臧，何异于否？失令有功，法所不赦。故师出不以律，否臧皆凶。"
                },
                {
                    "paragraph": "《象》曰：“师出以律”，失律凶也。",
                    "zhushu": ""
                },
                {
                    "paragraph": "九二，在师中，吉，无咎；王三锡命。",
                    "zhushu": "以刚居中，而应于上，在师而得中者也。承上之宠，为师之主，任大役重，无功则凶，故吉乃无咎也。行师得吉，莫善怀邦，邦怀众服，锡莫重焉，故乃得成命。"
                },
                {
                    "paragraph": "《象》曰：“在师中吉”，承天宠也；“王三锡命”，怀万邦也。",
                    "zhushu": ""
                },
                {
                    "paragraph": "六三，师或舆尸，凶。",
                    "zhushu": "以阴处阳，以柔乘刚，进则无应，退无所守，以此用师，宜获舆尸之凶。"
                },
                {
                    "paragraph": "《象》曰：“师或舆尸”，大无功也。",
                    "zhushu": ""
                },
                {
                    "paragraph": "六四，师左次，无咎。",
                    "zhushu": "得位而无应，无应不可以行，得位则可以处，故左次之而无咎也。行师之法，欲右背髙，故左次之。"
                },
                {
                    "paragraph": "《象》曰：“左次无咎”，未失常也。",
                    "zhushu": "虽不能有获，足以不失其常也。"
                },
                {
                    "paragraph": "六五，田有禽，利执言，无咎；长子帅师，弟子舆尸，贞凶。",
                    "zhushu": "处师之时，柔得尊位，阴不先唱，柔不犯物，犯而后应，往必得直，故田有禽也。物先犯己，故可以执言而无咎也。柔非军帅，阴非刚武，故不躬行，必以授也。授不得主，则众不从，故长子帅师可也。弟子之凶，固其宜也。"
                },
                {
                    "paragraph": "《象》曰：“长子帅师”，以中行也；“弟子舆尸”，使不当也。",
                    "zhushu": ""
                },
                {
                    "paragraph": "上六，大君有命，开国承家，小人勿用。",
                    "zhushu": "处师之极，师之终也。大君之命，不失功也。开国承家，以宁邦也。小人勿用，非其道也。"
                },
                {
                    "paragraph": "《象》曰：“大君有命”，以正功也；“小人勿用”，必乱邦也。",
                    "zhushu": ""
                },
                {
                    "paragraph": "䷇",
                    "zhushu": "坤下，坎上。"
                },
                {
                    "paragraph": "比：吉。原筮，元永贞，无咎。不宁方来，后夫凶。",
                    "zhushu": ""
                },
                {
                    "paragraph": "《彖》曰：比，吉也；比，辅也，下顺从也。“原筮，元永贞，无咎”，以刚中也。",
                    "zhushu": "处比之时，将原筮以求无咎，其唯元永贞乎？夫群党相比，而不以元永贞，则凶邪之道也。若不遇其主，则虽永贞而犹未足免于咎也。使永贞而无咎者，其唯九五乎"
                },
                {
                    "paragraph": "？“不宁方来”，上下应也。",
                    "zhushu": "上下无阳以分其民，五独处尊，莫不归之。上下应之，既亲且安，安则不安者托焉，故不宁方所以来，上下应故也。夫无者求有，有者不求所与；危者求安，安者不求所保。火有其炎，寒者附之，故己苟安焉，则不宁方来矣。"
                },
                {
                    "paragraph": "“后夫凶”，其道穷也。",
                    "zhushu": "将合和亲，而独在后，亲成则诛，是以凶也。"
                },
                {
                    "paragraph": "《象》曰：地上有水，比；先王以建万国，亲诸侯。",
                    "zhushu": "万国以比建，诸侯以比亲。"
                },
                {
                    "paragraph": "初六，有孚比之，无咎；有孚盈缶，终来有它，吉。",
                    "zhushu": "处比之始，为比之首者也。夫以不信为比之首，则祸莫大焉。故必有孚盈缶，然后乃得免比之咎，故曰有孚比之，无咎也。处比之首，应不在一，心无私吝，则莫不比之。著信立诚，盈溢乎质素之器，则物终来无衰竭也。亲乎。天下，著信盈缶，应者岂一道而来？故必有它吉也。"
                },
                {
                    "paragraph": "《象》曰：比之初六，有它吉也。",
                    "zhushu": ""
                },
                {
                    "paragraph": "六二，比之自内，贞吉。",
                    "zhushu": "处比之时，居中得位，而系应在五，不能来它，故得其自内贞吉而巳。"
                },
                {
                    "paragraph": "《象》曰：“比之自内”，不自失也。",
                    "zhushu": ""
                },
                {
                    "paragraph": "六三，比之匪人。",
                    "zhushu": "四自外比，二为五贞，近不相得，远则无应，所与比者，皆非己亲，故曰比之匪人。"
                },
                {
                    "paragraph": "《象》曰：“比之匪人”，不亦伤乎！",
                    "zhushu": ""
                },
                {
                    "paragraph": "六四，外比之，贞吉。",
                    "zhushu": "外比于五，履得其位，比不失贤，处不失位，故贞吉也。"
                },
                {
                    "paragraph": "《象》曰：外比于贤，以从上也。",
                    "zhushu": ""
                },
                {
                    "paragraph": "九五，显比；王用三驱，失前禽，邑人不诫，吉。",
                    "zhushu": "为比之主，而有应在二，显比者也。比而显之，则所亲者狭矣。夫无私于物，唯贤是与，则去之与来，皆无失也。夫三驱之礼，禽逆来趣己则舍之，背己而走则射之，爱于来而恶于去也，故其所施，常失前禽也。以显比而居王位，用三驱之道者也，故曰王用三驱，失前禽也。用其中正，征讨有常，伐不加邑，动必讨叛，邑人无虞，故不诫也。虽不得乎大人之吉，是显比之吉也。此可以为上之使，非为上之道。"
                },
                {
                    "paragraph": "《象》曰：“显比”之吉，位正中也；舍逆取顺，失前禽也；邑人不诫，上使中也。",
                    "zhushu": ""
                },
                {
                    "paragraph": "上六，比之无首，凶。",
                    "zhushu": "无首，后也。处卦之终，是后夫也。亲道巳成，无所与终，为时所弃，宜其凶也。"
                },
                {
                    "paragraph": "《象》曰：“比之无首”，无所终也。",
                    "zhushu": ""
                },
                {
                    "paragraph": "䷈",
                    "zhushu": "乾下，巽上。"
                },
                {
                    "paragraph": "小畜：亨；",
                    "zhushu": "不能畜大止健，刚志故行，是以亨。"
                },
                {
                    "paragraph": "密云不雨，自我西郊。",
                    "zhushu": ""
                },
                {
                    "paragraph": "《彖》曰：“小畜”，柔得位而上下应之，曰小畜。",
                    "zhushu": "谓六四也。成卦之义，在此爻也。体无二阴以分其应，故上下应之也。既得其位，而上下应之，三不能陵，小畜之义。"
                },
                {
                    "paragraph": "健而巽，刚中而志行，乃亨。“密云不雨”，尚往也；“自我西郊”，施未行也。",
                    "zhushu": "小畜之势，足作密云，乃自我西郊，未足以为雨也。何由知未能为雨？夫能为雨者，阳上薄阴，阴能固之，然后烝而为雨。今不能制初九之复道，固九二之牵复，九三更以不能复为劣也。下方尚往，施岂得行？故密云而不能为雨，尚往故也。何以明之？夫阴能固之，然后乃雨乎。上九独能固九三之路，故九三不可以进而舆说辐也。能固其路而安于上，故得既雨既处。若四、五皆能若上九之善畜，则能雨明矣。故举一卦而论之，能为小畜密云而已。阴苟不足以固阳，则虽复至盛，密云自我西郊，故不能雨也。雨之未下、即施之未行也。彖全论一卦之体、故曰密云不雨。象各言一爻之德、故曰既雨既处也。"
                },
                {
                    "paragraph": "《象》曰：风行天上，“小畜”；君子以懿文德。",
                    "zhushu": "未能行其施者，故可以懿文德而巳。"
                },
                {
                    "paragraph": "初九，复自道，何其咎？吉。",
                    "zhushu": "处乾之始，以升巽初，四为巳应，不距巳者也。以阳升阴，复自其道，顺而无违，何所犯咎？得义之吉。"
                },
                {
                    "paragraph": "《象》曰：“复自道”，其义吉也。",
                    "zhushu": ""
                },
                {
                    "paragraph": "九二，牵复，吉。",
                    "zhushu": "处乾之中，以升巽五，五非畜极，非固巳者也。虽不能若阴之不违，可牵以获复，是以吉也。"
                },
                {
                    "paragraph": "《象》曰：牵复在中，亦不自失也。",
                    "zhushu": ""
                },
                {
                    "paragraph": "九三，舆说辐，夫妻反目。",
                    "zhushu": "上为畜盛，不可牵征，以斯而进，故必说辐也。巳为阳极，上为阴长，畜于阴长，不能自复，方之夫妻，反目之义也。"
                },
                {
                    "paragraph": "《象》曰：夫妻反目，不能正室也。",
                    "zhushu": ""
                },
                {
                    "paragraph": "六四，有孚；血去惕出，无咎。",
                    "zhushu": "夫言血者，阳犯阴也。四乘于三，近不相得，三务于进，而己隔之，将惧侵克者也。上亦恶三，而能制焉，志与上合，共同斯诚，三虽逼己，而不能犯，故得血去惧除，保无咎也。"
                },
                {
                    "paragraph": "《象》曰：“有孚惕出”，上合志也。",
                    "zhushu": ""
                },
                {
                    "paragraph": "九五，有孚挛如，富以其邻。",
                    "zhushu": "处得尊位，不疑于二，来而不距，二牵己挛，不为专固，有孚挛如之谓也。以阳居阳，处实者也。居盛处实而不专固，富以其邻者也。"
                },
                {
                    "paragraph": "《象》曰：“有孚挛如”，不独富也。",
                    "zhushu": ""
                },
                {
                    "paragraph": "上九，既雨既处，尚德载；妇贞厉，月几望；君子征凶。",
                    "zhushu": "处小畜之极，能畜者也。阳不获亨，故既雨也。刚不能侵，故既处也。体巽处上，刚不敢犯，尚德者也。为阴之长，能畜刚健，德积载者也。妇制其夫，臣制其君，虽贞近危，故曰妇贞厉也。阴之盈盛，莫盛于此，故曰月几望也。满而又进，必失其道，阴疑于阳，必见战伐，虽复君子，以征必凶，故曰君子征凶。"
                },
                {
                    "paragraph": "《象》曰：“既雨既处”，德积载也；“君子征凶”，有所疑也。",
                    "zhushu": "夫处下可以征而无咎者，唯泰也则然。坤本体下，又顺而弱，不能敌刚，故可以全其类，征而吉也。自此以往，则其进各有难矣。夫巽虽不能若艮之善畜，犹不肯为坤之顺从也，故可得少进，不可尽陵也。是以初九、九二，其复则可，至于九三，则舆说辐也。夫大畜者，畜之极也。畜而不巳，畜极则通，是以其畜之盛在于四五，至于上九，道乃大行。小畜积极而后乃能畜，是以四五可以进，而上九说征之辐。"
                },
                {
                    "paragraph": "䷉",
                    "zhushu": "兑下，乾上。"
                },
                {
                    "paragraph": "履虎尾，不咥人，亨。",
                    "zhushu": ""
                },
                {
                    "paragraph": "《彖》曰：“履”，柔履刚也。说而应乎乾，是以“履虎尾，不咥人，亨”。",
                    "zhushu": "凡彖者，言乎一卦之所以为主也。成卦之体，在六三也。履虎尾者，言其危也。三为履主，以柔履刚，履危者也。履虎尾而不见咥者，以其说而应乎乾也。乾，刚正之德者也。不以说行夫佞邪，而以说应乎乾，宜其履虎尾不见咥而亨。"
                },
                {
                    "paragraph": "刚中正，履帝位而不疚，光明也。",
                    "zhushu": "言五之德。"
                },
                {
                    "paragraph": "《象》曰：上天下泽，“履”；君子以辩上下，定民志。",
                    "zhushu": ""
                },
                {
                    "paragraph": "初九，素履，往，无咎。",
                    "zhushu": "处履之初，为履之始，履道恶华，故素乃无咎。处履以素，何往不从？必独行其愿，物无犯也。"
                },
                {
                    "paragraph": "《象》曰：“素履之往”，独行愿也。",
                    "zhushu": ""
                },
                {
                    "paragraph": "九二，履道坦坦，幽人贞吉。",
                    "zhushu": "履道尚谦，不喜处盈，务在致诚，恶夫外饰者也。而二以阳处阴，履于谦也。居内履中，隐显同也。履道之美，于斯为盛，故履道坦坦，无险厄也。在幽而贞，宜其吉。"
                },
                {
                    "paragraph": "《象》曰：“幽人贞吉”，中不自乱也。",
                    "zhushu": ""
                },
                {
                    "paragraph": "六三，眇能视，跛能履，履虎尾咥人，凶；武人为于大君。",
                    "zhushu": "居履之时，以阳处阳，犹曰不谦，而况以阴居阳，以柔乘刚者乎？故以此为明，眇目者也；以此为行，跛足者也；以此履危，见咥者也。志在刚健，不修所履，欲以陵武于人，为于大君，行未能免于凶，而志存于王，顽之甚也。"
                },
                {
                    "paragraph": "《象》曰：“眇能视”，不足以有明也；“跛能履”，不足以与行也；“咥人之凶”，位不当也；“武人为于大君”，志刚也。",
                    "zhushu": ""
                },
                {
                    "paragraph": "九四，履虎尾，愬愬，终吉。",
                    "zhushu": "逼近至尊。以阳承阳。处多惧之地。故曰履虎尾，愬愬也。然以阳居阴。以谦为本。虽处危惧。终获其志。故终吉也。"
                },
                {
                    "paragraph": "《象》曰：“愬愬终吉”，志行也。",
                    "zhushu": ""
                },
                {
                    "paragraph": "九五，夬履，贞厉。",
                    "zhushu": "得位处尊，以刚决正，故曰夬履贞厉也。履道恶盈，而五处实，是以危。"
                },
                {
                    "paragraph": "《象》曰：“夬履贞厉”，位正当也。",
                    "zhushu": ""
                },
                {
                    "paragraph": "上九，视履考祥，其旋元吉。",
                    "zhushu": "祸福之祥，生乎所履。处履之极，履道成矣，故可视履而考祥也。居极应说，髙而不危，是其旋也。履道大成，故元吉也。"
                },
                {
                    "paragraph": "《象》曰：元吉在上，大有庆也。",
                    "zhushu": ""
                }
            ]
        },
        {
            "name": "周易上经泰传第二",
            "paragraphs": [
                {
                    "paragraph": "周易上经泰传第二",
                    "type": 1
                },
                {
                    "paragraph": "䷊",
                    "zhushu": "乾下，坤上。"
                },
                {
                    "paragraph": "泰：小往大来，吉，亨。",
                    "zhushu": ""
                },
                {
                    "paragraph": "《彖》曰：《泰》，小往大来，吉，亨。则是天地交，而万物通也，上下交而其志同也。内阳而外阴，内健而外顺，内君子而外小人，君子道长，小人道消也。",
                    "zhushu": ""
                },
                {
                    "paragraph": "《象》曰：天地交，泰，后以财成天地之道，辅相天地之宜，以左右民。",
                    "zhushu": "泰者，物大通之时也。上下大通，则物失其节，故财成而辅相，以左右民也。"
                },
                {
                    "paragraph": "初九，拔茅茹，以其彚，征吉。",
                    "zhushu": "茅之为物，拔其根而相牵引者也。茹，相牵引之貌也。三阳同志，俱志在外；初为类首，巳举则从，若茅茹也。上顺而应，不为违距，进皆得志，故以其类征吉。"
                },
                {
                    "paragraph": "《象》曰：拔茅征吉，志在外也。",
                    "zhushu": ""
                },
                {
                    "paragraph": "九二，包荒，用冯河，不遐遗，朋亡，得尚于中行。",
                    "zhushu": "体健居中而用乎泰，能包含荒秽，受纳冯河者也。用心弘大，无所遐弃，故曰不遐遗也。无私无偏，存乎光大，故曰朋亡也。如此乃可以得尚于中行。尚，犹配也。中行，谓五。"
                },
                {
                    "paragraph": "《象》曰：包荒，得尚于中行，以光大也。",
                    "zhushu": ""
                },
                {
                    "paragraph": "九三，无平不陂，无往不复，艰贞无咎。勿恤其孚，于食有福。",
                    "zhushu": "乾本上也，坤本下也，而得泰者，降与升也。而三处天地之际，将复其所处。复其所处，则上守其尊，下守其卑，是故无往而不复也，无平而不陂也。处天地之将闭，平路之将陂，时将大变，丗将大革，而居不失其正，动不失其应，艰而能贞，不失其义，故无咎也。信义诚著，故不恤其孚而自明也。故曰勿恤其孚，于食有福也。"
                },
                {
                    "paragraph": "《象》曰：无往不复，天地际也。",
                    "zhushu": "天地将各分复之际。"
                },
                {
                    "paragraph": "六四，翩翩，不富以其邻，不戒以孚。",
                    "zhushu": "乾乐上复，坤乐下复。四处坤首，不固所居，见命则退，故曰翩翩也。坤爻皆乐下，己退则从，故不待富。而用其邻也。莫不与己同其志愿，故不待戒而自孚也。"
                },
                {
                    "paragraph": "《象》曰：翩翩不富，皆失实也。不戒以孚，中心愿也。",
                    "zhushu": ""
                },
                {
                    "paragraph": "六五，帝乙归妹，以祉元吉。",
                    "zhushu": "妇人谓嫁曰归。泰者，阴阳交通之时也。女处尊位，履中居顺，降身应二，感以相与，用中行愿，不失其礼。帝乙归妹，诚合斯义。履顺居中，行愿以祉，尽夫阴阳交配之宜，故元吉也。"
                },
                {
                    "paragraph": "《象》曰：以祉元吉，中以行愿也。",
                    "zhushu": ""
                },
                {
                    "paragraph": "上六，城复于隍，勿用师，自邑告命，贞吝。",
                    "zhushu": "居泰上极，各反所应，泰道将灭，上下不交，卑不上承，尊不下施，是故城复于隍，卑道崩也。勿用师，不烦攻也。自邑告命，贞吝。否道巳成，命不行也。"
                },
                {
                    "paragraph": "《象》曰：城复于隍，其命乱也。",
                    "zhushu": ""
                },
                {
                    "paragraph": "䷋",
                    "zhushu": "坤下，乾上。"
                },
                {
                    "paragraph": "否之匪人，不利，君子贞，大往小来。",
                    "zhushu": ""
                },
                {
                    "paragraph": "《彖》曰：否之匪人，不利，君子贞，大往小来。则是天地不交而万物不通也，上下不交而天下无邦也。内阴而外阳，内柔而外刚，内小人而外君子，小人道长，君子道消也。",
                    "zhushu": ""
                },
                {
                    "paragraph": "《象》曰：天地不交，否。君子以俭德辟难，不可荣以禄。",
                    "zhushu": ""
                },
                {
                    "paragraph": "初六，拔茅茹以其彚，贞吉，亨。",
                    "zhushu": "居否之初，处顺之始，为类之首者也。顺非健也，何可以征？居否之时，动则入邪，三阴同道，皆不可进，故茅茹以类，贞而不谄，则吉亨。"
                },
                {
                    "paragraph": "《象》曰：拔茅贞吉，志在君也。",
                    "zhushu": "志在于君，故不苟进。"
                },
                {
                    "paragraph": "六二，包承，小人吉。大人否，亨。",
                    "zhushu": "居否之丗，而得其位，用其至顺，包承于上，小人路通，内柔外刚，大人否之，其道乃亨。"
                },
                {
                    "paragraph": "《象》曰：大人否亨，不乱群也。",
                    "zhushu": ""
                },
                {
                    "paragraph": "六三，包羞。",
                    "zhushu": "俱用小道以承其上、而位不当、所以包羞也。"
                },
                {
                    "paragraph": "象曰：包羞，位不当也。",
                    "zhushu": ""
                },
                {
                    "paragraph": "九四，有命无咎，畴离祉。",
                    "zhushu": "夫处否而不可以有命者，以所应者小人也；有命于小人，则消君子之道者也。今初志在君，处乎穷下，故可以有命无咎而畴丽福也。畴，谓初也。"
                },
                {
                    "paragraph": "《象》曰：有命无咎，志行也。",
                    "zhushu": ""
                },
                {
                    "paragraph": "九五，休否，大人吉。其亡其亡，系于苞桑。",
                    "zhushu": "居尊当位，能休否道者也。施否于小人，否之休也。唯大人而后能然，故曰大人吉也。处君子道消之时，己居尊位，何可以安？故心存将危，乃得固也。"
                },
                {
                    "paragraph": "《象》曰：大人之吉，位正当也。",
                    "zhushu": ""
                },
                {
                    "paragraph": "上九，倾否，先否后喜。",
                    "zhushu": "先倾后通，故后喜也。始以倾为否，后得通乃喜。"
                },
                {
                    "paragraph": "《象》曰：否终则倾，何可长也。",
                    "zhushu": ""
                },
                {
                    "paragraph": "䷌",
                    "zhushu": "离下，乾上。"
                },
                {
                    "paragraph": "同人于野，亨，利涉大川，利君子贞。",
                    "zhushu": ""
                },
                {
                    "paragraph": "《彖》曰：同人，柔得位得中而应乎乾，曰同人。",
                    "zhushu": "二为同人之主。"
                },
                {
                    "paragraph": "同人曰：同人于野，亨，利涉大川，乾行也。",
                    "zhushu": "所以乃能同人于野，亨，利涉大川，非二之所能也，是乾之所行，故特曰同人曰。"
                },
                {
                    "paragraph": "文明以健，中正而应，君子正也。",
                    "zhushu": "行健不以武，而以文明用之；相应不以邪，而以中正应之，君子正也，故曰利君子贞。"
                },
                {
                    "paragraph": "唯君子为能通天下之志。",
                    "zhushu": "君子以文明为德。"
                },
                {
                    "paragraph": "《象》曰：天与火，同人。",
                    "zhushu": "天体于上而火炎上，同人之义也。"
                },
                {
                    "paragraph": "君子以类族辨物。",
                    "zhushu": "君子小人，各得所同。"
                },
                {
                    "paragraph": "初九，同人于门，无咎。",
                    "zhushu": "居同人之始，为同人之首者也。无应于上，心无𠈃吝，通夫大同，出门皆同，故曰同人于门也。出门同人，谁与为咎？"
                },
                {
                    "paragraph": "《象》曰：出门同人，又谁咎也？",
                    "zhushu": ""
                },
                {
                    "paragraph": "六二，同人于宗，吝。",
                    "zhushu": "应在乎五，唯同于主，过主则否，用心褊狭，鄙吝之道。"
                },
                {
                    "paragraph": "《象》曰：同人于宗，吝道也。",
                    "zhushu": ""
                },
                {
                    "paragraph": "九三，伏戎于莽，升其髙陵，三岁不兴。",
                    "zhushu": "居同人之际，履下卦之极，不能包弘上下，通失大同，物党相分，欲乖其道，贪于所比，据上之应，其敌刚健，非力所当，故伏戎于莽，不敢显亢也。升其髙陵，望不敢进。量斯势也，三岁不能兴者也。三岁不能兴，则五道亦以成矣，安所行焉。"
                },
                {
                    "paragraph": "《象》曰：伏戎于莽，敌刚也。三岁不兴，安行也。",
                    "zhushu": "安，辞也。"
                },
                {
                    "paragraph": "九四，乘其墉，弗克攻，吉。",
                    "zhushu": "处上攻下，力能乘墉者也。履非其位，以与人争，二自五应，三非犯己，攻三求二，尤而效之，违义伤理，众所不与，故虽乘墉而不克也。不克则反，反则得吉也。不克乃反，其所以得吉，困而反则者也。"
                },
                {
                    "paragraph": "《象》曰：乘其墉，义弗克也。其吉，则困而反则也。",
                    "zhushu": ""
                },
                {
                    "paragraph": "九五，同人，先号咷，而后笑，大师克相遇。",
                    "zhushu": "彖曰：柔得位得中，而应乎乾，曰同人。然则体柔居中，众之所与；执刚用直，众所未从。故近隔乎二刚，未获厥志，是以先号咷也。居中处尊，战必克胜，故后笑也。不能使物自归，而用其强直，故必须大师克之，然后相遇也。"
                },
                {
                    "paragraph": "《象》曰：同人之先，以中直也。大师相遇，言相克也。",
                    "zhushu": ""
                },
                {
                    "paragraph": "上九，同人于郊，无悔。",
                    "zhushu": "郊者，外之极也。处同人之时，最在于外，不获同志，而远于内争，故虽无悔吝，亦未得其志。"
                },
                {
                    "paragraph": "《象》曰：“同人于郊”，志未得也。",
                    "zhushu": "凡处同人而不泰焉，则必用师矣。不能大通，则各私其党而求利焉。楚人亡弓，不能亡楚；爱国愈甚，益为它灾，是以同人不弘，刚健之爻，皆至用师也。"
                },
                {
                    "paragraph": "䷍",
                    "zhushu": "乾下，离上。"
                },
                {
                    "paragraph": "大有：元亨。",
                    "zhushu": "不大通，何由得大有乎？大有，则必元亨矣。"
                },
                {
                    "paragraph": "《彖》曰：“大有”，柔得尊位大中，而上下应之，曰大有。",
                    "zhushu": "处尊以柔，居中以大，体无二阴，以分其应，上下应之，靡所不纳，大有之义也。"
                },
                {
                    "paragraph": "其德刚健而文明，应乎天而时行，是以元亨。",
                    "zhushu": "德应于天，则行不失时矣。刚健不滞，文明不犯，应天则大，时行无违，是以元亨。"
                },
                {
                    "paragraph": "《象》曰：火在天上，“大有”；君子以遏恶扬善，顺天休命。",
                    "zhushu": "大有，包容之象也。故遏恶扬善，成物之美，顺夫天德，休物之命。"
                },
                {
                    "paragraph": "初九，无交害，匪咎，艰则无咎。",
                    "zhushu": "以夫刚健为大有之始，不能履中，满而不溢，术斯以往，后害必至，其欲匪咎，艰则无咎也。"
                },
                {
                    "paragraph": "《象》曰：《大有》初九，无交害也。",
                    "zhushu": ""
                },
                {
                    "paragraph": "九二，大车以载，",
                    "zhushu": "任重而不危。"
                },
                {
                    "paragraph": "有攸往，无咎。",
                    "zhushu": "健不违中，为五所任；任重不危，致远不泥。故可以往而无咎也。"
                },
                {
                    "paragraph": "《象》曰：大车以载，积中不败也。",
                    "zhushu": ""
                },
                {
                    "paragraph": "九三，公用亨于天子，小人弗克。",
                    "zhushu": "处大有之时，居下体之极，乘刚健之上，而履得其位，与五同功，威权之盛，莫此过焉。公用斯位，乃得通乎天子之道也。小人不克，害可待也。"
                },
                {
                    "paragraph": "《象》曰：公用亨于天子，小人害也。",
                    "zhushu": ""
                },
                {
                    "paragraph": "九四，匪其彭，无咎。",
                    "zhushu": "既失其位，而上近至尊之威，下比分权之臣，其为惧也，可谓危矣。唯夫有圣知者，乃能免斯咎也。三虽至盛，五不可舍，能辩斯数，专心承五，常匪其旁，则无咎矣。旁，谓三也。"
                },
                {
                    "paragraph": "《象》曰：“匪其彭无咎”，明辩晢也。",
                    "zhushu": "明，犹才也。"
                },
                {
                    "paragraph": "六五，厥孚交如，威如，吉。",
                    "zhushu": "居尊以柔，处大以中，无私于物，上下应之，信以发志，故其孚交如也。夫不私于物，物亦公焉；不疑于物，物亦诚焉。既公且信，何难何备？不言而教行，何为而不威？如？为大有之主，而不以此道，吉可得乎？"
                },
                {
                    "paragraph": "《象》曰：“厥孚交如”，信以发志也。威如之吉，易而无备也。",
                    "zhushu": ""
                },
                {
                    "paragraph": "上九，自天祐之，吉无不利。",
                    "zhushu": "大有，丰富之丗也。处大有之上，而不累于位，志尚乎贤者也。余爻皆乘刚，而已，独乘柔，顺也。五为信德，而巳履焉，履信之谓也。虽不能体柔，而以刚乘柔，思顺之义也。居丰有之丗，而不以物累其心，髙尚其志，尚贤者也。爻有三德，尽夫助道，故系辞具焉。"
                },
                {
                    "paragraph": "《象》曰：《大有》上吉，自天祐也。",
                    "zhushu": ""
                },
                {
                    "paragraph": "䷎",
                    "zhushu": "艮下，坤上。"
                },
                {
                    "paragraph": "谦，亨，君子有终。",
                    "zhushu": ""
                },
                {
                    "paragraph": "《彖》曰：谦，亨，天道下济而光明，地道卑而上行。天道亏盈而益谦，地道变盈而流谦，鬼神害盈而福谦，人道恶盈而好谦。谦尊而光，卑而不可逾，君子之终也。",
                    "zhushu": ""
                },
                {
                    "paragraph": "《象》曰：地中有山，谦，君子以裒多益寡，称物平施。",
                    "zhushu": "多者用谦以为裒，少者用谦以为益，随物而与，施，不失平也。"
                },
                {
                    "paragraph": "初六，谦谦君子，用涉大川，吉。",
                    "zhushu": "处谦之下，谦之谦者也。能体谦谦，其唯君子。用涉大难，物无害也。"
                },
                {
                    "paragraph": "《象》曰：“谦谦君子”，卑以自牧也。",
                    "zhushu": "牧，养也。"
                },
                {
                    "paragraph": "六二，鸣谦，贞吉。",
                    "zhushu": "鸣者，声名闻之谓也。得位居中，谦而正焉。"
                },
                {
                    "paragraph": "《象》曰：“鸣谦贞吉”，中心得也。",
                    "zhushu": ""
                },
                {
                    "paragraph": "九三，劳谦，君子有终，吉。",
                    "zhushu": "处下体之极，履得其位，上下无阳以分其民，众阴所宗，尊莫先焉。居谦之丗，何可安尊？上承下接，劳谦匪懈，是以吉也。"
                },
                {
                    "paragraph": "《象》曰：劳谦君子，万民服也。六四，无不利，㧑谦。",
                    "zhushu": "处三之上而用谦焉，则是自上下下之义也。承五而用谦顺，则是上行之道也。尽乎奉上下下之道，故无不利。指㧑皆谦，不违则也。"
                },
                {
                    "paragraph": "《象》曰：无不利，㧑谦，不违则也。",
                    "zhushu": ""
                },
                {
                    "paragraph": "六五，不富，以其邻利用侵伐，无不利。",
                    "zhushu": "居于尊位，用谦与顺，故能不富而用其邻也。以谦顺而侵伐，所伐皆骄逆也。"
                },
                {
                    "paragraph": "《象》曰：“利用侵伐”，征不服也。",
                    "zhushu": ""
                },
                {
                    "paragraph": "上六，鸣谦，利用行师，征邑国。",
                    "zhushu": "最处于外，不与内政，故有名而巳，志功未得也。处外而履谦顺，可以征邑国而巳。"
                },
                {
                    "paragraph": "《象》曰：“鸣谦”，志未得也。“可用行师”，征邑国也。",
                    "zhushu": "夫吉凶悔吝，生乎动者也。动之所起，兴于利者也。故饮食必有讼，讼必有众起。未有居众人之所恶，而为动者所害，处不竞之地，而为争者所夺。是以六爻虽有失位，无应乘刚，而皆无凶咎悔吝者，以谦为主也。谦尊而光，卑而不可逾，信矣哉。"
                },
                {
                    "paragraph": "䷏",
                    "zhushu": "坤下震上。"
                },
                {
                    "paragraph": "豫：利建侯行师。",
                    "zhushu": ""
                },
                {
                    "paragraph": "《彖》曰：豫，刚应而志行，顺以动，豫。豫，顺以动，故天地如之，而况建侯行师乎？天地以顺动，故日月不过，而四时不忒；圣人以顺动，则刑罚清而民服，豫之时义大矣哉。",
                    "zhushu": ""
                },
                {
                    "paragraph": "《象》曰：雷出地奋，豫。先王以作乐崇德，殷荐之上帝，以配祖考。",
                    "zhushu": ""
                },
                {
                    "paragraph": "初六，鸣豫，凶。",
                    "zhushu": "处豫之初，而特得志于上，乐过则淫，志穷则凶，豫何可鸣？"
                },
                {
                    "paragraph": "《象》曰：初六“鸣豫”，志穷凶也。",
                    "zhushu": ""
                },
                {
                    "paragraph": "六二，介于石，不终日，贞吉。",
                    "zhushu": "处豫之时，得位履中，安夫贞正，不求苟豫者也。顺不苟从，豫不违中，是以上交不谄，下交不渎。明祸福之所生，故不苟说；辩必然之理，故不改其操。介如石焉，不终日，明矣。"
                },
                {
                    "paragraph": "《象》曰：不终日贞吉，以中正也。",
                    "zhushu": ""
                },
                {
                    "paragraph": "六三，盱豫悔，遟有悔。",
                    "zhushu": "居下体之极，处两卦之际，履非其位，承动豫之主。若其睢盱而豫，悔亦主焉。遟而不从，豫之所疾。位非所据，而以从豫，进退，离悔，宜其然矣。"
                },
                {
                    "paragraph": "象曰：“盱豫有悔”，位不当也。",
                    "zhushu": ""
                },
                {
                    "paragraph": "九四，由豫，大有得，勿疑，朋盍簪。",
                    "zhushu": "处豫之时，居动之始，独体阳爻，众阴所从，莫不由之以得其豫，故曰由豫，大有得也。夫不信于物，物，亦疑焉，故勿疑则朋合疾也。盍，合也。簪，疾也。"
                },
                {
                    "paragraph": "《象》曰：“由豫大有得”，志大行也。六五，贞疾，恒不死。",
                    "zhushu": "四以刚动。为豫之主。专权执制。非己所乘。故不敢与四争权。而又居中处尊。未可得亡。是以必常至于贞疾。恒不死而巳。"
                },
                {
                    "paragraph": "《象》曰：六五“贞疾”，乘刚也；“恒不死”，中未亡也。",
                    "zhushu": ""
                },
                {
                    "paragraph": "上六，冥豫成，有渝无咎。",
                    "zhushu": "处动豫之极，极豫尽乐，故至于冥豫成也。过豫不巳，何可长乎？故必渝变，然后无咎。"
                },
                {
                    "paragraph": "《象》曰：“冥豫”在上，何可长也？",
                    "zhushu": ""
                },
                {
                    "paragraph": "䷐",
                    "zhushu": "震下，兑上。"
                },
                {
                    "paragraph": "随，元亨，利贞，无咎。",
                    "zhushu": ""
                },
                {
                    "paragraph": "《彖》曰：随，刚来而下柔，动而说，随，大亨，贞无咎，而天下随时，随时之义大矣哉！",
                    "zhushu": "震刚而兑柔也。以刚下柔，动而之说，乃得随也。为随而不大通，逆于时也；相随而不为利，正，灾之道也。故大通利贞，乃得无咎也。为随而今大通利贞，得于时也。得时则天下随之矣。随之所施，唯在于时也。时异而不随，否之道也。故随时之义大矣哉。"
                },
                {
                    "paragraph": "《象》曰：泽中有雷，随；君子以向晦入宴息。",
                    "zhushu": "泽中有雷，动说之象也。物皆说随，可以无为，不劳明鉴，故君子向晦入宴息也。"
                },
                {
                    "paragraph": "初九，官有渝，贞吉，出门交有功。",
                    "zhushu": "居随之始，上无其应，无所偏系。动能随时，意无所主者也。随不以欲，以欲随宜者也。故官有渝变，随不失正也。出门无违，何所失哉。"
                },
                {
                    "paragraph": "《象》曰：“官有渝”，从正吉也。“出门交有功”，不失也。",
                    "zhushu": ""
                },
                {
                    "paragraph": "六二，系小子，失丈夫。",
                    "zhushu": "阴之为物，以处随丗，不能独立，必有系也。居随之时，体于柔弱，而以乘夫刚动，岂能秉志，违于所近，随此失彼，弗能兼与。五处己上，初处己下，故曰系小子，失丈夫也。"
                },
                {
                    "paragraph": "《象》曰：系小子，弗兼与也。",
                    "zhushu": ""
                },
                {
                    "paragraph": "六三，系丈夫，失小子。随有求得，利居贞。",
                    "zhushu": "阴之为物，以处随丗，不能独立，必有系也。虽体下卦，二巳据初，将何所附？故舍初系四，志在丈夫，四俱无应，亦欲于己随之，则得其所求矣，故曰随有求得也。应非其正，以系于人，何可以妄，故利居贞也。初处己下，四处己上，故曰系丈夫，失小子也。"
                },
                {
                    "paragraph": "《象》曰：“系丈夫”，志舍下也。",
                    "zhushu": "下谓初也。"
                },
                {
                    "paragraph": "九四，随有获，贞凶。有孚在道，以明，何咎！",
                    "zhushu": "处说之初，下据二阴，三求系已，不距则获，故曰随有获也。居于臣地，履非其位，以擅其民，失于臣道，违正者也，故曰贞凶。体刚居说，而得民心，能干其事，而成其功。者也。虽违常义，志在济物，心存公诚，著信在道，以明其功，何咎之有？"
                },
                {
                    "paragraph": "象曰：“随有获”，其义凶也；“有孚在道”，明功也。",
                    "zhushu": ""
                },
                {
                    "paragraph": "九五，孚于嘉，吉。",
                    "zhushu": "履正居中，而处随丗，尽随时之宜，得物之诚，故嘉吉也。"
                },
                {
                    "paragraph": "《象》曰：“孚于嘉吉”，位正中也。",
                    "zhushu": ""
                },
                {
                    "paragraph": "上六，拘系之，乃从，维之，王用亨于西山。",
                    "zhushu": "随之为体，阴，顺阳者也。最处上极，不从者也。随道巳成，而特不从，故拘系之乃从也。率土之滨，莫非王臣，而为不从，王之所讨也，故维之，王用亨于西山也。兑为西方，山者，涂之险隔也。处西方而为不从，故王用通于西山。"
                },
                {
                    "paragraph": "《象》曰：“拘系之”，上穷也。",
                    "zhushu": "处于上极，故穷也。"
                },
                {
                    "paragraph": "䷑",
                    "zhushu": "巽下，艮上。"
                },
                {
                    "paragraph": "蛊，元亨，利涉大川。先甲三日，后甲三日。",
                    "zhushu": ""
                },
                {
                    "paragraph": "《彖》曰：蛊，刚上而柔下，",
                    "zhushu": "上刚可以断制，下柔可以施令。"
                },
                {
                    "paragraph": "巽而止蛊。",
                    "zhushu": "既巽又止，不竞争也。有事而无竞争之患，故可以有为也。"
                },
                {
                    "paragraph": "蛊，元亨而天下治也。",
                    "zhushu": "有为而大亨，非天下治而何也？“"
                },
                {
                    "paragraph": "利涉大川，往有事也”。先甲三日，后甲三日，终则有始，天行也。",
                    "zhushu": "蛊者，有事而待能之时也。可以有为，其在此时矣。物巳说随，则待夫作制以定其事也。进德修业，往则亨矣，故元亨，利涉大川也。甲者，创制之令也。创制不可责之以旧，故先之三日，后之三日，使令洽而后乃诛也。因事申令，终则复始，若天之行，用四时也。"
                },
                {
                    "paragraph": "《象》曰：山下有风，蛊，君子以振民育德。",
                    "zhushu": "蛊者，有事而待能之时也，故君子以济民养德也。"
                },
                {
                    "paragraph": "初六，干父之蛊，有子考，无咎，厉终吉。",
                    "zhushu": "处事之首，始见任者也。以柔巽之质，干父之事，能承先轨，堪其任者也，故曰有子也。任为事首，能堪其事，考乃无咎也，故曰有子，考无咎也。当事之首，是以危也。能堪其事，故终吉。也。"
                },
                {
                    "paragraph": "《象》曰：“干父之蛊”，意承考也。",
                    "zhushu": "干事之首，时有损益，不可尽承，故意承而巳。"
                },
                {
                    "paragraph": "九二，干母之蛊，不可贞。",
                    "zhushu": "居于内中，宜干母事，故曰干母之蛊也。妇人之性，难可全正，宜屈巳刚，既干且顺，故曰不可贞也。干不失中，得中道也。"
                },
                {
                    "paragraph": "《象》曰：“干母之蛊”，得中道也。",
                    "zhushu": ""
                },
                {
                    "paragraph": "九三，干父之蛊，小有悔，无大咎。",
                    "zhushu": "以刚干事，而无其应，故有悔也。履得其位，以正干父，虽小有悔，终无大咎。"
                },
                {
                    "paragraph": "《象》曰：“干父之蛊”，终无咎也。",
                    "zhushu": ""
                },
                {
                    "paragraph": "六四，𥙿父之蛊，往见吝。",
                    "zhushu": "体柔当位，干不以刚，而以柔和，能𥙿先事者也。然无其应，往必不合，故曰往见吝。"
                },
                {
                    "paragraph": "《象》曰：“裕父之蛊”，往未得也。",
                    "zhushu": ""
                },
                {
                    "paragraph": "六五，干父之蛊，用誉。",
                    "zhushu": "以柔处尊，用中而应，承先以斯，用誉之道也。"
                },
                {
                    "paragraph": "《象》曰：“干父用誉”，承以德也。",
                    "zhushu": "以柔处中，不任威力也。"
                },
                {
                    "paragraph": "上九，不事王侯，髙尚其事。",
                    "zhushu": "最处事上，而不累于位，不事王侯，髙尚其事也。"
                },
                {
                    "paragraph": "《象》曰：不事王侯，志可则也。䷒",
                    "zhushu": "兑下，坤上。"
                },
                {
                    "paragraph": "临，元亨，利贞，至于八月有凶。",
                    "zhushu": ""
                },
                {
                    "paragraph": "《彖》曰：临，刚浸而长，说而顺，刚中而应，大亨以正。天之道也。",
                    "zhushu": "阳转进长，阴道日消，君子日长，小人日忧，大亨以正之义。“"
                },
                {
                    "paragraph": "至于八月有凶”，消不久也。",
                    "zhushu": "八月阳衰而阴长，小人道长，君子道消也，故曰有凶。"
                },
                {
                    "paragraph": "《象》曰：泽上有地，临。君子以教思无穷，容保民无疆。",
                    "zhushu": "相临之道，莫若说顺也。不恃威制，得物之诚，故物无违也。是以君子教思无穷，容保民无疆也。"
                },
                {
                    "paragraph": "初九，咸临，贞吉。",
                    "zhushu": "咸，感也。感，应也。有，应于四，感以临者也。四，履正位，而已。应焉，志行正者也。以刚感顺，志，行其正，以斯临物，正而获吉也。"
                },
                {
                    "paragraph": "《象》曰：“咸临贞吉”，志行正也。",
                    "zhushu": ""
                },
                {
                    "paragraph": "九二，咸临，吉无不利",
                    "zhushu": "。有应在五，感以临者也。刚胜则柔危，而五体柔，非能同斯志者也。若顺于五，则刚德不长，何由得吉，无不利乎？全与相违，则失于感应，其得咸临吉无不利，必未顺命也。"
                },
                {
                    "paragraph": "《象》曰：咸临，吉无不利，未顺命也。",
                    "zhushu": ""
                },
                {
                    "paragraph": "六三，甘临，无攸利；既忧之，无咎。",
                    "zhushu": "甘者，佞邪说媚，不正之名也。履非其位，居刚长之丗，而以邪说临物，宜其无攸利也。若能尽忧其危，改修其道，刚不害王，故咎不长。"
                },
                {
                    "paragraph": "《象》曰：“甘临”，位不当也。“既忧之”，咎不长也。",
                    "zhushu": ""
                },
                {
                    "paragraph": "六四，至临，无咎。",
                    "zhushu": "处顺应阳，不忌刚长，而乃应之，履得其位，尽其至者也。刚胜则柔危，柔不失正，则得无咎也。"
                },
                {
                    "paragraph": "《象》曰：“至临无咎”，位当也。",
                    "zhushu": ""
                },
                {
                    "paragraph": "六五，知临，大君之宜，吉。",
                    "zhushu": "处于尊位，履得其中，能纳刚以礼，用违其正，不忌刚长，而能任之，委物以能，而不犯焉，则聪明者竭其视听，知力者尽其谋能，不为而成，不行而至矣。大君之宜，如此而已，故曰知临，大君之宜，吉也。"
                },
                {
                    "paragraph": "《象》曰：大君之宜，行中之谓也。",
                    "zhushu": ""
                },
                {
                    "paragraph": "上六，敦临，吉，无咎。",
                    "zhushu": "处坤之极，以敦而临者也。志在助贤，以敦为德，虽在刚长，刚不害厚，故无咎也。"
                },
                {
                    "paragraph": "《象》曰：“敦临之吉”，志在内也。",
                    "zhushu": ""
                },
                {
                    "paragraph": "䷓",
                    "zhushu": "坤下，巽上。"
                },
                {
                    "paragraph": "观，盥而不荐，有孚颙若。",
                    "zhushu": "王道之可观者，莫盛乎宗庙。宗庙之可观者，莫盛于盥也。至荐简略，不足复观，故观盥而不观荐也。孔子曰：禘自既灌而往者，吾不欲观之矣。尽夫观盛，则下观而化矣。故观至盥，则有孚颙若也。"
                },
                {
                    "paragraph": "《彖》曰：大观在上，",
                    "zhushu": "下贱而上贵也。"
                },
                {
                    "paragraph": "顺而巽，中正以观天下。“观，盥而不荐，有孚颙若”，下观而化也。观天之神道，而四时不忒，圣人以神道设教，而天下服矣。",
                    "zhushu": "统说观之为道，不以刑制使物，而以观感化物者也。神则无形者也，不见天之使四时，而四时不忒；不见圣人使百姓，而百姓自服也。"
                },
                {
                    "paragraph": "《象》曰：风行地上，观，先王以省方观民设教。",
                    "zhushu": ""
                },
                {
                    "paragraph": "初六，童观，小人无咎，君子吝。",
                    "zhushu": "处于观时，而最远朝美，体于阴柔，不能自进，无所鉴见，故曰童观。趣顺而巳，无所能为，小人之道也，故曰小人无咎。君子处大观之时，而为童观，不亦鄙乎。"
                },
                {
                    "paragraph": "《象》曰：初六“童观”，小人道也。",
                    "zhushu": ""
                },
                {
                    "paragraph": "六二，闚观，利女贞。",
                    "zhushu": "处在于内，寡所鉴见，体于柔弱，从顺而巳，犹有应焉，不为全蒙，所见者狭，故曰闚观。居内得位，柔顺寡见，故曰利女贞，妇人之道也。处大观之时，居中得位，不能大观广鉴，闚观而已，诚可丑也。"
                },
                {
                    "paragraph": "《象》曰：“闚观女贞”，亦可丑也。",
                    "zhushu": ""
                },
                {
                    "paragraph": "六三，观我生，进退。",
                    "zhushu": "居下体之极，处二卦之际，近不比尊，远不童观，观风者也。居此时也，可以观我生，进退也。"
                },
                {
                    "paragraph": "《象》曰：“观我生进退”，未失道也。",
                    "zhushu": "处进退之时，以观进退之几，未失道也。"
                },
                {
                    "paragraph": "六四，观国之光，利用宾于王。",
                    "zhushu": "居观之时，最近至尊，观国之光者也。居近得位，明习国仪者也，故曰利用宾于王也。"
                },
                {
                    "paragraph": "《象》曰：“观国之光”，尚宾也。",
                    "zhushu": ""
                },
                {
                    "paragraph": "九五：观我生，君子无咎。",
                    "zhushu": "居于尊位，为观之主，宣弘大化，光于四表，观之极者也。上之化下，犹风之靡草，故观民之俗，以察已道。百姓有罪，在予一人，君子风著，已乃无咎。上为化主，将欲自观，乃观民也。"
                },
                {
                    "paragraph": "《象》曰：“观我生”，观民也。",
                    "zhushu": ""
                },
                {
                    "paragraph": "上九，观其生，君子无咎。",
                    "zhushu": "观我生，自观其道者也；观其生，为民所观者也。不在于位，最处上极，高尚其志，为天下所观者也。处天下所观之地，可不慎乎？故君子德见，乃得无咎。生，犹动出也。"
                },
                {
                    "paragraph": "《象》曰：“观其生”，志未平也。",
                    "zhushu": "特处异地，为众所观，不为平易，和光流通，志未平也。"
                }
            ]
        },
        {
            "name": "周易上经噬嗑传第三",
            "paragraphs": [
                {
                    "paragraph": "周易上经噬嗑传第三",
                    "type": 1
                },
                {
                    "paragraph": "䷔",
                    "zhushu": "。震下，离上。"
                },
                {
                    "paragraph": "噬嗑：亨，利用狱。",
                    "zhushu": "噬，啮也。嗑，合也。凡物之不亲，由有闲也。物之不齐，由有过也。有闲与过，啮而合之，所以通也。刑克以通，狱之利也。"
                },
                {
                    "paragraph": "《彖》曰：颐中有物，曰噬嗑。",
                    "zhushu": "颐中有物，啮而合之，噬嗑之义也。"
                },
                {
                    "paragraph": "噬嗑而亨，",
                    "zhushu": "有物有闲，不啮不合，无由亨也。"
                },
                {
                    "paragraph": "刚柔分，动而明，雷电合而章。",
                    "zhushu": "刚柔分动，不溷乃明。雷电并合，不乱乃章。皆利用狱之义。"
                },
                {
                    "paragraph": "柔得中而上行，虽不当位，利用狱也。",
                    "zhushu": "谓五也。能为啮合而通，必有其主，五则是也。上行谓所之在进也。凡言上行，皆所之在贵也。虽不当位，不害用狱也。"
                },
                {
                    "paragraph": "《象》曰：雷电，噬嗑；先王以明罚敕法。",
                    "zhushu": ""
                },
                {
                    "paragraph": "初九，屦校灭趾，无咎。",
                    "zhushu": "居无位之地，以处刑初，受刑而非治刑者也。凡过之所始，必始于微，而后至于著，罚之所始，必始于薄，而后至于诛。过轻戮薄，故屦校灭趾，桎其行也，足惩而巳，故不重也。过而不改，乃谓之过，小惩大诚，乃得其福，故无咎也。校者，以木绞校者也，即械也。校者，取其通名也。"
                },
                {
                    "paragraph": "《象》曰：“屦校灭趾”，不行也。",
                    "zhushu": "过止于此。"
                },
                {
                    "paragraph": "六二，噬肤，灭鼻，无咎。",
                    "zhushu": "噬，啮也。啮者，刑克之谓也。处中得位，所刑者当，故曰噬肤也。乘刚而刑，未尽顺道，噬过其分，故灭鼻也。刑得所疾，故虽灭鼻而无咎也。肤者，柔脆之物也。"
                },
                {
                    "paragraph": "《象》曰：“噬肤灭鼻”，乘刚也。",
                    "zhushu": ""
                },
                {
                    "paragraph": "六三，噬腊肉，遇毒；小吝，无咎。",
                    "zhushu": "处下体之极，而履非其位，以斯食物，其物必坚。岂唯坚乎？将遇其毒。噬以喻刑人，腊以喻不服，毒以喻怨生。然承于四而不乘刚，虽失其正，刑不侵顺，故虽遇毒，小吝无咎。"
                },
                {
                    "paragraph": "《象》曰：“遇毒”，位不当也。",
                    "zhushu": ""
                },
                {
                    "paragraph": "九四，噬乾胏，得金矢；利艰贞，吉。",
                    "zhushu": "虽体阳爻，为阴之主，履不获中，而居非其位，以斯噬物，物亦不服，故曰噬乾肺也。金，刚也。矢，直也。噬乾胏而得刚直，可以利于艰贞之吉，未足以尽通理之道也。"
                },
                {
                    "paragraph": "《象》曰：“利艰贞吉”，未光也。",
                    "zhushu": ""
                },
                {
                    "paragraph": "六五，噬乾肉，得黄金；贞厉，无咎。",
                    "zhushu": "乾肉，坚也。黄，中也。金，刚也。以阴处阳，以柔乘刚，以噬于物，物亦不服，故曰噬乾肉也。然处得尊位，以柔乘刚，而居于中，能行其戮者也。履不正而能行其戮，刚胜者也。噬虽不服，得中而胜，故曰噬乾肉得黄金也。己虽不正，而刑戮得当，故虽贞厉而无咎也。"
                },
                {
                    "paragraph": "《象》曰：“贞厉无咎”，得当也。",
                    "zhushu": ""
                },
                {
                    "paragraph": "上九，何校灭耳，凶。",
                    "zhushu": "处罚之极，恶积不改者也。罪非所惩，故刑及其首，至于灭耳。及首非诫，灭耳非惩，凶莫甚焉。"
                },
                {
                    "paragraph": "《象》曰：“何校灭耳”，聪不明也。",
                    "zhushu": "聪不明，故不虑恶积，至于不可解也。"
                },
                {
                    "paragraph": "䷕",
                    "zhushu": "离下，艮上。"
                },
                {
                    "paragraph": "贲：亨，小利有攸往。",
                    "zhushu": ""
                },
                {
                    "paragraph": "《彖》曰：贲，亨，柔来而文刚，故亨；分刚上而文柔，故小利有攸往。",
                    "zhushu": "刚柔不分，文何由生？故坤之上六来居二位，柔来文刚之义也。柔来文刚，居位得中，是以亨。乾之九二，分居上位，分刚上而文柔之义也。刚上文柔，不得中位，不若柔来文刚，故小利有攸往。"
                },
                {
                    "paragraph": "天文也；",
                    "zhushu": "刚柔交错而成文焉，天之文也。"
                },
                {
                    "paragraph": "文明以止，人文也。",
                    "zhushu": "止物不以威武而以文明，人之文也。"
                },
                {
                    "paragraph": "观乎天文，以察时变；观乎人文，以化成天下。",
                    "zhushu": "解天之文，则时变可知也；解人之文，则化成可为也。"
                },
                {
                    "paragraph": "《象》曰：山下有火，贲；君子以明庶政，无敢折狱。",
                    "zhushu": "处贲之时，止物以文明，不可以威刑，故君子以明庶政，而无敢折狱。"
                },
                {
                    "paragraph": "初九，贲其趾，舍车而徒。",
                    "zhushu": "在贲之始，以刚处下，居于无位，弃于不义，安夫徒步以从其志者也。故饰其趾，舍车而徒，义弗乘之谓也。"
                },
                {
                    "paragraph": "《象》曰：“舍车而徒”，义弗乘也。",
                    "zhushu": ""
                },
                {
                    "paragraph": "六二，贲其须。",
                    "zhushu": "得其位而无应，三亦无应，俱无应而比焉，近而相得者也。须之为物，上附者也。修其所履以附于上，故曰贲其须也。"
                },
                {
                    "paragraph": "《象》曰：“贲其须”，与上兴也。",
                    "zhushu": ""
                },
                {
                    "paragraph": "九三，贲如，濡如，永贞吉。",
                    "zhushu": "处下体之极，居得其位，与二相比，俱履其正，和合相润，以成其文者也。既得其饰，又得其润，故曰贲如濡如也。永保其贞，物莫之陵，故曰永贞吉也。"
                },
                {
                    "paragraph": "《象》曰：“永贞之吉”，终莫之陵也。",
                    "zhushu": ""
                },
                {
                    "paragraph": "六四，贲如，皤如，白马翰如；匪宼，㛰媾。",
                    "zhushu": "有应在初。而阂于三，为己宼难，二志相感，不获通亨。欲静则钦初之应，欲进则惧三之难，故或饰或素，内怀疑惧也。鲜絜其马，翰如以待，虽履正位，未敢果其志也。三为刚猛，未可轻犯，匪宼乃㛰，终无尤也。"
                },
                {
                    "paragraph": "《象》曰：六四当位，疑也；“匪宼㛰媾”，终无尤也。",
                    "zhushu": ""
                },
                {
                    "paragraph": "六五，贲于丘园，束帛戋戋；吝，终吉。",
                    "zhushu": "处得尊位，为饰之，主，饰之盛者也。施饰于物，其道害也。施饰丘园，盛莫大焉。故贲于束帛，丘园乃落；贲于丘园，帛乃戋戋。用莫过俭，泰而能约，故必吝焉，乃得终吉也。"
                },
                {
                    "paragraph": "《象》曰：六五之吉，有喜也。",
                    "zhushu": ""
                },
                {
                    "paragraph": "上九，白贲，无咎。",
                    "zhushu": "处饰之终，饰终，反素，故任其质素，不劳文饰而无咎也。以白为饰，而无忧患，得志者也。"
                },
                {
                    "paragraph": "《象》曰：“白贲无咎”，上得志也。",
                    "zhushu": ""
                },
                {
                    "paragraph": "䷖",
                    "zhushu": "坤下，艮上。"
                },
                {
                    "paragraph": "剥：不利有攸往。",
                    "zhushu": ""
                },
                {
                    "paragraph": "《彖》曰：“剥”，剥也，柔变刚也。不利有攸往，小人长也。顺而止之，观象也。君子尚消息盈虚，天行也。",
                    "zhushu": "坤顺而艮止也，所以顺而止之，不敢以刚，止者，以观其形象也。强亢激拂，触忤以陨身，身既倾焉，功又不就，非君子之所尚也。"
                },
                {
                    "paragraph": "《象》曰：山附于地，剥；上以厚下安宅。",
                    "zhushu": "厚下者，床不见剥也。安宅者，物不失处也。厚下安宅，治剥之道也。"
                },
                {
                    "paragraph": "初六，剥床以足，蔑；贞凶。",
                    "zhushu": "床者，人之所以安也。剥床以足，犹云剥床之足也。蔑，犹削也。剥床之足，灭下之道也。下道始灭，刚陨柔长，则正削而凶来也。"
                },
                {
                    "paragraph": "《象》曰：“剥床以足”，以灭下也。",
                    "zhushu": ""
                },
                {
                    "paragraph": "六二，剥床以辨，蔑；贞凶。",
                    "zhushu": "蔑，犹甚极之辞也。辨者，足之上也。剥道浸长，故剥其辨也。稍近于床，转欲灭物之所处，长柔而削正，以斯为德，物所弃也。"
                },
                {
                    "paragraph": "《象》曰：“剥床以辨”，未有与也。",
                    "zhushu": ""
                },
                {
                    "paragraph": "六三，剥之，无咎。",
                    "zhushu": "与上为应，群阴剥阳，我独恊焉，虽处于剥，可以无咎。"
                },
                {
                    "paragraph": "《象》曰：“剥之无咎”，失上下也。",
                    "zhushu": "三上下各有二阴，而三独应于阳，则失上下也。"
                },
                {
                    "paragraph": "六四，剥床以肤，凶。",
                    "zhushu": "初、二剥，床，民所以安，未剥其身也。至四，剥道浸长，床既剥尽，以及人身，小人遂盛，物将失身，岂唯削正？靡所不凶。"
                },
                {
                    "paragraph": "《象》曰：“剥床以肤”，切近灾也。",
                    "zhushu": ""
                },
                {
                    "paragraph": "六五，贯鱼，以宫人宠，无不利。",
                    "zhushu": "处剥之时，居得尊位，为剥之主者也。剥之为害，小人得宠，以消君子者也。若能施宠小人，于宫人而已，不害于正，则所宠虽众，终无尤也。贯鱼，谓此众阴也。骈头相次，似贯鱼也。"
                },
                {
                    "paragraph": "《象》曰：“以宫人宠”，终无尤也。",
                    "zhushu": ""
                },
                {
                    "paragraph": "上九，硕果不食，君子得舆，小人剥庐。",
                    "zhushu": "处卦之终，独全不落，故果至于硕而不见食也。君子居之，则为民覆荫；小人用之，则剥下所庇也。"
                },
                {
                    "paragraph": "《象》曰：“君子得舆”，民所载也；“小人剥庐”，终不可用也。",
                    "zhushu": ""
                },
                {
                    "paragraph": "䷗",
                    "zhushu": "震下，坤上。"
                },
                {
                    "paragraph": "复：亨。出入无疾，朋来无咎；反复其道，七日来复。利有攸往。",
                    "zhushu": ""
                },
                {
                    "paragraph": "《彖》曰：“复，亨”，刚反；动而以顺行，是以“出入无疾，",
                    "zhushu": "入则为反，出则刚长，故无疾。疾，犹病也。"
                },
                {
                    "paragraph": "朋来无咎”。",
                    "zhushu": "朋，谓阳也。"
                },
                {
                    "paragraph": "“反复其道，七日来复”，",
                    "zhushu": "阳气始剥尽，至来复，时，凡七日。"
                },
                {
                    "paragraph": "天行也。",
                    "zhushu": "以天之行，反复不过七日，复之不可远也。"
                },
                {
                    "paragraph": "“利有攸往”，刚长也。",
                    "zhushu": "往则小人道消也。"
                },
                {
                    "paragraph": "复，其见天地之心乎？",
                    "zhushu": "复者，反本之谓也。天地以本为心者出。凡动息则静，静非对动者也。语息则默，默非对语者也。然则天地虽大，富有万物，雷动风行，运化万变，寂然至无，是其本矣。故动息地中，乃天地之心见也。若其以有为心，则异类未获具存矣。"
                },
                {
                    "paragraph": "《象》曰：雷在地中，复；先王以至日闭关，商旅不行，后不省方。",
                    "zhushu": "方，事也。冬至，阴之复也。夏至，阳之复也。故为复，则至于寂然大静。先王则天地而行者也。动复则静，行复则止，事复则无事也。"
                },
                {
                    "paragraph": "初九，不远复，无祇悔，元吉。",
                    "zhushu": "最处复初，始复者，也。复之不速，遂至迷凶。不远而复，几悔而反，以此修身，患难远矣。错之于事，其殆庶几乎？故元吉也。"
                },
                {
                    "paragraph": "《象》曰：“不远之复”，以修身也。",
                    "zhushu": ""
                },
                {
                    "paragraph": "六二，休复，吉。",
                    "zhushu": "得位处中，最比于初，上无阳爻以疑其亲，阳为仁行，在初之上而附顺之，下仁之谓也。既处中位，亲仁善邻，复之休也。"
                },
                {
                    "paragraph": "《象》曰：“休复之吉”，以下仁也。",
                    "zhushu": ""
                },
                {
                    "paragraph": "六三，频复，厉无咎。",
                    "zhushu": "频，频蹙之貌也。处下体之终，虽愈于上六之迷，巳失复远矣，是以蹙也。蹙而求复，未至于迷，故虽危无咎也。复道宜速，蹙而乃复，义虽无咎，它来难保。"
                },
                {
                    "paragraph": "《象》曰：“频复之厉”，义无咎也。",
                    "zhushu": ""
                },
                {
                    "paragraph": "六四，中行独复。",
                    "zhushu": "四上下各有二阴，而处厥中，履得其位，而应于初，独得所复，顺道而反，物莫之犯，故曰中行独复也。"
                },
                {
                    "paragraph": "《象》曰：“中行独复”，以从道也。",
                    "zhushu": ""
                },
                {
                    "paragraph": "六五，敦复，无悔。",
                    "zhushu": "居厚而履中，居厚则无怨，履中则可以自考。虽不足以及休复之吉，守厚以复，悔可免也。"
                },
                {
                    "paragraph": "《象》曰：“敦复无悔”，中以自考也。",
                    "zhushu": ""
                },
                {
                    "paragraph": "上六，迷复，凶，有灾眚。用行师，终有大败；以其国，君凶；至于十年不克征。",
                    "zhushu": "最处复后，是迷者也。以迷求复，故曰迷复也。用之行师，难用有克也，终必大败。用之于国，则反乎君道也，大败乃复，量斯势也，虽复十年修之，犹未能征也。"
                },
                {
                    "paragraph": "《象》曰：“迷复之凶”，反君道也。",
                    "zhushu": ""
                },
                {
                    "paragraph": "䷘",
                    "zhushu": "震下，乾上。"
                },
                {
                    "paragraph": "无妄：元亨，利贞；其匪正有眚，不利有攸往。",
                    "zhushu": ""
                },
                {
                    "paragraph": "《彖》曰：无妄，刚自外来而为主于内，",
                    "zhushu": "谓震也。"
                },
                {
                    "paragraph": "动而健，",
                    "zhushu": "震动而乾健也。"
                },
                {
                    "paragraph": "刚中而应；",
                    "zhushu": "谓五也。"
                },
                {
                    "paragraph": "大亨以正，天之命也。",
                    "zhushu": "刚自外来而为主于内，动而愈健，刚中而应，威刚方正，私欲不行，何可以妄？使有妄之道灭，无妄之道成，非大亨利贞而何？刚自外来，而为主于内，则柔邪之道消矣；动而愈健，则刚直之道通矣。刚中而应，则齐明之徳著矣。故大亨以正也。天之教命，何可犯乎？何可妄乎？是以匪正则有青，而不利有攸往也。"
                },
                {
                    "paragraph": "其匪正有眚，不利有攸往；无妄之往，何之矣？天命不祐，行矣哉！",
                    "zhushu": "匪正有眚，不求改以从正，而欲有所往，居不可以妄之时，而欲以不正有所往，将欲何之？天命之所不祐，竟矣哉！"
                },
                {
                    "paragraph": "《象》曰：天下雷行，物与无妄；",
                    "zhushu": "与，辞也，犹皆也。天下雷行，物皆不可以妄也。"
                },
                {
                    "paragraph": "先王以茂对，时育万物。",
                    "zhushu": "茂，盛也。物皆不敢妄，然后万物乃得各全。其性，对时育物，莫盛于斯也。"
                },
                {
                    "paragraph": "初九，无妄，往，吉。",
                    "zhushu": "体刚处下，以贵下贱，行不犯妄，故往得其志。"
                },
                {
                    "paragraph": "《象》曰：“无妄之往”，得志也。",
                    "zhushu": ""
                },
                {
                    "paragraph": "六二，不耕获，不葘畬，则利有攸往。",
                    "zhushu": "不耕而获，不菑而畬，代终已成而不造也。不擅其美，乃尽臣道，故利有攸往。"
                },
                {
                    "paragraph": "《象》曰：“不耕获”，未富也。",
                    "zhushu": ""
                },
                {
                    "paragraph": "六三，无妄之灾；或系之牛，行人之得，邑人之灾。",
                    "zhushu": "以阴居阳，行违谦顺，是无妄之所以为灾也。牛者，稼穑之资也。二以不耕而获，利有攸往，而三为不顺之行，故或系之牛，是有司之所以为获，彼人之所以为灾也。故曰行人之得，邑人之灾也。"
                },
                {
                    "paragraph": "《象》曰：“行人得牛”，邑人灾也。",
                    "zhushu": ""
                },
                {
                    "paragraph": "九四，可贞，无咎。",
                    "zhushu": "处无妄之时，以阳居阴，以刚乘柔，履于谦顺，比近至尊，故可以任正，固有所守而无咎也。"
                },
                {
                    "paragraph": "《象》曰：“可贞无咎”，固有之也。",
                    "zhushu": ""
                },
                {
                    "paragraph": "九五，无妄之疾，勿药有喜。",
                    "zhushu": "居得尊位，为无妄之主者也。下皆无妄，害非所致，而取药焉，疾之甚也。非妄之灾，勿治自复；非妄而药之则凶，故曰勿药有喜。"
                },
                {
                    "paragraph": "《象》曰：“无妄之药”，不可试也。",
                    "zhushu": "药攻有妄者也，而反攻无妄，故不可试也。"
                },
                {
                    "paragraph": "上九，无妄，行，有眚，无攸利。",
                    "zhushu": "处不可妄之极，唯宜静保其身而巳，故不可以行也。"
                },
                {
                    "paragraph": "《象》曰：“无妄之行”，穷之灾也。",
                    "zhushu": ""
                },
                {
                    "paragraph": "䷙",
                    "zhushu": "乾下，艮上。"
                },
                {
                    "paragraph": "大畜：利贞；不家食，吉；利涉大川。",
                    "zhushu": ""
                },
                {
                    "paragraph": "《彖》曰：大畜，刚健笃实，煇光日新其德；",
                    "zhushu": "凡物既厌而退者，弱也，既荣而陨者，薄也。夫能煇光日新其德者，唯刚健笃实也。"
                },
                {
                    "paragraph": "刚上而尚贤，",
                    "zhushu": "谓上九也。处上而大通，刚来而不距，尚贤之谓也。"
                },
                {
                    "paragraph": "能止健，大正也。",
                    "zhushu": "健莫过乾，而能止之，非夫大正，未之能也。"
                },
                {
                    "paragraph": "“不家食吉”，养贤也。“利涉大川”，应乎天也。",
                    "zhushu": "有大畜之实，以之养贤，令贤者不家食。乃吉也。尚贤制健，大正应天，不忧险难，故利涉大川也。"
                },
                {
                    "paragraph": "《象》曰：天在山中，大畜；君子以多识前言往行，以畜其德。",
                    "zhushu": "物之可畜于怀，令德不散，尽于此也。"
                },
                {
                    "paragraph": "初九，有厉，利已。",
                    "zhushu": "四乃畜己，未可犯也。故进则有厉，已则利也。"
                },
                {
                    "paragraph": "《象》曰：“有厉利已”，不犯灾也。",
                    "zhushu": "处健之始，未果其健者，故能利已。"
                },
                {
                    "paragraph": "九二，舆说輹。",
                    "zhushu": "五处畜盛，未可犯也。遇斯而进，故舆说輹也。居得其中，能以其中，不为冯河，死而无悔，遇难能止，故无尤也。"
                },
                {
                    "paragraph": "《象》曰：“舆说輹”，中无尤也。",
                    "zhushu": ""
                },
                {
                    "paragraph": "九三，良马逐，利艰贞；日闲舆卫，利有攸往。",
                    "zhushu": "凡物极则反，故畜极则通。初二之进，值于畜盛，故不可以升。至于九三，升于上九，而上九处天衢之亨，涂径大通，进无违距，可以驰骋，故曰良马逐也。履当其位，进得其时，之乎通路，不忧险厄，故利艰贞也。闲，阂也。卫，护也。进得其时，虽涉艰难而无患也。舆虽遇闲而故卫也。与上合志，故利有攸往也。"
                },
                {
                    "paragraph": "《象》曰：“利有攸往”，上合志也。",
                    "zhushu": ""
                },
                {
                    "paragraph": "六四，童牛之牿，元吉。",
                    "zhushu": "处艮之始，履得其位，能止健初，距不以角，柔以止刚，刚不敢犯，抑锐之始，以息强争，岂唯独利，乃将有喜也。"
                },
                {
                    "paragraph": "《象》曰：“六四元吉”，有喜也。",
                    "zhushu": ""
                },
                {
                    "paragraph": "六五，豮豕之牙，吉。",
                    "zhushu": "豕牙，横猾，刚暴难制之物，谓二也。五处得尊位、为畜之主。二刚而进、能豮其牙。柔能制健、禁暴抑盛。岂唯能固其位、乃将有庆也。"
                },
                {
                    "paragraph": "《象》曰：六五之吉，有庆也。",
                    "zhushu": ""
                },
                {
                    "paragraph": "上九，何天之衢，亨。",
                    "zhushu": "处畜之极，畜极则通，大畜以至于大亨之时，何，辞也，犹云：何畜乃天之衢亨也。"
                },
                {
                    "paragraph": "《象》曰：“何天之衢”，道大行也。",
                    "zhushu": ""
                },
                {
                    "paragraph": "䷚",
                    "zhushu": "震下，艮上。"
                },
                {
                    "paragraph": "颐：贞吉；观颐，自求口实。",
                    "zhushu": ""
                },
                {
                    "paragraph": "《彖》曰：颐，贞吉，养正则吉也。观颐，观其所养也；自求口实，观其自养也。天地养万物，圣人养贤以及万民：颐之时大矣哉！",
                    "zhushu": ""
                },
                {
                    "paragraph": "《象》曰：山下有雷，颐；君子以慎言语，节饮食。",
                    "zhushu": "言语、饮食，犹慎而节之，而况其余乎？"
                },
                {
                    "paragraph": "初九，舍尔灵龟，观我朶颐，凶。",
                    "zhushu": "朶颐者，嚼也。以阳处下，而为动始，不能令物由巳养，动而求养者也。夫安身莫若不竞，修已莫若自保，守道则福至，求禄则辱来。居养贤之丗，不能贞其所履，以全其德，而舍其灵龟之明兆，羡我朶颐而躁求，离其致养之至道，闚我宠禄而竞进，凶莫甚焉。"
                },
                {
                    "paragraph": "《象》曰：“观我朶颐”，亦不足贵也。",
                    "zhushu": ""
                },
                {
                    "paragraph": "六二，颠颐；拂经，于丘颐，征凶。",
                    "zhushu": "养下曰颠。拂，违也。经，犹义也。丘，所履之常也。处下体之中，无应于上，反而养初，居下不奉上而反养下，故曰颠颐，拂经于丘也。以此而养，未见其福也。以此而行，未见有与，故曰颐征凶。"
                },
                {
                    "paragraph": "《象》曰：“六二征凶”，行失类也。",
                    "zhushu": "类皆上养，而二处下养初。"
                },
                {
                    "paragraph": "六三，拂颐；贞凶，十年勿用，无攸利。",
                    "zhushu": "履夫不正，以养于上，纳上以谄者也。拂，养正之义，故曰拂颐，贞凶也。处颐而为此行，十年见弃者也。立行于斯，无施而利。"
                },
                {
                    "paragraph": "《象》曰：“十年勿用”，道大悖也。",
                    "zhushu": ""
                },
                {
                    "paragraph": "六四，颠颐，吉；虎视眈眈，其欲逐逐，无咎。",
                    "zhushu": "体属上体，居得其位，而应于初，以上养下，得颐之义，故曰颠颐吉也。下交不可以渎，故虎视眈眈，威而不猛，不恶而严，养德施贤，何可有利？故其欲逐逐，尚敦实也。修此二者，然后乃得全其。吉而无咎，观其自养则履正，察其所养则养阳。颐爻之贵，斯为盛矣。"
                },
                {
                    "paragraph": "《象》曰：颠颐之吉，上施光也。",
                    "zhushu": ""
                },
                {
                    "paragraph": "六五，拂经；居贞吉，不可涉大川。",
                    "zhushu": "以阴居阳，拂颐之义也。行则失类，故宜居贞也。无应于下，而比于上，故可守贞从上，得顺之吉，虽得居贞之吉，处颐违谦，难未可涉也。"
                },
                {
                    "paragraph": "《象》曰：“居贞之吉”，顺以从上也。",
                    "zhushu": ""
                },
                {
                    "paragraph": "上九，由颐；厉吉，利涉大川。",
                    "zhushu": "以阳处上，而履四阴，阴不能独为主，必宗于阳也，故莫不由之以得其养，故曰由颐。为众阴之主，不可渎也，故厉乃吉，有似家人悔厉之义。贵而无位，是以厉也；髙而有民，是以吉也。为养之主，物莫之违，故利涉大川也。"
                },
                {
                    "paragraph": "《象》曰：“由颐厉吉”，大有庆也。",
                    "zhushu": ""
                },
                {
                    "paragraph": "䷛",
                    "zhushu": "巽下，兑上。"
                },
                {
                    "paragraph": "大过：",
                    "zhushu": "音相过之过。"
                },
                {
                    "paragraph": "栋桡；利有攸往，亨。",
                    "zhushu": ""
                },
                {
                    "paragraph": "《彖》曰：“大过”，大者过也；",
                    "zhushu": "大者乃能过也。"
                },
                {
                    "paragraph": "“栋桡”，本末弱也。",
                    "zhushu": "初为本而上为末也。"
                },
                {
                    "paragraph": "刚过而中，",
                    "zhushu": "谓二也。居阴，过也；处二，中也。拯弱兴衰，不失其中也。"
                },
                {
                    "paragraph": "巽而说行，",
                    "zhushu": "巽而说行，以此救难，难乃济也。"
                },
                {
                    "paragraph": "利有攸往，乃亨。",
                    "zhushu": "危而弗持，则将安用？故往乃亨。"
                },
                {
                    "paragraph": "“大过”之时大矣哉！",
                    "zhushu": "是君子有为之时。"
                },
                {
                    "paragraph": "《象》曰：泽灭木，大过；君子以独立不惧，遯丗无闷。",
                    "zhushu": "此所以为大过，非凡所及也。"
                },
                {
                    "paragraph": "初六，藉用白茅，无咎。",
                    "zhushu": "以柔处下、过而可以无咎，其唯慎乎。"
                },
                {
                    "paragraph": "《象》曰：藉用白茅，柔在下也。",
                    "zhushu": ""
                },
                {
                    "paragraph": "九二，枯杨生稊，老夫得其女妻；无不利。",
                    "zhushu": "稊者，杨之秀也。以阳处阴，能过其本而救其弱者也。上无其应，心无特吝，处过以此，无衰不济也。故能令枯杨更生稊，老夫更得少妻，拯弱兴衰，莫盛斯爻，故无不利也。老过则枯，少过则稚，以老分少，则稚者长；以稚分老，则枯者荣，过以相与之谓也。大过至衰，而己至壮，以至壮辅至衰，应斯义也。"
                },
                {
                    "paragraph": "《象》曰：“老天女妻”，过以相与也。",
                    "zhushu": ""
                },
                {
                    "paragraph": "九三，栋桡，凶。",
                    "zhushu": "居大过之时，处下体之极，不能救危拯弱，以隆其栋，而以阳处阳，自守所居，又应于上，系心在下，宜其淹溺而凶衰也。"
                },
                {
                    "paragraph": "《象》曰：“栋桡之凶”，不可以有辅也。",
                    "zhushu": ""
                },
                {
                    "paragraph": "九四，栋隆，吉；有它，吝。",
                    "zhushu": "体属上体，以阳处阴，能拯其弱，不为下所桡者也，故栋隆吉也。而应在初，用心不弘，故有它吝也。"
                },
                {
                    "paragraph": "《象》曰：“栋隆之吉”，不桡乎下也。",
                    "zhushu": ""
                },
                {
                    "paragraph": "九五，枯杨生华，老妇得其士夫；无咎无誉。",
                    "zhushu": "处得尊位，而以阳处阳，未能拯危，处得尊位，亦未有桡，故能生华，不能生稊，能得夫，不能得妻。处栋桡之丗，而为无咎无誉，何可长哉？故生华不可久，士夫诚可丑也。"
                },
                {
                    "paragraph": "《象》曰：“枯杨生华”，何可久也？“老妇士夫”，亦可丑也。",
                    "zhushu": ""
                },
                {
                    "paragraph": "上六，过涉，灭顶，凶，无咎。",
                    "zhushu": "处大过之极、过之甚也。涉难过甚、故至于灭顶，凶。志在救时、故不可咎也。"
                },
                {
                    "paragraph": "《象》曰：“过涉之凶”，不可咎也。",
                    "zhushu": "虽凶无咎，不害义也。"
                },
                {
                    "paragraph": "䷜",
                    "zhushu": "坎上坎下。"
                },
                {
                    "paragraph": "习坎：",
                    "zhushu": "坎，险陷之名也。习，谓便习之。"
                },
                {
                    "paragraph": "有孚，维心亨；",
                    "zhushu": "刚正在内、有孚者也。阳不外发而在乎内、心亨者也。"
                },
                {
                    "paragraph": "行有尚。",
                    "zhushu": "内亨外暗，内刚外顺，以此行险，行有尚也。"
                },
                {
                    "paragraph": "《彖》曰：“习坎”，重险，也。",
                    "zhushu": "坎，以险为用，故特名曰重险。言习坎者，习乎重险也。"
                },
                {
                    "paragraph": "水流而不盈，行险而不失其信，",
                    "zhushu": "险陗之极，故水流而不能盈也。处至险而不失刚中，行险而不失其信者，习险之谓也。"
                },
                {
                    "paragraph": "维心亨，乃以刚中也；“行有尚”，往有功也。",
                    "zhushu": "便习于坎而之坎，地，尽坎之宜，故往必有功也。"
                },
                {
                    "paragraph": "天险不可升也。",
                    "zhushu": "不可得升，故得保其威尊。"
                },
                {
                    "paragraph": "地险山川丘陵也，",
                    "zhushu": "有山川丘陵，故物得以保全也。"
                },
                {
                    "paragraph": "王公设险以守其国：",
                    "zhushu": "国之为卫，恃于险也。言自天地以下，莫不须险也。"
                },
                {
                    "paragraph": "险之时用大矣哉！",
                    "zhushu": "非用之常，用有时也。"
                },
                {
                    "paragraph": "《象》曰：水洊至，习坎；",
                    "zhushu": "重险县绝，故水洊至也。不以坎为隔绝，相仍而至，习乎坎也。"
                },
                {
                    "paragraph": "君子以常德行，习教事。",
                    "zhushu": "至险未夷，教不可废，故以常德行而习教事也。习于坎，然后乃能不以险难为困，而德行不失常也。故则夫习坎，以常德行而习教事也。"
                },
                {
                    "paragraph": "初六，习坎，入于坎窞，凶。",
                    "zhushu": "习坎者，习为险难之事也。最处坎底，入坎窞者也。处重险而复。入坎底，其道凶也。行险而不能自济，习坎而入坎窞，失道而穷在坎底，上无应援可以自济，是以凶也。"
                },
                {
                    "paragraph": "《象》曰：“习坎入坎”，失道凶也。",
                    "zhushu": ""
                },
                {
                    "paragraph": "九二，坎有险，求小得。",
                    "zhushu": "履失其位，故曰坎。上无应援，故曰有险。坎而有险，未能出险之中也。处中而与初三相得，故可以求小得也。初三未足以为授，故曰小得也。"
                },
                {
                    "paragraph": "《象》曰：“求小得”，未出中也。",
                    "zhushu": ""
                },
                {
                    "paragraph": "六三，来之坎坎，险且枕，入于坎窞，勿用。",
                    "zhushu": "既履非其位，而又处两坎之间，出则之坎，居则亦坎，故曰来之坎坎也。枕者，枝而不安之谓也。出则无之，处则无安，故曰险且枕也。来之皆坎，无所用之，徒劳而巳。"
                },
                {
                    "paragraph": "《象》曰：“来之坎坎”，终无功也。",
                    "zhushu": ""
                },
                {
                    "paragraph": "六四，樽酒，簋贰，用缶，纳约自牖，终无咎。",
                    "zhushu": "处重险而履正，以柔居柔，履得其位，以承于五，五亦得位，刚柔各得其所，不相犯位，皆无余应，以相承比，明信显著，不存外饰，处坎以斯，虽复一樽之酒，二簋之食，瓦缶之器，纳此至约，自进于牖，乃可羞之于王公，荐之于宗庙，故终无咎也。"
                },
                {
                    "paragraph": "《象》曰：“樽酒簋贰”，刚柔际也。",
                    "zhushu": "刚柔相比而相亲焉，际之谓也。"
                },
                {
                    "paragraph": "九五，坎不盈，祇既平，无咎。",
                    "zhushu": "为坎之主，而无应辅可以自佐，未能盈坎者也。坎之不盈，则险不尽矣。祇，辞也。为坎之主，尽平乃无咎，故曰祇既平，无咎也。说既平乃无咎，明九五未免于咎也。"
                },
                {
                    "paragraph": "《象》曰：“坎不盈”，中未大也。",
                    "zhushu": ""
                },
                {
                    "paragraph": "上六，系用徽纆，置于丛棘，三岁不得，凶。",
                    "zhushu": "险陗之极，不可升也。严法峻整，难可犯也。宜其囚执，置于思过之地，三岁，险道之夷也。险终乃反，故三岁不得。自修三岁，乃可以求复，故曰三岁不得，凶也。"
                },
                {
                    "paragraph": "《象》曰：上六失道，凶三岁也。",
                    "zhushu": ""
                },
                {
                    "paragraph": "䷝",
                    "zhushu": "离。下，离上。"
                },
                {
                    "paragraph": "离：利贞，亨；",
                    "zhushu": "离之为卦，以柔为正，故必贞而后乃亨，故曰利贞亨也。"
                },
                {
                    "paragraph": "畜牝牛吉。",
                    "zhushu": "柔处于内而履正中，牝之善也。外强而内顺，牛之善也。离之为体，以柔顺为主者也，故不可以畜刚猛之物，而吉于畜牝牛也。"
                },
                {
                    "paragraph": "《彖》曰：离，丽也。",
                    "zhushu": "丽，犹著也。各得所著之宜。"
                },
                {
                    "paragraph": "日月丽乎天，百榖草木丽乎土，重明以丽乎正，乃化成天下；柔丽乎中正，故亨，是以畜牝牛吉也。",
                    "zhushu": "柔著于中正，乃得通也。柔通之吉，极于畜牝牛，不能及刚猛也。"
                },
                {
                    "paragraph": "《象》曰：明两作，离；大人以继明照于四方。",
                    "zhushu": "继，谓不绝也。明照相继，不绝旷也。"
                },
                {
                    "paragraph": "初九，履错然，敬之，无咎。",
                    "zhushu": "错然者，警慎之貌也。处离之始，将进而盛，未在既济，故宜慎其所履，以敬为务，辟其咎也。"
                },
                {
                    "paragraph": "《象》曰：“履错之敬”，以辟咎也。",
                    "zhushu": ""
                },
                {
                    "paragraph": "六二，黄离，元吉。",
                    "zhushu": "居中得位，以柔处柔，履文明之盛而得其中，故曰黄离元吉也。"
                },
                {
                    "paragraph": "《象》曰：“黄离元吉”，得中道也。",
                    "zhushu": ""
                },
                {
                    "paragraph": "九三，日𣅳之离，不鼓缶而歌，则大耊之嗟，凶。",
                    "zhushu": "嗟，忧叹之辞也。处下离之终，明在将没，故曰日昊之离也。明在将终，若不委之于人，养志无为，则至于耊老有嗴，凶矣。故曰不鼓缶而歌，则大耊之嗟凶也。"
                },
                {
                    "paragraph": "《象》曰：“日𣅳之离”，何可久也？",
                    "zhushu": ""
                },
                {
                    "paragraph": "九四，突如其来如，焚如，死如，弃如。",
                    "zhushu": "处于明，道始变，之际，昏而始晓，没而始出，故曰突如其来如，其明始进，其炎始盛，故曰焚如。逼近至尊，履非其位，欲进其盛，以炎其上，命必不终，故曰死如。违离之义，无应无承，众所不容，故曰弃如也。"
                },
                {
                    "paragraph": "《象》曰：“突如其来如”，无所容也。",
                    "zhushu": ""
                },
                {
                    "paragraph": "六五，出涕沱若，戚嗟若，吉。",
                    "zhushu": "履非其位，不胜所履，以柔乘刚，不能制下，下刚而进，将来害己，忧伤之深，至于沱嗟也。然所丽在尊，四为逆首，忧伤至深，众之所助，故乃沱嗟而获吉也。"
                },
                {
                    "paragraph": "《象》曰：六五之吉，离王公也。",
                    "zhushu": ""
                },
                {
                    "paragraph": "上九，王用出征，有嘉折首，获匪其丑，无咎。",
                    "zhushu": "离，丽也。各得安其所丽谓之离。处离之极，离道巳成，则除其非类，以去民害，王用出征之时也。故必有嘉折首，获匪其丑，乃得无咎也。"
                },
                {
                    "paragraph": "《象》曰：“王用出征”，以正邦也。",
                    "zhushu": ""
                }
            ]
        },
        {
            "name": "周易下经咸传第四",
            "paragraphs": [
                {
                    "paragraph": "周易下经咸传第四",
                    "type": 1
                },
                {
                    "paragraph": "䷞",
                    "zhushu": "艮下兑上。"
                },
                {
                    "paragraph": "咸：亨，利贞，取女吉。",
                    "zhushu": ""
                },
                {
                    "paragraph": "彖曰：咸，感也。柔上而刚下，二气感应以相与。",
                    "zhushu": "是以亨也。"
                },
                {
                    "paragraph": "止而说，",
                    "zhushu": "故利贞也。"
                },
                {
                    "paragraph": "男下女，",
                    "zhushu": "取女吉也。"
                },
                {
                    "paragraph": "是以“亨，利贞，取女吉”也。天地感而万物化生，",
                    "zhushu": "二气相与，乃化生也。"
                },
                {
                    "paragraph": "圣人感人心而天下和平。观其所感，而天地万物之情可见矣。",
                    "zhushu": "天地万物之情，见于所感也。凡感之为道，不能感非类者也，故引取女以明同类之义也。同类而不相感应，以其各亢所处也，故女虽应男之物，必下之而后取女乃吉也。"
                },
                {
                    "paragraph": "象曰：山上有泽，咸。君子以虚受人。",
                    "zhushu": "以虚受人，物乃感应。"
                },
                {
                    "paragraph": "初六：咸其拇。",
                    "zhushu": "处咸之初，为感之始，所感在末，故有志而巳，如其本实，未至伤静。"
                },
                {
                    "paragraph": "象曰：“咸其拇”，志在外也。",
                    "zhushu": "四属外卦。"
                },
                {
                    "paragraph": "六二：咸其腓，凶，居吉。",
                    "zhushu": "咸道转进，离拇升腓，腓体动躁者也。感物以躁，凶之道也。由躁故凶，居则吉矣。处不乘刚，故可以居而获吉。"
                },
                {
                    "paragraph": "象曰：虽“凶居吉”，顺不害也。",
                    "zhushu": "阴而为居，顺之道也。不躁而居，顺不害也。"
                },
                {
                    "paragraph": "九三：咸其股，执其随，往吝。",
                    "zhushu": "股之为物，随足者也。进不能制动，退不能静处，所感在股，志在随人者也。志在随人，所执亦以贱矣。用斯以往，吝其宜也。"
                },
                {
                    "paragraph": "象曰：“咸其股”，亦不处也。志在随人，所执下也。",
                    "zhushu": ""
                },
                {
                    "paragraph": "九四：贞吉，悔亡。憧憧往来，朋从尔思。",
                    "zhushu": "处上卦之初，应下卦之始，居体之中，在股之上，二体始相交感，以通其志，心神始感者也。凡物始感而不以之于正，则至于害，故必贞然后乃吉，吉然后乃得亡其悔也。始在于感，未尽感极，不能至于无思以得其党，故有憧憧往来，然后朋从其思也。"
                },
                {
                    "paragraph": "象曰：“贞吉悔亡”，未感害也。",
                    "zhushu": "未感于害，故可正之，得悔亡也。"
                },
                {
                    "paragraph": "“憧憧往来”，未光大也。",
                    "zhushu": ""
                },
                {
                    "paragraph": "九五：咸其脢，无悔。",
                    "zhushu": "脢者，心之上，口之下，进不能大感，退亦不为无志。其志浅末，故无悔而巳。"
                },
                {
                    "paragraph": "象曰：“咸其脢”，志末也。",
                    "zhushu": ""
                },
                {
                    "paragraph": "上六：咸其辅颊舌。",
                    "zhushu": "咸道转末，故在口舌言语而巳。"
                },
                {
                    "paragraph": "象曰：“咸其辅颊舌”，滕口说也。",
                    "zhushu": "辅、颊、舌者，所以为语之具也。咸其辅、颊、舌，则滕口说也。憧憧往来，犹未光大，况在滕口，薄可知也。"
                },
                {
                    "paragraph": "䷟",
                    "zhushu": "巽下震上。"
                },
                {
                    "paragraph": "恒：亨，无咎，利贞，",
                    "zhushu": "恒而亨，以济三事也。恒之为道，亨乃无咎也。恒通无咎，乃利正也。"
                },
                {
                    "paragraph": "利有攸往。",
                    "zhushu": "各得所恒，修其常道，终则有始，往而无违，故利有攸往也。"
                },
                {
                    "paragraph": "彖曰：恒，久也。刚上而柔下，",
                    "zhushu": "刚尊柔卑，得其序也。"
                },
                {
                    "paragraph": "雷风相与，",
                    "zhushu": "长阳长阴，能相成也。"
                },
                {
                    "paragraph": "巽而动，",
                    "zhushu": "动无违也。"
                },
                {
                    "paragraph": "刚柔皆应，",
                    "zhushu": "不孤媲也，"
                },
                {
                    "paragraph": "恒。",
                    "zhushu": "皆可久之道。“"
                },
                {
                    "paragraph": "恒亨无咎利贞”，久于其道也。",
                    "zhushu": "道得所久，则常通无咎而利正也。"
                },
                {
                    "paragraph": "天地之道，恒久而不已也。",
                    "zhushu": "得其所久，故不巳也。“"
                },
                {
                    "paragraph": "利有攸往”，终则有始也。",
                    "zhushu": "得其常道，故终则复始，往无穷极。"
                },
                {
                    "paragraph": "日月得天而能久照，四时变化而能久成。圣人久于其道而天下化成。",
                    "zhushu": "言各得其所恒，故皆能长久。"
                },
                {
                    "paragraph": "观其所恒，而天地万物之情可见矣。",
                    "zhushu": "天地万物之情，见于所恒也。"
                },
                {
                    "paragraph": "象曰：雷风，恒。",
                    "zhushu": "长阳长阴，合而相与，可久之道也。"
                },
                {
                    "paragraph": "君子以立不易方。",
                    "zhushu": "得其所久，故不易也。"
                },
                {
                    "paragraph": "初六：浚恒，贞凶，无攸利。",
                    "zhushu": "处恒之初，最处卦底，始求深者也。求深穷底，令物无余缊，渐以至此，物犹不堪，而况始求深者乎？以此为恒，凶正害德，无施而利也。"
                },
                {
                    "paragraph": "象曰：“浚恒”之“凶”，始求深也。",
                    "zhushu": ""
                },
                {
                    "paragraph": "九二：悔亡。",
                    "zhushu": "虽失其位，恒位于中，可以消悔也。"
                },
                {
                    "paragraph": "象曰：九二“悔亡”，能久中也。",
                    "zhushu": ""
                },
                {
                    "paragraph": "九三：不恒其德，或承之羞，贞吝。",
                    "zhushu": "处三阳之中，居下体之上，处上体之下，上不全尊，下不全卑，中不在体，体在乎恒，而分无所定，无恒者也。德行无恒，自相违错，不可致诘，故“或承之羞”也。施德于斯，物莫之纳，鄙贱甚矣，故曰贞吝也。"
                },
                {
                    "paragraph": "象曰：“不恒其德”，无所容也。",
                    "zhushu": ""
                },
                {
                    "paragraph": "九四：田无禽。",
                    "zhushu": "恒于非位，虽劳无复也。"
                },
                {
                    "paragraph": "象曰：久非其位，安得禽也！",
                    "zhushu": ""
                },
                {
                    "paragraph": "六五：恒其德，贞，妇人吉，夫子凶。",
                    "zhushu": "居得尊位，为恒之主，不能制义，而系应在上，用心专贞，从唱而巳，妇人之吉，夫子之凶也。"
                },
                {
                    "paragraph": "象曰：妇人贞吉，从一而终也。夫子制义，从妇凶也。",
                    "zhushu": ""
                },
                {
                    "paragraph": "上六：振恒，凶。",
                    "zhushu": "夫静为躁君，安为动主。故安者，上之所处也。静者，可久之道也。处卦之上，居动之极，以此为恒，无施而得也。"
                },
                {
                    "paragraph": "象曰：振恒在上，大无功也。",
                    "zhushu": ""
                },
                {
                    "paragraph": "䷠",
                    "zhushu": "艮下乾上。"
                },
                {
                    "paragraph": "遯：亨。小利贞。",
                    "zhushu": ""
                },
                {
                    "paragraph": "彖曰：“遯亨”，遯而亨也。",
                    "zhushu": "遯之为义，遯乃通也。"
                },
                {
                    "paragraph": "刚当位而应，与时行也。",
                    "zhushu": "谓五也。刚当位而应，非否亢也。遯不否亢，能与时行也。"
                },
                {
                    "paragraph": "“小利贞”，浸而长也。",
                    "zhushu": "阴道欲浸而长，正道亦未全灭，故小利贞也。"
                },
                {
                    "paragraph": "遯之时义大矣哉！",
                    "zhushu": ""
                },
                {
                    "paragraph": "象曰：天下有山，遯。",
                    "zhushu": "天下有山，阴长之象。"
                },
                {
                    "paragraph": "君子以远小人，不恶而严。",
                    "zhushu": ""
                },
                {
                    "paragraph": "初六：遯尾，厉，勿用有攸往。",
                    "zhushu": "遯之为义，辟内而之外者也。尾之为物，最在体后者也。处遯之时，不往何灾，而为遯尾，祸所及也。危至而后求行，难可免乎厉，则勿用有攸往也。"
                },
                {
                    "paragraph": "象曰：“遯尾”之“厉”，不往何灾也？",
                    "zhushu": ""
                },
                {
                    "paragraph": "六二：执之用黄牛之革，莫之胜说。",
                    "zhushu": "居内处中，为遯之主。物皆遯巳，何以固之？若能执乎理中厚顺之道以固之也，则莫之胜解。"
                },
                {
                    "paragraph": "象曰：“执用黄牛”，固志也。",
                    "zhushu": ""
                },
                {
                    "paragraph": "九三：系遯，有疾厉，畜臣妾吉。",
                    "zhushu": "在内近二，以阳附阴，宜遯而系，故曰系遯。遯之为义，宜远小人，以阳附阴，系于所在，不能远害，亦巳惫矣，宜其屈辱而危厉也。系于所在，畜臣妾可也。施于大事，凶之道也。"
                },
                {
                    "paragraph": "象曰：“系遯”之“厉”，有疾惫也。“畜臣妾吉”，不可大事也。",
                    "zhushu": ""
                },
                {
                    "paragraph": "九四：好遯，君子吉，小人否。",
                    "zhushu": "处于外而有应于内，君子好遯，故能舍之。小人系恋，是以否也。"
                },
                {
                    "paragraph": "象曰：君子好遯，小人否也。",
                    "zhushu": "音臧否之否。"
                },
                {
                    "paragraph": "九五：嘉遯，贞吉。",
                    "zhushu": "遯而得正，反制于内。小人应命，率正其志，不恶而严，得正之吉，遯之嘉也。"
                },
                {
                    "paragraph": "象曰：“嘉遯贞吉”，以正志也。",
                    "zhushu": ""
                },
                {
                    "paragraph": "上九：肥遯，无不利。",
                    "zhushu": "最处外极，无应于内，超然绝志，心无疑顾，忧患不能累，矰缴不能及，是以肥遯，无不利也。"
                },
                {
                    "paragraph": "象曰：“肥遯无不利”，无所疑也。",
                    "zhushu": ""
                },
                {
                    "paragraph": "䷡",
                    "zhushu": "乾下震上。"
                },
                {
                    "paragraph": "大壮：利贞。",
                    "zhushu": ""
                },
                {
                    "paragraph": "彖曰：大壮，大者壮也。",
                    "zhushu": "大者谓阳爻。小道将灭，大者获正，故利贞也。"
                },
                {
                    "paragraph": "刚以动，故壮。“大壮利贞”，大者正也。正大而天地之情可见矣。",
                    "zhushu": "天地之情，正大而巳矣。弘正极大，则天地之情可见矣。"
                },
                {
                    "paragraph": "象曰：雷在天上，大壮。",
                    "zhushu": "刚以动也。"
                },
                {
                    "paragraph": "君子以非礼弗履。",
                    "zhushu": "壮而违礼则凶，凶则失壮也，故君子以大壮而顺礼也。"
                },
                {
                    "paragraph": "初九：壮于趾，征凶，有孚。",
                    "zhushu": "夫得大壮者，必能自终成也，未有陵犯于物而得终其壮者。在下而壮，故曰壮于趾也。居下而用刚壮，以斯而进，穷凶可必也，故曰“征凶，有孚”。"
                },
                {
                    "paragraph": "象曰：“壮于趾”，其孚穷也。",
                    "zhushu": "言其信穷。"
                },
                {
                    "paragraph": "九二：贞吉。",
                    "zhushu": "居得中位，以阳居阴，履谦不亢，是以贞吉。"
                },
                {
                    "paragraph": "象曰：九二“贞吉”，以中也。",
                    "zhushu": ""
                },
                {
                    "paragraph": "九三：小人用壮，君子用罔，贞厉。羝羊触藩，羸其角。",
                    "zhushu": "处健之极，以阳处阳，用其壮者也。故小人用之以为壮，君子用之以为罗已者也。贞厉以壮，虽复羝羊，以之触藩，能无羸乎！"
                },
                {
                    "paragraph": "象曰：“小人用壮，君子罔也。",
                    "zhushu": ""
                },
                {
                    "paragraph": "九四：贞吉，悔亡。藩决不羸，壮于大舆之輹。",
                    "zhushu": "下刚而进，将有忧虞，而以阳处阴，行不违谦，不失其壮，故得贞吉而悔亡也。己得其壮，而上阴不罔己路，故藩决不羸也。壮于大舆之輹，无有能说其輹者，可以往也。"
                },
                {
                    "paragraph": "象曰：“藩决不羸”，尚往也。",
                    "zhushu": ""
                },
                {
                    "paragraph": "六五：丧羊于易，无悔。",
                    "zhushu": "居于大壮，以阳处阳，犹不免咎，而况以阴处阳，以柔乘刚者乎？羊，壮也，必丧其羊，失其所居也，能丧壮于易，不于险难，故得无悔。二履贞吉，能干其任，而巳委焉，则得无悔。委之则难不至，居之则敌宼来，故曰丧羊于易。"
                },
                {
                    "paragraph": "象曰：“丧羊于易”，位不当也。",
                    "zhushu": ""
                },
                {
                    "paragraph": "上六：羝羊触藩，不能退，不能遂，无攸利，艰则吉。",
                    "zhushu": "有应于三，故不能退。惧于刚长，故不能遂。持疑犹豫，志无所定，以斯决事，未见所利。虽处刚长，刚不害正，苟定其分，固志在一，以斯自处，则忧患消亡，故曰艰则吉也。"
                },
                {
                    "paragraph": "象曰：“不能退，不能遂”，不详也。“艰则吉”，咎不长也。",
                    "zhushu": ""
                },
                {
                    "paragraph": "䷢",
                    "zhushu": "坤下离上。"
                },
                {
                    "paragraph": "晋：康侯用锡马蕃庶，昼日三接。",
                    "zhushu": ""
                },
                {
                    "paragraph": "彖曰：晋，进也。明出地上。顺而丽乎大明，柔进而上行，",
                    "zhushu": "凡言上行者，所之在贵也。"
                },
                {
                    "paragraph": "是以“康侯用锡马蕃庶，昼日三接”也。",
                    "zhushu": "康，美之名也。顺以著明，臣之道也。柔进而上行，物所与也。故得锡马而蕃庶，以讼受服，则终朝三禠；柔进受宠，则一昼三接也。"
                },
                {
                    "paragraph": "象曰：明出地上，晋。君子以自昭明德。",
                    "zhushu": "以顺著明，自显之道。"
                },
                {
                    "paragraph": "初六：晋如摧如，贞吉。罔孚，𥙿无咎。",
                    "zhushu": "处顺之初，应明之，始，明顺之德，于斯将隆，进明退顺，不失其正，故曰“晋如摧如，贞吉”也。处卦之始，功业未著，物未之言，故曰“罔孚”。方践卦始，未至履位，以此为足，自丧其长者也，故必𥙿之，然后无咎。"
                },
                {
                    "paragraph": "象曰：“晋如摧如”，独行正也。“𥙿无咎”，未受命也。",
                    "zhushu": "未得履位，未受命也。"
                },
                {
                    "paragraph": "六二：晋如愁如，贞吉。受兹介福，于其王母。",
                    "zhushu": "进而无应，其德不昭，故曰晋如愁如。居中得位，履顺而正，不以无应而回其志，处晦能致其诚者也。修德以斯，闻乎幽昧，得正之吉也，故曰贞吉。母者，处内而成德者也。鸣鹤在阴，则其子和之，立诚于暗，暗亦应之，故其初愁如，履贞不回，则乃受兹大福于其王母也。"
                },
                {
                    "paragraph": "象曰：“受兹介福”，以中正也。",
                    "zhushu": ""
                },
                {
                    "paragraph": "六三：众允，悔亡。",
                    "zhushu": "处非其位，悔也。志在上行，与众同信，顺而丽明，故得悔亡也。"
                },
                {
                    "paragraph": "象曰：“众允”之志，上行也。",
                    "zhushu": ""
                },
                {
                    "paragraph": "九四：晋如鼫鼠，贞厉。",
                    "zhushu": "履非其位，上承于五，下据三阴，履非其位，又负且乘，无业可安，志无所据，以斯为进，正之危也。进如鼫鼠，无所守也。"
                },
                {
                    "paragraph": "象曰：“鼫鼠贞厉”，位不当也。",
                    "zhushu": ""
                },
                {
                    "paragraph": "六五：悔亡，失得勿恤，往吉，无不利。",
                    "zhushu": "柔得尊位，阴为明主，能不用察，不代下任也。故虽不当位，能消其悔。失得勿恤，各有其司，术斯以往，无不利也。"
                },
                {
                    "paragraph": "象曰：“失得勿恤”，往有庆也。",
                    "zhushu": ""
                },
                {
                    "paragraph": "上九：晋其角，维用伐邑，厉吉，无咎，贞吝。",
                    "zhushu": "处进之极，过明之，中，明将夷焉，巳在乎角，而犹进之，非亢如何？失夫道化无为之事，必湏攻伐然后服邑，危乃得吉，吉乃无咎，用斯为正，亦以贱矣。"
                },
                {
                    "paragraph": "象曰：“维用伐邑”，道未光也。",
                    "zhushu": ""
                },
                {
                    "paragraph": "䷣",
                    "zhushu": "离下坤上。"
                },
                {
                    "paragraph": "明夷：利艰贞。",
                    "zhushu": ""
                },
                {
                    "paragraph": "彖曰：明入地中，明夷。内文明而外柔顺，以蒙大难，文王以之。“利艰贞”，晦其明也，内难而能正其志，箕子以之。",
                    "zhushu": ""
                },
                {
                    "paragraph": "象曰：明入地中，明夷。君子以莅众",
                    "zhushu": "，莅众显明，蔽伪百姓者也。故以蒙养正，以明夷莅众。"
                },
                {
                    "paragraph": "用晦而明。",
                    "zhushu": "藏明于内，乃得明也；显明于外，乃所辟也。"
                },
                {
                    "paragraph": "初九：明夷于飞，垂其翼。君子于行，三日不食。有攸往，主人有言。",
                    "zhushu": "明夷之主，在于上六，上六为至暗者也。初处卦之始，最远于难也。远难过甚，明夷远遯，绝迹匿形，不由轨路，故曰明夷于飞。怀惧而行，行不敢显，故曰垂其翼也。尚义而行，故曰“君子于行”也。志急于行，饥不遑食，故曰三日不食也。殊类过甚，以斯适人，人必疑之，故曰有攸往，主人有言。"
                },
                {
                    "paragraph": "象曰：“君子于行”，义不食也。",
                    "zhushu": ""
                },
                {
                    "paragraph": "六二：明夷，夷于左股，用拯马壮，吉。",
                    "zhushu": "夷于左股，示行不能壮也。以柔居中，用夷其明，进不殊类，退不近难，不见疑惮，顺以则也，故可用拯马而壮，吉也。不垂其翼，然后乃免也。"
                },
                {
                    "paragraph": "象曰：六二之吉，顺以则也。",
                    "zhushu": "顺之以则，故不见疑。"
                },
                {
                    "paragraph": "九三：明夷于南狩，得其大首，不可疾贞。",
                    "zhushu": "处下体之上，居文明之极，上为至晦，入地之物也。故夷其明以获南狩，得大首也。南狩者，发其明也。既诛其主，将正其民，民之迷也，其日固巳久矣。化宜以渐，不可速正，故曰不可疾贞。"
                },
                {
                    "paragraph": "象曰：“南狩”之志，乃大得也。",
                    "zhushu": "去暗主也。"
                },
                {
                    "paragraph": "六四：入于左腹，获明夷之心，于岀门庭。",
                    "zhushu": "左者，取其顺也。入于左腹，得其心意，故虽近不危，虽时辟难，门庭而巳，能不逆忤也。"
                },
                {
                    "paragraph": "象曰：“入于左腹”，获心意也。",
                    "zhushu": ""
                },
                {
                    "paragraph": "六五：箕子之明夷，利贞。",
                    "zhushu": "最近于晦。与难为比。险莫如兹。而在斯中。犹暗不能没。明不可息。正不忧危。故利贞也。"
                },
                {
                    "paragraph": "象曰：箕子之贞，明不可息也。",
                    "zhushu": ""
                },
                {
                    "paragraph": "上六：不明晦，初登于天，后入于地。",
                    "zhushu": "处明夷之极，是至晦者也。本其初也，在乎光照，转至于晦，遂入于地。"
                },
                {
                    "paragraph": "象曰：“初登于天”，照四国也。“后入于地”，失则也。",
                    "zhushu": ""
                },
                {
                    "paragraph": "䷤",
                    "zhushu": "离下巽上。"
                },
                {
                    "paragraph": "家人：利女贞。",
                    "zhushu": "家人之义，各自修一家之道，不能知家外他人之事也。统而论之，非元亨利君子之贞，故利女贞，其正在家内而巳。"
                },
                {
                    "paragraph": "彖曰：家人，女正位乎内，",
                    "zhushu": "谓二也。"
                },
                {
                    "paragraph": "男正位乎外。",
                    "zhushu": "谓五也。家人之义，以内为本，故先说女也。"
                },
                {
                    "paragraph": "男女正，天地之大义也。家人有严君焉，父母之谓也。父父，子子，兄兄，弟弟，夫夫，妇妇，而家道正。正家而天下定矣。",
                    "zhushu": ""
                },
                {
                    "paragraph": "象曰：风自火出，家人。",
                    "zhushu": "由内以相成，炽也。"
                },
                {
                    "paragraph": "君子以言有物而行有恒。",
                    "zhushu": "家人之道，修于近小而不妄也。故君子以言必有物，而口无择言，行必有恒，而身无择行。"
                },
                {
                    "paragraph": "初九：闲有家，悔亡。",
                    "zhushu": "凡教在初，而法在始。家渎而后严之，志变而后治之，则悔矣。处家人之初，为家人之始，故宜必以闲有家，然后悔亡也。"
                },
                {
                    "paragraph": "象曰：“闲有家”，志未变也。",
                    "zhushu": ""
                },
                {
                    "paragraph": "六二：无攸遂，在中馈，贞吉。",
                    "zhushu": "居内处中，履得其位，以阴应阳，尽妇人之正义，无所必遂，职乎中馈，巽顺而巳，是以贞吉也。"
                },
                {
                    "paragraph": "象曰：六二之吉，顺以巽也。",
                    "zhushu": ""
                },
                {
                    "paragraph": "九三：家人嗃嗃，悔厉吉；妇子嘻嘻，终吝。",
                    "zhushu": "以阳处阳，刚严者也。处下体之极，为一家之长者也。行与其慢，宁过乎恭。家与其渎，宁过乎严。是以家人虽嗃嗃悔厉，犹得其道；妇子嘻嘻，乃失其节也。"
                },
                {
                    "paragraph": "象曰：“家人嗃嗃”，未失也；“妇子嘻嘻”，失家节也。",
                    "zhushu": ""
                },
                {
                    "paragraph": "六四：富家，大吉。",
                    "zhushu": "能以其富，顺而处位，故大吉也。若但能富其家，何足为大吉？体柔居巽，履得其位，明于家道，以近至尊，能富其家也。"
                },
                {
                    "paragraph": "象曰：“富家大吉”，顺在位也。",
                    "zhushu": ""
                },
                {
                    "paragraph": "九五：王假有家，勿恤，吉。",
                    "zhushu": "假，至也。履正而应，处尊体巽，王至斯道，以有其家者也。居于尊位，而明于家道，则下莫不化矣。父父、子子，兄兄、弟弟，夫夫、妇妇，六亲和睦，交相爱乐，而家道正，正家而天下定矣。故王假有家，则勿恤而吉。"
                },
                {
                    "paragraph": "象曰：“王假有家”，交相爱也。",
                    "zhushu": ""
                },
                {
                    "paragraph": "上九：有孚威如，终吉。",
                    "zhushu": "处家人之终居。家道之成，刑于寡妻，以著于外者也，故曰有孚。凡物以猛为本者，则患在寡恩；以爱为本者，则患在寡威。故家人之道，尚威严也。家道可终，唯信与威。身得威敬，人亦如之。反之于身，则知施于人也。"
                },
                {
                    "paragraph": "象曰：威如之吉，反身之谓也。",
                    "zhushu": ""
                },
                {
                    "paragraph": "䷥",
                    "zhushu": "兑下离上。"
                },
                {
                    "paragraph": "睽：小事吉。",
                    "zhushu": ""
                },
                {
                    "paragraph": "彖曰：睽，火动而上，泽动而下。二女同居，其志不同行。说而丽乎明，柔进而上行，得中而应乎刚，是以小事吉。",
                    "zhushu": "事皆相违，害之道也。何由得小事吉？以有此三德也。"
                },
                {
                    "paragraph": "天地睽而其事同也，男女睽而其志通也。万物睽而其事类也，睽之时用大矣哉！",
                    "zhushu": "睽离之时，非小人之所能用也。"
                },
                {
                    "paragraph": "象曰：上火下泽，睽。君子以同而异。",
                    "zhushu": "同于通理，异于职事。"
                },
                {
                    "paragraph": "初九：悔亡。丧马勿逐自复。见恶人，无咎。",
                    "zhushu": "处睽之初，居下体，之下，无应独立，悔也。与四合志，故得悔亡。马者，必显之物，处物之始，乖而丧其马，物莫能同，其私必相显也，故勿逐而自复也。时方乖离，而位乎穷下，上无应可援，下无权可恃，显德自异，为恶所害，故见恶人乃得免咎也。"
                },
                {
                    "paragraph": "象曰：“见恶人”，以辟咎也。",
                    "zhushu": ""
                },
                {
                    "paragraph": "九二：遇主于巷，无咎。",
                    "zhushu": "处睽失位，将无所安，然五亦失位，俱求其党，出门同趣，不期而遇，故曰遇主于巷也。处睽得援，虽失其位，未失道也。"
                },
                {
                    "paragraph": "象曰：“遇主于巷”，未失道也。",
                    "zhushu": ""
                },
                {
                    "paragraph": "六三：见舆曳，其牛掣，其人天且劓，无初有终。",
                    "zhushu": "凡物近而不相得则凶。处睽之时，履非其位，以阴居阳，以柔乘刚，志在于上，而不和于四，二应于五，则近而不相比，故见舆曳。舆曳者，履非其位，失所载也。其牛掣者，滞阳所在，不获进也。其人天且劓者，四从上取，二从下取，而应在上九，执志不回，初虽受困，终获刚助。"
                },
                {
                    "paragraph": "象曰：“见舆曳”，位不当也。“无初有终”，遇刚也。",
                    "zhushu": ""
                },
                {
                    "paragraph": "九四：睽孤，遇元夫，交孚，厉无咎。",
                    "zhushu": "无应。独处，五自应二，三与己睽，故曰睽孤也。初亦无应特立，处睽之时，俱在独立，同处体下，同志者也。而己失位，比于三五，皆与己乖，处无所安，故求其畴类而自托焉，故曰遇元夫也。同志相得而无疑焉，故曰交孚也。虽在乖隔，志故得行，故虽危无咎。"
                },
                {
                    "paragraph": "象曰：“交孚无咎”，志行也。",
                    "zhushu": ""
                },
                {
                    "paragraph": "六五：悔亡。厥宗噬肤，往何咎？",
                    "zhushu": "非位，悔也。有应，故亡。厥宗，谓二也。噬肤者，啮柔也。三虽比二，二之所噬，非妨已应者也。以斯而往，何咎之有？往必合也。"
                },
                {
                    "paragraph": "象曰：“厥宗噬肤”，往有庆也。",
                    "zhushu": ""
                },
                {
                    "paragraph": "上九：睽孤，见豕负涂，载鬼一车，先张之弧，后说之弧；匪宼，㛰媾；往遇雨则吉。",
                    "zhushu": "处睽之极，睽道未通，故曰聧孤。已居炎极，三处泽盛，睽之极也。以文明之极，而观至秽之物，睽之甚也。豕而负涂，秽莫过焉。至睽将合，至殊将通，恢诡谲怪，道将为一。未至于洽，先见殊怪。故见豕负涂，甚可秽也。见鬼盈车，吁可怪也。先张之弧，将攻害也。后说之弧，睽怪通也。四剠其应，故为寇也。睽志将通，匪宼㛰媾，往不失时，睽疑亡也。贵于遇雨，和阴阳也。阴阳既和，群疑亡也。"
                },
                {
                    "paragraph": "象曰：“遇雨之吉”，群疑亡也。",
                    "zhushu": ""
                },
                {
                    "paragraph": "䷦",
                    "zhushu": "艮下坎上。"
                },
                {
                    "paragraph": "蹇：利西南，不利东北。",
                    "zhushu": "西南，地也，东北，山也。以难之平则难解，以难之山则道穷。"
                },
                {
                    "paragraph": "利见大人，",
                    "zhushu": "往则济也。"
                },
                {
                    "paragraph": "贞吉。",
                    "zhushu": "爻皆当位，各履其正，居难履正，正邦之道也。正道未否，难由正济，故贞吉也。遇难失正，吉可得乎？"
                },
                {
                    "paragraph": "彖曰：蹇，难也，险在前也。见险而能止，知矣哉！蹇，“利西南”，往得中也。“不利东北”，其道穷也。“利见大人”，往有功也。当位“贞吉”，以正邦也。蹇之时用大矣哉！",
                    "zhushu": "蹇难之时，非小人之所能用也。"
                },
                {
                    "paragraph": "象曰：山上有水，蹇。",
                    "zhushu": "山上有水，蹇难之象。"
                },
                {
                    "paragraph": "君子以反身修德。",
                    "zhushu": "险难莫若反身修德。"
                },
                {
                    "paragraph": "初六：往蹇，来誉。",
                    "zhushu": "处难之始，居止之初，独见前识，睹险而止，以待其时，知矣哉。故往则遇蹇，来则得誉。"
                },
                {
                    "paragraph": "象曰：“往蹇来誉”，宜待也。",
                    "zhushu": ""
                },
                {
                    "paragraph": "六二：王臣蹇蹇，匪躬之故。",
                    "zhushu": "处难之时，履当其位，居不失中，以应于五，不以五在难中，私身远害，执心不回，志匡王室者也。故曰王臣蹇蹇，匪躬之故。履中行义，以存其上，处蹇以此，未见其尢也。"
                },
                {
                    "paragraph": "象曰：“王臣蹇蹇”，终无尤也。",
                    "zhushu": ""
                },
                {
                    "paragraph": "九三：往蹇，来反。",
                    "zhushu": "进则入险，来则得位，故曰往蹇来反。为下卦之主，是内之所恃也。"
                },
                {
                    "paragraph": "象曰：“往蹇来反”，内喜之也。",
                    "zhushu": ""
                },
                {
                    "paragraph": "六四：往蹇，来连。",
                    "zhushu": "往则无应，来则乘刚，往来皆难，故曰往蹇来连。得位履正，当其本实，虽遇于难，非妄所招也。"
                },
                {
                    "paragraph": "象曰：“往蹇来连”，当位实也。",
                    "zhushu": ""
                },
                {
                    "paragraph": "九五，大蹇，朋来。",
                    "zhushu": "处难之时，独在险中，难之大者也，故曰大蹇。然居不失正，履不失中，执德之长，不改其节，如此则同志者集而至矣，故曰朋来也。"
                },
                {
                    "paragraph": "象曰：“大蹇朋来”，以中节也。",
                    "zhushu": ""
                },
                {
                    "paragraph": "上六：往蹇，来硕，吉，利见大人。",
                    "zhushu": "往则长难，来则难，终，难终则众难皆济，志大得矣，故曰“往蹇，来硕，吉”。险夷难解，大道可兴，故曰利见大人也。"
                },
                {
                    "paragraph": "象曰：“往蹇来硕”，志在内也。",
                    "zhushu": "有应在内，往则失之，来则志获，志在内也。"
                },
                {
                    "paragraph": "“利见大人”，以从贵也。",
                    "zhushu": ""
                },
                {
                    "paragraph": "䷧",
                    "zhushu": "坎下震上。"
                },
                {
                    "paragraph": "解：利西南。",
                    "zhushu": "西南，众也。解难济险，利施于众也。亦不困于东北，故不言不利东北也。"
                },
                {
                    "paragraph": "无所往，其来复吉。有攸往，夙吉。",
                    "zhushu": "未有善于解难而迷于处安也。解之为义，解难而济厄者也。无难可往，以解来复，则不失中。有难而往，则以速为吉也。无难则能复其中，有难则能济其厄也。"
                },
                {
                    "paragraph": "彖曰：解，险以动，动而免乎险，解。",
                    "zhushu": "动乎险外，故谓之免。免险则解，故谓之解。“"
                },
                {
                    "paragraph": "解，利西南”，往得众也。“其来复吉”，乃得中也。“有攸往夙吉”，往有功也。天地解而雷雨作，雷雨作而百果草木皆甲坼。",
                    "zhushu": "天地否结，则雷雨不作。交通感散，雷雨乃作也。雷雨之作，则险厄者亨，否结者散，故百果草木皆甲坼也。"
                },
                {
                    "paragraph": "解之时大矣哉！",
                    "zhushu": "无所而不释也。难解之时，非治难时。故不言用。体尽于解之名。无有幽隐。故不曰义。"
                },
                {
                    "paragraph": "象曰：雷雨作，解。君子以赦过宥罪。",
                    "zhushu": ""
                },
                {
                    "paragraph": "初六：无咎。",
                    "zhushu": "解者，解也。屯难盘结，于是乎解也。处蹇难始解之初，在刚柔始散之际，将赦罪厄，以夷其险，处此之时，不烦于位而无咎也。"
                },
                {
                    "paragraph": "象曰：刚柔之际，义无咎也。",
                    "zhushu": "或有过咎，非其理也。义。犹理也。"
                },
                {
                    "paragraph": "九二：田获三狐，得黄矢，贞吉。",
                    "zhushu": "狐者，隐伏之物也。刚中而应，为五所住，处于险中，知险之情，以斯解物，能获隐伏也，故曰田获三狐也。黄，理中之称也。矢，直也。田而获三狐，得乎理中之道，不失枉直之实，能全其正者也，故曰“田获三狐，得黄矢，贞吉”也。"
                },
                {
                    "paragraph": "象曰：九二贞吉，得中道也。",
                    "zhushu": ""
                },
                {
                    "paragraph": "六三：负且乘，致宼至，贞吝。",
                    "zhushu": "处非其位，履非其正，以附于四，用夫柔邪以自媚者也。乘二负四，以容其身，宼之来也，自己所致，虽幸而免，正之所贱也。"
                },
                {
                    "paragraph": "象曰：“负且乘”，亦可丑也。自我致戎，又谁咎也。",
                    "zhushu": ""
                },
                {
                    "paragraph": "九四：解而拇，朋至斯孚。",
                    "zhushu": "失位不正，而比于三，故三得附之为其拇也。三为之拇，则失初之应，故解其拇，然后朋至而信矣。"
                },
                {
                    "paragraph": "象曰：“解而拇”，未当位也。",
                    "zhushu": ""
                },
                {
                    "paragraph": "六五：君子维有解，吉，有孚于小人。",
                    "zhushu": "居尊履中，而应乎刚，可以有解而获吉矣。以君子之道解难释险，小人虽暗，犹知服之而无怨矣，故曰有孚于小人也。"
                },
                {
                    "paragraph": "象曰：君子有解，小人退也。",
                    "zhushu": ""
                },
                {
                    "paragraph": "上六：公用射隼于髙墉之上，获之，无不利。",
                    "zhushu": "初为四应，二为五，应，三不应，上，失位负乘，处下体之上，故曰髙墉。墉非隼之所处，髙非三之所履，上六居动之上，为解之极，将解荒悖而除秽乱者也，故用射之，极而后动，成而后举，故必获之而无不利也。"
                },
                {
                    "paragraph": "象曰：“公用射隼”，以解悖也。",
                    "zhushu": ""
                },
                {
                    "paragraph": "䷨",
                    "zhushu": "兑下艮上。"
                },
                {
                    "paragraph": "损：有孚，元吉，无咎，可贞，利有攸往。曷之用？二簋可用享。",
                    "zhushu": ""
                },
                {
                    "paragraph": "彖曰：损，损下益上，其道上行。",
                    "zhushu": "艮为阳，兑为阴。凡阴顺，于阳者也。阳止于上，阴说而顺，损下益上，上行之义也。"
                },
                {
                    "paragraph": "损而有孚，元吉，无咎，可贞，利有攸往。",
                    "zhushu": "损之为道，损下益上，损刚益柔也。损下益上，非补不足也。损刚益柔，非长君子之道也。为损而可以获吉，其唯有孚乎？损而有孚，则元吉，无咎，而可正，利有攸往矣。损刚益柔，不以消刚；损下益上，不以盈上。损刚而不为邪，益上而不为謟，则何咎而可正？虽不能拯济大难，以斯有往，物无距也。"
                },
                {
                    "paragraph": "曷之用",
                    "zhushu": "？曷，辞也。曷，之用，言何用，丰为也。"
                },
                {
                    "paragraph": "二簋可用享。",
                    "zhushu": "二簋，质薄之器也。行损以信，虽二簋而可用享。"
                },
                {
                    "paragraph": "二簋应有时，",
                    "zhushu": "至约之道，不可常也。"
                },
                {
                    "paragraph": "损刚益柔有时，",
                    "zhushu": "下不敢刚，贵于上行，损刚益柔之谓也。刚为德长，损之不可以为常也。"
                },
                {
                    "paragraph": "损益盈虚，与时偕行。",
                    "zhushu": "自然之质，各定其分，短者不为不足，长者不为有余，损益将何加焉？非道之常，故必与时偕行也。"
                },
                {
                    "paragraph": "象曰：山下有泽，损。",
                    "zhushu": "山下有泽，损之象也。"
                },
                {
                    "paragraph": "君子以惩忿窒欲。",
                    "zhushu": "可损之善，莫善忿欲也。"
                },
                {
                    "paragraph": "初九：巳事遄往，无咎。酌损之。",
                    "zhushu": "损之为道，损下益上，损刚益柔，以应其时者也。居于下极，损刚奉柔，则不可以逸。处损之始，则不可以盈。事巳则往，不敢宴安，乃获无咎也。刚以奉柔，虽免乎咎，犹未亲也，故既获无咎，复自酌损，乃得合志也。遄，速也。"
                },
                {
                    "paragraph": "象曰：“已事遄往”，尚合志也。",
                    "zhushu": "尚合于志，故速往也。"
                },
                {
                    "paragraph": "九二：利贞，征凶，弗损益之。",
                    "zhushu": "柔不可全益，刚不可全削，下不可以无正。初九巳损刚以顺柔，九二履中，而复损己以益柔，则剥道成焉，故不可遄往，而利贞也。进之乎柔，则凶矣，故曰征凶也。故九二不损而务益，以中为志也。"
                },
                {
                    "paragraph": "象曰：九二利贞，中以为志也。",
                    "zhushu": ""
                },
                {
                    "paragraph": "六三：三人行，则损一人，一人行，则得其友。",
                    "zhushu": "损之为道，损下益上，其道上行。三人，谓自六三，巳上三阴也。三阴并行，以承于上，则上失其友，内无其主，名之曰益，其实乃损。故天地相应，乃得化淳；男女匹配，乃得化生。阴阳不对，生可得乎？故六三独行，乃得其友。三阴俱行，则必疑也。"
                },
                {
                    "paragraph": "象曰：一人行，三则疑也。",
                    "zhushu": ""
                },
                {
                    "paragraph": "六四：损其疾，使遄有喜，无咎。",
                    "zhushu": "履得其位，以柔纳刚，能损其疾也。疾何可久，故速乃有喜。损疾以离其咎，有喜乃免，故使速乃有喜，有喜乃无咎也。"
                },
                {
                    "paragraph": "象曰：“损其疾”，亦可喜也。",
                    "zhushu": ""
                },
                {
                    "paragraph": "六五：或益之十朋之龟，弗克违，元吉。",
                    "zhushu": "以柔居尊而为损道。江海处下，百谷归之，履尊以损，则或益之矣。朋，党也。龟者，决疑之物也。阴非先唱，柔非自任，尊以自居，损以守之，故人用其力，事竭其功，知者虑能，明者虑策，弗能违也，则众才之用尽矣。获益而得十朋之龟，足以尽天人之助也。"
                },
                {
                    "paragraph": "象曰：六五元吉，自上祐也。",
                    "zhushu": ""
                },
                {
                    "paragraph": "上九：弗损益之，无咎，贞吉，利有攸往，得臣无家。",
                    "zhushu": "处损之终，上无所奉，损终反益，刚德不损，乃反益之，而不忧于咎，用正而吉，不制于柔，刚德遂长，故曰“弗损，益之，无咎，贞吉，利有攸往”也。居上乘柔，处损之极，尚夫刚德，为物所归，故曰得臣。得臣则天下为一，故无家也。"
                },
                {
                    "paragraph": "象曰：“弗损益之”，大得志也。",
                    "zhushu": ""
                },
                {
                    "paragraph": "䷩",
                    "zhushu": "震下巽上。"
                },
                {
                    "paragraph": "益：利有攸往。利涉大川。",
                    "zhushu": ""
                },
                {
                    "paragraph": "彖曰：益，损上益下，民说无疆。",
                    "zhushu": "震，阳也。巽，阴也。巽，非违震者也。处上而巽，不违于下，损上益下之谓也。"
                },
                {
                    "paragraph": "自上下下，其道大光。“利有攸往”，中正有庆。",
                    "zhushu": "五处中正、自上下下、故有庆也。以中正有庆之德，有攸往也。何适而不利哉。"
                },
                {
                    "paragraph": "“利涉大川”，木道乃行。",
                    "zhushu": "木者，以涉大川为常而不溺者也。以益涉难，同乎木也。"
                },
                {
                    "paragraph": "益动而巽，日进无疆。天施地生，其益无方。",
                    "zhushu": "损上益下。"
                },
                {
                    "paragraph": "凡益之道，与时偕行。",
                    "zhushu": "益之为用，施未足也；满而益之，害之道也。故凡益之道，与时偕行也。"
                },
                {
                    "paragraph": "象曰：风雷，益。君子以见善则迁，有过则改。",
                    "zhushu": "迁善改过，益莫大焉。"
                },
                {
                    "paragraph": "初九：利用为大作，元吉，无咎。",
                    "zhushu": "处益之初。居动之始。体夫刚德，以莅其事。而之乎巽。以斯大作。必获大功。夫居下非厚事之地。在卑非任重之处。大作非小功所济。故元吉。乃得无咎也。"
                },
                {
                    "paragraph": "象曰：“元吉无咎”，下不厚事也。",
                    "zhushu": "时可以大作，而下不可以厚事，得其时而无其处，故元吉，乃得无咎也。"
                },
                {
                    "paragraph": "六二：或益之十朋之龟，弗克违，永贞吉。王用享于帝，吉。",
                    "zhushu": "以柔居中，而得其位。处内履中、居益以冲。益自外来、不召自至。不先不为、则朋龟献策。同于损卦六五之位。位不当尊。故吉在永贞也。帝者、生物之主。兴益之宗、出震而齐巽者也。六二居益之中、体柔当位，而应于巽，享帝之美，在此时也。"
                },
                {
                    "paragraph": "象曰：“或益之”，自外来也。",
                    "zhushu": ""
                },
                {
                    "paragraph": "六三：益之用凶事，无咎。有孚中行，告公用圭。",
                    "zhushu": "以阴居阳，求益者也，故曰益之。益不外来，己自为之，物所不与，故在谦则戮，救凶则免。以阴居阳，处下卦之上，壮之甚也。用救衰危，物所恃也，故用凶事，乃得无咎也。若能益不为私，志在救难，壮不至亢，不失中行，以此告公，国主所任也。用圭之礼，备此道矣，故曰“有孚，中行告公用圭”也。公者，臣之极也。凡事足以施天下，则称王；次天下之大者，则称公。六三之才，不足以告王，足以告公，而得用圭也，故曰中行告公用圭也。"
                },
                {
                    "paragraph": "象曰：“益用凶事”，固有之也。",
                    "zhushu": "用施凶事，乃得固有之也。"
                },
                {
                    "paragraph": "六四：中行，告公从，利用为依迁国。",
                    "zhushu": "居益之时，处巽之始，体柔当位，在上应下，卑不穷下，髙不处亢，位虽不中，用中行者也。以斯告公，何有不从？以斯依迁，谁有不纳也？"
                },
                {
                    "paragraph": "象曰：“告公从”，以益志也。",
                    "zhushu": "志得益也。"
                },
                {
                    "paragraph": "九五：有孚惠心，勿问元吉。有孚惠我德。",
                    "zhushu": "得位履尊，为益之主者也。为益之大，莫大于信；为惠之大，莫大于心，因民所利而利之焉，惠而不费，恵心者也。信以惠心，尽物之愿，故不待问而元吉。有孚，惠我德也。以诚惠物，物亦应之，故曰有孚惠我德也。"
                },
                {
                    "paragraph": "象曰：“有孚惠心”，勿问之矣。“惠我德”，大得志也。",
                    "zhushu": ""
                },
                {
                    "paragraph": "上九：莫益之，或击之，立心勿恒，凶。",
                    "zhushu": "处益之极，过盈者也。求益无巳，心无恒者也。无厌之求，人弗与也。独唱莫和，是偏辞也。人道恶盈，怨者非一，故曰或击之也。"
                },
                {
                    "paragraph": "象曰：“莫益之”，偏辞也。“或击之”，自外来也。",
                    "zhushu": ""
                }
            ]
        },
        {
            "name": "周易下经夬传第五",
            "paragraphs": [
                {
                    "paragraph": "周易下经夬传第五",
                    "type": 1
                },
                {
                    "paragraph": "䷪",
                    "zhushu": "乾下兑。上。"
                },
                {
                    "paragraph": "夬：扬于王庭，孚号有厉;告自邑，不利即戎，利有攸往。",
                    "zhushu": "夬，与剥反者也。剥以柔变刚，至于刚几尽。夬以刚决柔，如剥之消刚。刚陨则君子道消，柔消则小人道陨。君子道消，则刚正之德不可得直道而用，刑罚之威不可得坦然而行，扬于王庭，其道公也。"
                },
                {
                    "paragraph": "《彖》曰：“夬”，决也，刚决柔也。健而说，决而和。",
                    "zhushu": "健而说，则决而和，矣。"
                },
                {
                    "paragraph": "“扬于王庭”，柔乘五刚也。",
                    "zhushu": "刚德齐长，一柔为逆，众所同诛而无忌者也，故可扬于王庭。"
                },
                {
                    "paragraph": "“孚号有厉”，其危乃光也。",
                    "zhushu": "刚正明信以宣其令，则柔邪者危，故曰其危乃光也。"
                },
                {
                    "paragraph": "“告自邑，不利即戎”，所尚乃穷也。",
                    "zhushu": "以刚断制，告令可也。告自邑，谓行令於邑也。用刚即戎，尚力取胜也。尚力取胜，物所同疾也。"
                },
                {
                    "paragraph": "“利有攸往”，刚长乃终也。",
                    "zhushu": "刚德愈长，柔邪愈消，故利有攸往，道乃成也。"
                },
                {
                    "paragraph": "《象》曰：泽上于天，夬。君子以施禄及下，居德则忌。",
                    "zhushu": "泽上于天，夬之象也。泽上于天，必来下润，施禄及下之义也。夬者，明法而决断之象也。忌，禁也。法明断严，不可以慢，故居德以明禁也。施而能严，严而能施，健而能说，决而能和，美之道也。"
                },
                {
                    "paragraph": "初九，壮于前趾，往不胜为咎。",
                    "zhushu": "居健之初，为决之始，宜审其策以行其事，壮其前趾，往而不胜，宜其咎也。"
                },
                {
                    "paragraph": "《象》曰：不胜而往，咎也。",
                    "zhushu": "不胜之理，在往前也。"
                },
                {
                    "paragraph": "九二，惕号，莫夜有戎，勿恤。",
                    "zhushu": "居健履中，以斯决事，能审已度而不疑者也。故虽有惕惧号呼，莫夜有戎，不忧不惑，故勿恤也。"
                },
                {
                    "paragraph": "《象》曰：“有戎勿恤”，得中道也。",
                    "zhushu": ""
                },
                {
                    "paragraph": "九三，壮于頄，有凶；君子夬夬独行，遇雨若濡，有愠，无咎。",
                    "zhushu": "頄，面权也，谓上六也。最处体上，故曰权也。剥之六三，以应阳为善。夫刚长则君子道兴，阴盛则小人道长。然则处阴长而助阳则善，处刚长而助柔则凶矣。夬为刚长，而三独应上六，助于小人，是以凶也。君子处之，必能弃夫情累，决之不疑，故曰夬夬也。若不与众阳为群，而独行殊志，应于小人，则受其困焉。遇雨若濡，有恨而无所咎也。"
                },
                {
                    "paragraph": "《象》曰：“君子夬夬”，终无咎也。",
                    "zhushu": ""
                },
                {
                    "paragraph": "九四，臀无肤，其行次且。牵羊悔亡，闻言不信。",
                    "zhushu": "下刚而进，非己所据。必见侵食，失其所安。故臀无肤，其行次且也。羊者，抵很难移之物，谓五也。五为夬主，非下所侵。若牵于五，则可得悔亡而已。刚亢不能纳言。自任所处。闻言不信。以斯而行，凶可知矣。"
                },
                {
                    "paragraph": "《象》曰：“其行次且”，位不当也；“闻言不信”，聪不明也。",
                    "zhushu": "同于噬嗑灭耳之凶。"
                },
                {
                    "paragraph": "九五，苋陆夬夬，中行无咎。",
                    "zhushu": "苋陆，草之柔脆者也，决之至易，故曰夬夬也。夬之为义，以刚决柔，以君子除小人者也。而五处尊位，最比小人，躬自决者也。以至尊而敌至贱，虽其克胜，未足多也。处中而行，足以免咎而巳，未足光也。"
                },
                {
                    "paragraph": "《象》曰：“中行无咎”，中未光也。上六，无号，终有凶。",
                    "zhushu": "处夬之极，小人在上，君子道长，众所共弃，故非号咷所能延也。"
                },
                {
                    "paragraph": "《象》曰：“无号之凶”，终不可长也。",
                    "zhushu": ""
                },
                {
                    "paragraph": "䷫",
                    "zhushu": "巽下乾上。"
                },
                {
                    "paragraph": "姤，女壮，勿用取女。",
                    "zhushu": ""
                },
                {
                    "paragraph": "《彖》曰：姤，遇也，柔遇刚也。",
                    "zhushu": "施之于人，即女遇男也。一女而遇五男，为壮至甚，故不可取也。"
                },
                {
                    "paragraph": "“勿用取女”，不可与长也。天地相遇，品物咸章也；",
                    "zhushu": "匹乃功成也。"
                },
                {
                    "paragraph": "刚遇中正，天下大行也。",
                    "zhushu": "化乃大行也。"
                },
                {
                    "paragraph": "姤之时义大矣哉！",
                    "zhushu": "凡言义者，不尽于所见，中有意谓者也。"
                },
                {
                    "paragraph": "《象》曰：天下有风，姤。后以施命诰四方。",
                    "zhushu": ""
                },
                {
                    "paragraph": "初六，系于金柅，贞吉；有攸往，见凶，羸豕孚蹢躅。",
                    "zhushu": "金者，坚刚之物。柅者，制动之主，谓九四也。初六处遇之始，以一柔而承五刚，体夫躁，质得遇而通，散而无主，自纵者也。柔之为物，不可以不牵，臣妾之道，不可以不贞，故必系于正应，乃得贞吉也。若不牵干一，而有攸往行，则唯凶是见矣。羸豕，谓牝豕也。群豕之中，貑强而牝弱，故谓之羸豕也。孚，犹务躁也。夫阴质而躁恣者，羸豕特甚焉。言以不贞之阴，失其所牵，其为淫丑，若羸豕之孚，务蹢躅也。"
                },
                {
                    "paragraph": "《象》曰：“系于金柅”，柔道牵也。",
                    "zhushu": ""
                },
                {
                    "paragraph": "九二，包有鱼，无咎，不利宾。",
                    "zhushu": "初阴而穷下，故称鱼。不正之阴，处遇之始，不能逆近者也。初自乐来应巳之厨，非为犯夺，故无咎也。擅人之物，以为已惠，义所不为，故不利宾也。"
                },
                {
                    "paragraph": "《象》曰：“包有鱼”，义不及宾也。",
                    "zhushu": ""
                },
                {
                    "paragraph": "九三，臀无肤，其行次且。厉，无大咎。",
                    "zhushu": "处下体之极，而二据于初，不为巳乘，居不获安，行无其应，不能牵据，以固所处，故曰臀无肤，其行次且也。然履得其位，非为妄处，不遇其时，故使危厉，灾非巳招，是以无大咎也。"
                },
                {
                    "paragraph": "《象》曰：“其行次且”，行未牵也。",
                    "zhushu": ""
                },
                {
                    "paragraph": "九四，包无鱼，起凶。",
                    "zhushu": "二有其鱼，故失之也。无民而动，失应而作，是以凶也。"
                },
                {
                    "paragraph": "《象》曰：无鱼之凶，远民也。",
                    "zhushu": ""
                },
                {
                    "paragraph": "九五，以杞包瓜；含章，有陨自天。",
                    "zhushu": "𣏌之为物，生于肥地者也。包瓜为物，系而不食者也。九五履得尊位，而不遇其应，得地而不食，含章而未发，不遇其应，命未流行。然处得其所，体刚居中，志不舍命，不可倾陨。故曰有陨自天也。"
                },
                {
                    "paragraph": "《象》曰：九五含章，中正也；有陨自天，志不舍命也。",
                    "zhushu": ""
                },
                {
                    "paragraph": "上九，姤其角，吝，无咎。",
                    "zhushu": "进之于极，无所复遇，遇角而巳，故曰姤其角也。进而无遇，独恨而已，不与物争，其道不害，故无凶咎也。"
                },
                {
                    "paragraph": "《象》曰：“姤其角”，上穷吝也。",
                    "zhushu": ""
                },
                {
                    "paragraph": "䷬",
                    "zhushu": "坤下，兑，上。"
                },
                {
                    "paragraph": "萃：亨，",
                    "zhushu": "聚乃通也。"
                },
                {
                    "paragraph": "王假有庙；",
                    "zhushu": "假，至也。王以聚至有庙也。"
                },
                {
                    "paragraph": "利见大人，亨，利贞。",
                    "zhushu": "聚得大人，乃得通而利正也。"
                },
                {
                    "paragraph": "用大牲吉，",
                    "zhushu": "全夫聚道，用大牲乃吉也。聚道不全而用大牲，神不福也。"
                },
                {
                    "paragraph": "利有攸往。",
                    "zhushu": ""
                },
                {
                    "paragraph": "《彖》曰：“萃”，聚也。顺以说，刚中而应，故聚也。",
                    "zhushu": "但顺而说，则邪佞之道也。刚而违于中应，则强亢之德也。何由得聚？顺说而以刚为主，主刚而履中，履中以应，故得聚也。"
                },
                {
                    "paragraph": "“王假有庙”，致孝享也。",
                    "zhushu": "全聚，乃得致孝之享也。"
                },
                {
                    "paragraph": "利见大人，亨，聚以正也。",
                    "zhushu": "大人，体中正者也。通聚以正，聚乃得全也。"
                },
                {
                    "paragraph": "用大牲，吉。利有攸往，顺天命也。",
                    "zhushu": "顺以说而不损刚，顺天命者也。天德刚而不违中，顺天则说，而以刚为主也。"
                },
                {
                    "paragraph": "观其所聚，而天地万物之情可见矣。",
                    "zhushu": "方以类聚，物以群分。情同而后乃聚，气合而后乃群。"
                },
                {
                    "paragraph": "《象》曰：泽上于地，萃。君子以除戎器，戒不虞。",
                    "zhushu": "聚而无防，则众生心。"
                },
                {
                    "paragraph": "初六，有孚不终，乃乱乃萃，若号。一握为笑，勿恤，往无咎。",
                    "zhushu": "有应在四，而三承之，心怀嫌疑，故有孚不终也。不能守道，以结至好，迷务竞争，故乃乱乃萃也。一握者，小之貌也。为笑者，懦劣之貌也。己为正配，三以近宠，若安夫卑退，谦以自牧，则勿恤而往无咎也。"
                },
                {
                    "paragraph": "《象》曰：“乃乱乃萃”，其志乱也。",
                    "zhushu": ""
                },
                {
                    "paragraph": "六二，引吉，无咎，孚乃利用禴。",
                    "zhushu": "居萃之时，体柔当位，处坤之中，己独处正，与众相殊，异操而聚，民之多僻，独正者危，未能变体以远于害，故必见引，然后乃吉而无咎也。禴，殷春祭名也，四时祭之省者也。居聚之时，处于中正，而行以忠信，故可以省薄荐于鬼神也。"
                },
                {
                    "paragraph": "《象》曰：“引吉无咎”，中未变也。",
                    "zhushu": ""
                },
                {
                    "paragraph": "六三，萃如嗟如，无攸利。往无咎，小吝。",
                    "zhushu": "履非其位，以比于四，四亦失位，不正相聚。相聚不正，患所生也。干人之应，害所起也，故萃如嗟如，无攸利也。上六亦无应而独立，处极而忧危，思援而求朋，巽以待物者也。与其萃于不正，不若之于同志，故可以往而无咎也。二阴相合，犹不若一阴一阳之至，故有小吝也。"
                },
                {
                    "paragraph": "《象》曰：“往无咎”，上巽也。",
                    "zhushu": ""
                },
                {
                    "paragraph": "九四，大吉，无咎。",
                    "zhushu": "履非其位，而下据三阴，得其所据，失其所处，处聚之时，不正而据，故必大吉，立夫大功，然后无咎也。"
                },
                {
                    "paragraph": "《象》曰：大吉无咎，位不当也。",
                    "zhushu": ""
                },
                {
                    "paragraph": "九五，萃有位，无咎，匪孚。元永贞，悔亡。",
                    "zhushu": "处聚之时，最得盛位，故曰萃有位也。四专而据，己德不行，自守而巳，故曰无咎匪孚。夫修仁守正，久必悔消，故曰元永贞，悔亡。"
                },
                {
                    "paragraph": "《象》曰：“萃有位”，志未光也。",
                    "zhushu": ""
                },
                {
                    "paragraph": "上六，赍咨涕洟，无咎。",
                    "zhushu": "处聚之时，居于上极，五非所乘，内无应援，处上独立，近远无助，危莫甚焉。赍咨，嗟叹之辞也。若能知危之至，惧祸之深，忧病之甚，至于涕洟，不敢自安，亦众所不害，故得无咎也。"
                },
                {
                    "paragraph": "《象》曰：“赍咨涕洟”，未安上也。䷭",
                    "zhushu": "巽下坤上。"
                },
                {
                    "paragraph": "升元亨用，见大人，勿恤，",
                    "zhushu": "巽顺可以升。阳爻不当尊位。无严刚之正、则未免于忧；故用见大人、乃勿恤也。"
                },
                {
                    "paragraph": "南征，吉。",
                    "zhushu": "以柔之南，则丽乎大明也。"
                },
                {
                    "paragraph": "《彖》曰：柔以时升，",
                    "zhushu": "柔以其时，乃得升也。"
                },
                {
                    "paragraph": "巽而顺，刚中而应，是以大亨。",
                    "zhushu": "纯柔则不能自升，刚亢则物不从。既以时升，又巽而顺，刚中而应，以此而升、故得大亨。"
                },
                {
                    "paragraph": "“用见大人，勿恤”，有庆也；“南征，吉”，志行也。",
                    "zhushu": "巽顺以升，至于大明，志行之谓也。"
                },
                {
                    "paragraph": "《象》曰：地中生木，升；君子以顺德，积小以髙大。初六，允升，大吉。",
                    "zhushu": "允，当也。巽卦三爻皆升者也。虽无其应，处升之初，与九二、九三合志俱升。当升之时，升必大得，是以大吉也。"
                },
                {
                    "paragraph": "《象》曰：“允升大吉”，上合志也。",
                    "zhushu": ""
                },
                {
                    "paragraph": "九二，孚乃利用禴，无咎。",
                    "zhushu": "与五为应，往必见任，体夫刚德，进不求宠，闲邪存诚，志在大业，故乃利用纳约于神明矣。"
                },
                {
                    "paragraph": "《象》曰：九二之孚，有喜也。",
                    "zhushu": ""
                },
                {
                    "paragraph": "九三，升虚邑。",
                    "zhushu": "履得其位，以阳升阴，以斯而举，莫之违距，故若升虚邑也。"
                },
                {
                    "paragraph": "《象》曰：“升虚邑”，无所疑也。",
                    "zhushu": "往必得也。"
                },
                {
                    "paragraph": "六四，王用亨于岐山，吉，无咎。",
                    "zhushu": "处升之际，下升而进，可纳而不可距也。距下之进，攘来自专，则殃咎至焉。若能不距而纳，顺物之情，以通庶志，则得吉而无咎矣。歧山之会，顺事之情，无不纳也。"
                },
                {
                    "paragraph": "《象》曰：“王用亨于歧山”，顺事也。",
                    "zhushu": ""
                },
                {
                    "paragraph": "六五，贞吉，升阶。",
                    "zhushu": "升得尊位，体柔而应，纳而不距，任而不专，故得贞吉，升阶而尊也。"
                },
                {
                    "paragraph": "《象》曰：“贞吉升阶”，大得志也。",
                    "zhushu": ""
                },
                {
                    "paragraph": "上六，冥升，利于不息之贞。",
                    "zhushu": "处升之极，进而不息者也。进而不息，故虽冥犹升也。故施于不息之正则可，用于为物之主则丧矣。终于不息，消之道也。"
                },
                {
                    "paragraph": "《象》曰：冥升在上，消不富也。",
                    "zhushu": "劳不可久也。"
                },
                {
                    "paragraph": "䷮",
                    "zhushu": "坎下兑上。"
                },
                {
                    "paragraph": "困：亨；",
                    "zhushu": "穷必通也。处穷而不能自通者，小人也。"
                },
                {
                    "paragraph": "贞，大人吉，无咎；",
                    "zhushu": "处困而得无咎，吉乃免也。"
                },
                {
                    "paragraph": "有言不信。",
                    "zhushu": ""
                },
                {
                    "paragraph": "《彖》曰：困，刚揜也。",
                    "zhushu": "刚见揜于柔也。"
                },
                {
                    "paragraph": "险以说，困而不失其所亨，",
                    "zhushu": "处险而不改其说，困而不失其所亨也。"
                },
                {
                    "paragraph": "其唯君子乎！“贞，大人吉”，以刚中也；",
                    "zhushu": "处困而用刚，不失其中，履正而能体大者也。能正而不能大博，未能济困者也，故曰贞大人吉也。"
                },
                {
                    "paragraph": "“有言不信”，尚口乃穷也。",
                    "zhushu": "处困而言，不见信之时也，非行言之时，而欲用言以免，必穷者也。其吉在于贞大人，口何为乎？"
                },
                {
                    "paragraph": "《象》曰：泽无水，困；君子以致命遂志。",
                    "zhushu": "泽无水，则水在泽下。水在泽下，困之象也。处困而屈其志者，小人也。君子固穷，道可忘乎？"
                },
                {
                    "paragraph": "初六，臀困于株木，入于幽谷，三岁不觌。",
                    "zhushu": "最处底下，沈滞卑困，居无所安，故曰臀困于株木也。欲之其应，二隔其路，居则困于株木，进不获拯，必隐遯者也，故曰入于幽谷也。困之为道，不过数岁者也。以困而藏，困解乃出，故曰三岁不觌也。"
                },
                {
                    "paragraph": "《象》曰：“入于幽谷”，幽不明也。",
                    "zhushu": "言幽者，不明之辞也。入于不明，以自藏也。"
                },
                {
                    "paragraph": "九二，困于酒食，朱绂方来，利用享祀；征凶，无咎。",
                    "zhushu": "以阳居阴，尚谦者也。居困之时，处得其中，体夫刚质，而用中履谦，应不在一，心无所私，盛莫先焉。夫谦以待物，物之所归；刚以处险，难之所济。履中则不失其宜，无应则心无私恃，以斯处困，物莫不至，不胜丰衍，故曰困于酒食，美之至矣。坎，北方之卦也。朱绂，南方之物也。处困以斯，能招异方者也，故曰朱绂方来也。丰衍盈盛，故利用享祀。盈而又进，倾之道也。以此而往，凶谁咎乎？故曰征凶，无咎。"
                },
                {
                    "paragraph": "《象》曰：“困于酒食”，中有庆也。",
                    "zhushu": ""
                },
                {
                    "paragraph": "六三，困于石，据于蒺蔾。入于其宫，不见其妻，凶。",
                    "zhushu": "石之为物，坚而不纳者也。谓四也。三以阴居阳，志武者也。四自纳初，不受巳者，二非所据，刚非所乘，上比困石，下据蒺蔾，无应而入，焉得配耦？在困处斯，凶其宜也。"
                },
                {
                    "paragraph": "《象》曰：“据于蒺蔾”，乘刚也。“入于其宫，不见其妻”，不祥也。",
                    "zhushu": ""
                },
                {
                    "paragraph": "九四，来徐徐，困于金车。吝，有终。",
                    "zhushu": "金车，谓二也。二刚以载者也，故谓之金车。徐徐者，疑惧之辞也。志在于初，而隔于二，履不当位。威命不行，弃之则不能，欲往则畏二，故曰来徐徐，困于金车也。有应而不能济之，故曰吝也。然以阳居阴，履谦之道，量力而处，不与二争，虽不当位，物终与之，故曰有终也。"
                },
                {
                    "paragraph": "《象》曰：“来徐徐”，志在下也。",
                    "zhushu": "下，谓初也。"
                },
                {
                    "paragraph": "虽不当位，有与也。",
                    "zhushu": ""
                },
                {
                    "paragraph": "九五，劓刖，困于赤绂，乃徐有说。利用祭祀。",
                    "zhushu": "以阳居阳，任其壮者也。不能以谦致物，物则不附。忿物不附而用其壮猛，行其威刑，异方愈乖，遐迩愈叛，刑之欲以得，乃益所以失也，故曰劓刖，困于赤绂也。二以谦得之，五以刚失之，体在中直，能不遂迷，困而后能用其道者也。致物之功，不在于暴，故曰徐也。困而后乃徐，徐则有说矣，故曰困于赤绂，乃徐有说也。祭祀，所以受福也。履夫尊位，困而能改，不遂其迷，以斯祭祀，必得福焉，故曰利用祭祀也。"
                },
                {
                    "paragraph": "《象》曰：“劓刖”，志未得也；“乃徐有说”，以中直也；“利用祭祀”，受福也。",
                    "zhushu": ""
                },
                {
                    "paragraph": "上六，困于葛藟，于臲卼；曰动悔有悔，征吉。",
                    "zhushu": "居困之极，而乘于刚，下无其应，行则愈绕者也。行则缠绕，居不获安，故曰困于葛藟，于臲卼也。下句无困。困，于上也。处困之极，行无通路，居无所安，困之至也。凡物，穷则思变，困则谋通，处至困之地，用谋之时也。曰者，思谋之辞也。谋之所行，有隙则获，言将何以通至困乎？曰动悔，令生有悔，以征则济矣。故曰动悔有悔，征吉也。"
                },
                {
                    "paragraph": "《象》曰：“困于葛藟”，未当也。",
                    "zhushu": "所处未当，故致此困也。"
                },
                {
                    "paragraph": "“动悔有悔”，吉行也。",
                    "zhushu": ""
                },
                {
                    "paragraph": "䷯",
                    "zhushu": "巽下坎上。"
                },
                {
                    "paragraph": "井，改邑不改井，",
                    "zhushu": "井以不变为德者也。"
                },
                {
                    "paragraph": "无丧无得，",
                    "zhushu": "德有常也。"
                },
                {
                    "paragraph": "往来井井。",
                    "zhushu": "不渝变也。"
                },
                {
                    "paragraph": "汔至亦未繘井，",
                    "zhushu": "巳来至而未出井也。"
                },
                {
                    "paragraph": "羸其瓶，凶。",
                    "zhushu": "井道以巳出为功也。几至而覆，与未汲同也。"
                },
                {
                    "paragraph": "《彖》曰：巽乎水而上水，井。",
                    "zhushu": "音举上之上。"
                },
                {
                    "paragraph": "井养而不穷也。“改邑不改井”，乃以刚中也。",
                    "zhushu": "以刚处中，故能定居其所而不变也。"
                },
                {
                    "paragraph": "“汔至亦未繘井”，未有功也；",
                    "zhushu": "井以巳成为功。"
                },
                {
                    "paragraph": "“羸其瓶”，是以凶也。",
                    "zhushu": ""
                },
                {
                    "paragraph": "《象》曰：木上有水，井；君子以劳民劝相。",
                    "zhushu": "木上有水，井之象也。上水以养，养，而不穷者也。相，犹助也。可以劳民劝助，莫若养而不穷也。"
                },
                {
                    "paragraph": "初六，井泥不食，旧井无禽。",
                    "zhushu": "最在井底，上又无应，沈滞滓秽，故曰井泥不食也。井泥而不可食，则是久井不见渫治者也。久井不见渫治，禽所不向，而况人乎？一时所共弃舍也。井者，不变之物，居德之地，恒德至贱，物无取也。"
                },
                {
                    "paragraph": "《象》曰：“井泥不食”，下也；“旧井无禽”，时舍也。",
                    "zhushu": ""
                },
                {
                    "paragraph": "九二，“井谷射鲋”，瓮敝漏。",
                    "zhushu": "谿谷出水，从上注下，水常射焉。井之为道，以下给上者也，而无应于上，反下与初，故曰井谷射鲋。鲋，谓初也。失非之道，水不上出，而反下注，故曰瓮敝漏也。夫处上宜下，处下宜上，井巳下矣，而复下注，其道不交，则莫之与也。"
                },
                {
                    "paragraph": "《象》曰：“井谷射鲋”，无与也。",
                    "zhushu": ""
                },
                {
                    "paragraph": "九三，井渫不食，为我心恻，可用汲。王明，并受其福。",
                    "zhushu": "渫，不停污之谓也。处下卦之上，履得其位，而应于上，得井之义也。当井之义，而不见食，修巳全絜，而不见用，故为我心恻也。为，犹使也。不下注而应上，故可用汲也。王明，则见照明。既嘉其行，又钦其用，故曰王明并受其福也。"
                },
                {
                    "paragraph": "《象》曰：“井渫不食”，行恻也；",
                    "zhushu": "行感于诚，故曰恻也。"
                },
                {
                    "paragraph": "求“王明”，受福也。",
                    "zhushu": ""
                },
                {
                    "paragraph": "六四，井甃，无咎。",
                    "zhushu": "得位而无应，自守而不能给上，可以修井之坏，补过而已。"
                },
                {
                    "paragraph": "《象》曰：“井甃无咎”，修井也。九五，井冽，寒泉食。",
                    "zhushu": "冽，絜也。居中得位，体刚不挠，不食不义，中正髙絜，故井冽寒泉，然后乃食也。"
                },
                {
                    "paragraph": "《象》曰：“寒泉之食”，中正也。",
                    "zhushu": ""
                },
                {
                    "paragraph": "上六，井收，勿幕；有孚，元吉。",
                    "zhushu": "处井上极，水己出井，井功大成，在此爻矣，故曰井收也。群下仰之以济，渊泉由之以通者也。幕，犹覆也。不擅其有，不私其利，则物归之，往无穷矣，故曰勿幕，有孚，元吉也。"
                },
                {
                    "paragraph": "《象》曰：元吉在上，大成也。",
                    "zhushu": ""
                },
                {
                    "paragraph": "䷰",
                    "zhushu": "离下兑上。"
                },
                {
                    "paragraph": "革：巳日乃孚，元亨，利贞，悔亡。",
                    "zhushu": "夫民可与习常，难与适变；可与乐成，难与虑始。故革之为道，即日不孚，巳日乃孚也。孚，然后乃得元亨，利贞，悔亡也。巳日而不孚，革不当也。悔吝之所生，生乎变动者也。革而当，其悔乃亡也。"
                },
                {
                    "paragraph": "《彖》曰：革，水火相息，二女同居，其志不相得，曰革。",
                    "zhushu": "凡不合而后乃变生，变之所生，生于不合者也，故取不合之象以为革也。息者，生变之谓也。火欲上而泽欲下，水火相战，而后生变者也。二女同居，而有水火之性，近而不相得也。"
                },
                {
                    "paragraph": "巳日乃孚，革而信之；文明以说，大亨以正，革而当，其悔乃亡。",
                    "zhushu": "夫所以得革而信者，文明以说也。文明以说，履正而行，以斯为革，应天顺民，大亨以正者也。革而大亨以正，非当如何"
                },
                {
                    "paragraph": "。天地革而四时成，汤武革命，顺乎天而应乎人，革之时大矣哉！",
                    "zhushu": ""
                },
                {
                    "paragraph": "《象》曰：泽中有火，革。君子以治历明时。",
                    "zhushu": "历数时会，存乎变也；"
                },
                {
                    "paragraph": "初九，巩用黄牛之革。",
                    "zhushu": "在革之始，革道未成，固夫常中，未能应变者也。此可以守成，不可以有为也。巩，固也。黄，中也。牛之革，坚仞不可变也。固之所用，常中坚仞，不肯变也。"
                },
                {
                    "paragraph": "《象》曰：“巩用黄牛”，不可以有为也。",
                    "zhushu": ""
                },
                {
                    "paragraph": "六二，巳日乃革之，征吉，无咎。",
                    "zhushu": "阴之为物，不能先唱顺从者也。不能自革，革巳乃能从之，故曰巳日乃革之也。二与五虽有水火殊体之异，同处厥中，阴阳相应，往必合志，不忧咎也，是以征吉而无咎。"
                },
                {
                    "paragraph": "《象》曰：“巳日革之”，行有嘉也。",
                    "zhushu": ""
                },
                {
                    "paragraph": "九三，征凶，贞厉。革言三就，有孚。",
                    "zhushu": "已处火极，上卦三爻，虽体水性，皆从革者也。自四至上，从命而变，不敢有违，故曰革言三就，其言实诚，故曰有孚。革言三就，有孚而犹征之，凶其宜也。"
                },
                {
                    "paragraph": "《象》曰：“革言三就”，又何之矣！",
                    "zhushu": ""
                },
                {
                    "paragraph": "九四，悔亡，有孚，改命，吉。",
                    "zhushu": "初九处下卦之下，九四处上卦之下，故能变也。无应，悔也。与水火相比，能变者也，是以悔亡。处水火之际，居会变之始，能不固吝，不疑于下，信志改命，不失时愿，是以吉也。有孚则见信矣。见信以改命，则物安而无违，故曰悔亡。有孚，改命，吉也。处上体之下，始宜命也。"
                },
                {
                    "paragraph": "《象》曰：“改命之吉”，信志也。",
                    "zhushu": "信志而行。"
                },
                {
                    "paragraph": "九五，大人虎变，未占有孚。",
                    "zhushu": "未占而孚，合时心也。"
                },
                {
                    "paragraph": "《象》曰：“大人虎变”，其文炳也。",
                    "zhushu": ""
                },
                {
                    "paragraph": "上六，君子豹变，小人革面，",
                    "zhushu": "居变之终，变道巳成。君子处之，能成其文。小人乐成，则变面以顺上也。"
                },
                {
                    "paragraph": "征凶，居贞吉。",
                    "zhushu": "改命创制，变道巳成，功成则事损，事损则无为，故居则得正而吉，征则躁扰而凶也。"
                },
                {
                    "paragraph": "《象》曰：“君子豹变”，其文蔚也；“小人革面”，顺以从君也。",
                    "zhushu": ""
                },
                {
                    "paragraph": "䷱",
                    "zhushu": "巽下离上。"
                },
                {
                    "paragraph": "鼎：元吉，亨。",
                    "zhushu": "革去故而鼎取新，取新而当其人，易故而法制齐明，吉然后乃亨，故先元吉而后亨也。鼎者，成变之卦也。革既变矣，则制器立法以成之焉。变而无制，乱可待也；法制应时，然后乃吉。贤愚有别，尊卑有序，然后乃亨，故先元吉而后乃亨。"
                },
                {
                    "paragraph": "《彖》曰：鼎，象也。",
                    "zhushu": "法象也。"
                },
                {
                    "paragraph": "以木巽火，亨饪也。",
                    "zhushu": "亨饪，鼎之用也。"
                },
                {
                    "paragraph": "圣人亨以享上帝，而大亨以养圣贤。",
                    "zhushu": "亨者，鼎之所为也。革去故而鼎成新，故为亨饪调和之器也。去故取新，圣贤不可失也。饪，孰也。天下莫不用之，而圣人用之，乃上以享上帝，而下以大亨养圣贤也。"
                },
                {
                    "paragraph": "巽而耳目聪明。",
                    "zhushu": "圣贤获养，则已不为而成矣，故巽而耳目聪明也。"
                },
                {
                    "paragraph": "柔进而上行，得中而应乎刚，是以元亨。",
                    "zhushu": "谓五也。有斯二德，故能成新，获大亨也。"
                },
                {
                    "paragraph": "《象》曰：木上有火，鼎。君子以正位凝命。",
                    "zhushu": "凝者，严整之貌也。鼎者，取新成变者也。革去故而鼎成新。正位者，明尊卑之序也。凝命者，以成教命之严也。"
                },
                {
                    "paragraph": "初六，鼎颠趾，利出否，得妾以其子，无咎。",
                    "zhushu": "凡阳为实而阴为虚。鼎之为物，下实而上虚，而今阴在下，则是为复鼎也。鼎覆则趾倒矣。否，谓不善之物也。取妾以为室主，亦颠趾之义也。处鼎之初，将在纳新，施颠以出秽，得妾以为子，故无咎也。"
                },
                {
                    "paragraph": "《象》曰：“鼎颠趾”，未悖也。",
                    "zhushu": "倒以写否，故未悖也。"
                },
                {
                    "paragraph": "“利出否”，以从贵也。",
                    "zhushu": "弃秽以纳新也。"
                },
                {
                    "paragraph": "九二，鼎有实，我仇有疾，不我能即，吉。",
                    "zhushu": "以阳之质，处鼎之中，有实者也。有实之物，不可复加，益之则溢，反伤其实。我仇，谓五也。困于乘刚之疾，不能就我，则我不溢，得全其吉也。"
                },
                {
                    "paragraph": "《象》曰：“鼎有实”，慎所之也。",
                    "zhushu": "有实之鼎，不可复有所取。才任巳极，不可复有所加。"
                },
                {
                    "paragraph": "“我仇有疾”，终无尤也。",
                    "zhushu": ""
                },
                {
                    "paragraph": "九三，鼎耳革，其行塞。雉膏不食，方雨亏悔，终吉。",
                    "zhushu": "鼎之为义，虚中以待物者也。而三处下体之上，以阳居阳，守实无应，无所纳受。耳宜空以待铉，而反全其实塞，故曰鼎耳革，其行塞，虽有雉膏，而终不能食也。雨者，阴阳交和，不偏亢者也。虽体阳爻，而统属阴卦，若不全任刚亢，务在和通，方雨则悔亏，终则吉也。"
                },
                {
                    "paragraph": "《象》曰：“鼎耳革”，失其义也。",
                    "zhushu": ""
                },
                {
                    "paragraph": "九四，鼎折足，覆公餗，其形渥，凶。",
                    "zhushu": "处上体之下，而又应初，既承且施，非巳所堪，故曰鼎折足也。初巳出否，至四所盛，则巳絜矣，故曰覆公餗也。渥，沾濡之貌也。既覆公餗，体为渥沾，知小谋大，不堪其任，受其至辱，灾及其身，故曰其形渥，凶也。"
                },
                {
                    "paragraph": "《象》曰：“覆公餗”，信如何也！",
                    "zhushu": "不量其力，果致凶灾，信如之何！"
                },
                {
                    "paragraph": "六五，鼎黄耳金铉，利贞。",
                    "zhushu": "居中以柔，能以通理，纳乎刚正，故曰黄耳金铉，利贞也。耳黄，则能纳刚正以自举也。"
                },
                {
                    "paragraph": "《象》曰：“鼎黄耳”，中以为实也。",
                    "zhushu": "以中为实，所受不妄也。"
                },
                {
                    "paragraph": "上九，鼎玉铉。大吉，无不利。",
                    "zhushu": "处鼎之终，鼎道之成也。居鼎之成，体刚履柔，用劲施铉，以斯处上，髙不诫亢。得夫刚柔之节，能举其任者也。应不在一，则靡所不举，故曰大吉，无不利也。"
                },
                {
                    "paragraph": "《象》曰：玉铉在上，刚柔节也。",
                    "zhushu": ""
                },
                {
                    "paragraph": "䷲",
                    "zhushu": "震下震上。"
                },
                {
                    "paragraph": "震：亨。",
                    "zhushu": "惧以成，则是以亨。"
                },
                {
                    "paragraph": "震来𧈅𧈅，笑言哑哑；",
                    "zhushu": "震之为义，威至而后乃惧也，故曰震来𧈅𧈅，恐惧之貌也。震者，惊骇怠惰，以肃懈慢者也。故震来𧈅𧈅，恐致福也；笑言哑哑，后有则也。"
                },
                {
                    "paragraph": "震惊百里，不丧匕鬯。",
                    "zhushu": "威震惊乎百里，则足可以不丧匕鬯矣。匕，所以载鼎实。鬯，香酒。奉宗庙之盛也。"
                },
                {
                    "paragraph": "《彖》曰：震，亨，“震来𧈅𧈅”，恐致福也；“笑言哑哑”，后有则也；震惊百里，惊远而惧迩也；",
                    "zhushu": "威震惊乎百里，则惰者惧于近矣。"
                },
                {
                    "paragraph": "出，可以守宗庙社稷，以为祭主也。",
                    "zhushu": "明所以堪长子之义也。不丧匕鬯，则巳出可以守宗庙。"
                },
                {
                    "paragraph": "《象》曰：洊雷，震；君子以恐惧修省。",
                    "zhushu": ""
                },
                {
                    "paragraph": "初九，震来𧈅𧈅，后笑言哑哑，吉。",
                    "zhushu": "体夫刚德，为卦之先，能以恐惧修其德也。"
                },
                {
                    "paragraph": "《象》曰：“震来𧈅𧈅”，恐致福也；“笑言哑哑”，后有则也。",
                    "zhushu": ""
                },
                {
                    "paragraph": "六二，震来，厉；亿丧贝，跻于九陵。勿逐，七日得。",
                    "zhushu": "震之为义，威骇怠懈，肃整惰慢者也。初干其任，而二乘之，震来则危，丧其资货，亡其所处矣，故曰震来厉。亿丧贝，亿，辞也。贝，资货。粮用之属也。犯逆受戮，无应而行，行无所舍，威严大行，物莫之纳，无粮而走，虽复超越陵险，必困于穷匮，不过七日，故曰勿逐，七日得也。"
                },
                {
                    "paragraph": "《象》曰：“震来厉”，乘刚也。",
                    "zhushu": ""
                },
                {
                    "paragraph": "六三，震苏苏，震行无眚。",
                    "zhushu": "不当其位，位非所处，故惧苏苏也。而无乘刚之逆，故可以惧行而无眚也。"
                },
                {
                    "paragraph": "《象》曰：“震苏苏”，位不当也。",
                    "zhushu": ""
                },
                {
                    "paragraph": "九四，震，遂泥。",
                    "zhushu": "处四阴之中，居恐惧之时，为众阴之主，宜勇其身以安于众。若其震也，遂困难矣。履夫不正，不能除恐，使物安己，德未光也。"
                },
                {
                    "paragraph": "《象》曰：“震遂泥”，未光也。",
                    "zhushu": ""
                },
                {
                    "paragraph": "六五，震往来，厉；亿无丧，有事。",
                    "zhushu": "往则无应，来则乘刚，恐而往来，不免于危。夫处震之时，而得尊位，斯乃有事之机也，而惧往来，将丧其事，故曰亿无丧，有事也。"
                },
                {
                    "paragraph": "《象》曰：“震往来厉”，危行也；其事在中，大无丧也。",
                    "zhushu": "大则无丧，往来乃危也。"
                },
                {
                    "paragraph": "上六，震索索，视矍矍，征凶；震不于其躬，于其邻，无咎。㛰媾有言。",
                    "zhushu": "处震之极，极震者也。居震之极，求中未得，故惧而索索，视而矍矍，无所安亲也。已处动极而复征焉，凶其宜也。若恐非己造，彼动故惧。惧邻而戒，合于备豫，故无咎也。极惧相疑，故虽㛰媾而有言也。"
                },
                {
                    "paragraph": "《象》曰：震索索，中未得也；虽凶无咎，畏邻戒也。",
                    "zhushu": ""
                },
                {
                    "paragraph": "䷳",
                    "zhushu": "艮下艮上。"
                },
                {
                    "paragraph": "艮其背，",
                    "zhushu": "目无患也。"
                },
                {
                    "paragraph": "不获其身；",
                    "zhushu": "所止在后，故不得其身也。"
                },
                {
                    "paragraph": "行其庭，不见其人。",
                    "zhushu": "相背故也。"
                },
                {
                    "paragraph": "无咎。",
                    "zhushu": "凡物对面而不相通，否之道也。艮者，止而不相交通之卦也。各止而不相与，何得无咎？唯不相见乃可也。施止于背，不隔物欲，得其所止也。背者，无见之物也。无见则自然静止，静止而无见，则不获其身矣。相背者，虽近而不相见，故行其庭，不见其人也。夫施止不于无见，令物自然而止，而强止之，则奸邪并兴，近而不相得，则凶。其得无咎。艮其背不获其身，行其庭不见其人故也。"
                },
                {
                    "paragraph": "《彖》曰：艮，止也。时止则止，时行则行；动静不失其时，其道光明。",
                    "zhushu": "止道不可常用，必施于不可以行；适于其时，道乃光明也。"
                },
                {
                    "paragraph": "艮其止，止其所也。",
                    "zhushu": "易背曰止，以明背即止也。施止不可于面，施背乃可也。施止于止，不施止于行，得其所矣，故曰艮其止，止其所也。"
                },
                {
                    "paragraph": "上下敌应，不相与也，是以“不获其身，行其庭不见其人，无咎”也。",
                    "zhushu": ""
                },
                {
                    "paragraph": "《象》曰：兼山，艮。君子以思不出其位。",
                    "zhushu": "各止其所，不侵官也。"
                },
                {
                    "paragraph": "初六，艮其趾，无咎，利永贞。",
                    "zhushu": "处止之初，行无所之，故止其趾乃得无咎。至静而定，故利永贞。"
                },
                {
                    "paragraph": "《象》曰：“艮其趾”，未失正也。",
                    "zhushu": ""
                },
                {
                    "paragraph": "六二，艮其腓，不拯其随，其心不快。",
                    "zhushu": "随，谓趾也。止其腓，故其趾不拯也。腓体躁而处止，而不得极其随，又不能退听安静，故其心不快也。"
                },
                {
                    "paragraph": "《象》曰：“不拯其随”，未退听也。",
                    "zhushu": ""
                },
                {
                    "paragraph": "九三，艮其限，列其夤，厉薰心。",
                    "zhushu": "限，身之中也。三当两象之中，故曰艮其限。夤，当中脊之肉也。止加其身，中体而分，故列其夤而忧危薰心也。艮之为义，各止于其所，上下不相与，至中则列矣。列加其夤，危莫甚焉。危亡之忧，乃薰灼其心也。施止体中，其体分焉。体分两主，大器丧矣。"
                },
                {
                    "paragraph": "《象》曰：“艮其限”，危薰心也。",
                    "zhushu": ""
                },
                {
                    "paragraph": "六四，艮其身，无咎。",
                    "zhushu": "中上称身，履得其位，止求诸身，得其所处，故不陷于咎也。"
                },
                {
                    "paragraph": "《象》曰：“艮其身”，止诸躬也。",
                    "zhushu": "自止其躬，不分全体。"
                },
                {
                    "paragraph": "六五，艮其辅，言有序，悔亡。",
                    "zhushu": "施止于辅，以处于中，故口无择言，能亡其悔也。"
                },
                {
                    "paragraph": "《象》曰：艮其辅，以中正也。",
                    "zhushu": "能用中正，故言有序也。"
                },
                {
                    "paragraph": "上九，敦艮，吉。",
                    "zhushu": "居止之极、极止者也。敦重在上、不陷非妄、宜其吉也。"
                },
                {
                    "paragraph": "《象》曰：“敦艮之吉”，以厚终也。",
                    "zhushu": ""
                },
                {
                    "paragraph": "䷴",
                    "zhushu": "艮下巽上。"
                },
                {
                    "paragraph": "渐：女归吉，利贞。",
                    "zhushu": "渐者，渐进之卦也。止而巽，以斯适进，渐进者也。以止巽为。进，故女归吉也。进而用正，故利贞也。"
                },
                {
                    "paragraph": "《彖》曰：渐之进也，",
                    "zhushu": "之于进也。"
                },
                {
                    "paragraph": "女归吉也。进得位，往有功也；进以正，可以正邦也。其位，刚得中也；",
                    "zhushu": "以渐进得位也。"
                },
                {
                    "paragraph": "止而巽，动不穷也。",
                    "zhushu": ""
                },
                {
                    "paragraph": "《象》曰：山上有木，渐。君子以居贤德善俗。",
                    "zhushu": "贤德以止巽则居，风俗以止巽乃善。"
                },
                {
                    "paragraph": "初六，鸿渐于干。小子厉；有言，无咎。",
                    "zhushu": "鸿，水鸟也，适进之义，始于下而升者也，故以鸿为喻。六爻皆以进而履之为义焉。始进而位乎穷下，又无其应，若履于干，危不可以安也。始进而未得其位，则困于小子，穷于谤言，故曰小子厉有言也。困于小子谗谀之言，未伤君子之义，故曰无咎也。"
                },
                {
                    "paragraph": "《象》曰：“小子之厉”，义无咎也。",
                    "zhushu": ""
                },
                {
                    "paragraph": "六二，鸿渐于磐。饮食衎衎，吉。",
                    "zhushu": "磐，山石之安者也。进而得位，居中而应，本无禄养，进而得之，其为欢乐，愿莫先焉。"
                },
                {
                    "paragraph": "《象》曰：饮食衎衎，不素饱也。",
                    "zhushu": ""
                },
                {
                    "paragraph": "九三，鸿渐于陆，夫征不复，妇孕不育，凶；利御宼。",
                    "zhushu": "陆，髙之顶也。进而之陆，与四相得，不能复反者也。夫征不复，乐于邪配，则妇亦不能执贞矣。非夫而孕，故不育也。三本艮体，而弃乎群丑，与四相得，遂乃不反，至使妇孕不育，见利忘义，贪进忘旧，凶之道也。异体合好，顺而相保，物莫能间，故利御宼也。"
                },
                {
                    "paragraph": "《象》曰：“夫征不复”，离群丑也；“妇孕不育”，失其道也；“利用御宼”，顺相保也。",
                    "zhushu": ""
                },
                {
                    "paragraph": "六四，鸿渐于木，或得其桷，无咎。",
                    "zhushu": "鸟而之木，得其宜也。或得其桷，遇安栖也。虽乘于刚，志相得也。"
                },
                {
                    "paragraph": "《象》曰：“或得其桷”，顺以巽也。",
                    "zhushu": ""
                },
                {
                    "paragraph": "九五，鸿渐于陵。妇三岁不孕，终莫之胜，吉。",
                    "zhushu": "陵，次陆者也。进得中位，而隔乎三四，不得与其应合，故妇三岁不孕也。各履正而居中，三四不能久塞其涂者也。不过三岁，必得所愿矣。进以正邦，三年有成，成则道济，故不过三岁也。"
                },
                {
                    "paragraph": "《象》曰：“终莫之胜”，吉，得所愿也。",
                    "zhushu": ""
                },
                {
                    "paragraph": "上九，鸿渐于陆。其羽可用为仪，吉。",
                    "zhushu": "进处髙絜，不累于位，无物可以屈其心而乱其志。峨峨清远，仪可贵也。故曰其羽可用为仪，吉。"
                },
                {
                    "paragraph": "《象》曰：“其羽可用为仪，吉”，不可乱也。",
                    "zhushu": ""
                },
                {
                    "paragraph": "䷵",
                    "zhushu": "兑下震上。"
                },
                {
                    "paragraph": "归妹：征凶，无攸利。",
                    "zhushu": "妹者，少女之称也。兑为少阴，震为长阳，少阴而承长阳，说以动，嫁妹之象也。"
                },
                {
                    "paragraph": "《彖》曰：归妹，天地之大义也。天地不交，而万物不兴；归妹，人之终始也。",
                    "zhushu": "阴阳既合，长少又交，天地之大义，人伦之终始。"
                },
                {
                    "paragraph": "说以动，所归妹也；",
                    "zhushu": "少女而与长男交，少女所不乐也，而今说以动，所归必妹也。虽与长男交，嫁而系姊，是以说也。"
                },
                {
                    "paragraph": "“征凶”，位不当也；",
                    "zhushu": "履于不正，说动以进，妖邪之道也。"
                },
                {
                    "paragraph": "“无攸利”，柔乘刚也。",
                    "zhushu": "以征则有不正之凶，以处则有乘刚之逆。"
                },
                {
                    "paragraph": "《象》曰：泽上有雷，归妹，君子以永终知敝。",
                    "zhushu": "归妹，相终始之道也，故以永终知敝。"
                },
                {
                    "paragraph": "初九，归妹以娣，跛能履，征吉。",
                    "zhushu": "少女而与长男为耦，非敌之谓。是娣从之义也。妹，少女之称也。少女之行，善莫若娣。夫承嗣以君之子，虽幼而不妄行。少女以娣，虽跛能履。斯乃恒久之义，吉而相承之道也。以斯而进，吉其宜也。"
                },
                {
                    "paragraph": "《象》曰：归妹以娣，以恒也；跛能履，吉相承也。",
                    "zhushu": ""
                },
                {
                    "paragraph": "九二，眇能视，利幽人之贞。",
                    "zhushu": "虽失其位，而居内处中，眇犹能视，足以保常也。在内履中，而能守其常，故利幽人之贞也。"
                },
                {
                    "paragraph": "《象》曰：“利幽人之贞”，未变常也。",
                    "zhushu": ""
                },
                {
                    "paragraph": "六三，归妹以须，反归以娣。",
                    "zhushu": "室主犹存，而求进焉。进未值时，故有须也。不可以进，故反归待时，以娣乃行。"
                },
                {
                    "paragraph": "《象》曰：“归妹以须”，未当也。",
                    "zhushu": ""
                },
                {
                    "paragraph": "九四，归妹愆期，遟归有时。",
                    "zhushu": "夫以不正无应而适人也，必须彼道穷尽，无所与交，然后乃可以往，故愆期遟归，以待时也。"
                },
                {
                    "paragraph": "《象》曰：愆期之志，有待而行也。",
                    "zhushu": ""
                },
                {
                    "paragraph": "六五，帝乙归妹，其君之袂，不如其娣之袂良，月几望，吉。",
                    "zhushu": "归妹之中，独处贵位，故谓之帝乙归妹也。袂，衣袖，所以为礼容者也。其君之袂，谓帝乙所。宠，也，即五也。为帝乙所崇饰，故谓之其君之袂也。配在九二，兑少震长，以长从少，不若以少从长之为美也，故曰不若其娣之袂良也。位在乎中，以贵而行，极阴之盛，以斯适配，虽不若少，往亦必合，故曰月几望，吉也。"
                },
                {
                    "paragraph": "《象》曰：“帝乙归妹，不如其娣之袂良”也；其位在中，以贵行也。",
                    "zhushu": ""
                },
                {
                    "paragraph": "上六，女承筐无实，士刲羊无血，无攸利。",
                    "zhushu": "羊，谓三也。处卦之穷，仰无所承，下又无应。为女而承命，则筐虚而莫之与。为士而下命，则刲羊而无血。刲羊而无血，不应所命也。进退莫与，故曰无攸利也。"
                },
                {
                    "paragraph": "《象》曰：上六无实，承虚筐也。",
                    "zhushu": ""
                }
            ]
        },
        {
            "name": "周易下经丰传第六",
            "paragraphs": [
                {
                    "paragraph": "周易下经丰传第六",
                    "type": 1
                },
                {
                    "paragraph": "䷶",
                    "zhushu": "离下震上。"
                },
                {
                    "paragraph": "丰：亨，王假之，",
                    "zhushu": "大而亨者，王之所至。"
                },
                {
                    "paragraph": "勿忧，宜日中。",
                    "zhushu": "丰之为义，阐弘微细，通夫隐滞者也。为天下之主，而令微隐者不亨，忧未已也，故至丰亨，乃得勿忧也。用夫丰亨不忧之德，宜处天中，以徧照者也，故曰宜日中也。"
                },
                {
                    "paragraph": "彖曰：丰，大也。",
                    "zhushu": "音阐大之大也。"
                },
                {
                    "paragraph": "明以动，故丰。王假之，尚大也。",
                    "zhushu": "大者，王之所尚，故至之也。"
                },
                {
                    "paragraph": "勿忧，宜日中，宜照天下也。",
                    "zhushu": "以勿忧之德，故宜照天下也。"
                },
                {
                    "paragraph": "日中则𣅳，月盈则食。天地盈虚，与时消息，而况于人乎？况于鬼神乎？",
                    "zhushu": "丰之为用，困于𣅳食者也。施于未足则尚丰，施于已盈则方溢，不可以为常，故具陈消息之道者也。"
                },
                {
                    "paragraph": "象曰：雷电皆至，丰，君子以折狱致刑。",
                    "zhushu": "文明以动，不失情理也。"
                },
                {
                    "paragraph": "初九，遇其配主，虽旬无咎，往有尚。",
                    "zhushu": "处丰之初，其配在四，以阳适阳，以明之动，能相光大者也。旬，均也。虽均无咎，往有尚也。初四俱阳爻，故曰均也。"
                },
                {
                    "paragraph": "象曰：虽旬无咎，过旬灾也。",
                    "zhushu": "过均则争，交斯叛也。"
                },
                {
                    "paragraph": "六二，丰其蔀，日中见斗。往得疑疾，有孚，发若吉。",
                    "zhushu": "蔀，覆暧，鄣光明之物也。处明动之时，不能自丰，以光大之德，既处乎内，而又以阴居阴，所丰在蔀，幽而无睹者也，故曰丰其蔀，日中见斗也。日中者，明之盛也。斗见者，暗之极也。处盛明而丰其蔀，故曰日中见斗。不能自发，故往得疑疾。然履中当位，处暗不邪，有孚者也。若，辞也。有孚可以发其志，不困于暗，故获吉也。"
                },
                {
                    "paragraph": "象曰：有孚发若，信以发志也。",
                    "zhushu": ""
                },
                {
                    "paragraph": "九三，丰其沛，日中见沬。折其右肱，无咎。",
                    "zhushu": "沛，幡幔，所以御盛光也。沬，微昧之明也。应在上六，志在乎阴，虽愈乎以阴处阴，亦未足以免于暗也。所丰在沛，日中见沬之谓也。施明，则见沬而已；施用，则折其右肱，故可以自守而已，未足用也。"
                },
                {
                    "paragraph": "象曰：丰其沛，不可大事也；",
                    "zhushu": "明不足也。"
                },
                {
                    "paragraph": "折其右肱，终不可用也。",
                    "zhushu": "虽有左在，不足用也。"
                },
                {
                    "paragraph": "九四，丰其蔀，日中见斗。遇其夷主，吉。",
                    "zhushu": "以阳居阴，丰其蔀也；得初以发，夷主吉也。"
                },
                {
                    "paragraph": "象曰：丰其蔀，位不当也；日中见斗，幽不明也；遇其夷主，吉行也。",
                    "zhushu": ""
                },
                {
                    "paragraph": "六五，来章，有庆誉，吉。",
                    "zhushu": "以阴之质，来适尊阳之位，能自光大，章显其德，获庆誉也。"
                },
                {
                    "paragraph": "象曰：六五之吉，有庆也。",
                    "zhushu": ""
                },
                {
                    "paragraph": "上六，丰其屋，蔀其家，闚其户，閴其无人，三岁不觌，凶。",
                    "zhushu": "屋，藏荫之物。以阴处极，而最在外，不履于位，深自幽隐，绝迹深藏者也。既丰其屋，又蔀其家，屋厚家覆，暗之甚也。虽闚其户，閴其无人，弃其所处而自深藏也。处于明动尚大之时，而深自幽隐以髙其行，大道既济而犹不见，隐不为贤，更为反道，凶其宜也。三年，丰道之成，治道未济，隐犹可也；既济而隐，以治为乱也。"
                },
                {
                    "paragraph": "象曰：丰其屋，天际翔也。",
                    "zhushu": "翳光最甚者也。"
                },
                {
                    "paragraph": "闚其户，閴其无人，自藏也。",
                    "zhushu": "可以出而不出，自藏之谓也。非有为而藏，不出户庭，失时致凶，况自藏乎？凶其宜也。"
                },
                {
                    "paragraph": "䷷",
                    "zhushu": "艮下离上。"
                },
                {
                    "paragraph": "旅：小亨，旅，贞吉。",
                    "zhushu": "不足全夫贞吉之道，唯足以为旅之贞吉，故特重曰旅贞吉也。"
                },
                {
                    "paragraph": "彖曰：旅，小亨，柔得中乎外而顺乎刚，止而丽乎明，是以小亨，旅贞吉也。",
                    "zhushu": "夫物失其生则散，柔乘于刚则乖，既乖且散，物皆覉旅，何由得小亨而贞吉乎？夫阳为物长，而阴皆顺阳，唯六五乘刚而复得中乎外，以承于上。阴各顺阳，不为乖逆，止而丽明，动不履妄，虽不及刚得尊位，恢弘大通，足以小亨。令附旅者不失其正，得其所安也。"
                },
                {
                    "paragraph": "旅之时义大矣哉！",
                    "zhushu": "旅者，大散。物皆失其所居之时也。咸失其居，物愿所附，岂非知者有为之时？"
                },
                {
                    "paragraph": "象曰：山上有火，旅。君子以明慎用刑而不留狱。",
                    "zhushu": "止以明之，刑戮详也。"
                },
                {
                    "paragraph": "初六，旅琐琐，斯其所取灾。",
                    "zhushu": "最处下极，寄旅不得所安，而为斯贱之役，所取致灾，志穷且困。"
                },
                {
                    "paragraph": "象曰：旅琐琐，志穷灾也。",
                    "zhushu": ""
                },
                {
                    "paragraph": "六二，旅即次，怀其资，得童仆贞。",
                    "zhushu": "次者，可以安行旅之地也。怀，来也。得位居中，体柔奉上，以此寄旅，必获次舍。怀来资货，得童仆之所正也。旅不可以处盛，故其美尽于童仆之正也。过斯以往，则见害矣。童仆之正，义足而已。"
                },
                {
                    "paragraph": "象曰：得童仆贞，终无尤也。",
                    "zhushu": ""
                },
                {
                    "paragraph": "九三，旅焚其次，丧其童仆，贞厉。",
                    "zhushu": "居下体之上，与二相得，以寄旅之身，而为施下之道，与萌侵权，主之所疑也，故次焚仆丧而身危也。"
                },
                {
                    "paragraph": "象曰：旅焚其次，亦以伤矣。以旅与下，其义丧也。",
                    "zhushu": ""
                },
                {
                    "paragraph": "九四，旅于处，得其资斧，我心不快。",
                    "zhushu": "斧，所以斫除荆棘，以安其舍者也。虽处上体之下，不先于物，然而不得其位，不获平坦之地，客乎所处，不得其次，而得其资斧之地，故其心不快也。"
                },
                {
                    "paragraph": "象曰：旅于处，未得位也；得其资斧，心未快也。",
                    "zhushu": ""
                },
                {
                    "paragraph": "六五，射雉，一矢，亡，终以誉命。",
                    "zhushu": "射雉以一矢，而复亡之，明虽有雉，终不可得矣。寄旅而进，虽处于文明之中，居于贵位，此位终不可有也。以其能知祸福之萌，不安其处以乘其下，而上承于上，故终以誉而见命也。"
                },
                {
                    "paragraph": "象曰：终以誉命，上逮也。",
                    "zhushu": ""
                },
                {
                    "paragraph": "上九，鸟焚其巢，旅人先笑后号咷。丧牛于易，凶。",
                    "zhushu": "居髙危而以为宅，巢之谓也。客而得上位，故先笑也。以旅而处于上极，众之所嫉也。以不亲之身，而当嫉害之地，必凶之道也，故曰后号咷。牛者，稼穑之资。以旅处上，众所同嫉，故丧牛于易。不在于难，物莫之与，危而不扶，丧牛于易，故莫之闻。莫之闻，则伤之者至矣。"
                },
                {
                    "paragraph": "象曰：以旅在上，其义焚也。丧牛于易，终莫之闻也。",
                    "zhushu": ""
                },
                {
                    "paragraph": "䷸",
                    "zhushu": "巽下巽上。"
                },
                {
                    "paragraph": "巽：小亨。",
                    "zhushu": "全以巽为德，是以小亨也。上下皆巽，不违其令，命乃行也。故申命行事之时，上下不可以不巽也。"
                },
                {
                    "paragraph": "利有攸往，",
                    "zhushu": "巽悌以行，物无距也。"
                },
                {
                    "paragraph": "利见大人。",
                    "zhushu": "大人用之，道愈隆。"
                },
                {
                    "paragraph": "彖曰：重巽以申命，",
                    "zhushu": "命乃行也。未有不巽而命行也。"
                },
                {
                    "paragraph": "刚巽乎中正而志行，",
                    "zhushu": "以刚而能用巽，处于中正，物所与也。"
                },
                {
                    "paragraph": "柔皆顺乎刚。",
                    "zhushu": "明无违逆，故得小亨。"
                },
                {
                    "paragraph": "是以小亨，利有攸往，利见大人。",
                    "zhushu": ""
                },
                {
                    "paragraph": "象曰：随风巽，君子以申命行事。",
                    "zhushu": ""
                },
                {
                    "paragraph": "初六，进退，利武人之贞。",
                    "zhushu": "处令之初，未能服令者也，故进退也。成命齐邪，莫善武人，故利武人之贞以整之。"
                },
                {
                    "paragraph": "象曰：进退，志疑也；",
                    "zhushu": "巽顺之志，进退疑惧。"
                },
                {
                    "paragraph": "利武人之贞，志治也。",
                    "zhushu": ""
                },
                {
                    "paragraph": "九二，巽在床下，用史巫纷若，吉，无咎。",
                    "zhushu": "处巽之中，既在下位，而复以阳居阴，卑巽之甚，故曰巽在床下也。卑甚失正，则入于咎过矣。能以居中而施至卑于神祇，而不用之于灭势，则乃至于纷若之吉，而亡其过矣。故曰用史巫纷若，吉，无咎也。"
                },
                {
                    "paragraph": "象曰：纷若之吉，得中也。",
                    "zhushu": ""
                },
                {
                    "paragraph": "九三，频巽，吝。",
                    "zhushu": "频，频蹙，不乐而穷，不得已之谓也。以其刚正而为四所乘，志穷而巽，是以吝也。"
                },
                {
                    "paragraph": "象曰：频巽之吝，志穷也。",
                    "zhushu": ""
                },
                {
                    "paragraph": "六四，悔亡，田获三品。",
                    "zhushu": "乘刚，悔也。然得位承五，卑得所奉，虽以柔御刚，而依尊履正，以斯行命，必能获强暴，远不仁者也。获而有益，莫善三品，故曰悔亡，田获三品。一曰乾豆，二曰宾客，三曰充君之庖。"
                },
                {
                    "paragraph": "象曰：田获三品，有功也。",
                    "zhushu": ""
                },
                {
                    "paragraph": "九五，贞吉，悔亡，无不利。无初有终。先庚三日，后庚三日，吉。",
                    "zhushu": "以阳居阳，损于谦巽，然秉乎中正以宣其令，物莫之违，故曰贞吉，悔亡，无不利也。化不以渐，卒以刚直用加于物，故初皆不说也。终于中正，邪道以消，故有终也。申命令谓之庚。夫以正齐物，不可卒也。民迷固久，直不可肆也。故先申三日，令著之后，复申三日，然后诛而无咎怨矣。甲、庚，皆申命之谓也。"
                },
                {
                    "paragraph": "象曰：九五之吉，位正中也。",
                    "zhushu": ""
                },
                {
                    "paragraph": "上九，巽在床下，丧其资斧，贞凶。",
                    "zhushu": "处巽之极，极巽过甚，故曰巽在床下也。斧，所以断者也。过巽失正，丧所以断，故曰丧其资斧，贞凶也。"
                },
                {
                    "paragraph": "象曰：巽在床下，上穷也；丧其资斧，正乎凶也。",
                    "zhushu": ""
                },
                {
                    "paragraph": "䷹",
                    "zhushu": "兑下兑上。"
                },
                {
                    "paragraph": "兑：亨，利贞。",
                    "zhushu": ""
                },
                {
                    "paragraph": "彖曰：兑，说也。刚中，而柔外，说以利贞。",
                    "zhushu": "说而违刚则谄，刚而违说则暴。刚中而柔外，所以说以利贞也。刚中，故利贞；柔外，故说亨。"
                },
                {
                    "paragraph": "是以顺乎天，而应乎人。",
                    "zhushu": "天，刚而不失说者也。"
                },
                {
                    "paragraph": "说以先民，民忘其劳；说以犯难，民忘其死；说之大，民劝矣哉！",
                    "zhushu": ""
                },
                {
                    "paragraph": "象曰：丽泽，兑。君子以朋友讲习。",
                    "zhushu": "丽，犹连也。施说之盛，莫盛于此。"
                },
                {
                    "paragraph": "初九，和兑，吉。",
                    "zhushu": "居兑之初，应不在一，无所党系，和兑之谓也。说不在谄，履斯而行，未见有疑之者，吉其宜矣。"
                },
                {
                    "paragraph": "象曰：和兑之吉，行未疑也。",
                    "zhushu": ""
                },
                {
                    "paragraph": "九二，孚兑，吉，悔亡。",
                    "zhushu": "说不失中，有孚者也。失位而说，孚吉乃悔亡也。"
                },
                {
                    "paragraph": "象曰：孚兑之吉，信志也。",
                    "zhushu": "其志信也。"
                },
                {
                    "paragraph": "六三，来兑，凶。",
                    "zhushu": "以阴柔之质，履非其位，来求说者也。非正而求说，邪佞者也。"
                },
                {
                    "paragraph": "象曰：来兑之凶，位不当也。",
                    "zhushu": ""
                },
                {
                    "paragraph": "九四，商兑未宁，介疾有喜。",
                    "zhushu": "商，商量裁制之谓也。介，隔也。三为佞说，将近至尊，故四以刚德裁而隔之，匡内制外，是以未宁也。处于几近，闲邪介疾，宜其有喜也。"
                },
                {
                    "paragraph": "象曰：九四之喜，有庆也。",
                    "zhushu": ""
                },
                {
                    "paragraph": "九五，孚于剥，有厉。",
                    "zhushu": "比于上六，而与相得，处尊正之位，不说信乎阳，而说信乎阴，孚于剥之义也。剥之为义，小人道长之谓。"
                },
                {
                    "paragraph": "象曰：孚于剥，位正当也。",
                    "zhushu": "以正当之位，信于小人而疏君子，故曰位正当也。"
                },
                {
                    "paragraph": "上六，引兑。",
                    "zhushu": "以夫阴质，最处说后，静退者也。故必见引，然后乃说也。"
                },
                {
                    "paragraph": "象曰：上六引兑，未光也。",
                    "zhushu": ""
                },
                {
                    "paragraph": "䷺",
                    "zhushu": "坎下巽上。"
                },
                {
                    "paragraph": "涣：亨。王假有庙，利涉大川，利贞。",
                    "zhushu": ""
                },
                {
                    "paragraph": "彖曰：涣亨，刚来而不穷，柔得位乎外而上同。",
                    "zhushu": "二以刚来居内，而不穷于险；四以柔得位乎外，而与上同。内刚而无险困之难，外顺而无违逆之乖，是以亨，利涉大川，利贞也。凡刚得畅而无忌回之累，柔履正而同志乎刚，则皆亨，利涉大川，利贞也。"
                },
                {
                    "paragraph": "王假有庙，王乃在中也。",
                    "zhushu": "王乃在乎涣然之中，故至有庙也。"
                },
                {
                    "paragraph": "利涉大川，乘木有功也。",
                    "zhushu": "乘木，即涉难也。木者，专所以涉川也。涉难而常用涣道，必有功也。"
                },
                {
                    "paragraph": "象曰：风行水上，涣，先王以享于帝，立庙。",
                    "zhushu": ""
                },
                {
                    "paragraph": "初六，用拯，马壮，吉。",
                    "zhushu": "涣，散也。处散之初，乖散未甚，故可以游行，得其志而违于难也。不在危剧而后乃逃窜，故曰用拯马壮，吉。"
                },
                {
                    "paragraph": "象曰：初六之吉，顺也。",
                    "zhushu": "观难而行，不与险争，故曰顺也。"
                },
                {
                    "paragraph": "九二，涣奔其机，悔亡。",
                    "zhushu": "机，承物者也，谓初也。二俱无应，与初相得，而初得散道，离散而奔，得其所安，故悔亡也。"
                },
                {
                    "paragraph": "象曰：涣奔其机，得愿也。",
                    "zhushu": ""
                },
                {
                    "paragraph": "六三，涣其躬，无悔。",
                    "zhushu": "涣之为义，内险而外安者也。散躬志外，不固所守，与刚合志，故得无悔也。"
                },
                {
                    "paragraph": "象曰：涣其躬，志在外也。",
                    "zhushu": ""
                },
                {
                    "paragraph": "六四，涣其群，元吉。涣有丘，匪夷所思。",
                    "zhushu": "逾乎险难，得位体巽，与五合志，内掌机密，外宣化命者也。故能散群之险，以光其道。然处于卑顺，不可自专，而为散之任，犹有丘墟匪夷之虑，虽得元吉，所思不可忘也。"
                },
                {
                    "paragraph": "象曰：涣其群，元吉，光大也。",
                    "zhushu": ""
                },
                {
                    "paragraph": "九五，涣汗其大号，涣王居，无咎。",
                    "zhushu": "处尊履正。居巽之中，散汗大号，以荡险阨者也。为涣之主。唯王居之。乃得无咎也。"
                },
                {
                    "paragraph": "象曰：王居无咎，正位也。",
                    "zhushu": "正位不可以假人。"
                },
                {
                    "paragraph": "上九，涣其血，去逖出，无咎。",
                    "zhushu": "逖，远也。最远于害，不近侵克，散其忧伤，远出者也。散患于远害之地，谁将咎之哉？"
                },
                {
                    "paragraph": "象曰：涣其血，远害也。",
                    "zhushu": ""
                },
                {
                    "paragraph": "䷻",
                    "zhushu": "兑下坎上。"
                },
                {
                    "paragraph": "节：亨。苦节不可贞。",
                    "zhushu": ""
                },
                {
                    "paragraph": "彖曰：节亨，刚柔分而刚得中。",
                    "zhushu": "坎阳而兑阴也。阳上而阴下，刚柔分也。刚柔分而不乱，刚得中而为制，主，节之义也。节之大者，莫若刚柔分，男女别也。"
                },
                {
                    "paragraph": "苦节不可贞，其道穷也。",
                    "zhushu": "为节过苦，则物不能堪也；物不能堪，则不可复正也。"
                },
                {
                    "paragraph": "说以行险，当位以节，中正以通。",
                    "zhushu": "然后乃亨也，无说而行险，过中而为节，则道穷也。"
                },
                {
                    "paragraph": "天地节而四时成，节以制度，不伤财，不害民。",
                    "zhushu": ""
                },
                {
                    "paragraph": "象曰：泽上有水，节。君子以制数度，议德行。",
                    "zhushu": ""
                },
                {
                    "paragraph": "初九，不出户庭，无咎。",
                    "zhushu": "为节之初，将整离散而立制度者也。故明于通塞，虑于险伪，不出户庭，慎密不失，然后事济而无咎也。"
                },
                {
                    "paragraph": "象曰：不出户庭，知通塞也。",
                    "zhushu": ""
                },
                {
                    "paragraph": "九二，不出门庭，凶。",
                    "zhushu": "初已造之，至二宜宣其制矣，而故匿之，失时之极，则遂废矣。故不出门庭则凶也。"
                },
                {
                    "paragraph": "象曰：不出门庭，凶，失时极也。",
                    "zhushu": ""
                },
                {
                    "paragraph": "六三，不节若，则嗟若，无咎。",
                    "zhushu": "若，辞也。以阴处阳，以柔乘刚，违节之道，以至哀嗟。自己所致，无所怨咎，故曰无咎也。"
                },
                {
                    "paragraph": "象曰：不节之嗟，又谁咎也。",
                    "zhushu": ""
                },
                {
                    "paragraph": "六四，安节，亨。",
                    "zhushu": "得位而顺，不改其节而能亨者也。承上以斯，得其道也。"
                },
                {
                    "paragraph": "象曰：安节之亨，承上道也。",
                    "zhushu": ""
                },
                {
                    "paragraph": "九五，甘节，吉。往有尚。",
                    "zhushu": "当位居中，为节之主。不失其中，不伤财，不害民之谓也。为节而不苦，非甘而何？术斯以往，往有尚也。"
                },
                {
                    "paragraph": "象曰：甘节之吉，居位中也。",
                    "zhushu": ""
                },
                {
                    "paragraph": "上六，苦节，贞凶，悔亡。",
                    "zhushu": "过节之中，以至亢极，苦节者也。以斯施正，物所不堪，正之凶也。以斯修身，行在无妄，故得悔亡。"
                },
                {
                    "paragraph": "象曰：苦节贞凶，其道穷也。",
                    "zhushu": ""
                },
                {
                    "paragraph": "䷼",
                    "zhushu": "兑下巽上。"
                },
                {
                    "paragraph": "中孚：豚鱼吉，利涉大川，利贞。",
                    "zhushu": ""
                },
                {
                    "paragraph": "彖曰：中孚，柔在内而刚得中，说而巽。孚",
                    "zhushu": "，有上四德，然后乃孚。"
                },
                {
                    "paragraph": "乃化邦也。",
                    "zhushu": "信立而后邦乃化也。柔在内而刚得中，各当其所也。刚得中，则直而正；柔在内，则静而顺。说而以巽，则乖争不作。如此，则物无巧竞。敦实之行著，而笃信发乎其中矣。"
                },
                {
                    "paragraph": "豚鱼吉，信及豚鱼也。",
                    "zhushu": "鱼者，虫之隐者也。豚者，兽之微贱者也。争竞之道不兴，中信之德淳著，则虽微隐之物，信皆及之。"
                },
                {
                    "paragraph": "利涉大川，乘木舟虚也。",
                    "zhushu": "乘木于用舟之虚，则终已无溺也。用中孚以涉难，若乘木舟虚也。"
                },
                {
                    "paragraph": "中孚以利贞，乃应乎天也。",
                    "zhushu": "盛之至也。"
                },
                {
                    "paragraph": "象曰：泽上有风，中孚。君子以议狱缓死。",
                    "zhushu": "信发于中，虽过可亮。也。"
                },
                {
                    "paragraph": "初九，虞吉，有它不燕。",
                    "zhushu": "虞，犹专也。为信之始，而应在四，得乎专吉者也。志未能变，系心于一，故有它不燕也。"
                },
                {
                    "paragraph": "象曰：初九虞吉，志未变也。",
                    "zhushu": ""
                },
                {
                    "paragraph": "九二，鸣鹤在阴，其子和之。我有好爵，吾与尔靡之。",
                    "zhushu": "处内而居重阴之下，而履不失中，不徇于外，任其真者也。立诚笃至，虽在暗昧，物亦应焉。故曰鸣鹤在阴，其子和之也。不私权利，唯德是与，诚之至也。故曰：我有好爵，与物散之。"
                },
                {
                    "paragraph": "象曰：其子和之，中心愿也。",
                    "zhushu": ""
                },
                {
                    "paragraph": "六三，得敌，或鼓或罢，或泣或歌。",
                    "zhushu": "三居少阴之上，四居长阴之下，对而不相比，敌之谓也。以阴居阳，欲进者也，欲进而阂敌，故或鼓也。四履正而承五，非已所克，故或罢也。不胜而退，惧见侵陵，故或泣也。四履乎顺，不与物校，退而不见害，故或歌也。不量其力，进退无恒，惫可知也。"
                },
                {
                    "paragraph": "象曰：或鼓或罢，位不当也。",
                    "zhushu": ""
                },
                {
                    "paragraph": "六四，月几望，马匹亡，无咎。",
                    "zhushu": "居中孚之时，处巽之始，应说之初，居正履顺，以承于五，内毗元首，外宣德化者也。充乎阴德之盛，故曰月几望。马匹亡者，弃群类也。若夫居盛德之位，而与物校其竞争，则失其所盛矣，故曰绝类而上。履正承尊，不与三争，乃得无咎也。"
                },
                {
                    "paragraph": "象曰：马匹亡，绝类上也。",
                    "zhushu": "类谓三。俱阴爻，故曰类也。"
                },
                {
                    "paragraph": "九五，有孚挛如，无咎。",
                    "zhushu": "挛如者，系其信之辞也。处中诚以相交之时，居尊位以为群物之王，信何可舍？故有孚挛如，乃得无咎也。"
                },
                {
                    "paragraph": "象曰：有孚挛如，位正当也。",
                    "zhushu": ""
                },
                {
                    "paragraph": "上九，翰音登于天，贞凶。",
                    "zhushu": "翰，髙飞也。飞音者，音飞而实不从之谓也。届卦之上，处信之终，信终则唐，忠笃内丧，笔美外扬，故曰翰音登于天也。翰音登天，正亦灭矣。"
                },
                {
                    "paragraph": "象曰：翰音登于天，何可长也。",
                    "zhushu": ""
                },
                {
                    "paragraph": "䷽",
                    "zhushu": "艮下震上。"
                },
                {
                    "paragraph": "小过：亨，利贞。可小事，不可大事。飞鸟遗之音，不宜上，宜下。大吉。",
                    "zhushu": "飞鸟遗其音，声哀以求处，上愈无所适，下则得安。愈上则愈穷，莫若飞鸟也。"
                },
                {
                    "paragraph": "彖曰：小过，小者过而亨也。",
                    "zhushu": "小者，谓凡诸小事也。过声小事而通者也。"
                },
                {
                    "paragraph": "过以利贞，与时行也。",
                    "zhushu": "遇而得以利贞，应时宜也。施过于恭俭，利贞者也。"
                },
                {
                    "paragraph": "柔得中，是以小事吉也；刚失位而不中，是以不可大事也。",
                    "zhushu": "成大事者，必在刚也。柔而浸大，剥之道也。"
                },
                {
                    "paragraph": "有飞鸟之象焉，",
                    "zhushu": "不宜上，宜下，即飞鸟之象。"
                },
                {
                    "paragraph": "飞鸟遗之音，不宜上，宜下，大吉，上逆而下顺也。",
                    "zhushu": "上则乘刚，逆也；下则承阳，顺也。施过于不顺，凶莫大焉；施过于顺，过更变而为吉也。"
                },
                {
                    "paragraph": "象曰：山上有雷，小过。君子以行过乎恭，丧过乎哀，用过乎俭。",
                    "zhushu": ""
                },
                {
                    "paragraph": "初六，飞鸟以凶。",
                    "zhushu": "小过，上逆下顺，而应在上卦。进而之逆，无所错足，飞鸟之凶也。"
                },
                {
                    "paragraph": "象曰：飞鸟以凶，不可如何也。",
                    "zhushu": ""
                },
                {
                    "paragraph": "六二，过其祖，遇其妣；不及其君，遇其臣，无咎。",
                    "zhushu": "过而得之谓之遇，在小过而当位，过而得之之谓也。祖，始也，谓初也。妣者，居内履中而正者也。过初而履二位，故曰过其祖而遇其妣。过而不至于僭，尽于臣位而巳，故曰不及其君，遇其臣，无咎。"
                },
                {
                    "paragraph": "象曰：不及其君，臣不可过也。",
                    "zhushu": ""
                },
                {
                    "paragraph": "九三，弗过防之，从或戕之，凶。",
                    "zhushu": "小过之世，大者不立，故令小者得过也。居下体之上，以阳当位，而不能先过防之，至令小者咸过而复应而从焉。其从之也，则戕之，凶至矣。故曰弗过防之，从或戕之，凶也。"
                },
                {
                    "paragraph": "象曰：从或戕之，凶如何也！",
                    "zhushu": ""
                },
                {
                    "paragraph": "九四，无咎，弗过遇之，往厉必戒，勿用永贞。",
                    "zhushu": "虽体阳爻而不居其位，不为贵王，故得无咎也。失位在下，不能过者也。以其不能过，故得合于免咎之宜，故曰弗过遇之。夫宴安酖毒，不可怀也。处于小过不宁之时，而以阳居阴，不能有所为者也。以此自守，免咎可也；以斯攸往，危之道也。不交于物，物亦弗与，无援之助，故危则必戒而巳，无所告救也。沉没怯弱，自守而巳。以斯而处于群小之中，未足任者也；故曰勿用永贞，言不足用之于永贞。"
                },
                {
                    "paragraph": "象曰：弗过遇之，位不当也；往厉必戒，终不可长也。",
                    "zhushu": ""
                },
                {
                    "paragraph": "六五，密云不雨，自我西郊，公弋取彼在穴。",
                    "zhushu": "小过者，小者过，于大也。六得五位，阴之盛也，故密云不雨，至于西郊也。夫雨者，阴布于上，而阳薄之而不得通，则烝而为雨。今艮止于下而不交焉，故不雨也。是故，小畜尚往而亨，则不雨也。小过阳不上交，亦不雨也。虽阴，盛于上，未能行其施也。公者，臣之极也，五极阴盛，故称公也。弋，射也。在穴者，隐伏之物也。小过者，过小而难未大作，犹在隐伏者也。以阴质治小过，能获小过者也，故曰公弋取彼在穴也。除过之道，不在取之，足及密云，未能雨也。"
                },
                {
                    "paragraph": "象曰：密云不雨，已上也。",
                    "zhushu": "阳已上，故止也。"
                },
                {
                    "paragraph": "上六，弗遇，过之，飞鸟离之，凶。是谓灾眚。",
                    "zhushu": "小人之过，遂至上极；过而不知限，至于亢也。过至于亢，将何所遇？飞而不已，将何所托？灾自己致，复何言哉。"
                },
                {
                    "paragraph": "象曰：弗遇过之，已亢也。",
                    "zhushu": ""
                },
                {
                    "paragraph": "䷾",
                    "zhushu": "离下坎上。"
                },
                {
                    "paragraph": "既济：亨，小，利贞，初吉终乱。",
                    "zhushu": ""
                },
                {
                    "paragraph": "彖曰：既济亨，小者亨也。",
                    "zhushu": "既济者，以皆济为义者也。小者不遗，乃为皆济，故举小者以明既济也。"
                },
                {
                    "paragraph": "利贞，刚柔正而位当也。",
                    "zhushu": "刚柔正而位当，则邪不可以行矣，故唯正乃利贞也。"
                },
                {
                    "paragraph": "初吉，柔得中也；终止则乱，其道穷也。",
                    "zhushu": "柔得中，则小者，亨也；柔不得中，则小者未亨；小者未亨，虽刚得正，则为未既济也。故既济之要，在柔得中也。以既济为家者，道极无进，终唯有乱，故曰初吉终乱。终乱不为自乱，由止故乱，故曰终止则乱也。"
                },
                {
                    "paragraph": "象曰：水在火上，既济。君子以思患而豫防之。",
                    "zhushu": "存不忘亡，既济不忘未济也。"
                },
                {
                    "paragraph": "初九，曳其轮，濡其尾，无咎。",
                    "zhushu": "最处既济之初，始济者也。始济未涉于燥，故轮曳而尾濡也。虽未造易，心无顾恋，志弃难者也。其于义也，无所咎矣。"
                },
                {
                    "paragraph": "象曰：曳其轮，义无咎也。",
                    "zhushu": ""
                },
                {
                    "paragraph": "六二，妇丧其茀，勿逐，七日得。",
                    "zhushu": "居中履正，处文明之盛，而应乎五，阴之光盛者也。然居初三之间，而近不相得，上不承三，下不比初，夫以光盛之阴，处于二阳之间，近而不相得，能无见侵乎？故曰丧其茀也。称妇者，以明自有夫而它人侵之也。茀，首饰也。夫以中道执乎贞正，而见侵者，众之所助也。处既济之时，不容邪道者也。时既明峻，众又助之，窃之者逃窜而莫之归矣。量斯势也，不过七日，不须己逐，而自得也。"
                },
                {
                    "paragraph": "象曰：七日得，以中道也。",
                    "zhushu": ""
                },
                {
                    "paragraph": "九三，髙宗伐鬼方，三年克之，小人勿用。",
                    "zhushu": "处既济之时，居文明之终，履得其位，是居衰而未能济者，也，故伐鬼方，三年乃克也。君子处之，故能兴也，小人居之，遂丧邦也。"
                },
                {
                    "paragraph": "象曰：三年克之，惫也。",
                    "zhushu": ""
                },
                {
                    "paragraph": "六四，繻有衣袽，终日戒。",
                    "zhushu": "繻，宜曰濡。衣袽，所以塞舟漏也。履得其正，而近不与三五相得。夫有隙之弃舟，而得济者，有衣袽也。邻于不亲而得全者，终日戒也。"
                },
                {
                    "paragraph": "象曰：终日戒，有所疑也。",
                    "zhushu": ""
                },
                {
                    "paragraph": "九五，东邻杀牛，不如西邻之禴祭，实受其福。",
                    "zhushu": "牛，祭之盛者也。禴，祭之薄者也。居既济之时，而处尊位，物皆济矣，将何为焉？其所务者，祭祀而已。祭祀之盛，莫盛修德，故沼沚之毛，苹系之菜，可羞于鬼神。故黍稷非馨，明德惟馨。是以东邻杀牛，不如西邻之禴祭，实受其福也。"
                },
                {
                    "paragraph": "象曰：东邻杀牛，不如西邻之时也。",
                    "zhushu": "在于合时，不在于丰也。"
                },
                {
                    "paragraph": "实受其福，吉大来也。",
                    "zhushu": ""
                },
                {
                    "paragraph": "上六，濡其首，厉。",
                    "zhushu": "处既济之极，既济道穷，则之于未济，之于未济，则首先犯焉。过进不巳，则遇于难，故濡其首也。将没不久，危莫先焉。"
                },
                {
                    "paragraph": "象曰：濡其首厉，何可久也。",
                    "zhushu": ""
                },
                {
                    "paragraph": "䷿",
                    "zhushu": "坎下离上。"
                },
                {
                    "paragraph": "未济：亨。小狐汔济，濡其尾，无攸利。",
                    "zhushu": ""
                },
                {
                    "paragraph": "彖曰：未济，亨，柔得中也。",
                    "zhushu": "以柔处中，不违刚也；能纳刚健，故得亨也。"
                },
                {
                    "paragraph": "小狐汔济，未出中也。",
                    "zhushu": "小狐不能涉大川，须汔然后乃能济。处未济之时，必刚健拔难，然后乃能济。汔乃能济，未能出险之中。"
                },
                {
                    "paragraph": "濡其尾，无攸利，不续终也。",
                    "zhushu": "小狐虽能渡，而无余力，将济而濡其尾，力竭于斯，不能续终，险难犹未足以济也。济未济者，必有余力也。"
                },
                {
                    "paragraph": "虽不当位，刚柔应也。",
                    "zhushu": "位不当，故未济；刚柔应，故可济。"
                },
                {
                    "paragraph": "象曰：火在水上，未济。君子以慎辨物居方。",
                    "zhushu": "辨物居方，令物各当其所也。"
                },
                {
                    "paragraph": "初六，濡其尾，吝。",
                    "zhushu": "处未济之初，最居险下，不可以济者也。而欲之其应，进则溺身。未济之始，始于既济之上六也。濡其首犹不反，至于濡其尾，不知纪极者也。然以阴处下，非为进亢，遂其志者也。困则能反，故不曰凶。事在已量，而必困乃反，顽亦甚矣，故曰吝也。"
                },
                {
                    "paragraph": "象曰：濡其尾，亦不知极也。",
                    "zhushu": ""
                },
                {
                    "paragraph": "九二，曳其轮，贞吉。",
                    "zhushu": "体刚履中，而应于五，五体阴柔，应与而不自任者也。居未齐之时，处险难之中，体刚中之质，而见任与，拯救危难，经纶屯蹇者也。用健施难，循难在正，而不违中，故曳其轮，贞吉也。"
                },
                {
                    "paragraph": "象曰：九二贞吉，中以行正也。",
                    "zhushu": "位虽不正，中以行正也。"
                },
                {
                    "paragraph": "六三，未济，征凶。利涉大川。",
                    "zhushu": "以阴之质，失位居险，不能自济者也。以不正之身，力不能自济，而求进焉，丧其身也，故曰征凶也。二能拯难，而己比之，弃己委二，载二而行，溺可得乎？何忧未济？故曰利涉大川。"
                },
                {
                    "paragraph": "象曰：未济征凶，位不当也。",
                    "zhushu": ""
                },
                {
                    "paragraph": "九四，贞吉，悔亡。震用伐鬼方，三年有赏于大国。",
                    "zhushu": "处未济之时，而出险难之上，居文明之初。体乎刚质，以近至尊，虽履非其位，志在乎正，则吉而悔亡矣。其志得行，靡禁其威，故曰震用伐鬼方也。伐鬼方者，兴襄之征也，故每至兴衰而取义焉。处文明之初，始出于难，其德未盛，故曰三年也。五居尊以柔，体乎文明之盛，不夺物功者也，故以大国赏之也。"
                },
                {
                    "paragraph": "象曰：贞吉悔亡，志行也。",
                    "zhushu": ""
                },
                {
                    "paragraph": "六五，贞吉，无悔。君子之光，有孚，吉。",
                    "zhushu": "以柔居尊处文明之盛，为未济之主，故必正然后乃吉，吉乃得无悔也。夫以柔顺文明之质，居于尊位，付与于能，而不自役，使武以文，御刚以柔，斯诚君子之光也。付物以能，而不疑也，物则竭力，功斯克矣，故曰有孚，吉。"
                },
                {
                    "paragraph": "象曰：君子之光，其晖吉也。",
                    "zhushu": ""
                },
                {
                    "paragraph": "上九，有孚于饮酒，无咎。濡其首，有孚，失是。",
                    "zhushu": "未济之极，则反于既济。既济之道，所任者当也。所任者当，则可信之无疑，而已逸焉，故曰有孚于饮酒，无咎也。以其能信于物，故得逸豫而不忧于事之废。苟不忧于事之废，而耽乐之甚，则至于失节矣。由于有孚，失于是矣，故曰濡其首，有孚，失是也。"
                },
                {
                    "paragraph": "象曰：饮酒濡首，亦不知节也。",
                    "zhushu": ""
                }
            ]
        },
        {
            "name": "周易系辞上第七",
            "paragraphs": [
                {
                    "paragraph": "周易系辞上第七",
                    "type": 1
                },
                {
                    "paragraph": "天尊地卑，乾坤定矣。",
                    "zhushu": "乾坤，其易之门户，先明天尊地卑，以定乾坤之体。"
                },
                {
                    "paragraph": "卑髙以陈，贵贱位矣。",
                    "zhushu": "天尊地卑之义既列，则涉乎万物，贵贱之位明矣。"
                },
                {
                    "paragraph": "动静有常，刚柔断矣。",
                    "zhushu": "刚动而柔止也。动止得其常体，则刚柔之分著矣。"
                },
                {
                    "paragraph": "方以类聚，物以群分，吉凶生矣。",
                    "zhushu": "方有类，物有群，则有同有异，有聚有分也。顺其所同则吉，乖其所趣则凶，故吉凶生矣。"
                },
                {
                    "paragraph": "在天成象，在地成形，变化见矣。",
                    "zhushu": "象况日月星辰，形况山川草木也。县象运转以成昏明，山泽通气而云行雨施，故发化见矣。"
                },
                {
                    "paragraph": "是故刚柔相摩，",
                    "zhushu": "相切摩也。言阴阳之交感也。"
                },
                {
                    "paragraph": "八卦相荡。",
                    "zhushu": "相推荡也。言运化之推移。"
                },
                {
                    "paragraph": "鼓之以雷霆，润之以风雨；日月运行，一寒一暑。乾道成男，坤道成女。乾知大始，坤作成物。乾以易知，坤以简能；",
                    "zhushu": "天地之道，不为而善始，不劳而善成，故曰易简。"
                },
                {
                    "paragraph": "易则易知，简则易从；易知则有亲，易从则有功；",
                    "zhushu": "顺万物之情，故曰有亲。通天下之志，故曰有功。"
                },
                {
                    "paragraph": "有亲则可久，有功则可大；",
                    "zhushu": "有易简之德，则能成可久可大之功。"
                },
                {
                    "paragraph": "可久则贤人之德，可大则贤人之业。",
                    "zhushu": "天地易简，万物各载其形。圣人不为，群方各遂其业。德业既成，则入于形器，故以贤人目其德业。"
                },
                {
                    "paragraph": "易简而天下之理得矣；",
                    "zhushu": "天下之理，莫不由于易简，而各得顺其分位也。"
                },
                {
                    "paragraph": "天下之理得，而成位乎其中矣。",
                    "zhushu": "成位，况立象也。极易简，则通天下之理，通天下之理，故能成象。并乎天地，言其中，则明并天地也。"
                },
                {
                    "paragraph": "圣人设卦观象，",
                    "zhushu": "此总言也。"
                },
                {
                    "paragraph": "系辞焉而明吉凶，刚柔相推而生变化。",
                    "zhushu": "系辞所以明吉凶，刚柔相推，所以明变化也。吉凶者，存乎人事也。变化者，存乎运行也。"
                },
                {
                    "paragraph": "是故吉凶者，失得之象也；",
                    "zhushu": "由有失得，故吉凶生。"
                },
                {
                    "paragraph": "悔吝者，忧虞之象也。",
                    "zhushu": "失得之微者，足以致忧虞而已，故曰悔吝。"
                },
                {
                    "paragraph": "变化者，进退之象也。",
                    "zhushu": "往复相推，迭进退也。"
                },
                {
                    "paragraph": "刚柔者，昼夜之象也。",
                    "zhushu": "昼则阳刚，夜则阴柔。始总言吉凶变化，而下别明悔吝、昼夜者，悔吝则吉凶之类，昼夜亦变化之道。吉凶之类，则同因系辞而明，变化之道，则俱由刚柔而著，故始总言之。下则明失得之轻重，辨变化之小大，故别序其义也。"
                },
                {
                    "paragraph": "六爻之动，三极之道也。",
                    "zhushu": "三极，三材也。兼三材之道，故能见吉凶，成变化也。"
                },
                {
                    "paragraph": "是故君子所居而安者，《易》之序也。",
                    "zhushu": "序，易象之次序。"
                },
                {
                    "paragraph": "所乐而玩者，爻之辞也。是故君子居则观其象而玩其辞，动则观其变而玩其占。是以自天祐之，吉无不利。",
                    "zhushu": ""
                },
                {
                    "paragraph": "彖者，言乎象者也；",
                    "zhushu": "彖总，一卦之义也。"
                },
                {
                    "paragraph": "爻者，言乎变者也。",
                    "zhushu": "爻，各言其变也。"
                },
                {
                    "paragraph": "吉凶者，言乎其失得也。悔吝者，言乎其小疵也。无咎者，善补过也。是故列贵贱者存乎位，",
                    "zhushu": "爻之所处曰位。六位有贵贱也。"
                },
                {
                    "paragraph": "齐小大者存乎卦，",
                    "zhushu": "卦有小大也。齐，犹言辩也，即彖者言乎象也。"
                },
                {
                    "paragraph": "辩吉凶者存乎辞，",
                    "zhushu": "辞，爻辞也。即爻者，言乎变也。言象所以明小大，言变所以明吉凶。故小大之义存乎卦，吉凶之状见乎爻。至于悔吝无咎，其例一也。吉凶悔吝，小疵无咎，皆生乎变。事有小大，故下历言五者之差也。"
                },
                {
                    "paragraph": "忧悔吝者存乎介，",
                    "zhushu": "介，纤介也。王弼曰：忧悔吝之时，其介不可慢也。即悔吝者，言乎小疵也。"
                },
                {
                    "paragraph": "震无咎者存乎悔。",
                    "zhushu": "无咎者，善补过也。震，动也。故动而无咎，存乎其悔过也。"
                },
                {
                    "paragraph": "是故卦有小大，辞有险易。",
                    "zhushu": "其道光明曰大，君子道消曰小。之泰则其辞易，之否则其辞险。"
                },
                {
                    "paragraph": "辞也者，各指其所之。《易》与天地准，",
                    "zhushu": "作易以准天地，"
                },
                {
                    "paragraph": "故能弥纶天地之道。仰以观于天文，俯以察于地理，是故知幽明之故。原始反终，故知死生之说。",
                    "zhushu": "幽明者，有形无形之象；死生者，始终之数也。"
                },
                {
                    "paragraph": "精气为物，游魂为变，",
                    "zhushu": "精气烟煴，聚而成物，聚极则散，而游魂为变也。游魂，言其游散也。"
                },
                {
                    "paragraph": "是故知鬼神之情状",
                    "zhushu": "。尽聚散之理，则能知变化之道，无幽而不通也。"
                },
                {
                    "paragraph": "与天地相似，故不违；",
                    "zhushu": "德合天地，故曰相似。"
                },
                {
                    "paragraph": "知周乎万物，而道济天下，故不过；",
                    "zhushu": "知周万物，则能以道济天下也。"
                },
                {
                    "paragraph": "旁行而不流，",
                    "zhushu": "应变旁通，而不流淫也。"
                },
                {
                    "paragraph": "乐天知命，故不忧；",
                    "zhushu": "顺天之化，故曰乐也。"
                },
                {
                    "paragraph": "安土敦乎仁，故能爱。",
                    "zhushu": "安土敦仁者，万物之情也。物顺其情，则仁功赡矣。"
                },
                {
                    "paragraph": "范围天地之化而不过，",
                    "zhushu": "范围者，拟范天地，而周备其理也。"
                },
                {
                    "paragraph": "曲成万物而不遗，",
                    "zhushu": "曲成者，乘变以应物，不系一方者也，则物宜得矣。"
                },
                {
                    "paragraph": "通乎昼夜之道而知，",
                    "zhushu": "通幽明之故，则无不知也。"
                },
                {
                    "paragraph": "故神无方而《易》无体。",
                    "zhushu": "自此以上，皆言神之所为也。方、体者，皆系于形器者也。神则阴阳不测，易则唯变所适，不可以一方、一体明。"
                },
                {
                    "paragraph": "一阴一阳之谓道。",
                    "zhushu": "道者何？无之称也，无不通也，无不由也。况之曰道，寂然无体，不可为象，必有之用极，而无之功显，故至乎神无方，而易无体，而道可见矣。故穷变以尽神，因神以明道。阴阳虽殊，无一以待之。在阴为无阴，阴以之生；在阳为无阳，阳以之成。故曰一阴一阳也。"
                },
                {
                    "paragraph": "继之者善也，成之者性也。仁者见之谓之仁，知者见之谓之知，",
                    "zhushu": "仁者资道以见其仁，知者资道以见其知，各尽其分。"
                },
                {
                    "paragraph": "百姓日用而不知，故君子之道鲜矣。",
                    "zhushu": "君子体道以为用也。仁知则滞于所见。百姓则日用而不知，体斯道者，不亦鲜矣？故常无欲，以观其妙，始可以语至而言极也。"
                },
                {
                    "paragraph": "显诸仁，藏诸用，",
                    "zhushu": "衣被万物，故曰显诸仁。日用而不知，故曰藏诸用。"
                },
                {
                    "paragraph": "鼓万物而不与圣人同忧。",
                    "zhushu": "万物由之以化，故曰鼓万物也。圣人虽体道以为用，未能全无以为体，故顺通天下，则有经营之功也。"
                },
                {
                    "paragraph": "盛德大业至矣哉！",
                    "zhushu": "夫物之所以通，事之所以理，莫不由乎道也。圣人功用之母，体同乎道，盛德大业，所以能至。"
                },
                {
                    "paragraph": "富有之谓大业，",
                    "zhushu": "广大悉备，故曰富有。"
                },
                {
                    "paragraph": "日新之谓盛德。",
                    "zhushu": "体化合变，故曰日新。"
                },
                {
                    "paragraph": "生生之谓易，",
                    "zhushu": "阴阳转易，以成化生。"
                },
                {
                    "paragraph": "成象之谓乾，",
                    "zhushu": "拟乾之象。"
                },
                {
                    "paragraph": "效法之谓坤，",
                    "zhushu": "效坤之法。"
                },
                {
                    "paragraph": "极数知来之谓占，通变之谓事，",
                    "zhushu": "物穷则变，变而通之，事之所由生也。"
                },
                {
                    "paragraph": "阴阳不测之谓神。",
                    "zhushu": "神也者，变化之极，妙万物而为言，不可以形诘首也。故曰阴阳不测。尝试论之曰：原夫两仪之运，万物之动，岂有使之然哉。莫不独化于大虚，欻尔而自造矣。造之非我，理自玄应；化之无主，数自冥运。故不知所以然，而况之神。是以明两仪以大极为始，变化而称极乎神也。夫唯知天之所为者，穷理体化，坐忘遗照，至虚而善应，则以道为称。不思而玄览，则以神为名。盖资道而同乎道，由神而冥于神者也。"
                },
                {
                    "paragraph": "夫《易》，广矣大矣！以言乎远则不御，",
                    "zhushu": "穷幽极深，无所止也。"
                },
                {
                    "paragraph": "以言乎迩则静而正，",
                    "zhushu": "则近而当。"
                },
                {
                    "paragraph": "以言乎天地之闲则备矣。夫乾，其静也专，其动也直，是以大生焉。",
                    "zhushu": "专，专一也。直，刚正也。"
                },
                {
                    "paragraph": "夫坤，其静也翕，其动也辟，是以广生焉。",
                    "zhushu": "翕，敛也。止则翕敛其气，动则辟开以生物也。乾统天首物，为变化之元，通乎形外者也。坤则顺以承阳，功尽于已，用止乎形者也。故乾以专直言乎其材，坤以翕辟言乎其形。"
                },
                {
                    "paragraph": "广大配天地，变通配四时，阴阳之义配日月，易简之善配至德。",
                    "zhushu": "易之所载，配此四义。"
                },
                {
                    "paragraph": "子曰：“《易》其至矣乎！夫《易》，圣人所以崇德而广业也。",
                    "zhushu": "穷理入神，其德崇也。兼济万物，其业广也。"
                },
                {
                    "paragraph": "知崇礼卑，",
                    "zhushu": "知以崇为贵，礼以卑为用。"
                },
                {
                    "paragraph": "崇效天，卑法地。",
                    "zhushu": "极知之崇，象天髙而统物；备礼之用，象地广而载物也。"
                },
                {
                    "paragraph": "天地设位，而《易》行乎其中矣。",
                    "zhushu": "天地者，易之门户，而易之为义，兼周万物，故曰行乎其中矣。"
                },
                {
                    "paragraph": "成性存存，道义之门。",
                    "zhushu": "物之存，成，由乎道义也。"
                },
                {
                    "paragraph": "圣人有以见天下之赜，而拟诸其形容，象其物宜，",
                    "zhushu": "乾刚坤柔，各有其体，故曰拟诸形容。"
                },
                {
                    "paragraph": "是故谓之象。圣人有以见天下之动，而观其会通，以行其典礼，",
                    "zhushu": "典礼，适时之所用。"
                },
                {
                    "paragraph": "系辞焉以断其吉凶，是故谓之爻。言天下之至赜，而不可恶也；言天下之至动，而不可乱也。",
                    "zhushu": "易之为书，不可远也。恶之则逆于顺，错之则乖于理。"
                },
                {
                    "paragraph": "拟之而后言，议之而后动，拟议以成其变化。",
                    "zhushu": "拟议以动，则尽变化之道。“"
                },
                {
                    "paragraph": "“鸣鹤在阴，其子和之。我有好爵，吾与尔靡之。”",
                    "zhushu": "鹤鸣则子和，修诚则物应。我有好爵，与物散之，物亦以善应也。明拟议之道，継以斯义者，诚以吉凶失得存乎所动。同乎道者，道亦得之；同乎失者，失亦违之。莫不以同相顺，以类相应，动之斯来，绥之斯至。鹤鸣于阴，气同则和。出言户庭，千里或应。出言犹然，况其大者乎；千里或应，况其迩者乎。故夫忧悔吝者，存乎纤介；定失得者，慎于枢机。是以君子拟议以动，慎其微也。"
                },
                {
                    "paragraph": "子曰：“君子居其室，出其言善，则千里之外应之，况其迩者乎？居其室，出其言不善，则千里之外违之，况其迩者乎？言出乎身，加乎民；行发乎迩，见乎远。言行，君子之枢机。",
                    "zhushu": "枢机，制动之主。"
                },
                {
                    "paragraph": "枢机之发，荣辱之主也。言行，君子之所以动天地也，可不慎乎？”“同人，先号咷而后笑。”子曰：“君子之道，或出或处，或默或语。二人同心，其利断金。",
                    "zhushu": "同人终获后笑者，以有同心之应也。夫所况同者，岂系乎一方哉？君子出处默语，不违其中，则其迹虽异，道同则应。"
                },
                {
                    "paragraph": "同心之言，其臭如兰。”“初六，藉用白茅，无咎。”子曰：“苟错诸地而可矣。藉之用茅，何咎之有？慎之至也。夫茅之为物薄，而用可重也。慎斯术也以往，其无所失矣。”“劳谦，君子有终，吉。”子曰：“劳而不伐，有功而不德，厚之至也，语以其功下人者也。德言盛，礼言恭。谦也者，致恭以存其位者也。”“亢龙有悔。”子曰：“贵而无位，髙而无民，贤人在下位而无辅，是以动而有悔也。”“不出户庭，无咎。”子曰：“乱之所生也，则言语以为阶。君不密则失臣，臣不密则失身。几事不密则害成。是以君子慎密而不出也。”子曰：“作《易》者，其知盗乎？",
                    "zhushu": "言盗亦乘衅而至也。"
                },
                {
                    "paragraph": "《易》曰‘负且乘，致宼至。’负也者，小人之事也；乘也者，君子之器也。小人而乘君子之器，盗思夺之矣；上慢下暴，盗思伐之矣。慢藏诲盗，冶容诲淫。《易》曰‘负且乘，致寇至’，盗之招也。”",
                    "zhushu": ""
                },
                {
                    "paragraph": "大衍之数五十，其用四十有九，",
                    "zhushu": "王弼曰：演天地之数，所赖者五十也。其用四十有九，则其一不用也。不用而用以之通，非数而数以之成，斯易之大极也。四十有九，数之极也。夫无不可以无明，必因于有，故常于有物之极，而必明其所由之宗也。"
                },
                {
                    "paragraph": "分而为二以象两，挂一以象三，揲之以四以象四时，归奇于扐以象闰。五岁再闰，故再扐而后挂。",
                    "zhushu": "奇，况四揲之余，不足复揲者也。分而为二，既揲之余，合挂于一，故曰再扐而后挂。凡闰，十九年七闰为一章，五岁再闰者二，故略擧其凡也。"
                },
                {
                    "paragraph": "天数五，",
                    "zhushu": "五奇也。"
                },
                {
                    "paragraph": "地数五，",
                    "zhushu": "五耦也。"
                },
                {
                    "paragraph": "五位相得而各有合。",
                    "zhushu": "天地之数各五，五数相配，以合成金、木、水、火、土。"
                },
                {
                    "paragraph": "天数二十有五，",
                    "zhushu": "五奇合为二十五。"
                },
                {
                    "paragraph": "地数三十，",
                    "zhushu": "五耦合为三十，"
                },
                {
                    "paragraph": "凡天地之数五十有五，此所以成变化而行鬼神也。",
                    "zhushu": "变化以此成，鬼神以此行。"
                },
                {
                    "paragraph": "《乾》之策二百一十有六，",
                    "zhushu": "阳爻六，一爻三十六策，六爻二百一十六策。"
                },
                {
                    "paragraph": "《坤》之策百四十有四，",
                    "zhushu": "阴爻六，一爻二十四策，六爻一百四十四策。"
                },
                {
                    "paragraph": "凡三百有六十，当期之日。二篇之策，万有一千五百二十，当万物之数也。",
                    "zhushu": "二篇三百八十四爻，阴阳各半，合万一千五百二十策。"
                },
                {
                    "paragraph": "是故四营而成《易》，",
                    "zhushu": "分而为二以象两，一营也；挂一以象三，二营也；揲之以四，三营也；归奇于扐，四营也。"
                },
                {
                    "paragraph": "十有八变而成卦，八卦而小成。引而伸之，",
                    "zhushu": "伸之六十四卦，"
                },
                {
                    "paragraph": "触类而长之，天下之能事毕矣。显道",
                    "zhushu": "显，明也。"
                },
                {
                    "paragraph": "神德行，",
                    "zhushu": "由神以成其用。"
                },
                {
                    "paragraph": "是故可与酬酢，可与祐神矣。",
                    "zhushu": "可与应对，万物之求助，成神化之功也。酬酢，犹应对也。"
                },
                {
                    "paragraph": "子曰：“知变化之道者，其知神之所为乎！”",
                    "zhushu": "夫变化之道，不为而自然，故知变化者，则知神之所为。"
                },
                {
                    "paragraph": "《易》有圣人之道四焉：以言者尚其辞，以动者尚其变，以制器者尚其象，以卜筮者尚其占。",
                    "zhushu": "此四者存乎器象，可得而用也。"
                },
                {
                    "paragraph": "是以君子将有为也，将有行也，问焉而以言，其受命也如响，无有远近幽深，遂知来物。非天下之至精，其孰能与于此？参伍以变，错综其数。通其变，遂成天地之文；极其数，遂定天下之象。非天下之至变，其孰能与于此？《易》无思也，无为也，寂然不动，感而遂通天下之故。非天下之至神，其孰能与于此？",
                    "zhushu": "夫非忘象者，则无以制象；非遗数者，无以极数。至精者，无筹策而不可乱；至变者，体一而无不周；至神者，寂然而无不应。斯盖功用之母，象数所由立。故曰：非至精、至变、至神，则不得与于斯也。"
                },
                {
                    "paragraph": "夫《易》，圣人之所以极深而研几也。唯深也，故能通天下之志；唯几也，故能成天下之务；",
                    "zhushu": "极未形之理则曰深，适动微之会则曰几。"
                },
                {
                    "paragraph": "唯神也，故不疾而速，不行而至。子曰“《易》有圣人之道四焉”者，此之谓也。",
                    "zhushu": "四者由圣道以成，故曰圣人之道。"
                },
                {
                    "paragraph": "天一、地二，天三、地四，天五、地六，天七、地八，天九、地十。",
                    "zhushu": "易以极数通神明之德，故明易之道，先举天地之数也。"
                },
                {
                    "paragraph": "子曰：“夫《易》何为者也？夫《易》开物成务，冒天下之道，如斯而已者也。”",
                    "zhushu": "冒，覆也。言易通万物之志，成天下之志，其道可以复冒天下也。"
                },
                {
                    "paragraph": "是故圣人以通天下之志，以定天下之业，以断天下之疑。是故蓍之德圆而神，卦之德方以知，",
                    "zhushu": "圆者，运而不穷，方者，止而有分。言蓍以圆象神，卦以方象知也。唯变所适，无数不周，故曰圆。卦列爻分，各有其体，故曰方也。"
                },
                {
                    "paragraph": "六爻之义易以贡。",
                    "zhushu": "贡，告也。六爻变易，以告吉凶。"
                },
                {
                    "paragraph": "圣人以此洗心，",
                    "zhushu": "洗濯万物之心。"
                },
                {
                    "paragraph": "退藏于密，",
                    "zhushu": "言其道深微，万物日用而不能知其原，故曰退藏于密，犹藏诸用也。"
                },
                {
                    "paragraph": "吉凶与民同患。",
                    "zhushu": "表吉凶之象，以同民所忧患之事，故曰吉凶与民同患也。"
                },
                {
                    "paragraph": "神以知来，知以藏往。",
                    "zhushu": "明蓍卦之用，同神知也。蓍定数于始，于卦为来。卦成象于终、于蓍为往。往来之用相成、犹神知也。"
                },
                {
                    "paragraph": "其孰能与此哉？古之聪明叡知，神武而不杀者夫。",
                    "zhushu": "服万物而不以威刑也。"
                },
                {
                    "paragraph": "是以明于天之道，而察于民之故，是兴神物以前民用。",
                    "zhushu": "定吉凶于始也。"
                },
                {
                    "paragraph": "圣人以此齐戒，",
                    "zhushu": "洗心曰齐。防患曰戒。"
                },
                {
                    "paragraph": "以神明其德夫。是故阖户之谓坤，",
                    "zhushu": "坤道包物，"
                },
                {
                    "paragraph": "辟户谓之乾，",
                    "zhushu": "乾道施生。"
                },
                {
                    "paragraph": "一阖一辟谓之变，往来不穷谓之通，见乃谓之象，",
                    "zhushu": "兆见曰象。"
                },
                {
                    "paragraph": "形乃谓之器，",
                    "zhushu": "成形曰器。"
                },
                {
                    "paragraph": "制而用之谓之法，利用出入，民咸用之谓之神。",
                    "zhushu": ""
                },
                {
                    "paragraph": "是故《易》有大极，是生两仪，",
                    "zhushu": "夫有必始于无，故大极生两仪也。大极者，无称之称，不可得而名，取其有之所极，况之大极者也。"
                },
                {
                    "paragraph": "两仪生四象，四象生八卦，",
                    "zhushu": "卦以象之，"
                },
                {
                    "paragraph": "八卦定吉凶，",
                    "zhushu": "八卦既立，则吉凶可定。"
                },
                {
                    "paragraph": "吉凶生大业。",
                    "zhushu": "既定吉凶，则广大悉备。"
                },
                {
                    "paragraph": "是故法象莫大乎天地，变通莫大乎四时，县象著明莫大乎日月，崇髙莫大乎富贵。",
                    "zhushu": "位所以一天下之动，而济万物。"
                },
                {
                    "paragraph": "备物致用，立成器以为天下利，莫大乎圣人。探赜索隐，钩深致远，以定天下之吉凶，成天下之亹亹者，莫大乎蓍龟。是故天生神物，圣人则之；天地变化，圣人效之；天垂象，见吉凶，圣人象之；河出图，洛出书，圣人则之。《易》有四象，所以示也；系辞焉，所以告也；定之以吉凶，所以断也。《易》曰：“自天祐之，吉无不利。”子曰：“祐者，助也。天之所助者，顺也；人之所助者，信也。履信思乎顺，又以尚贤也。是以‘自天祐之，吉无不利’也。”",
                    "zhushu": ""
                },
                {
                    "paragraph": "子曰：“书不尽言，言不尽意。然则圣人之意其不可见乎？”子曰：圣人立象以尽意，设卦以尽情伪，系辞焉以尽其言，变而通之以尽利，",
                    "zhushu": "极变通之数，则尽利也。故曰易穷则变，变则通，通则久。"
                },
                {
                    "paragraph": "鼓之舞之以尽神。乾坤，其《易》之缊耶？",
                    "zhushu": "缊，渊奥也。"
                },
                {
                    "paragraph": "乾坤成列，而《易》立乎其中矣；乾坤毁，则无以见《易》。《易》不可见，则乾坤或几乎息矣。是故形而上者谓之道，形而下者谓之器，化而裁之谓之变，",
                    "zhushu": "因而制其会通，适变之道也。"
                },
                {
                    "paragraph": "推而行之谓之通，",
                    "zhushu": "乘变而往者，无不通也。"
                },
                {
                    "paragraph": "举而错之天下之民，谓之事业。",
                    "zhushu": "事业所以济物，故举而错之于民。"
                },
                {
                    "paragraph": "是故夫象，圣人有以见天下之赜，而拟诸其形容，象其物宜，是故谓之象。圣人有以见天下之动，而观其会通，以行其典礼，系辞焉以断其吉凶，是故谓之爻。极天下之赜者存乎卦，鼓天下之动者存乎辞；",
                    "zhushu": "辞，爻辞也。爻以鼓动，效天下之动也。"
                },
                {
                    "paragraph": "化而裁之存乎变；推而行之存乎通；神而明之存乎其人；",
                    "zhushu": "体神而明之，不假于象，故存乎其人。"
                },
                {
                    "paragraph": "默而成之，不言而信，存乎德行。",
                    "zhushu": "德行，贤人之德行也。顺足于内，故默而成之也。体与理会，故不言而信也。"
                }
            ]
        },
        {
            "name": "周易系辞下第八",
            "paragraphs": [
                {
                    "paragraph": "周易系辞下第八",
                    "type": 1
                },
                {
                    "paragraph": "八卦成列，象在其中矣；",
                    "zhushu": "备天下之象也。"
                },
                {
                    "paragraph": "因而重之，爻在其中矣；",
                    "zhushu": "夫八卦备天下之理，而未极其变，故因而重之，以象其动用，拟诸形容，以明治乱之宜，观其所应，以著适时之功，则爻卦之义，所存各异，故爻在其中矣。"
                },
                {
                    "paragraph": "刚柔相推，变在其中矣；系辞焉而命之，动在其中矣。",
                    "zhushu": "刚柔相推，况八卦相荡，或否或泰，系辞焉而断其吉凶。况之六爻，动以适时者也。立卦之义，则见于彖、象，适时之功，则存之爻辞，王氏之例详矣。"
                },
                {
                    "paragraph": "吉凶悔吝者，生乎动者也；",
                    "zhushu": "有变动而后有吉凶。"
                },
                {
                    "paragraph": "刚柔者，立本者也；变通者，趣时者也；",
                    "zhushu": "立本况卦，趣时况爻。"
                },
                {
                    "paragraph": "吉凶者，贞胜者也；",
                    "zhushu": "贞者，正也，一也。夫有动则未免乎累，殉吉则未离乎凶，尽会通之变，而不累于吉凶者，其唯贞者乎？老子曰：王侯得一以为天下贞。万变虽殊，可以执一御也。"
                },
                {
                    "paragraph": "天地之道，贞观者也；",
                    "zhushu": "明夫天地万物，莫不保其贞，以全其用也。"
                },
                {
                    "paragraph": "日月之道，贞明者也；天下之动，贞夫一者也。夫乾，确然示人易矣；夫坤，隤然示人简矣。",
                    "zhushu": "确，刚貌也。隤，柔貌也。乾坤皆恒一其德，物由以成，故简易也。"
                },
                {
                    "paragraph": "爻也者，效此者也；象也者，像此者也。爻象动乎内，",
                    "zhushu": "兆数见于卦也。"
                },
                {
                    "paragraph": "吉凶见乎外，",
                    "zhushu": "失得验于事也。"
                },
                {
                    "paragraph": "功业见乎变，",
                    "zhushu": "功业由变以兴，故见乎变也。"
                },
                {
                    "paragraph": "圣人之情见乎辞。",
                    "zhushu": "辞也者，各指其所之，故曰情也。"
                },
                {
                    "paragraph": "天地之大德曰生，",
                    "zhushu": "施生而不为，故能常生，故曰大德也。"
                },
                {
                    "paragraph": "圣人之大寳曰位",
                    "zhushu": "夫无用则无所寳，有用则，有所寳也。无用而常足者，莫妙乎道；有用而弘道者，莫大乎位。故曰圣人之大寳曰位"
                },
                {
                    "paragraph": "。何以守位？曰仁。何以聚人？曰财。",
                    "zhushu": "财所以资物生也。"
                },
                {
                    "paragraph": "理财正辞，禁民为非曰义。",
                    "zhushu": ""
                },
                {
                    "paragraph": "古者包牺氏之王天下也，仰则观象于天，俯则观法于地，观鸟兽之文，与地之宜，",
                    "zhushu": "圣人之作易，无大不极，无微不究。大则取象天地，细则观鸟兽之文，与地之宜也。"
                },
                {
                    "paragraph": "近耴诸身，远耴诸物，于是始作八卦，以通神明之德，以类万物之情。作结绳而为罔罟，以佃以渔，盖耴诸离。",
                    "zhushu": "离，丽也。罔罟之用，必审物之所丽也。鱼丽于水，兽丽于山也。"
                },
                {
                    "paragraph": "包牺氏没，神农氏作，斲木为耜，揉木为耒，耒耨之利，以教天下，盖取诸益。",
                    "zhushu": "制器致丰，以益万物。"
                },
                {
                    "paragraph": "日中为市，致天下之民，聚天下之货，交易而退，各得其所，盖耴诸噬嗑。",
                    "zhushu": "噬嗑，合也。市人之所聚，异方之所合，设法以合物，噬嗑之义也。"
                },
                {
                    "paragraph": "神农氏没，黄帝、尧、舜氏作，通其变，使民不倦，",
                    "zhushu": "通物之变，故乐其器用，不懈倦也。"
                },
                {
                    "paragraph": "神而化之，使民宜之。易穷则变，变则通，通则久，",
                    "zhushu": "通变则无穷，故可久。"
                },
                {
                    "paragraph": "是以“自天祐之，吉无不利”。黄帝、尧、舜垂衣裳而天下治，盖耴诸乾坤。",
                    "zhushu": "垂衣裳以辨贵贱，乾尊坤卑之义也。"
                },
                {
                    "paragraph": "刳木为舟，剡木为楫，舟楫之利，以济不通，致远以利天下，盖耴诸随。",
                    "zhushu": "随，随宜也。服牛乘马，随物所之，各得其宜也。"
                },
                {
                    "paragraph": "重门击柝，以待宾客，葢耴诸豫。",
                    "zhushu": "耴其备豫。"
                },
                {
                    "paragraph": "断木为杵，掘地为臼，臼杵之利，万民以济，盖耴诸小过。",
                    "zhushu": "以小用而济物也。"
                },
                {
                    "paragraph": "弦木为弧，剡木为矢，弧矢之利，以威天下，盖耴诸暌。",
                    "zhushu": "睽，乖也。物乖则争兴。弧矢之用，所以威乖争也。"
                },
                {
                    "paragraph": "上古穴居而野处，后丗圣人易之以宫室，上栋下宇，以待风雨，盖取诸大壮。",
                    "zhushu": "宫室壮大于穴居，故制为宫室，取诸大壮也。"
                },
                {
                    "paragraph": "古之葬者，厚衣之以薪，葬之中野，不封不树，丧期无数。后之圣人易之以棺椁，盖取诸大过。",
                    "zhushu": "耴其过厚。"
                },
                {
                    "paragraph": "上古结绳而治，后丗圣人易之以书契，百官以治，万民以察，盖耴诸夬。",
                    "zhushu": "夬，决也。书契所以决断万事也。"
                },
                {
                    "paragraph": "是故易者，象也；象也者，像也。彖者，材也；",
                    "zhushu": "材，才德也。彖言成卦之材，以统卦义也。"
                },
                {
                    "paragraph": "爻也者，效天下之动者也。是故吉凶生而悔吝著也。阳卦多阴，阴卦多阳，其故何也？阳卦奇，阴卦耦。",
                    "zhushu": "夫少者，多之所宗；一者，众之所归。阳卦二阴，故奇为之君。阴卦二阳，故耦为之主。"
                },
                {
                    "paragraph": "其德行何也？",
                    "zhushu": "辨阴阳二卦之德行也。"
                },
                {
                    "paragraph": "阳一君而二民，君子之道也；阴二君而一民，小人之道也。",
                    "zhushu": "阳，君道也。阴，臣道也。君以无为统众无为，则一也。臣以有事代终有事，则二也。故阳爻画奇，以明君道必一；阴爻画两，以明臣体必二。斯则阴阳之数，君臣之辨也。以一为君，君之德也。二居君位，非其道也。故阳卦曰君子之道，阴卦曰小人之道也。"
                },
                {
                    "paragraph": "易曰：“憧憧往来，朋从尔思。”",
                    "zhushu": "天下之动，必归乎一。思以求朋，未能一也。一以感物，不思而至。"
                },
                {
                    "paragraph": "子曰：“天下何思何虑？天下同归而殊涂，一致而百虑。天下何思何虑？",
                    "zhushu": "夫少则得，多则惑。涂虽殊，其归则同；虑虽百，其致不二。苟识其要，不在博求，一以贯之，不虑而尽矣。"
                },
                {
                    "paragraph": "日往则月来，月往则日来，日月相推而明生焉。寒往则暑来，暑往则寒来，寒暑相推而岁成焉。往者屈也，来者信也，屈信相感而利生焉。尺蠖之屈，以求信也；龙蛇之蛰，以存身也。精义入神，以致用也；",
                    "zhushu": "精义，物理之微者也。神寂然不动，感而遂通，故能乘天下之微，会而通其用也。"
                },
                {
                    "paragraph": "利用安身，以崇德也。",
                    "zhushu": "利用之道，皆安其身而后动也。精义由于入神，以致其用；利用由于安身，以崇其德。理必由乎其宗，事各本乎其根，归根则宁，天下之理得也。若役其思虑，以求动用，忘其安身，以殉功美，则伪弥多而理愈失，名弥美而累愈彰矣。"
                },
                {
                    "paragraph": "过此以往，未之或知也；穷神知化，德之盛也。”",
                    "zhushu": ""
                },
                {
                    "paragraph": "易曰：“困于石，据于蒺䔧，入于其宫，不见其妻，凶。”子曰：“非所困而困焉，名必辱。非所据而据焉，身必危。既辱且危，死期将至，妻其可得见邪？”",
                    "zhushu": ""
                },
                {
                    "paragraph": "易曰：“公用射隼于髙墉之上，获之，无不利。”子曰：“隼者，禽也；弓矢者，器也；射之者，人也。君子藏器于身，待时而动，何不利之有？动而不括，是以出而有获，语成器而动者也。”",
                    "zhushu": "括，结也。君子待时而动，则无结阂之患也。"
                },
                {
                    "paragraph": "子曰：“小人不耻不仁，不畏不义，不见利不劝，不威不惩。小惩而大诫，此小人之福也。易曰：‘履校灭趾，无咎。’此之谓也。”善不积不足以成名，恶不积不足以灭身。小人以小善为无益而弗为也，以小恶为无伤而弗去也，故恶积而不可揜，罪大而不可解。易曰：何校灭耳，凶。子曰：“危者，安其位者也；亡者，保其存者也；乱者，有其治者也。是故君子安而不忘危，存而不忘亡，治而不忘乱，是以身安而国家可保也。易曰：‘其亡其亡，系于苞桑。’”子曰：“德薄而位尊，知小而谋大，力少而任重，鲜不及矣。易曰：‘鼎折足，覆公餗，其形渥，凶。’言不胜其任也。”子曰：“知几其神乎！君子上交不謟，下交不渎，其知几乎？",
                    "zhushu": "形而上者况之道，形而下者况之器。于道不宜而有求焉，未离乎謟也。于器不绝，而有交焉，未免乎渎也。能无謟、渎，穷理者也。"
                },
                {
                    "paragraph": "几者，动之微，吉之先见者也。",
                    "zhushu": "几者，去无入有，理而未形，不可以名寻，不可以形睹者也。唯神也，不疾而速，感而遂通，故能朗然玄照，鉴于未形也。合抱之木，起于毫末，吉凶之彰，始于微兆，故为吉之先见也。"
                },
                {
                    "paragraph": "君子见几而作，不俟终日。易曰：‘介于石，不终日，贞吉。’介如石焉，寜用终日断可识矣。",
                    "zhushu": "定之于始，故不待终日也。"
                },
                {
                    "paragraph": "君子知微知彰，知柔知刚，万物之望。”",
                    "zhushu": "此知几其神乎？"
                },
                {
                    "paragraph": "子曰：“颜氏之子，其殆庶几乎？有不善未尝不知，知之未尝复行也。",
                    "zhushu": "在理则昧，造形而悟，颜子之分也。失之于几，故有不善。得之于二，不远而复，故知之未尝复行也。"
                },
                {
                    "paragraph": "易曰：‘不远复，无祗悔，元吉。’",
                    "zhushu": "吉凶者，失得之象，也。得二首于理不尽，未至成形，故得不远而复，舍凶之吉，免夫祗悔，而终获元吉。祗，大也。"
                },
                {
                    "paragraph": "天地絪缊，万物化醇；男女构精，万物化生。易曰：‘三人行，则损一人；一人行，则得其交。’言致一也。”",
                    "zhushu": "致一而后化成也。"
                },
                {
                    "paragraph": "子曰：“君子安其身而后动，易其心而后语，定其交而后求。君子修此三者，故全也。危以动，则民不与也；惧以语，则民不应也；无交而求，则民不与也。莫之与，则伤之者至矣。易曰：‘莫益之，或击之，立心勿恒，凶。’”",
                    "zhushu": "夫虚已存诚，则众之所不迕也；躁以有求，则物之所不与也。"
                },
                {
                    "paragraph": "子曰：“乾坤，其易之门邪？”乾，阳物也；坤，阴物也。阴阳合德而刚柔有体，以体天地之撰，",
                    "zhushu": "撰，数也。"
                },
                {
                    "paragraph": "以通神明之德。其称名也，杂而不越。",
                    "zhushu": "备物极变，故其名杂也。各得其序，不相逾越，况爻繇之辞也。"
                },
                {
                    "paragraph": "于稽其类，其衰丗之意邪？",
                    "zhushu": "有忧患而后作易，丗衰则失得弥彰。爻繇之辞，所以辨失得，故知衰丗之意邪。稽，犹考也。"
                },
                {
                    "paragraph": "夫易，彰往而察来，而微显阐幽，",
                    "zhushu": "易无往不彰，无来不察，而微以之显，幽以之阐。阐，明也。"
                },
                {
                    "paragraph": "开而当名辨物，正言断辞则备矣。",
                    "zhushu": "开释爻卦，使各当其名也。理类辨明，故曰断辞也。"
                },
                {
                    "paragraph": "其称名也小，其耴类也大。",
                    "zhushu": "托象以明义，因小以喻大。"
                },
                {
                    "paragraph": "其旨远，其辞文，其言曲而中，",
                    "zhushu": "变化无恒，不可为典要，故其言曲而中也。"
                },
                {
                    "paragraph": "其事肆而隐。",
                    "zhushu": "事显而理微也。"
                },
                {
                    "paragraph": "因贰以济民行，以明失得之报。",
                    "zhushu": "贰则失得也。因失得以通济民行，故明失得之报也。失得之报者，得其会则吉，乖其理则凶。"
                },
                {
                    "paragraph": "易之兴也，其于中古乎？作易者，其有忧患乎？",
                    "zhushu": "无忧患则不为而足也。"
                },
                {
                    "paragraph": "是故履，德之基也；",
                    "zhushu": "基，所蹈也。"
                },
                {
                    "paragraph": "谦，德之柄也；复，德之本也；",
                    "zhushu": "夫动本于静，语始于默。复者，各反其所始，故为德之本也。"
                },
                {
                    "paragraph": "恒，德之固也；",
                    "zhushu": "固，不倾移也。"
                },
                {
                    "paragraph": "损，德之修也；益，德之𥙿也；",
                    "zhushu": "能益物者，其德宽大也。"
                },
                {
                    "paragraph": "困，德之辩也；",
                    "zhushu": "困而益明，"
                },
                {
                    "paragraph": "井，德之地也；",
                    "zhushu": "所处不移，象居得其所也。"
                },
                {
                    "paragraph": "巽，德之制也。",
                    "zhushu": "巽。所以申命明制也。"
                },
                {
                    "paragraph": "履，和而至；",
                    "zhushu": "和而不至，从物者也。和而能至，故可履也。"
                },
                {
                    "paragraph": "谦，尊而光；复，小而辨于物；",
                    "zhushu": "微而辨之，不远复也。"
                },
                {
                    "paragraph": "恒，杂而不厌；",
                    "zhushu": "杂而不厌，是以能恒。"
                },
                {
                    "paragraph": "损，先难而后易；",
                    "zhushu": "刻损以修身，故先难也。身修而无患，故后易也。"
                },
                {
                    "paragraph": "益，长𥙿而不设；",
                    "zhushu": "有所兴为，以益于物，故曰长𥙿。因物兴务，不虚设也。"
                },
                {
                    "paragraph": "困，穷而通；",
                    "zhushu": "处穷而不屈，其道也。"
                },
                {
                    "paragraph": "井，居其所而迁；",
                    "zhushu": "改邑不改井，井，所居不移，而能迁其施也。"
                },
                {
                    "paragraph": "巽，称而隐。",
                    "zhushu": "称扬命令，而百姓不知其由也。"
                },
                {
                    "paragraph": "履以和行，谦以制礼，复以自知，",
                    "zhushu": "求诸已也。"
                },
                {
                    "paragraph": "恒以一德，",
                    "zhushu": "以一为德也。"
                },
                {
                    "paragraph": "损以远害，",
                    "zhushu": "止于修身，故可以远害而已。"
                },
                {
                    "paragraph": "益以兴利，困以寡怨，",
                    "zhushu": "困而不滥，无怨于物。"
                },
                {
                    "paragraph": "井以辩义，",
                    "zhushu": "施而无私，义之弓也。"
                },
                {
                    "paragraph": "巽以行权。",
                    "zhushu": "权反经而合道，必合乎巽顺，而后可以行权也。"
                },
                {
                    "paragraph": "易之为书也，不可远。",
                    "zhushu": "拟议而动，不可远，也。"
                },
                {
                    "paragraph": "为道也屡迁，变动不居，周流六虚，",
                    "zhushu": "六虚，六位也。"
                },
                {
                    "paragraph": "上下无常，刚柔相易，不可为典要，",
                    "zhushu": "不可立定准也。"
                },
                {
                    "paragraph": "唯变所适。",
                    "zhushu": "变动贵乎适时，趣舍存乎会也。"
                },
                {
                    "paragraph": "其出入以度，外内使知惧。",
                    "zhushu": "明出入之度、使物知外内之戒也。出入犹行藏。外内犹隐显。遯以远时为吉、丰以幽隐致凶。渐以髙显为美。明夷以处昧利贞。此外内之戒也。"
                },
                {
                    "paragraph": "又明于忧患与故。",
                    "zhushu": "故，事故也。"
                },
                {
                    "paragraph": "无有师保，如临父母。",
                    "zhushu": "安而不忘危，存而不忘亡。终日乾乾，不可以殆也。"
                },
                {
                    "paragraph": "初率其辞而揆其方，既有典常。",
                    "zhushu": "能循其辞以度其义，原其初以要其终，则唯变所适，是其常典也。明其变者，存其要也。故曰：苟非其人，道不虚行。"
                },
                {
                    "paragraph": "苟非其人，道不虚行。易之为书也，原始要终，以为质也。",
                    "zhushu": "质，体也。卦兼终始之义也。"
                },
                {
                    "paragraph": "六爻相杂，唯其时物也。",
                    "zhushu": "爻各存乎其时。物，事也。"
                },
                {
                    "paragraph": "其初难知，其上易知，本末也。初辞拟之，卒成之终。",
                    "zhushu": "夫事始于微，而后至于著。初者，数之始，拟议其端，故难知也。上者，卦之终，事皆成著，故易知也。"
                },
                {
                    "paragraph": "若夫杂物撰德，辩是与非，则非其中爻不备。噫！亦要存亡吉凶，则居可知矣。知者观其彖辞，则思过半矣。",
                    "zhushu": "夫彖者，举立象之统，论中爻之义，约以存博，简以兼众，杂物撰德，而一以贯之。形之所宗者道，众之所归者一。其事弥繁，则愈滞乎形；其理弥约，则转近乎道。彖之为义，存乎一也。一之为用，同乎道矣。形而上者，可以观道，过半之益，不亦宜乎！"
                },
                {
                    "paragraph": "二与四同功",
                    "zhushu": "同阴，功也。"
                },
                {
                    "paragraph": "而异位，",
                    "zhushu": "有内外也。"
                },
                {
                    "paragraph": "其善不同。二多誉，",
                    "zhushu": "二处中故多誉也。"
                },
                {
                    "paragraph": "四多惧，近也。",
                    "zhushu": "位逼于君，故多惧也。"
                },
                {
                    "paragraph": "柔之为道，不利远者。其要无咎，其用柔中也。",
                    "zhushu": "四之多惧，以近君也。柔之为道，须援而济，故有不利。远者，二之能无咎，柔而处中也。"
                },
                {
                    "paragraph": "三与五同功",
                    "zhushu": "同阳功也。"
                },
                {
                    "paragraph": "而异位，",
                    "zhushu": "有贵贱也。"
                },
                {
                    "paragraph": "三多凶，五多功，贵贱之等也。其柔危，其刚胜邪？",
                    "zhushu": "三五阳位，柔非其位，处之则危，居以刚健胜其任也。夫所贵刚者，闲邪存诚，动而不违其节者也。所贵柔者，含弘居中，顺而不失其贞者也。若刚以犯物，则非刚之道；柔以卑倿，则非柔之义也。"
                },
                {
                    "paragraph": "易之为书也，广大悉备。有天道焉，有人道焉，有地道焉。兼三材而两之，故六。六者非它也，三材之道也。",
                    "zhushu": "说卦备矣。"
                },
                {
                    "paragraph": "道有变动，故曰爻；爻有等，故曰物；",
                    "zhushu": "等，类也。乾，阳物也。坤，阴物也。爻有阴阳之类，而后有刚柔之用，故曰：“爻有等，故曰物。”"
                },
                {
                    "paragraph": "物相杂，故曰文；",
                    "zhushu": "刚柔交错，玄黄相杂。"
                },
                {
                    "paragraph": "文不当，故吉凶生焉。",
                    "zhushu": ""
                },
                {
                    "paragraph": "易之兴也，其当殷之末丗，周之盛德耶，当文王与纣之事邪？",
                    "zhushu": "文王以盛德蒙难，而能亨其道，故称文王之德，以明易之道也。"
                },
                {
                    "paragraph": "是故其辞危。",
                    "zhushu": "文王与纣之事，危其辞也。"
                },
                {
                    "paragraph": "危者使平，易者使倾。",
                    "zhushu": "易，慢易也。"
                },
                {
                    "paragraph": "其道甚大，百物不废。惧以终始，其要无咎。此之谓易之道也。",
                    "zhushu": "夫文不当而吉凶生，则保其存者亡，不忘亡者存；有其治者乱，不忘危者安。惧以终始，归于无咎，安危之所由，爻象之大体也。"
                },
                {
                    "paragraph": "夫乾，天下之至健也，德行恒易以知险。夫坤，天下之至顺也，德行恒简以知阻。能说诸心，能研诸侯之虑，",
                    "zhushu": "诸侯，物主有为者也。能说万物之心，能精为者之务。"
                },
                {
                    "paragraph": "定天下之吉凶，成天下之亹亹者。是故变化云为，吉事有祥。象事知器，占事知来。",
                    "zhushu": "夫变化云为者，行其吉事，则获嘉祥之应；观其象事，则知制器之方；玩其占事，则睹方来之騐也。"
                },
                {
                    "paragraph": "天地设位，圣人成能。",
                    "zhushu": "圣人乘天地之正，万物各成其能。"
                },
                {
                    "paragraph": "人谋鬼谋，百姓与能。",
                    "zhushu": "人谋，况议于众以定失得也；鬼谋，况寄卜筮以考吉凶也。不役思虑，而失得自明；不劳探射，而吉凶自著。类万物之情，通幽深之故，故百姓与能，乐推而不厌也。"
                },
                {
                    "paragraph": "八卦以象告，",
                    "zhushu": "以象告人，"
                },
                {
                    "paragraph": "爻彖以情言；",
                    "zhushu": "辞有险易，而各得其情也。"
                },
                {
                    "paragraph": "刚柔杂居，而吉凶可见矣。变动以利言，",
                    "zhushu": "变而通之，以尽利也。"
                },
                {
                    "paragraph": "吉凶以情迁。",
                    "zhushu": "吉凶无定，唯人所动。情顺乘理以之吉，情逆违道以蹈凶，故曰吉凶以情迁也。"
                },
                {
                    "paragraph": "是故爱恶相攻而吉凶生，",
                    "zhushu": "泯然同顺，何吉何凶？爱恶相攻，然后逆顺者殊，故吉凶生。"
                },
                {
                    "paragraph": "远近相耴而悔吝生，",
                    "zhushu": "相耴，犹相资也。远近之爻、互相资耴。而后有悔吝也。"
                },
                {
                    "paragraph": "情伪相感而利害生。",
                    "zhushu": "情以感物则得利，伪以感物则致害也。"
                },
                {
                    "paragraph": "凡易之情，近而不相得则凶，",
                    "zhushu": "近，况比爻也。易之情，刚柔相摩，变动相适者也。近而不相得，必有乖违之患。或有相违而无患者，得其应也；相顺而皆凶者，乖于时也。存事以考之，则义可见矣。"
                },
                {
                    "paragraph": "或害之，悔且吝。",
                    "zhushu": "夫无对于物，而后尽全顺之道，岂可有欲害之者乎？虽能免济，必有悔吝也。或，欲害之辞也。"
                },
                {
                    "paragraph": "将叛者其辞惭，中心疑者其辞枝，吉人之辞寡，躁人之辞多，诬善之人其辞游，失其守者其辞屈。",
                    "zhushu": ""
                }
            ]
        },
        {
            "name": "周易说卦第九",
            "paragraphs": [
                {
                    "paragraph": "周易说卦第九",
                    "type": 1
                },
                {
                    "paragraph": "昔者圣人之作易也，幽赞于神明而生蓍，",
                    "zhushu": "幽，深也。赞，明也。蓍受命如响，不知所以然而然也。"
                },
                {
                    "paragraph": "参天两地而倚数，",
                    "zhushu": "参，奇也。两，耦也。七、九阳数，六、八阴数。"
                },
                {
                    "paragraph": "观变于阴阳而立卦，",
                    "zhushu": "卦，象也。蓍，数也。卦则雷风相薄，山泽通气，拟象阴阳变化之体。蓍则错综天地参两之数。蓍极数以定象，卦备象以尽数，故蓍曰“参天两地而倚数”，卦曰“观变于阴阳”也。"
                },
                {
                    "paragraph": "发挥于刚柔而生爻，",
                    "zhushu": "刚柔发散，变动相生。"
                },
                {
                    "paragraph": "和顺于道德而理于义，穷理尽性，以至于命。",
                    "zhushu": "命者，生之极，穷理则尽其极也。"
                },
                {
                    "paragraph": "昔者圣人之作易也，将以顺性命之理。是以立天之道曰阴与阳，立地之道曰柔与刚，",
                    "zhushu": "在天成象，在地成形。阴阳者言其气，刚柔者言其形。变化始于气象，而后成形。万物资始乎天，成形乎地，故天曰阴阳，地曰柔刚也。或有在形而言阴阳者，本其始也；在气而言柔刚者，要其终也。"
                },
                {
                    "paragraph": "立人之道曰仁与义。兼三才而两之，故易六画而成卦。分阴分阳，迭用柔刚，故易六位而成章。",
                    "zhushu": "设六爻以效三才之动，故六画而成卦也。六位，爻所处之位也。二、四为阴，三、五为阳，故曰“分阴分阳”。六爻；升䧏，或柔，或刚，故曰“迭用柔刚”也。"
                },
                {
                    "paragraph": "天地定位，山泽通气，雷风相薄，水火不相射，八卦相错。数往者顺，知来者逆，",
                    "zhushu": "易八卦相错，变理备，于往则顺而知之，于来则逆而数之。"
                },
                {
                    "paragraph": "是故易逆数也。",
                    "zhushu": "作易以逆睹来事，以前民用。"
                },
                {
                    "paragraph": "雷以动之，风以散之，雨以润之，日以烜之，艮以止之，兑以说之，乾以君之，坤以藏之。帝出乎震，齐乎巽，相见乎离，致役乎坤，说言乎兑，战乎乾，劳乎坎，成言乎艮。万物出乎震，震，东方也。齐乎巽，巽，东南也。齐也者，言万物之絜齐也。离也者，明也。万物皆相见，南方之卦也。圣人南面而听天下，向明而治，盖耴诸此也。坤也者，地也。万物皆致飬焉，故曰：致役乎坤。兑，正秋也，万物之所说也，故曰：说言乎兑。战乎乾。乾，西北之卦也，言阴阳相薄也。坎者，水也，正北方之卦也，劳卦也，万物之所归也，故曰：劳乎坎。艮，东北之卦也，万物之所成终而所成始也，故曰：成言乎艮。神也者，妙万物而为言者也。",
                    "zhushu": "于此言神者，明八卦运动，变化推移，莫有使之然者。神则无物，妙万物而为言也。则雷疾风行，火炎水润，莫不自然相与为变化，故能万物既成也。"
                },
                {
                    "paragraph": "动万物者莫疾乎风，燥万物者莫熯乎火，说万物者莫说乎泽，润万物者莫润乎水，终万物始万物者莫盛乎艮。故水火相逮，雷风不相悖，山泽通气，然后能变化，既成万物也。",
                    "zhushu": ""
                },
                {
                    "paragraph": "乾，健也。坤，顺也。震，动也。巽，入也。坎，陷也。离，丽也。艮，止也。兑，说也。",
                    "zhushu": ""
                },
                {
                    "paragraph": "乾为马。坤为牛。震为龙。巽为鸡。坎为豕。离为雉。艮为狗。兑为羊。",
                    "zhushu": ""
                },
                {
                    "paragraph": "乾为首。坤为腹。震为足。巽为股。坎为耳。离为目。艮为手。兑为口。",
                    "zhushu": ""
                },
                {
                    "paragraph": "乾，天也。故称乎父。坤，地也，故称乎母。震一索而得男，故谓之长男。巽一索而得女，故谓之长女。坎再索而得男，故谓之中男。离再索而得女，故谓之中女。艮三索而得男，故谓之少男。兑三索而得女，故谓之少女。",
                    "zhushu": ""
                },
                {
                    "paragraph": "乾为天，为圜，为君，为父，为玉，为金，为寒，为冰，为大赤，为良马，为老马，为瘠马，为驳马，为木果。",
                    "zhushu": ""
                },
                {
                    "paragraph": "坤为地，为母，为布，为釜，为吝啬，为均，为子母牛，为大舆，为文，为众，为柄，其于地也为黑。",
                    "zhushu": ""
                },
                {
                    "paragraph": "震为雷，为龙，为玄黄，为旉，为大涂，为长子，为决躁，为苍莨竹，为萑苇。其于马也为善鸣，为馵足，为作足，为的颡。其于稼也，为反生，其究为健，为蕃鲜。",
                    "zhushu": ""
                },
                {
                    "paragraph": "巽为木，为风，为长女，为绳直，为工，为白，为长，为髙，为进退，为不果，为臭。其于人也，为寡发，为广颡，为多白眼，为近利市三倍。其究为躁卦。",
                    "zhushu": ""
                },
                {
                    "paragraph": "坎为水，为沟渎，为隐伏，为矫輮，为弓轮。其于人也，为加忧，为心病，为耳痛，为血卦，为赤。其于马也，为美脊，为亟心，为下首，为薄蹄，为曳。其于舆也，为多青，为通，为月，为盗。其于木也，为坚多心。",
                    "zhushu": ""
                },
                {
                    "paragraph": "离为火，为日，为电，为中女，为甲胄，为戈兵。其于人也，为大腹，为乾卦，为鼈，为蟹，为蠃，为蚌，为龟。其于木也，为科上槁。",
                    "zhushu": ""
                },
                {
                    "paragraph": "艮为山，为径路，为小石，为门阙，为果蓏，为阍寺，为指，为狗，为鼠，为黔喙之属。其于木也，为坚多节。",
                    "zhushu": ""
                },
                {
                    "paragraph": "兑为泽，为少女，为巫，为口舌，为毁折，为附决。其于地也，为刚卤，为妾，为羊。",
                    "zhushu": ""
                }
            ]
        },
        {
            "name": "周易序卦第十",
            "paragraphs": [
                {
                    "paragraph": "周易序卦第十",
                    "type": 1
                },
                {
                    "paragraph": "有天地，然后万物生焉。盈天地之间者唯万物，故受之以屯。屯者，盈也。屯者，物之始生也。",
                    "zhushu": "屯刚柔始交，故为物之始生也。"
                },
                {
                    "paragraph": "物生必蒙，故受之以蒙。蒙者，蒙也，物之稚也。物稚不可不飬也，故受之以需。需者，饮食之道也。饮食必有讼，故受之以讼。",
                    "zhushu": "夫有生则有资，有资则争兴也。"
                },
                {
                    "paragraph": "讼必有众起，故受之以师。师者，众也。众必有所比，故受之以比。",
                    "zhushu": "众起而不比，则争无由息，必相亲比而后得寜也。"
                },
                {
                    "paragraph": "比者，比也。比必有所畜，故受之以小畜。",
                    "zhushu": "比非大通之道，则各有所畜以相济也。由比而畜，故曰小畜而不能大也。"
                },
                {
                    "paragraph": "物畜然后有礼，故受之以履。",
                    "zhushu": "履者，礼也。礼所以适用也，故既畜则宜用，有用则须礼也。"
                },
                {
                    "paragraph": "履而泰然后安，故受之以泰。泰者，通也。物不可以终通，故受之以否。物不可以终否，故受之以同人。",
                    "zhushu": "否则思通，人人同志，故可出门同人，不谋而合。"
                },
                {
                    "paragraph": "与人同者，物必归焉，故受之以大有。有大者不可以盈，故受之以谦。有大而能谦必豫，故受之以豫。豫必有随，",
                    "zhushu": "顺以动者，众之所随。"
                },
                {
                    "paragraph": "故受之以随。以喜随人者必有事，故受之以蛊。蛊者，事也。有事而后可大，",
                    "zhushu": "可大之业，由事而生。"
                },
                {
                    "paragraph": "故受之以临。临者，大也。物大然后可观，故受之以观。可观而后有所合，故受之以噬嗑。",
                    "zhushu": "可观，则异方合会也。"
                },
                {
                    "paragraph": "嗑者，合也。物不可以苟合而已，故受之以贲。贲者，饰也。",
                    "zhushu": "物相合，则须饰以修外也。"
                },
                {
                    "paragraph": "致饰然后亨则尽矣，故受之以剥。",
                    "zhushu": "极饰则实丧也。"
                },
                {
                    "paragraph": "剥者，剥也。物不可以终尽剥，穷上反下，故受之以复。复则不妄矣，故受之以无妄。有无妄，然后可畜，故受之以大畜。物畜然后可飬，故受之以颐。颐者，飬也。不飬则不可动，故受之以大过。",
                    "zhushu": "不飬则不可动，飬过则厚。"
                },
                {
                    "paragraph": "物不可以终过，故受之以坎。坎者，陷也。",
                    "zhushu": "过而不已，则陷没，也。"
                },
                {
                    "paragraph": "陷必有所丽，故受之以离。离者，丽也。",
                    "zhushu": "物穷则变，极陷则反所丽也。"
                },
                {
                    "paragraph": "有天地然后有万物，有万物然后有男女。有男女然后有夫妇。有夫妇然后有父子，有父子然后有君臣，有君臣然后有上下，有上下然后礼义有所错。",
                    "zhushu": "言咸卦之义也。凡序卦所明，非易之缊也，盖因卦之次，托以明义。咸柔上而刚下、感应以相与。夫妇之象、莫美乎斯。人伦之道，莫大乎夫妇。故夫子殷勤深述其义、以崇人伦之始、而不系之于离也。先儒以乾至离为上经，天道也。咸至未济为下经，人事也。夫易六画成卦，三材必备、错综天人以效变化。岂有天道人事偏于上下哉？斯盖守文而不求义，失之远矣。"
                },
                {
                    "paragraph": "夫妇之道不可以不久也，故受之以恒。恒者，久也。物不可以久居其所，故受之以遯。遯者，退也。",
                    "zhushu": "夫妇之道，以恒为贵，而物之所居，不可以恒。宜与丗升䧏，有时而遯也。"
                },
                {
                    "paragraph": "物不可以终遯，",
                    "zhushu": "遯，君子以远小人。遯而后亨，何可终邪？则小人遂陵，君子日消也。"
                },
                {
                    "paragraph": "故受之以大壮。",
                    "zhushu": "阳盛阴消，君子道胜。"
                },
                {
                    "paragraph": "物不可以终壮，故受之以晋。",
                    "zhushu": "晋，以柔而进也。"
                },
                {
                    "paragraph": "晋者，进也。",
                    "zhushu": "虽以柔而进，要是进，也。"
                },
                {
                    "paragraph": "进必有所伤，故受之以明夷。",
                    "zhushu": "日中则昃，月盈则食。"
                },
                {
                    "paragraph": "夷者，伤也。伤于外者必反于家，故受之以家人。",
                    "zhushu": "伤于外，必反修诸内。"
                },
                {
                    "paragraph": "家道穷必乖，",
                    "zhushu": "室家至亲，过在失节。故家人之义，虽严与敬，乐胜则流，礼胜则离。家人尚严，其敝，必乖也。"
                },
                {
                    "paragraph": "故受之以睽。睽者，乖也。乖必有难，故受之以蹇。蹇者，难也。物不可终难，故受之以解。解者，缓也。缓必有所失，故受之以损。损而不已必益，故受之以益。益而不已必决，",
                    "zhushu": "益而不已则盈，故必决也。"
                },
                {
                    "paragraph": "故受之以夬。夬者，决也。决必有遇。",
                    "zhushu": "以正决邪，必有嘉遇也。"
                },
                {
                    "paragraph": "故受之以姤。姤者，遇也。物相遇而后聚，故受之以萃。萃者，聚也。聚而上者谓之升，故受之以升。升而不已必困，故受之以困。困乎上者必反下，故受之以井。井道不可不革，",
                    "zhushu": "井久则浊秽，宜革易其故。"
                },
                {
                    "paragraph": "故受之以革。革物者莫若鼎，故受之以鼎。",
                    "zhushu": "革，去故，鼎耴新。既以去故，则宜制器立法以治新也。鼎所以和济生物，成新之器也，故耴象焉。"
                },
                {
                    "paragraph": "主器者莫若长子，故受之以震。震者，动也。物不可以终动，止之，故受之以艮。艮者，止也。物不可以终止，故受之以渐。渐者，进也。进必有所归，故受之归妹。得其所归者必大，故受之以丰。丰者，大也。穷大者必失其居，故受之以旅。旅而无所容，故受之以巽。",
                    "zhushu": "旅而无所容，以巽则得所入也。"
                },
                {
                    "paragraph": "巽者，入也。入而后说之，故受之以兑。兑者，说也，说而后散之，故受之以涣。",
                    "zhushu": "说不可偏系，故宜散也。"
                },
                {
                    "paragraph": "涣者，离也。",
                    "zhushu": "涣者，发畅而无所壅滞，则殊趣，各肆而不反，则遂乖离也。"
                },
                {
                    "paragraph": "物不可以终离，故受之以节。",
                    "zhushu": "夫事有其节，则物之所同守而不散越也。"
                },
                {
                    "paragraph": "节而信之，故受之以中孚。",
                    "zhushu": "孚，信也。既已有节，则宜信以守之。"
                },
                {
                    "paragraph": "有其信者必行之，故受之以小过。",
                    "zhushu": "守其信者，则失贞而不谅之道，而以信为过，故曰小过也。"
                },
                {
                    "paragraph": "有过物者必济，",
                    "zhushu": "行过乎恭，礼过乎俭，可以矫丗属俗，有所济也。"
                },
                {
                    "paragraph": "故受之以既济。物不可穷也，故受之以未济，终焉。",
                    "zhushu": "有为而能济者，以已穷物者也。物穷则乖，功极则乱，其可济乎？故受之以未济也。"
                }
            ]
        },
        {
            "name": "周易杂卦第十一",
            "paragraphs": [
                {
                    "paragraph": "周易杂卦第十一",
                    "type": 1
                },
                {
                    "paragraph": "乾刚坤柔，比乐师忧。",
                    "zhushu": "杂比则乐，动众则忧。"
                },
                {
                    "paragraph": "临观之义，或与或求。",
                    "zhushu": "以我临物，故曰与。物来观我，故曰求。"
                },
                {
                    "paragraph": "屯见而不失其居。",
                    "zhushu": "屯，利建侯。君子经纶之时，虽见而磐桓利贞，不失其居也。"
                },
                {
                    "paragraph": "蒙杂而著。",
                    "zhushu": "杂者，未知所定也。求发其蒙，则终得所定。著定也。"
                },
                {
                    "paragraph": "震，起也。艮，止也。损、益，盛衰之始也。",
                    "zhushu": "极损则益，极益则损。"
                },
                {
                    "paragraph": "大畜，时也，",
                    "zhushu": "因时而畜，故能大也。"
                },
                {
                    "paragraph": "无妄，灾也。",
                    "zhushu": "无妄之丗，妄则灾也。"
                },
                {
                    "paragraph": "萃聚而升不来也。",
                    "zhushu": "来，还也。方在上升，故不还也。"
                },
                {
                    "paragraph": "谦轻而豫怠也，",
                    "zhushu": "谦者，不自重也。"
                },
                {
                    "paragraph": "噬嗑，食也。贲，无色也。",
                    "zhushu": "饰贵合众，无定色也。"
                },
                {
                    "paragraph": "兑见而巽伏也。",
                    "zhushu": "兑贵显说，巽贵卑退。"
                },
                {
                    "paragraph": "随，无故也。蛊则饬也。",
                    "zhushu": "随时之宜，不系于故也。随则有事，受之以蛊。饬，整治也。蛊，所以整治其事也。"
                },
                {
                    "paragraph": "剥，烂也。",
                    "zhushu": "物熟则剥落也。"
                },
                {
                    "paragraph": "复，反也。晋，昼也。明夷，诛也。",
                    "zhushu": "诛，伤也。"
                },
                {
                    "paragraph": "井通而困相遇也。",
                    "zhushu": "井，物所通用而不吝。也。困，安所遇而不滥也。"
                },
                {
                    "paragraph": "咸，速也。",
                    "zhushu": "物之相应，莫速乎咸。"
                },
                {
                    "paragraph": "恒，久也。涣，离也。节，止也。解，缓也。蹇，难也。睽，外也。",
                    "zhushu": "相疏外也。"
                },
                {
                    "paragraph": "家人，内也。否、泰，反其䫫也。大壮则止。遯则退也。",
                    "zhushu": "大正则小人止，小人亨则君子退。"
                },
                {
                    "paragraph": "大有，众也。同人，亲也。革，去故也。鼎，耴新也。小过，过也。中孚，信也。丰，多故也。",
                    "zhushu": "髙者惧危，满者戒盈，丰大者多忧故也。"
                },
                {
                    "paragraph": "亲寡旅也。",
                    "zhushu": "亲寡，故寄旅也。"
                },
                {
                    "paragraph": "离上而坎下也。",
                    "zhushu": "火炎上，水润水。"
                },
                {
                    "paragraph": "小畜，寡也。",
                    "zhushu": "不足以兼济也。"
                },
                {
                    "paragraph": "履，不处也。",
                    "zhushu": "王弼云：履卦阳爻，皆以不处其位为吉也。"
                },
                {
                    "paragraph": "需，不进也。",
                    "zhushu": "畏险而止也。"
                },
                {
                    "paragraph": "讼，不亲也。大过，颠也。",
                    "zhushu": "本未弱也。"
                },
                {
                    "paragraph": "遘，遇也，柔遇刚也。渐，女归待男行也。",
                    "zhushu": "女从男也。"
                },
                {
                    "paragraph": "颐，飬正也。既济，定也。归妹，女之终也。",
                    "zhushu": "女终于出嫁也。"
                },
                {
                    "paragraph": "未济，男之穷也。",
                    "zhushu": "刚柔失位，其道未济，故曰穷也。"
                },
                {
                    "paragraph": "夬，决也，刚决柔也。君子道长，小人道忧也。",
                    "zhushu": "君子以决小人，长其道。小人见决去，为深忧也。"
                }
            ]
        }
    ]
}