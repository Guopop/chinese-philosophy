{
    "name": "楚辞注",
    "author": "战国·屈原撰 东汉·王逸章句 宋·洪兴祖补注",
    "loadChapterCount": 1,
    "hasZhushu": true,
    "chapters": [
        {
            "name": "离骚章句第一",
            "paragraphs": [
                {
                    "paragraph": "离骚章句第一",
                    "zhushu": "隋、唐书志有皇甫遵训参解楚辞七卷，郭璞注十卷，宋处士诸葛楚辞音一卷，刘杳草木虫鱼疏二卷，孟奥音一卷，徐邈音一卷。始汉武帝命淮南王安为离骚传，其书今亡。按屈原传云：国风好色而不淫，小雅怨诽而不乱。若离骚者，可谓兼之矣。又曰：蝉蜕于浊秽，以浮游尘埃之外，不获世之滋垢，皭然泥而不滓。推此志，虽与日月争光可也。班孟坚、刘勰皆以为淮南王语，岂太史公取其语以作传乎？汉宣帝时，九江被公能为楚词。隋有僧道骞者，善读之，能为楚声，音韵清切。至唐传楚辞者，皆祖骞公之音。",
                    "type": 1
                },
                {
                    "paragraph": "离骚经者，屈原之所作也。屈原与楚同姓，仕于怀王，为三闾大夫。三闾之职，掌王族三姓，曰昭、屈、景。",
                    "zhushu": "战国策：楚有昭奚恤。元和姓纂云：屈，楚公族，𦍋姓之后。楚武王子瑕食采于屈，因氏焉。屈重、屈荡、屈建、屈平并其后。又云：景，𦍋姓，楚有景差。汉徙大族昭、屈、景三姓于关中。"
                },
                {
                    "paragraph": "屈原序其谱属，率其贤良，以厉国士。入则与王图议政事，决定嫌疑；出则监察群下，应对诸侯，谋行职修，王甚珍之。同列大夫上官，靳尚妬害其能，共𧮂毁之，",
                    "zhushu": "史记曰：上官大夫与之同列。又曰：用事臣靳尚。"
                },
                {
                    "paragraph": "王乃疏屈原，",
                    "zhushu": "疏，一作逐。"
                },
                {
                    "paragraph": "屈原执履忠贞，而被䜛衺，",
                    "zhushu": "一作邪。"
                },
                {
                    "paragraph": "忧心烦乱，不知所愬，乃作离骚经。离，别也。骚，愁也。经，径也。言已放逐离别，中心愁思，犹依道径",
                    "zhushu": "一云陈直径，一云陈道径。"
                },
                {
                    "paragraph": "以风谏君也。",
                    "zhushu": "太史公曰：离骚者，犹离忧也。班孟坚曰：离，犹遭也。明已遭忧作辞也。颜师古云：忧动曰骚。余按：古人引离骚，未有言经者，盖后世之士祖述其词，尊之为经耳，非屈原意也。逸说非是。"
                },
                {
                    "paragraph": "故上述唐、虞、三后之制，下序桀、纣、羿、浇之败。冀君觉悟，反于正道而还已也。是时，秦昭王使张仪谲诈怀王，令绝齐交，又使诱楚，请与俱会武关，遂胁",
                    "zhushu": "一作脇。"
                },
                {
                    "paragraph": "与俱归，拘留不遣，卒客死于秦。",
                    "zhushu": "史记曰：屈平既绌。其后秦欲伐齐，齐与楚从亲，惠王患之，乃令张仪详去秦，厚弊委质事楚。详与佯同。又曰：秦昭王与楚婚，欲与怀王会。屈平曰：秦，虎狼之国，不可信，不如无行。怀王卒行，入武关，秦伏兵绝其后，因留怀王。然则使张仪谲诈怀王令绝齐者，乃惠王，非昭王也。"
                },
                {
                    "paragraph": "其子襄王，复用谗言，迁屈原于江南。",
                    "zhushu": "史记曰：怀王长子顷襄王立，令尹子兰使上官大夫短屈原于顷襄王，王怒而迁之。"
                },
                {
                    "paragraph": "屈原放在草野，",
                    "zhushu": "草，一作山。"
                },
                {
                    "paragraph": "复作九章，援天引圣，以自证明，终不见省。不忍以清白久居浊世，遂赴汨渊，自沈而死。",
                    "zhushu": "前汉地理志：长沙有罗县。荆州记曰：县比带汨水，水源出豫章艾县界，西流注湘，沿湘西北，去县三十里，名为屈潭，屈原自沈处。汨。音觅。"
                },
                {
                    "paragraph": "离骚之文，依诗取兴，引类譬谕，故善鸟香草，以配忠贞；恶禽臭物，以比谗佞；灵修美人，以嫓于君；",
                    "zhushu": "嫓，配也。匹诣切。"
                },
                {
                    "paragraph": "宓妃佚女，以譬贤臣；虬龙鸾凤，以托君子；飘风云霓，",
                    "zhushu": "飘，一作飚。"
                },
                {
                    "paragraph": "以为小人。其词温而雅，其义皎而朗。",
                    "zhushu": "一作明。"
                },
                {
                    "paragraph": "凡百君子，莫不慕其清髙，嘉其文采，哀其不遇，而𢚓其志焉。",
                    "zhushu": "𢚓，一作闵。魏文帝典论云：优游按衍，屈原尚之；穷侈极妙，相如之长也。然原据托譬喻，其意周旋，绰有余度，长卿、子云不能及。宋子京云：离骚为词赋之祖，后人为之，如至方不能加矩，至圆不能过规矣。",
                    "type": 2
                },
                {
                    "paragraph": "帝髙阳之苗裔兮，",
                    "zhushu": "德合天地称帝。苗，胤也。裔，末也。髙阳，颛顼有天下之号也。帝系曰：颛顼娶于腾隍氏女，而生老僮，是为楚先。其后熊绎事周成王，封为楚子，居于丹阳。周幽王时，生若敖，奄征南海，北至江汉。其孙武王求尊爵于周，周不与，遂僭号称王，始都于郢。是时生子瑕，受屈为客卿，因以为氏。屈原自道本与君共祖，俱出颛顼胤末之子孙，是恩深而义厚也。补曰：皇甫谧曰：髙阳都帝丘，今东郡濮阳是也。张晏曰：髙阳，所兴之地名也。刘子玄史通云：作者自叙其流出于中古。离骚经首章上陈氏族，下列祖考，先述厥生，次显名字，自叙发迹，实基于此。降及司马相如，始以自叙为传。至马迁、杨雄、班固，自叙之篇，实烦于代。"
                },
                {
                    "paragraph": "朕皇考曰伯庸。",
                    "zhushu": "朕，我也。皇，美也。父死称考。诗曰：既右烈考。伯庸，字也。屈原言我父伯庸，体有美德，以忠辅楚，世有令名，以及于己。补曰：蔡邕云：朕，我也。古者上下共之。咎辞与帝舜言称朕。屈原曰朕皇考。至秦独以为尊称，汉遂因之。唐五臣注文选云：古人质，与君同称朕，又以伯庸为屈原父名，皆非也。原为人子，忍斥其父名乎？"
                },
                {
                    "paragraph": "摄提贞于孟陬兮，",
                    "zhushu": "太岁在寅曰摄提格。孟，始也。贞，正也。于，于也。正月为陬。补曰：并出尔雅。陬，侧鸠切。"
                },
                {
                    "paragraph": "惟庚寅吾以降。",
                    "zhushu": "庚寅，日也。降，下也。孝经曰：故亲生之膝下。寅为阳正，故男始生而立于寅。庚为阴正，故女始生而立于庚。言巳以太岁在寅，正月始春，庚寅之日，下毋之体而生，得阴阳之正中也。补曰：天问云：皆归䠶鞠，而无害厥躬。何后益作革，而禹播降？九叹云：赴江湘之湍流兮，顺波凑而下降。徐徘徊于山阿兮，飘风来之匈匈。降，乎攻切，下也。见集韵。说文曰：元气起于子，男左行三十，女右行二十，俱立于己，为夫妇，褢姙于己，巳为子。十月而生，男起己至寅，女起巳至申，故男年始寅，女年始申也。淮南子注同。"
                },
                {
                    "paragraph": "皇览揆余初度兮，",
                    "zhushu": "皇，皇考也。览，观也。揆，度也。初，始也。览，一作鉴，一夲余下有于字。五臣云：我父鉴度我初生之法度。"
                },
                {
                    "paragraph": "肇锡余以嘉名。",
                    "zhushu": "肇，始也。锡，赐也。嘉，善也。言父伯庸观我始生年时，度其日月，皆合天地之正中，故赐我以美善之名也。"
                },
                {
                    "paragraph": "名余曰正则兮，",
                    "zhushu": "正，平也。则，法也。"
                },
                {
                    "paragraph": "字余曰灵均。",
                    "zhushu": "灵，神也。均，调也。言正平可法则者，莫过于天；养物均调者，莫神于地。髙平曰原，故父伯庸名我为平以法天，字我为原以法地。言己上能安君，下能养民也。礼曰：子生三月，父亲名之，既冠而字之。名所以正形体、定心意也。字者所以崇仁义，序长幼也。夫人非名不荣，非字不彰，故子生，父思善应而名字之，以表其德，观其志也。五臣云：灵，善也。均，亦平也。言能正法，则善平理。补曰：史记：屈原名平，文选以平为字，误矣。正则以释名平之义，灵均以释字原之义。名有五，屈原以德命也。礼记曰：三月之末，父执子之右手，咳而名之。又曰：既冠以字之，成人之道也。士冠礼云：宾字之曰：昭告尓字，爰字孔嘉，字虽朋友之职，亦父命也。"
                },
                {
                    "paragraph": "纷吾既有此内美兮，",
                    "zhushu": "纷，盛貌。五臣曰：内美，谓忠贞。"
                },
                {
                    "paragraph": "又重之以修能。",
                    "zhushu": "修，远也。言己之生，内含天地之美气，又重有绝远之能，与众异也。言谋足以安社稷，智足以解国患，威能制强御，仁能怀远人也。补曰：重，储用切，再也，非轻重之重。能，夲兽名，熊属。故有绝人之才者谓之能。此读若耐，叶韵。"
                },
                {
                    "paragraph": "扈江离与辟芷兮，",
                    "zhushu": "扈，被也。楚人名被为扈。江离、芷，皆香草名。辟，幽也。芷幽而香。文选离作蓠。五臣云：扈，披也。补曰：扈，音户。左传云：九扈为九农正，扈民无淫者也。扈，止也。江离，说者不同。说文曰：江蓠，靡芜。然司马相如赋云：被以江离，糅以蘼芜。乃二物也。本草：蘼芜，一名江离，江离非蘼芜也。犹杜若一名杜蘅，杜蘅非杜若也。蘼芜，见九歌。郭璞云：江离似水荠。张勃云：江离出海水中，正青，似乱发。郭恭义云：赤叶。未知孰是。辟，匹亦切。白芷，一名白茞，生下泽。春生，叶相对婆娑，紫色，楚人谓之药。"
                },
                {
                    "paragraph": "纷秋兰以为佩。",
                    "zhushu": "纫，索也。兰，香草也，秋而芳。佩，饰也，所以象德。故行清㓗者佩芳，德仁明者佩玉，能解结者佩觽，能决疑者佩玦，故孔子无所不佩也。言已修身清㓗，乃取江离、辟芷，以为衣被；纫索秋兰，以为佩饰；博采众善，以自约束也。补曰纫，女邻切。方言曰：续，楚谓之纫。说文云：繟，绳也。古者男女皆佩容𦤀。𦤀，香物也。又曰：佩帨茞兰。则兰芷之类，古人皆以为佩也。相如赋云：蕙圃衡兰。颜师古云：兰。即今泽兰也。本草注云：兰草、泽兰，二物同名。兰草，一名水香。李云都梁是也。水经云：零陵郡都梁县西小山上有渟水，其中悉生兰草，绿叶紫茎。泽兰如薄荷。㣲香，荆、湘、岭南人家多种之。此与兰草大抵相类。但兰草生水傍，叶光润尖长，有歧，阴小紫，花红白色而香，五六月盛。而泽兰生水泽中及下湿地，苗髙二三尺，叶尖，微有毛，不光润，方茎紫节。七月、八月开花，带紫白色，此为异耳。诗云：士与女，方秉蕳兮。陆机云：蕳即兰也。其茎叶似药草。泽兰广而长节，节中亦髙四五尺。汉诸池苑及许昌宫中皆种之。文选云：秋兰披涯。注云：秋兰，香草，生水边，秋时盛也。荀子云：兰生深林。本草亦云：一种山兰，生山侧，似刘寄奴，叶无桠，不对生，花心微黄赤。楚词有秋兰、春兰、石兰。王逸皆曰：香草，不分别也。近时刘次庄乐府集云：离骚曰：纫秋兰以为佩。又曰：秋兰兮青青，绿叶兮紫茎。今沅、澧所生，花在春则黄，在秋则紫，然而春黄不若秋紫之芬馥也。由是知屈原真所谓多识草木鸟兽，而能尽究其所以情状者欤。黄鲁直兰说云：兰生深山丛薄之中，不为无人而不芳，含香体㓗，平居与萧艾同生而不殊，清风过之，其香蔼然，在室满室，在堂满堂，所谓含章以时发者也。然兰蕙之才德不同，兰似君子，蕙似士夫，槩山林中十蕙而一兰也。离骚曰：予既滋兰之九畹，又树蕙之百𠭇。招魂：先风转蕙泛崇兰。以是知楚人贱蕙而贵兰矣。兰蕙丛出，莳以沙石则茂，沃以汤茗则芳，是所同也。至其发华，一干一华而香有余者，兰；一干五七华而香不足者，蕙也。蕙虽不若兰，其视椒榝则远矣。其言兰蕙如此，当俟博物者。"
                },
                {
                    "paragraph": "汩余若将不及兮，",
                    "zhushu": "汨，去貌，疾若水流也。不，一作弗。五臣云：岁月行疾，若将追之不及。补曰：汨，越笔切。方言云：疾，行也。南楚之外曰汨。"
                },
                {
                    "paragraph": "恐年岁之不吾与。",
                    "zhushu": "言我念年命汨然流去，诚欲辅君，心中汲汲，常若不及，又恐年𡻕忽过，不与我相待，而身老耄也。补曰：恐，区用切，疑也。下并同。论语曰：日月逝矣，岁不我与。"
                },
                {
                    "paragraph": "朝搴阰之木兰兮，",
                    "zhushu": "搴，取也。阰，山名。补曰：搴，音蹇。说文：㩃，拔取也。南楚语，引朝㩃阰之木兰。阰，频脂切。山在楚南。本草云：木兰皮似桂而香，状如楠树，髙数仞。任昉述异记云：木兰川在寻阳江也，多木兰。"
                },
                {
                    "paragraph": "夕揽洲之宿莽。",
                    "zhushu": "揽，采也。水中可居者曰洲。草冬生不死者，楚人名曰宿莽。言己旦起升山采木兰，上事太阳，承天度也。夕入洲泽，采取宿莽，下奉太阴，顺地数也。动以神祇，自敕诲也。木兰去皮不死，宿莽遇冬不枯，以喻谗人虽欲困己，己受天性，终不可变易也。揽，一作㨫，一作擥。洲，一作中洲。补曰：揽，卢敢切，取也。莽，莫补切。尔雅云：卷施草，拔心不死，即宿莽也。"
                },
                {
                    "paragraph": "日月忽其不淹兮，",
                    "zhushu": "淹，久也。忽，释文作曶。"
                },
                {
                    "paragraph": "春与秋其代序。",
                    "zhushu": "代，更也。序，次也。言日月昼夜常行，忽然不久，春往秋来，以次相代，言天时易过，人年易老也。"
                },
                {
                    "paragraph": "惟草木之零落兮，",
                    "zhushu": "零、落，皆堕也。草曰零，木曰落。零，一作苓。"
                },
                {
                    "paragraph": "恐美人之遟暮。",
                    "zhushu": "遟，晚也。美人，谓怀王也。人君服饰美好，故言美人也。言天时运转，春生秋杀，草木零落，岁复尽矣。而君不建立道德，举贤用能，则年老耄晚暮，而功不成，事不遂也。补曰：屈原有以美人喻君者，恐美人之遟暮是也。有喻善人者，满堂兮美人是也。有自喻者，送美人兮南浦是也。"
                },
                {
                    "paragraph": "不抚壮而弃秽兮，",
                    "zhushu": "年德盛曰壮。弃，去也。秽，行之恶也。以喻谗邪。百草为稼穑之秽。谗佞亦为忠直之害也。文选无不字。五臣云：抚，持也。言持盛壮之年。废弃道德。用谗邪之言，为秽恶之行。补曰：抚。芳武切。不抚壮而弃秽者。谓其君不肯当年德盛壮之时。弃远谗佞也。五臣注误。"
                },
                {
                    "paragraph": "何不改此度？",
                    "zhushu": "改，更也。言愿令君甫及年德盛壮之时，修明政教，弃去谗佞，无令害贤，改此惑误之度，修先王之法也。甫及，一作抚及，一作务及。文选云：何不政其此度，一云何不改乎此度也。五臣云：何不早改此法度，以从忠正之言。"
                },
                {
                    "paragraph": "乘骐骥以驰骋兮，",
                    "zhushu": "骐骥，骏马也，以喻贤智。言乘骏马，一日可致千里，以言任贤智，则可成于治也。乘，一作椉，文选作策，驰，一作驼。补曰：驼即驰字，下同。"
                },
                {
                    "paragraph": "来吾道夫先路。",
                    "zhushu": "路，道也。言巳如得任用，将驱先行，愿来随我，遂为君导入圣王之道也。文选作导夫先路。一夲句末有也字。五臣云：言君能任贤人，我得申展，则导引入先王之道路。"
                },
                {
                    "paragraph": "昔三后之纯粹兮，",
                    "zhushu": "后，君也。谓禹、汤、文王也。至美曰纯，齐同曰粹。"
                },
                {
                    "paragraph": "固众芳之所在。",
                    "zhushu": "众芳，谕群贤，言往古夏禹、殷汤、周之文王，所以能纯美其德而有圣明之称者，皆举用众贤，使居显职，故道化兴而万国宁也。五臣云：三王所以有纯美之德，以众贤所在故也。"
                },
                {
                    "paragraph": "杂申椒与菌桂兮，",
                    "zhushu": "申，重也。椒，香木也。其芳小，重之乃香。菌，薰也。叶曰蕙，根曰薰。五臣云：杂，非一也。申，用也。椒、菌桂皆香木。补曰：菌，音窘。博雅云：菌，薰也。其叶谓之蕙。则菌与蕙一种也。下文别言蕙茞，又云：矫菌桂以纫蕙，则菌桂自是一物。夲草有菌桂，花白蕊黄，正圆如竹。菌，一作箘，其字从竹。五臣以为香木，是矣，其以申为用，则非也。淮南子曰：申茮、杜茞，美人之所怀服。"
                },
                {
                    "paragraph": "岂维纫夫蕙茞？",
                    "zhushu": "纫，索也。蕙、茞，皆香草，以谕贤者，言禹、汤、文王虽有圣德，犹杂用众贤，以致于治，非独索蕙茞，任一人也。故尧有禹、咎繇、伯夷、朱虎、益、夔，殷有伊尹，传说，周有吕、旦、散宜、召、毕，是杂用众芳之効也。补曰：本草云：薰草，一名蕙草，生下湿地。陶隐居云：俗人呼䴏草，状如茅而香，为薰草，人家颇种之。引山海经云：薰草，麻叶而方茎，赤花而黑实，气如蘼芜，可以已厉。又广志云：蕙草，绿叶紫花。陈藏器云：此即是零陵香，生零陵山谷。南越志名燕草。黄鲁直说与此异，已见上。椒与菌桂，木类也。蕙茞，草类也。以言贤，无小大，皆在所用。茞，白芷也，昌改切。"
                },
                {
                    "paragraph": "彼尧舜之耿介兮，",
                    "zhushu": "尧、舜，圣德之王也。耿，光也。介，大也。补曰耿。古逈、古幸二切。"
                },
                {
                    "paragraph": "既遵道而得路。",
                    "zhushu": "遵，循也。路，正也。尧、舜所以有光大圣明之称者，以循用天地之道，举贤任能，使得万事之正也。夫先三后者，据近以及远，明道德同也。五臣云：循用大道。补曰：上言三后，下言尧、舜，谓三后遵尧、舜之道以得路也。路，大道也。"
                },
                {
                    "paragraph": "何桀纣之猖披兮，",
                    "zhushu": "桀、纣、夏、殷失位之君，猖披，衣不带之貌，猖，一作昌，释文作倡。披，一作被。五臣云：昌披，谓乱也。补曰：博雅云：裮被，不带也。被音披。"
                },
                {
                    "paragraph": "夫唯捷径以窘步。",
                    "zhushu": "捷，疾也。径，邪道也。窘，急也。言桀、纣愚惑，违皆天道，施行惶遽，衣不及带，欲涉邪径，急疾为治，故身触陷阱，至于灭亡，以法戒君也。唯，一作维。五臣云：言桀、纣苦人使乱，用捷疾邪径，急步而理之。补曰：桀、纣之乱，若衣披不带者，以不由正道，而所行蹙迫耳。左传曰：侍我不如捷之速也。捷，邪出也。论语曰：行不由径。径，步道也。"
                },
                {
                    "paragraph": "惟夫党人之偷乐兮，",
                    "zhushu": "党，朋也。论语曰：朋而不党。偷，苟且也。一无夫字。"
                },
                {
                    "paragraph": "路幽昧以险隘。",
                    "zhushu": "路，道也。幽昧，不明也。险隘，谕倾危。言己念彼谗人，相与朋党，嫉妬忠直，苟且偷乐，不知君道不明，国将倾危，以及其身也。补曰：小人明党，偷为逸乐，则中正之路塞矣。隘，狭也。远游云：悲世俗之迫阨。相如大人赋作迫隘。阨、隘一也。"
                },
                {
                    "paragraph": "岂余身之惮殃兮，",
                    "zhushu": "惮，难也。殃，咎也。一无身字。补曰：小人用事，则贤人被殃。惮，徒案切，忌难也。"
                },
                {
                    "paragraph": "恐皇舆之败绩。",
                    "zhushu": "皇，君也。舆，君之所乘，以喻国也。绩，功也。言我欲谏争者，非难身之被殃咎也，但恐君国倾危，以败先王之功。五臣云：言我所以不难殃咎谏争者，恐君行事之失。补曰：皇舆宜安行于大中至正之道，而当幽昧险隘之地，则败绩矣。左传曰：大崩曰败绩。"
                },
                {
                    "paragraph": "忽奔走以先后兮，及前王之踵武。",
                    "zhushu": "踵，继也。武，迹也。诗曰：履帝武敏歆。言已急欲奔走先后，以辅翼君者，冀及先王之德，继续其迹而广其基也。奔走先后，四辅之职也。诗曰：予聿有奔走，予聿有先后。是之谓也。忽，一作急。补曰：忽，疾貌。奔，旧音布顿切，相导前后曰先后。先，先见切。踵，亦迹也。"
                },
                {
                    "paragraph": "荃不察余之中情兮，",
                    "zhushu": "荃，香草，以谕君也。人君被服芬香，故以香草为谕。恶数指斥尊者，故变言荃也。察，一作揆，中，一作忠。补曰：荃与荪同。庄子云：得鱼而忘荃。音义云：七全切，崔音孙。香草，可以饵鱼。疏云：荪，荃也。陶隐居云：东间溪侧有名溪荪者，根形气色极似石上菖蒲，而叶正如蒲，无脊。诗咏多云兰荪，正谓此也。"
                },
                {
                    "paragraph": "反信谗而齌怒。",
                    "zhushu": "齌，疾也。言怀王不徐徐察我忠信之情，反信谗言而疾怒己也。齌，一作齐。补曰：齌音賷，又音妻。说文云：齌，炊餔，疾也。释文：齐，或作赍，并柤西切。五臣云：齐，同也。反信谗人，与之同怒于我。"
                },
                {
                    "paragraph": "余固知謇謇之为患兮，",
                    "zhushu": "謇謇，忠贞貌也。易曰：王臣謇謇，匪躬之故。补曰：今易作蹇蹇，先儒引经多如此，盖古今本或不同耳。"
                },
                {
                    "paragraph": "忍而不能舍也。",
                    "zhushu": "舍，止也。言已知忠言謇謇谏君之过，必为身患，然中心不能自止而不言也。文苑无而字。一本忍上有余字，一无也字。五臣云：恐君之败，故忍此祸患而不能止。补曰：颜师古去舍，尸夜切，训止息。人之屋舍及星辰次舍，其义皆同。论语曰：不舍昼夜。谓晓夕不息耳。今人音舍，非也。"
                },
                {
                    "paragraph": "指九天以为正兮，",
                    "zhushu": "指，语也。九天，谓中央八方也。正，平也。五臣云：九，阳数，谓天也。补曰：九章云：所作忠而言之兮，指苍天以为正。淮南子：九天：中央钧天，策方苍天，东北变天，北方玄天，西北幽天，西方昊天，西南朱天，南方炎天，东南阳天。又广雅：九天：东方皡天，南方赤天，西方成天。余同。"
                },
                {
                    "paragraph": "夫唯灵修之故也。",
                    "zhushu": "灵，神也。修，远也。能神明远见者，君德也，故以谕君。言己将陈忠策内虑之心，上指九天，告语神明，使平正之，唯用懐王之故，欲自尽也。唯，一作惟，一无也字。五臣云：灵修，言有神明长久之道者，君德也。言我指九天，欲为君行正平之道，而君不用我，故将欲自尽。补曰：王逸言自尽者，谓自竭尽耳。五臣说误。"
                },
                {
                    "paragraph": "曰黄昏以为期兮，羌中道而改路。",
                    "zhushu": "补曰：一本有此二句，王逸无注。至下文羌内恕己以量人，始释羌义，疑此二句后人所増耳。九章曰：昔君与我诚言，兮，曰黄昏以为期，羌中道而回畔兮，反既有此他志。与此语同。"
                },
                {
                    "paragraph": "初既与余成言兮，",
                    "zhushu": "初，始也。成，平也。言，犹，议也。补曰：成言，谓诚信之言，一成而不易也。九章作诚言。"
                },
                {
                    "paragraph": "后悔遁而有他。",
                    "zhushu": "遁，隐也。言怀王始信任己，与我平议国政，后用谗言，中道悔恨，隐匿其情，而有他志也。遁，一作遯，他，一作佗。五臣云：悔，改。遯，移也。改移本情，而有他志。"
                },
                {
                    "paragraph": "余既不难夫离别兮，",
                    "zhushu": "近曰离，远曰别。一无夫字。"
                },
                {
                    "paragraph": "伤灵修之数化。",
                    "zhushu": "化，变也。言我竭忠见过，非难与君离别也。伤念君信用谗言，志数变易，无常操也。五臣云：伤，惜也。补曰：数，所角切。化音花。下同。"
                },
                {
                    "paragraph": "余既滋兰之九畹兮，",
                    "zhushu": "滋，莳也。十二𠭇曰畹。或曰田之长为畹也。五臣云：滋，益也。释文作𦳦，音栽。补曰：说文：田三十𠭇曰畹。于阮切。"
                },
                {
                    "paragraph": "又树蕙之百𠭇。",
                    "zhushu": "树，种也。二百四十步为𠭇。言已虽见放流，犹种莳众香，修行仁义，勤身自勉，朝暮不倦也。五臣云：兰、蕙喻行，言我虽被斥逐，修行弥多。释文𠭇作畮，补曰：𠭇，莫后切。司马法：六尺为步，步百为𠭇。秦孝公之制：二百四十步为𠭇。畹或曰十二𠭇，或曰三十𠭇。九畹盖多于百𠭇矣。然则种兰多于蕙也。此古人贵兰之意。"
                },
                {
                    "paragraph": "畦留夷与揭车兮，",
                    "zhushu": "畦，共呼种之名。留夷，香草也。揭车，亦芳草，一名䒗舆，五十𠭇为畦也。揭，一作藒，文选作蒥荑。䔾车。补曰：畦，音携。揭、藒、藒，并丘谒切。相如赋云：杂以留夷。张揖曰：留夷，新夷。颜师古曰：留夷，香草，非新夷，新夷乃树耳。一云：留夷，药名。尔雅：藒车，芞舆。本草拾遗云：藒车味卒，生彭城。髙数尺，白花。芞，音迄。"
                },
                {
                    "paragraph": "杂杜衡与芳芷。",
                    "zhushu": "杜衡、芳芷，皆香草也。言巳积累众善，以自㓗饰，复植留夷、杜衡，杂以芳芷，芬香益畅，德行弥盛也。衡，一作蘅。补曰：尔雅：杜、上卤。注云：杜衡也，似葵而香。山海经云：天帝山有草，状似葵，其𦤀如蘼芜，名曰杜衡。本草云：叶似葵，形如马蹄，故俗云马蹄香。"
                },
                {
                    "paragraph": "冀枝叶之峻茂兮，",
                    "zhushu": "冀，幸也。峻，长也。文选作葰。五臣云：茂盛貌，音俊。补曰：相如赋云：实叶葰楙。葰音峻。"
                },
                {
                    "paragraph": "愿竢时乎吾将刈。",
                    "zhushu": "刈，获也。草曰刈，榖曰获。言已种植众芳，幸其枝叶茂长，实核成熟，愿待天时，吾将获取收藏，而飨其功也。以言君亦宜蓄养众贤，以时进用，而恃仰其治也。文选竢作俊。"
                },
                {
                    "paragraph": "虽萎绝其亦何伤兮，",
                    "zhushu": "萎，病也。绝落也。补曰萎，草木枯死也。于危切。"
                },
                {
                    "paragraph": "哀众芳之芜秽。",
                    "zhushu": "言已所种芳草，当刈未刈，蚤有霜雪，枝叶虽蚤萎病绝落，何能伤于我乎？哀惜众芳摧折，枝叶芜秽而不成也。以言巳修行忠信，冀君任用，而遂斥弃，则使众贤志士夫其所也。五臣云：言我积行为谗邪所害见逐，亦犹植芳草，为霜露所伤而落，虽如是，于我亦何能伤，但恐众贤志士见而芜秽，不自修也。补曰：芜，荒也。秽，恶也。"
                },
                {
                    "paragraph": "众皆竞进以贪婪兮，",
                    "zhushu": "竞，泣也。爱财曰贪，爱食曰婪。以，一作而。补曰并逐曰竞。婪，卢含切。"
                },
                {
                    "paragraph": "凭不猒乎求索。",
                    "zhushu": "凭，满也。楚人名满曰凭。言在位之人，无有清㓗之志，皆并进取，贪婪于财利，中心虽满，犹复求索，不知猒饱也。凭，一作凭。补曰：凭，皮氷切。索，求也。书序曰：八卦之说，谓之八索。徐邈读作苏故切，则索亦有素音。"
                },
                {
                    "paragraph": "羌内恕己以量人兮，",
                    "zhushu": "羌，楚人语词也，犹言卿何为也。以心揆心为恕。量，度也。补曰：羌，去羊切，楚人发语端也。文选注云：羌，乃也。一云：叹声也。量，力香切。"
                },
                {
                    "paragraph": "各兴心而嫉妬。",
                    "zhushu": "兴，生也。害贤为嫉，害色为妬。言在位之臣，心皆贪婪，内以其志恕度他人，谓与已不同，则各生嫉妬之心，推弃清㓗，使不得用也。故外传曰：太山之鸱，鸣吓鸳雏。此之谓也。兴心，文选误作与心。五臣云：贪婪之人，乃内恕于己，以量度它人，谓与己同贪，若否，则各生嫉妬之心，谗𧮂之，使不得进用。补曰：贪婪之人，不知其非，自恕以度人，谓君子亦有竞进求索之心，故各兴心而嫉妬也。"
                },
                {
                    "paragraph": "忽驰骛以追逐兮，",
                    "zhushu": "五臣云：忽，急也。驰，一作驼。补曰：骛，乱驰也。"
                },
                {
                    "paragraph": "非余心之所急。",
                    "zhushu": "言众人所以驰骛惶遽者，争追逐权贵，求财利也，故非我心之所急。众人急于财利，我独急于仁义也。"
                },
                {
                    "paragraph": "老冉冉其将至兮，",
                    "zhushu": "七十曰老。冉冉，行貌。五臣云：冉冉，渐渐也。"
                },
                {
                    "paragraph": "恐修名之不立。",
                    "zhushu": "立，成也。言人年命冉冉而行，我之衰老，将以来至，恐修身建德，而功不成名不立也。论语曰：君子疾没世而名不称焉。屈原建志清白，贪流名于后世也。补曰：修，名。修，㓗之名也。屈子非贪名者，然无善名以传世，君子所耻。故孔子曰：伯夷、叔齐饿于首阳之下，民到于今称之。修与修同，古书通用。"
                },
                {
                    "paragraph": "朝饮木兰之坠露兮，",
                    "zhushu": "坠，堕也。"
                },
                {
                    "paragraph": "夕餐秋菊之落英。",
                    "zhushu": "英，华也。言已且饮香木之坠露，吸正阳之津液；暮食芳菊之落华，吞正阴之精蕊，动以香净，自润泽也。餐，一作餐。五臣云：取其香㓗，以合己之德。补曰：饮，啜也，音荫。餐，吞也，七安切。秋花无自落者，当读如我落其实而取其华之落。魏文帝云：芳菊含乾坤之纯和，体芬芳之淑气，故屈原悲冉冉之将老，思食秋菊之落英。辅体延年，莫斯之贵。"
                },
                {
                    "paragraph": "苟余情其信姱以练要兮，",
                    "zhushu": "苟，诚也。练，简也。五臣云：苟，且。姱，大。练，择也。且，信大。择道要而行。补曰：信姱，言实好也。与信芳、信美同意。姱，苦瓜切。要，于笑切。"
                },
                {
                    "paragraph": "长顑颔亦何伤。",
                    "zhushu": "顑颔，不饱貌，言己饮食清㓗，诚欲使我形貌信而美好，中心简练，而合于道要，虽长顑颔，饥而不饱，亦何所伤病也。何者？众人苟欲饱于财利，己独欲饱于仁义也。补曰：言我中情实美，又择要道而行，虽颜色憔悴，形容枯槁，亦何伤乎？彼先口体而后仁义，岂知要者？或曰：有道者虽贫贱而容貌不枯，屈原何为其顑颔也？曰：当是时，国削而君辱，原独得不忧乎？顑，虎感切。颔，户感切，又上占湛切，下鱼检切。顑颔，食不饱，面黄貌。颔，一作颔，音同。"
                },
                {
                    "paragraph": "擥木根以结茝兮，",
                    "zhushu": "擥，持也。根以喻本。文选擥作掔。补曰掔，启妍切，亦持也。荀子云：兰槐之根是为芷。注云：苗名兰槐，根名芷。然则木根与茝，皆喻本也。"
                },
                {
                    "paragraph": "贯薜荔之落蕊。",
                    "zhushu": "贯，累也。薜荔，香草也，缘木而生。蕊，实也。累香草之实，执持忠信貌也。言已施行，常擥木引坚，据持根木，又贯累香草之实，执持忠信，不为华饰之行也。五臣云：贯，拾也。蕊，花心也。言我持木之本，佩结香草，拾其花心，以表己之忠信。补曰：薜，蒲计切。荔，郎计切。山海经：小华之山，其草多薜荔，状如乌韭，而生于石上。注云：亦缘木生。管子云：薜荔白芷，蘪芜椒连，五臭所校。校，谓馨烈之锐。前汉乐章云：都荔遂芳。谓都良、薜荔俱有芬芳也。花外曰蕚，内曰蕊。蕊，花𩰄头点也。"
                },
                {
                    "paragraph": "矫菌桂以纫蕙兮，",
                    "zhushu": "矫，直也。五臣云：矫，举也。举此香木以自以。补曰：九章云：梼木兰以矫蕙。"
                },
                {
                    "paragraph": "索胡绳之纚纚。",
                    "zhushu": "胡绳，香草也。纚纚，索好貌。言己行虽据履根木，犹复矫直菌桂芬香之性，纫索胡绳，令之泽好，以善自约束，终无懈倦也。补曰：说文：索，昔各切。草有茎叶，可作绳索。纚，所绮切。"
                },
                {
                    "paragraph": "謇吾法夫前修兮，非世俗之所服。",
                    "zhushu": "言我忠信謇謇者，乃上法前世远贤，固非今时俗人之所服行也。一云：謇，难也。言己服饰虽为难法，我倣前贤以自修㓗，非本今世俗人之所服佩。文选謇作蹇，世作时。五臣云：蹇，难也。前修，谓前代修习道德之人。服，用也。言我所以遭难者，吾法前修道德之人，故不为代俗所用。补曰：謇，又训难易之难，非蹇难之字也。世所传楚词，唯王逸本最古。凡诸本异同，皆当以此为正。又李善注本有以世为时、为代，以民为人之类，皆避唐讳，当从旧本。"
                },
                {
                    "paragraph": "虽不周于今之人兮，",
                    "zhushu": "周，合也"
                },
                {
                    "paragraph": "，愿依彭咸之遗则。",
                    "zhushu": "彭咸，殷贤大夫，谏其君不听，自投水而死。遗，余也。则，法也。言己所行忠信，虽不合于今之世，愿依古之贤者彭咸余法，以自率厉也。补曰：颜师古云：彭咸，殷之介士，不得其志，投江而死。按屈原死于顷襄之世，当怀王时，作离骚，已云愿依彭咸之遗则，又曰：吾将从彭咸之所居。盖其志先定，非一时忿怼而自沈也。反离骚曰：弃由𣆀之所珎兮，摭彭咸之所遗。岂知屈子之心哉！"
                },
                {
                    "paragraph": "长太息以掩涕兮，哀民生之多艰。",
                    "zhushu": "艰，难也。言已自伤所行不合于世，将効彭咸，沈身于渊，乃太息长悲，哀念万民，受命而生，遭过多难，以陨其身。申生雉经，子胥沈江，是谓多难也。五臣云：太息掩涕，哀此万姓遭轻薄之俗，而多屯难。补曰：掩涕，犹𢪛泪也。远游曰：哀民生之长勤。与此意同。"
                },
                {
                    "paragraph": "余虽好修姱以鞿羁兮，",
                    "zhushu": "鞿羁，以马自喻。缰在口曰鞿，革络头曰羁，言为人所系累也。五臣云：言我虽习前人之大道，而为谗人所衔勒。补曰：鞿，居依切。羁，居宜切。下文云：余独好修以为常。修姱，谓修㓗而姱美也。"
                },
                {
                    "paragraph": "謇朝谇而夕替。",
                    "zhushu": "谇，谏也。诗曰：谇予不顾。替，废也。言己虽有绝远之智，姱好之姿，然以为谗人所鞿羁而系累矣，故朝谏謇謇于君，夕暮而身废弃也。补曰：谇音䆳，又音信，今诗作讯。讯，告也。"
                },
                {
                    "paragraph": "既替余以蕙纕兮，",
                    "zhushu": "纕，佩带也。补曰：纕，息羊切。下云：解佩纕以结言。"
                },
                {
                    "paragraph": "又申之以揽茝。",
                    "zhushu": "又，复也。言君所以废弃己者，以余带佩众香，行以忠正之故也。然犹复重引芳茝，以自结束，执志弥笃也。一云又申之㨫茝。五臣云：申，重也。揽，持也。"
                },
                {
                    "paragraph": "亦余心之所善兮，虽九死其犹未悔。",
                    "zhushu": "悔，恨也。言己履行忠信，执守清白，亦我中心之所美善也。虽以见过，支解九死，终不悔恨。五臣云：九，数之极也。以此遇害，虽九死无一生，未足悔恨。"
                },
                {
                    "paragraph": "怨灵修之浩荡兮，",
                    "zhushu": "上政迷乱则下怨，父行悖惑则子恨。灵修，谓怀王也。浩，犹浩浩，荡，犹荡荡，无思虑貌也。诗曰：子之荡兮。补曰：今诗作汤。汤，荡也。孔子曰：诗可以怨。孟子曰：小弁之怨，亲亲也。亲之过大而不怨，是愈疏也。屈原于怀王，其犹小弁之怨乎？"
                },
                {
                    "paragraph": "终不察夫民心。",
                    "zhushu": "言己所以怨恨于怀王者，以其用心浩荡，骄敖放恣，无有思虑，终不省察万民善恶之心，故朱紫相乱，国将倾危也。夫君不思虑，则忠臣被诛；忠臣被诛，则风俗怨而生逆暴，故民心不可不熟察之也。民，一作人。五臣云：浩荡，法度坏貌。言我怨君法度废坏，终不察众人悲苦。"
                },
                {
                    "paragraph": "众女嫉余之蛾眉兮，",
                    "zhushu": "众女，谓众臣。女，阴也。无专擅之义，犹君动而臣随也，故以喻臣。蛾眉，好貌，蛾，一作娥。补曰：反离骚云：知众嫮之疾妬兮，何必扬累之蛾眉。此亦班孟坚、颜之推以为露才扬己之意。夫冶容诲淫，目挑心与，孟子所谓不由其道者，而以污原，何哉？诗人称庄姜之贤曰螓首蛾眉，盖言其质之美耳。师古云：蛾眉，形若蚕蛾眉也。"
                },
                {
                    "paragraph": "谣诼谓余以善淫。",
                    "zhushu": "谣，谓毁也。诼，犹𧮂也。淫，邪也。言众女嫉妬蛾眉美好之人，𧮂而毁之，谓之羙而淫，不可信也。犹众臣嫉妬忠正，言己淫邪不可任也。以，一作之。五臣云：谗邪之人，谓我善为淫乱。补曰：谣，音遥。尔雅：徒歌谓之谣，谓谣言也。诼，竹角切。方言云：诼，愬也。楚以南谓之诼。言众女竞为谣言，以𧮂愬我。彼淫人也，而谓我善淫，所谓恕己以量人。"
                },
                {
                    "paragraph": "固时俗之工巧兮，偭规矩而改错。",
                    "zhushu": "偭，背也。圆曰规，方曰矩。改，更也。错，置也。言今世之工，才知强巧，皆去规矩，更造方圆，必失坚固，败材木也。以言佞臣巧于言语，背违先圣之法，以意妄造，必乱政治，危君国也。五臣云：规矩，法则也。补曰：偭，音面。贾𧨏云：偭枭獭以隐处。错音措。"
                },
                {
                    "paragraph": "背绳墨以追曲兮，",
                    "zhushu": "追，犹随也。绳墨，所以正曲直。补曰：背，违也。墨，度名也。五尺曰墨。追，古随字。"
                },
                {
                    "paragraph": "竞周容以为度。",
                    "zhushu": "周，合也。度，法也。言百上不循绳墨之直道，随从曲木，屋必倾危而不可居也。以言人臣不修仁义之道，背弃忠直，随从枉佞，苟合于世，以求容媚，以为常法，身必倾危而被刑戮也。补曰：偭规矩而改错者，反常而妄作；背绳墨以追曲者，枉道以从时。"
                },
                {
                    "paragraph": "忳郁邑余侘傺兮，",
                    "zhushu": "忳，忧貌，侘傺，失志貌。侘，犹堂堂立貌也。傺，住也。楚人名住曰傺。邑。一作悒。一木注云：忳，自念貌。五臣云：忳郁，忧思貌。悒，不安也。补曰：忳，徒浑切，闷也。郁邑，忧貌。不文曰：曽歔欷余郁邑兮。五巨以忳郁为句绝，误矣。侘，敕加切。傺，丑利切，又上敕驾切，下敕界切。方言云：傺，逗也。南楚谓之傺。郭璞云：逗，即今住字。"
                },
                {
                    "paragraph": "吾独穷困乎此时也。",
                    "zhushu": "言我所以忳忳而忧，中心郁邑，怅然住立而失志者，以不能随从世俗，屈求容媚，故独为时人所穷困。忧，一作自念，一无也字。"
                },
                {
                    "paragraph": "宁溘死以流亡兮，",
                    "zhushu": "溘，犹奄也。以，一作而，奄，一作晻，下注同。补曰：溘，奄忽也，渴合切。"
                },
                {
                    "paragraph": "余不忍为此态也。",
                    "zhushu": "言我宁奄然而死，形体流亡，不忍以中正之性，为邪淫之态。一无也字。"
                },
                {
                    "paragraph": "鸷鸟之不群兮？",
                    "zhushu": "鸷，执也。谓能执伏众鸟，鹰鹯之类也，以喻忠正。补曰鸷，脂利切，击鸟也。月令曰：鹰隼蚤。"
                },
                {
                    "paragraph": "自前世而固然。",
                    "zhushu": "言鸷鸟执志刚厉，特处不群，以言忠正之士，亦执分守节，不随俗人，自前世固然，非独于今，比干、伯夷是也。李善文选世作代。"
                },
                {
                    "paragraph": "何方圜之能周兮，夫孰异道而相安？",
                    "zhushu": "言何所有圜凿受方枘而能合者，谁有异道而相安耶？言忠佞不相为谋也。圜，一作圆，周，一作同，一云方凿受圆枘。"
                },
                {
                    "paragraph": "屈心而抑志兮，",
                    "zhushu": "抑，案也。补曰：案，读若按。"
                },
                {
                    "paragraph": "忍尤而攘诟。",
                    "zhushu": "尤，过也。攘，除也。诟，耻也。言己所以能屈案心志，含忍罪过而不去者，欲以除去耻辱，诛谗佞之人，如孔子诛少正卯也。释文诟作訽，补曰：诟、訽，并呼漏切，又古豆切。礼记曰：以儒相诟病。诟病，耻辱也。"
                },
                {
                    "paragraph": "伏清白以死直兮，固前圣之所厚。",
                    "zhushu": "言土有伏清白之志，以死忠直之节者，固乃前世圣王之所厚哀也。故武王伐纣，封比干之墓，表商容之闾也。补曰：比干谏而死，孔子称仁焉，厚之也。"
                },
                {
                    "paragraph": "悔相道之不察兮，",
                    "zhushu": "悔，恨也。相，视也。察，审也。补曰：相。息亮切。"
                },
                {
                    "paragraph": "延伫乎吾将反。",
                    "zhushu": "延，长也。伫，立貌。诗曰：伫立以泣。言已自悔恨，相视事君之道不明审，当若比干伏节死义，故长立而望，将欲还反，终已之志也。补曰：伫，直吕切。久，立也。异姓事君，不合则去；同姓事君，有死而已。屈原去之，则是不察于同姓事君之道，故悔而欲反也。"
                },
                {
                    "paragraph": "回朕车以复路兮，",
                    "zhushu": "回，旋也。路，道也。回，一作回。"
                },
                {
                    "paragraph": "及行迷之未远。",
                    "zhushu": "迷，误也。言乃旋我之车，以反故道，及己迷误欲去之路，尚未甚远也。同姓无相去之义，故屈原遵道行义，欲还归也。"
                },
                {
                    "paragraph": "步余马于兰皐兮，",
                    "zhushu": "步，徐行也。泽曲曰皐。诗云：鹤鸣于九皐。补曰：皐，九折泽也。一云：泽中水溢出所为坎。招魂曰：皐兰被径。"
                },
                {
                    "paragraph": "驰椒丘且焉止息。",
                    "zhushu": "土髙四堕曰椒丘。言已欲还，则徐步我之马于芳泽之中，以观听怀王，遂驰髙丘而止息，以湏君命也。驰，一作驼。五臣云：椒丘，丘土有椒也。行息依兰椒，不忘芳香，以自㓗也。补曰：司马相如赋云：椒丘之阙。服虔云：丘名。如淳云：丘多椒也。按：椒，山颠也。此以椒丘对兰皐，则宜从如淳、五臣之说。焉，语助，尤虔切。"
                },
                {
                    "paragraph": "进不入以离尤兮，退将复修吾初服。",
                    "zhushu": "退，去也。言已诚欲遂进，竭其忠诚，君不肯纳，恐重过祸，故将复去，修吾初始清㓗之服也。一无复字。五臣云：尤，过也。补曰：九章云：欲儃佪以干傺兮，恐重患而离尤。离，遭也。曹植七启曰：愿反初服，从子而归。"
                },
                {
                    "paragraph": "制芰荷以为衣兮，",
                    "zhushu": "制，裁也。芰，䔖也。秦人曰薢茩。荷，芙蕖也。补曰：芰，奇寄切。生水中，叶浮水上，花黄白色。"
                },
                {
                    "paragraph": "雧芙蓉以为裳。",
                    "zhushu": "芙蓉，莲华也。上曰衣，下曰裳。言已进不见纳，犹复裁制芰荷，集合芙蓉，以为衣裳，被服愈㓗，修善益明。雧，一作集。补曰：尔雅曰：荷，芙蕖。注云：别名芙蓉。本草云：其叶名荷，其华未发为菡蓞，已发为芙蓉。芰荷，叶也，故以为衣；芙蓉，华也，故以为裳。反离骚云：衿芰茄之绿衣，被芙蓉之朱裳是也。北山移文曰：焚芰制而裂荷衣。盖用此语。薢茩，音皆苟。又上胡买切，下胡口切。"
                },
                {
                    "paragraph": "不吾知其亦已兮，苟余情其信芳。",
                    "zhushu": "五臣云：言君不知我，我亦将止，然我情实美。补曰：芳，敷方切，香艸也。"
                },
                {
                    "paragraph": "髙余冠之岌岌兮，",
                    "zhushu": "岌岌，髙貌。补曰：岌，鱼及切。"
                },
                {
                    "paragraph": "长余佩之陆离。",
                    "zhushu": "陆离，犹㠁嵯，众貌也。言己怀德不用，复髙我之冠，长我之佩，尊其威仪，整其服饰，以异于众也。补曰：许慎云：陆离，美好貌。颜师古云：陆离，分散也。九章云：带长铗之陆离兮，冠切云之崔嵬。"
                },
                {
                    "paragraph": "芳与泽其杂糅兮，",
                    "zhushu": "芳，德之臭也。易曰：其臭如兰。泽，质之润也。玉坚而有润泽。糅，杂也。补曰：糅，女救切。"
                },
                {
                    "paragraph": "唯昭质其犹未亏。",
                    "zhushu": "唯，独也。昭，明也。亏，歇也。言我外有芬芳之德，内有玉泽之质，二美杂会，兼在于己，而不得施用，故独保明其身，无有亏歇而已。所谓道行则兼善天下，不用则独善其身。亏，一作亏，其字从兮。五臣云：唯独守其明㓗之质，犹未为自亏损也。"
                },
                {
                    "paragraph": "忽反顾以游目兮，",
                    "zhushu": "忽，疾貌。游，一作游。"
                },
                {
                    "paragraph": "将往观乎四荒。",
                    "zhushu": "荒，远也。言巳欲进忠信，以辅事君，而不见省，故怱然反顾而去，将遂游目往观四荒之外，以求贤君也。五臣云：观四荒之外，以求知己者，补曰：尔雅：觚竹、北户。西王母、曰下谓之四荒，皆四方昏荒之国。礼失而求诸野，当是时，国无人，莫我知者，故欲观乎四荒，以求同志。此孔子浮海居夷之意。然原初未尝去楚者，同姓无可去之义故也。贾𧨏吊屈原云：𣉽九州而相其君兮，何必怀此都。失之矣。"
                },
                {
                    "paragraph": "佩缤纷其繁饰兮，",
                    "zhushu": "缤纷，盛貌。繁，众也。补曰：缤，匹宾切。"
                },
                {
                    "paragraph": "芳菲菲其弥章。",
                    "zhushu": "菲菲，犹勃勃，芬香貌也。章，明也。言已虽欲之四方荒远，犹整饰仪容，佩玉缤纷而众盛，忠信勃勃而愈明，终不以远，故改其行。五臣云：佩忠信芳香之行，弥加明㓗。"
                },
                {
                    "paragraph": "民生各有所乐兮，余独好修以为常。",
                    "zhushu": "言万民禀天命而生，各有所乐，或乐谄佞，或乐贪淫，我独好修正直，以为常行也。文选民作人。修，一作循。补曰：乐，鱼教切，欲也。下文云：汝何博謇而好修。又曰：苟中情其好修。皆言好自修㓗也。"
                },
                {
                    "paragraph": "虽体解吾犹未变兮，岂余心之可惩。",
                    "zhushu": "惩，艾也。言已好修忠信，以为常行，虽获罪支解，志犹不艾也。岂，一作非，文选可作何。五臣云：言我执忠贞之心，虽遭支解，亦不能变，于我心更何所惧。惩，惧也。补曰：解，古蟹切。说文：惩，㣻也。㣻与艾并音乂，谓惩创也。以可为何，以惩训惧，皆非是。"
                },
                {
                    "paragraph": "女𡡓之婵媛兮，",
                    "zhushu": "女𡡓，屈原姊也。婵媛，犹牵引也。一作掸援。补曰：说文云：𡡓，女字也，音须。贾侍中说：楚人谓女曰𡡓，前汉有吕须，取此为名。婵媛音蝉爰。水经引袁崧云：屈原有贤姊，闻原放逐，亦来归，喻令自宽全。郷人冀其见从，因名曰秭归。县北有原故宅，宅之东北有女须庙，捣衣石犹存。秭与姊同。观女𡡓之意，盖欲原为𡩋武子之愚，不欲为史鱼之直耳，非责其不能为上官、椒、兰也。而王逸谓女𡡓骂原以不与众合，不承君意，误矣。"
                },
                {
                    "paragraph": "申申其詈予。",
                    "zhushu": "申申，重也。言女𡡓见己施行不与众合，以见放流，故来牵引数怒，重詈我也。詈，一作骂，予，一作余。五臣云：牵引古事而骂詈我。补曰：论语曰：申申如也。申申，和舒之貌。女𡡓詈原，有亲亲之意焉。九歌云女婵媛兮为余太息是也。予，音与，叶韵。"
                },
                {
                    "paragraph": "曰鮌婞直以亡身兮，",
                    "zhushu": "曰，女，𡡓词也。鮌，尧臣也。帝系曰：颛顼后五世而生鮌。婞，很也。鮌，亦作鲧，一作𩩌。文选亡作方。补曰：婞，下顶切。东坡曰：史记：殛鲧于羽山，以变东夷。楚词：鮌婞直以亡身。则鮌盖刚而犯上者耳。若小人也，安能以变四夷之俗哉？如左氏之言，皆后世流传之过。九章亦云：行婞直而不豫兮，鮌功用而不就。"
                },
                {
                    "paragraph": "终然夭乎羽之野。",
                    "zhushu": "蚤死曰夭。言尧使鮌治洪水，婞很自用，不顺尧命，乃殛之羽山，死于中野。女𡡓比屈原于鮌，不顺君意，亦将遇害也。夭，一作天，一云羽山之野。补曰：羽山，东裔，在海中，夭，殁也，于矫切。鮌迁羽山，三年然后死。事见天问。左传曰：其神化为黄能，入于羽渊。"
                },
                {
                    "paragraph": "汝何博謇而好修兮，纷独有此姱节。",
                    "zhushu": "女𡡓数谏屈原，言汝何为独博采往古，好修謇謇，有此姱异之节，不与众同，而见憎恶于世也。文选作蹇。五臣云：汝何博采古道，于蹇难之世，好修直节，独为姱大之行。补曰：博謇，当如逸说。纷，盛貌。姱，苦瓜切，好也。"
                },
                {
                    "paragraph": "薋菉葹以盈室兮，",
                    "zhushu": "薋，蒺蔾也。菉，王刍也。葹，枲耳也。诗曰：楚楚者薋。又曰：终朝采菉。三者皆恶草，以喻谗佞盈满于侧者也。补曰：今诗薋作茨，菉作绿。薋，音甆。尔雅亦作茨。布地蔓生，细叶，子有三角，刺人。易：据于蒺蔾，言其凶伤。诗墙有茨，以刺梗秽。菉，音录。尔雅云：菉，王刍。菉，蓐也。本草云：荩草，叶似竹而细薄，茎亦圆小，生平泽溪涧之侧，俗名菉蓐草。葹，商支切，形似鼠耳，诗人谓之卷耳，尔雅谓之苓耳，广雅谓之枲耳。皆以实得名。本草：枲耳。一名葹。"
                },
                {
                    "paragraph": "判独离而不服。",
                    "zhushu": "判，别也。女𡡓言众人皆佩薋、菉、枲耳，为谗佞之行，满于朝庭，而获富贵，汝独服兰蕙，守忠直，判然离别，不与众同，故斥弃也。"
                },
                {
                    "paragraph": "众不可户说兮，孰云察余之中情。",
                    "zhushu": "屈原外困群佞，内被姊詈，知世莫识。言己之心志所执，不可户说人告，谁当察我中情之善否也。补曰：管子曰：圣人之治于世，不人告也，不户说也。淮南子曰：口辨而户说之。"
                },
                {
                    "paragraph": "世并举而好朋兮，",
                    "zhushu": "朋，党也。补曰：说文：朋，古凤字。凤飞，群鸟从以万数，故以为朋党字。"
                },
                {
                    "paragraph": "夫何焭独而不予听？",
                    "zhushu": "焭，孤也。诗曰：哀此焭独。言世俗之人，皆行佞伪，相与朋党，并相荐举。忠直之士，孤焭特独，何肯听用我言，而纳受之也。焭，一作㷀，予，一作余。补曰：焭，渠营切，今诗作惸，听，平声。"
                },
                {
                    "paragraph": "依前圣以节中兮，",
                    "zhushu": "节，度。文选以作之。"
                },
                {
                    "paragraph": "喟凭心而历兹。",
                    "zhushu": "喟，叹也。历，数也。言己所言，皆依前世圣人之法，节其中和，喟然舒愤懑之心，历数前世成败之道，而为此词也。凭，一作凭，一作冯。五臣云：中，得也。历，行也。凭，满也。言我依前代圣贤节度，而不得用，故叹息愤懑，而行泽畔矣。补曰：喟，丘愧切。方言云：凭，怒也，楚曰凭。注云：恚，盛貌。引楚词康回凭怒，皮氷切。列子曰：帝冯怒。庄子曰：赅溺于冯气。说文云：冯。懑也。并音愤。喟凭心而历兹者。叹逢时之不幸也。历，犹逢也。下文云：委厥美而历兹。意与此同。"
                },
                {
                    "paragraph": "济沅湘以南征兮，",
                    "zhushu": "济，渡也。沅，湘，水名。征，行也。补曰：沅音元。山海经云：湘水出帝舜葬东，入洞庭下。沅水出象郡镡城西，东注江，合洞庭中。后汉志：武陵郡有临沅县，南临元水，水源出牂牁且兰县，至郡界分为五谿。又：零陵郡阳朔山，湘水出。水经云：沅水下注洞庭，方会于江。湘中记云：湘水之出于阳朔，则觞为之舟，至洞庭，则日月若出入于其中。"
                },
                {
                    "paragraph": "就重华而敶词。",
                    "zhushu": "重华，舜名也。帝系曰：瞽叟生重华，是为帝舜，葬于九疑山，在沅、湘之南。言已依圣王法而行，不容于世，故欲渡沅、湘之水，南行就舜，敶词自说，稽疑圣帝，冀闻秘要，以自开悟也。一作陈辞。补曰：敶，列也。先儒以重华为舜名。按书云：有鳏在下，曰虞舜，与帝之咨禹一也。则舜非谥也，名也。又曰：若稽古帝舜曰重华，与尧为放勋一也，则重华非名也，号也。群臣称帝不称尧，则尧为名；帝称禹不称文命，则文命为号。伊尹称尹躬暨汤，则汤号也。汤自称予小子履，则履名也。楚词屡言尧、舜、禹、汤，今辨干此天下明德，皆自虞帝始，其于君臣之际详矣，故原欲就之而敶词也。"
                },
                {
                    "paragraph": "启九辩与九歌兮，",
                    "zhushu": "启，禹子也。九辩、九歌，禹乐也。言禹平治水土，以有天下，启能承先志，纉叙其业，育养品类，故九州之物，皆可辩数，九功之德，皆有大序，而可歌也。左氏传曰：六府三事，谓之九功。九功之德，皆可歌也，谓之九歌。水、火、金、木、土、榖，谓之六府；正德、利用、厚生，谓之三事。补曰：山海经云：夏后上三嫔于天，得九辩与九歌以下。注云：皆天帝乐名，启登天而窃以下用之。天问亦云：启棘宾商，九辩、九歌。王逸不见山海经，故以为禹乐。五臣又云：启，开也。言禹开树此乐，谬矣。骚经、天问多用山海经，而刘勰辨骚，以康回倾地、夷羿弊曰为谲怪之谈，异乎经典。如髙宗梦得说，姜嫄履帝敏之类，皆见于诗书，岂诬也哉？"
                },
                {
                    "paragraph": "夏康娱以自纵。",
                    "zhushu": "夏康，启子太康也。娯，乐也。纵，放也。"
                },
                {
                    "paragraph": "不顾难以图后兮，五子用失乎家巷。",
                    "zhushu": "图，谋也。言太康不遵禹、启之乐，而更作淫声，放纵情欲，以自娱乐，不顾患难，不谋后世，卒以失国，兄弟五人，家居闾巷，失尊位也。尚书序曰：太康失国，昆弟五人，须于洛汭，作五子之歌。此佚篇也。巷，一作居。补曰：书云：太康尸位，以逸豫灭厥德，𥠖民咸贰。乃盘游无度，畋于有洛之表，十旬弗反。有穷后羿因民弗忍，距于河，厥第五人，御其母以从。徯干洛之汭，五子咸怨，述大禹之戒以作歌。逸不见全书，故以为佚篇。它皆放此。难，乃旦切，巷，里中道也。此言太康娱乐放纵，以至失邦耳。逸云：不遵启乐，更作淫声。未知所据。且太康不反，国人立其弟仲康。仲康死，子相立，则五子岂有家居闾巷之理？盖仲康以来，羿势曰盛，王者备位而已。五子之失乎家巷，太康实使之。"
                },
                {
                    "paragraph": "羿淫游以佚畋兮，",
                    "zhushu": "羿，诸侯也。畋，猎也。一作田。补曰：羿，五计切。说文云：帝喾射官也。夏少康灭之。贾逵云：羿之先祖也，为先王射官。帝喾时有羿，尧时亦有羿。羿是善射之号。此羿，商时诸侯，有穷后也。"
                },
                {
                    "paragraph": "又好射夫封狐。",
                    "zhushu": "封狐，大狐也。言羿为诸侯，荒淫游戏，以佚畋猎，又射杀大狐，犯天之孽，以亡其国也。补曰：射，食亦切，弓弩发也。天问云：帝降夷羿，革孽夏民，冯珧利决，封狶是射。"
                },
                {
                    "paragraph": "固乱流其鲜终兮，",
                    "zhushu": "鲜，少也。固一误作国，鲜，一作尠。"
                },
                {
                    "paragraph": "浞又贪夫厥家。",
                    "zhushu": "浞，寒浞，羿相也。妇谓之家。言羿因夏衰乱，代之为政，娱乐畋猎，不恤民事，信任寒浞，使为国相，足行媚于内，施赂于外，树之诈慝，而专其权势。羿畋将归，使家臣逢蒙射而杀之，贪取其家，以为己妻。羿以乱得政，身即灭亡，故言鲜终。补曰：浞，食角切。传曰：以德和民，不闻以乱。以乱易乱，其流鲜终。浞、浇之事是也。"
                },
                {
                    "paragraph": "浇身被服强圉兮，",
                    "zhushu": "浇，寒浞子也。强圉，多力也。浇，一作奡，一云被于强圉。补曰：浇，五吊切。论语曰：羿善射，奡荡舟，俱不得其死然。奡，即浇也，五耗切，声转字异。诗曰：曽是强御。强御，强梁也。"
                },
                {
                    "paragraph": "纵欲而不忍。",
                    "zhushu": "纵，放也。言浞取羿妻而生浇，强梁多力，纵放其情，不忍其欲，以杀夏后相也。一本欲下有杀字。补曰：左传云：昔有过浇，杀斟灌以伐斟寻，灭夏后相。杜预云：相失国，依于二斟，为浇所灭。"
                },
                {
                    "paragraph": "日康娱而自忘兮，",
                    "zhushu": "康，安也。而，一作以。"
                },
                {
                    "paragraph": "厥首用夫颠陨。",
                    "zhushu": "首，头也。自上下曰颠。陨，坠也。言浇、既灭杀夏后相，安居无忧，日作淫乐，忘其过恶，卒为相子少康所诛，其头颠陨而坠地。自此以上，羿、浇、寒浞之事，皆见于左氏传。夫，一作以，一无夫字。补曰：颠，倒也。释文作巓。陨，从髙下也。左传云：昔有夏之方衰，后羿自巨迁于穷石，因夏民以代夏政。恃其射也，不修民事，而淫于原兽。寒浞，伯明氏之谗子弟也，信而使之，以为己相。浞行媚于内，施赂于外，愚弄其民，而虞羿干田，树之诈慝，以取其国家，内外咸服。羿犹不悛，将归自田，家众杀而亨之，靡奔有鬲氏。浞因羿室，生浇及豷。恃其谗慝诈伪，而不德干民，使浇用师，灭斟灌及斟寻氏。靡自有鬲氏收二国之烬，以灭浞而立少康。少康灭浇于过，后杼灭豷，干戈有穷，由是遂亡。论语兼义云：羿逐后相自立，相依二斟，夏祚犹尚未灭。及寒泥杀羿，因羿室而生浇。浇长大，自能用师，始灭后相。相死之后，始生少康，少康生杼，杼又年长，始堪诱豷，方始灭浞而立少康。计太康失邦，及少康绍国，向有百载，乃灭有穷。而夏本纪云：仲康崩，子相立。相崩，子少康立。都不言羿、浞之事，是马迁之疏也。"
                },
                {
                    "paragraph": "夏桀之常违兮，",
                    "zhushu": "桀、夏之亡王也。五臣云：言常背天违道。"
                },
                {
                    "paragraph": "乃遂焉而逢殃。",
                    "zhushu": "殃，咎也。言夏桀上偝于天道，下逆于人理，乃遂以逢殃咎，终为殷汤所诛灭。"
                },
                {
                    "paragraph": "后辛之菹醢兮，",
                    "zhushu": "后，君也。辛，殷之亡王纣名也。藏菜曰菹，肉酱曰醢。菹，一作𦵔。五臣云：𦵔醢，肉酱也。补曰菹，臻鱼切。说文：酢菜也。一曰：麋鹿为菹。𧅱菹之称，菜肉通。醢音海。尔雅曰：肉谓之醢。"
                },
                {
                    "paragraph": "殷宗用而不长。",
                    "zhushu": "言纣为无道，杀北干，醢梅伯。武王杖黄𨱆，行天罚，殷宗遂绝，不得长久也。而，一作之。补曰：礼记云：昔殷纣乱天下，脯鬼侯以飨诸侯。史记曰：纣醢九侯，脯鄂侯。淮南子云：醢鬼侯之女，𦵔梅伯之骸。"
                },
                {
                    "paragraph": "汤禹俨而祗敬兮，",
                    "zhushu": "俨，畏也。祗，敬也。俨，一作严。补曰：礼记曰：俨若思。俨，亦作严，并鱼检切。"
                },
                {
                    "paragraph": "周论道而莫差。",
                    "zhushu": "周，周家也。差，过也。言殷汤、夏禹、周之文王，受命之君，皆畏天敬贤，论议道德，无有过差，故能获夫神人之助，子孙蒙其福祐也。五臣云：汤、禹、周文，皆俨肃祗敬，论议道德，无有差殊，故得永年。补曰：道，治道也。言周则包文、武矣。差，旧读作蹉。五臣以为差殊，非是。"
                },
                {
                    "paragraph": "举贤而授能兮，",
                    "zhushu": "一云举贤才。"
                },
                {
                    "paragraph": "循绳墨而不颇。",
                    "zhushu": "颇，倾也。言三王选士，不遗幽陋，举贤用能，不顾左右，行用先圣法度，无有倾失，故能绥万国，安天下也。易曰：无平不颇也。五臣云：无有颇僻。循，一作修，颇，一作陂。补曰：思𤣥赋江引楚词：遵绳墨而不颇，遵，亦循也，作修非是。易泰卦云：无平不陂。陂，一音颇，滂禾切。"
                },
                {
                    "paragraph": "皇天无私阿兮，",
                    "zhushu": "窃爱为私，所私为阿。一云所祐为阿。"
                },
                {
                    "paragraph": "览民德焉错辅。",
                    "zhushu": "错，置也。辅，佐也。言皇天神明，无所私阿，观万民之中有道德者，因置以为君，使贤能辅佐，以成其志。故桀为无道，传与汤；纣为淫虐，传与文王。德，一作惪，文选民作人。补曰：焉，语助。错，七故切。上天佑之，为生贤佐，故曰错辅。"
                },
                {
                    "paragraph": "夫维圣哲以茂行兮，",
                    "zhushu": "哲，智也。茂，盛也。补曰：行，下孟切。"
                },
                {
                    "paragraph": "苟得用此下土。",
                    "zhushu": "苟，诚也。下土，谓天下也。言天下之所立者，独有圣明之智，盛德之行，故得用事天下，而为万民之主。补曰：睿作圣，明作哲。圣哲之人，以有甚盛之行，故能使下土为我用。诗曰：奄有下土。"
                },
                {
                    "paragraph": "瞻前而顾后兮，",
                    "zhushu": "瞻。观也。顾。视也。前谓禹、汤。后谓桀、纣。补曰：说文：瞻，临视也。顾，还视也。"
                },
                {
                    "paragraph": "相观民之计极。",
                    "zhushu": "相，视也。计，谋也。极，穷也。言前观汤、武之所以兴，顾视桀、纣之所以亡，足以观察万民忠佞之谋，穷其真为也。民，一作人。补曰：相，息亮切。言观民之策，此为至矣。计，策也。极，至也。相观，重言之也。下文亦曰览相观于四极，与左传尚犹有臭。书弗遑暇食语同。"
                },
                {
                    "paragraph": "夫孰非义而可用兮，孰非善而可服？",
                    "zhushu": "服，服事也。言世之人臣，谁有不行仁义而可任用，谁有不行信善而可服事者乎？言人非义则德不立，非善则行不成也。五臣云：服，用也。"
                },
                {
                    "paragraph": "阽余身而危死兮，",
                    "zhushu": "阽，犹危也。或云：阽，近也。言巳尽忠，近于危殆。一夲死下有节字。补曰：阽，音簷，临危也。小尔雅曰：疾甚谓之阽。前汉注云：阽，近边欲堕之意。"
                },
                {
                    "paragraph": "览余初其犹未悔。",
                    "zhushu": "言已正言危行，身将死亡，上观初世伏节之贤士，我志所乐，终不悔恨也。五臣云：今观我之初志，终竟行，犹未为悔。"
                },
                {
                    "paragraph": "不量凿而正枘兮，",
                    "zhushu": "量，度也。正，方也。枘，所以充凿。补曰：量，力香切。凿，音漕。穿孔也。枘，而锐切。刻木端所以入凿。淮南子云：良工渐乎矩凿之中。"
                },
                {
                    "paragraph": "固前修以菹醢。",
                    "zhushu": "言工不量度其凿，而方正其枘，则物不固而木破矣。臣不度君贤愚，竭其忠信，则被罪过而身殆也。自前世修名之人，以获菹醢，龙逢、梅伯是也。菹，一作𦵔。五臣云：邪佞在前，忠贤何由能进？补曰：九辩云：圜凿而方枘兮，吾固知其鉏铻而难入。夫邪佞在前，而已以正直当之，其君不察，得罪必矣。"
                },
                {
                    "paragraph": "曽歔欷余郁邑兮，",
                    "zhushu": "曽，累也。歔欷，惧貌。或曰：哀泣之声也。郁邑，忧也。曾，一作增，邑，一作悒。补曰：歔，许居切。欷，香衣、许毅二切。"
                },
                {
                    "paragraph": "哀朕时之不当。",
                    "zhushu": "言我累息而惧，郁邑而忧者，自哀生不当举贤之时，而值菹醢之世也。补曰：当，平声。"
                },
                {
                    "paragraph": "揽茹蕙以掩涕兮，",
                    "zhushu": "茹，柔耎也。揽，一作㨫，文选作掔。五臣云：茹，臭也。蕙，香草，以喻忠正之心。补曰：茹。文选音汝。王篇云：茹，柔也。一曰菜茹。五臣以茹为香，误矣。吕氏春秋曰：以茹鱼驱蝇，蝇愈至而不可禁。则茹又为𦤀败之名，非香也。"
                },
                {
                    "paragraph": "霑余襟之浪浪。",
                    "zhushu": "霑，濡也。衣眦谓之襟。浪浪，流貌也。言已自伤放在草泽，心悲泣下，霑濡我衣，浪浪而流，犹引取柔耎香草，以自掩拭，不以悲放，失仁义之则也。补曰：尔雅：衣眦谓之襟。襟，交领也。浪，音郎。"
                },
                {
                    "paragraph": "跪敷衽以陈辞兮，",
                    "zhushu": "敷，布也。祍，衣前也。陈辞于重华，道羿、浇以下也，故下句云发轫于苍梧也。辞，一作词。补曰跪，巨委切。尔雅疏云：衽，裳际也。"
                },
                {
                    "paragraph": "耿吾既得此中正。",
                    "zhushu": "耿，明也。言巳上睹禹、汤、文王修德以兴，下见羿、浇、桀、纣行恶以亡，中知龙逢、比干执履忠直，身以菹醢，乃长跪布衽，俯首自念，仰诉于天，则中心晓明，得此中正之道，精合真人，神与化游，故设乘云驾龙，周历天下，以慰己情，缓幽思也。五臣云：明我得此中正之道。补曰：言巳所以陈词于重华者，以吾得中正之道，耿然甚明故也。反离骚云：吾驰江潭之㲹溢兮，将折𠂻乎重华。舒中情之烦或兮，恐重华之不累与。余恐重华与沉江而死，不与投阁而生也。"
                },
                {
                    "paragraph": "驷玉虬以椉鹥兮，",
                    "zhushu": "有角曰龙，无角曰虬。鹥，凤皇别名也。山海经云：鹥身有五采，而文如凤，凤，类也。以为车饰。虬，一作虬，椉，一作乘，鹥，一作翳。补曰：言以鹥为车，而驾以玉虬也。驷，一乘四马也。虬，龙类也，渠幽切。说文云：龙子有角者。相如赋云：六玉虬，谓驾六马，以玉饰其镳勒，有似玉虬也。鹥，于计、乌鸡二切。山海经云：九疑山有五彩之鸟，飞蔽一郷。五彩之鸟，翳鸟也。又云：蛇山有鸟，五色，飞蔽日，名鹥鸟。"
                },
                {
                    "paragraph": "溘埃风余上征。",
                    "zhushu": "溘，犹掩也。竢，尘也。言我设往行游，将乘王虬，驾凤车，掩尘埃而上征，去离世俗。远，群小也。补曰：远游去，掩孚云而上征。故逸云：溘，犹掩也。按溘，奄忽也，渴合切。征，行也。言忽然风起，而余上征，犹所谓忍乎吾将行耳。"
                },
                {
                    "paragraph": "朝发轫于苍梧兮，",
                    "zhushu": "轫，搘轮木也。苍梧，舜所葬也。搘，一作支。补曰轫，音刃。战国策云：陛下尝轫车于赵矣。轫，止车之木，将行则发之。五臣以轫为车轮，误矣。山海经云：苍梧山，舜葬于阳。帝丹朱葬干阴。礼记曰：舜葬于苍梧之野。注云：舜征有苗而死，因葬焉。苍梧于周，南越之地，今为郡。如淳曰：舜葬九嶷，九嶷在苍梧冯乘县，故或曰舜葬苍梧也。"
                },
                {
                    "paragraph": "夕余至乎县圃。",
                    "zhushu": "县圃，神山，在昆仑之上。淮南子曰：昆仑县圃，维绝乃通天。言已朝发帝舜之居，夕至县圃之上，受道圣王，而登神明之山。县，一作悬，一无绝字，一本乃作绝。补曰：县音玄。山海经云：槐江之山，上多琅玕金玉，其阳多丹栗，阴多金银。实帷帝之平圃，南望昆仑，其光熊熊，其气魂魂。西望大泽，后稷所濳。平圃，即悬圃也。穆天子传云：舂山之泽，清水出泉，温和无风，飞鸟百兽之所饮食，先王之所谓县圃。水经云：昆仑说曰：昆仑之山三级：下曰樊桐，一名板松；二曰玄圃，一名阆风；上曰层城，一名天庭。层音增。淮南子言：倾宫旋室，悬圃、阆风。樊桐，在昆仑阊阖之中。樊音饭。又曰：昆仑之丘，或上倍之，是谓凉风之山，登之而不死；或上倍之，是谓悬圃之山，登之乃灵，能使风雨；或上倍之，乃维上天，登之乃神，是谓太帝之居。东方朔十洲记曰：昆仑山有三角，一角正北，上子北辰星之燿，名阆风巅；其一角正西，名曰玄圃台；其一角正东，名曰昆仑宫。玄与县古字通。天问曰：昆仑县圃，其居安在？"
                },
                {
                    "paragraph": "欲少留此灵琐兮，",
                    "zhushu": "灵以喻君。𤨏，门镂也。文如连𤨏，楚王之省阁也。一云：灵，神之所在也。琐，门有青𤨏也。言未得入门，故欲小住门外。琐，一作璅。五臣云：璅，门阁也。补曰：𤨏，先果切。上文言夕余至乎县圃，则灵琐，神之所在也。神之所在，以喻君也。汉旧仪云：黄门令日暮入对青琐、丹墀拜。音义云：青𤨏，以青画户边镂也。"
                },
                {
                    "paragraph": "日忽忽其将暮。",
                    "zhushu": "言已诚欲少留于君之省合，以须政教，日又忽去，时将欲暮，年岁且尽，言已衰老也。"
                },
                {
                    "paragraph": "吾令羲和弭节兮，",
                    "zhushu": "羲和，曰御也。弭，按也，按节，徐步也。补曰：山海经：东南海外有羲和之国，有女子名曰羲和，是生十日，常浴日于甘渊。注云：羲和，天地始生，主日月者也。故尧因是立羲和之官，以主四时。虞世南引淮南子云：爰止羲和，爰息六螭，是谓悬车。注云：日乘车，驾以六龙，羲和御之，日至此而薄于虞渊，羲和至此而回。弭，止也。弥耳切。"
                },
                {
                    "paragraph": "望崦嵫而勿迫。",
                    "zhushu": "崦嵫，日所入山也。下有蒙水，水中有虞渊。迫，附也。言我恐日暮年老，道德不施，欲令日御按节徐行，望日所入之山，且勿附近，冀及盛时，遇贤君也。勿，一作未。补曰：崦，音淹。嵫音兹。山海经曰：鸟鼠同穴山西南曰崦嵫。又云：西曰𡹮嵫之山。淮南子云：日入崦嵫，经细柳，入虞渊之汜。"
                },
                {
                    "paragraph": "路曼曼其修远兮，",
                    "zhushu": "修，长也。释文：曼作漫。五臣云：漫漫，远貌，补曰：曼、漫。并莫半切。集韵：曼曼，长也。谟官切。"
                },
                {
                    "paragraph": "吾将上下而求索。",
                    "zhushu": "言天地广大，其路曼曼，远而且长，不可卒至。吾方上下左右，以求索贤人，与巳合志者也。补曰：索，所格切。"
                },
                {
                    "paragraph": "饮余马于咸池兮，",
                    "zhushu": "咸池，曰浴处也。补曰：饮，于禁切。九歌云：与女沐兮咸池。逸云：咸池，星名，盖天池也。天文大象赋云：咸池浮津而淼漫。注云：咸池三星，天潢南，鱼鸟之所托也。又七谏云：属天命而委之咸池。注云：咸池，天神。按下文言扶桑，则咸池乃曰所浴者也。"
                },
                {
                    "paragraph": "摠余辔乎扶桑。",
                    "zhushu": "摠，结也。扶桑，日所拂木也。淮南子曰：日出汤谷，浴乎咸池，拂干扶桑，是谓晨明。登于扶桑，爰始将行，是谓朏明。言我乃往至东极之野，饮马于咸池，与日俱浴，以㓗己身，结我车辔于扶桑，以留日行，幸得不老，延年寿也。补曰：山海经云：黑齿之北曰汤谷，有扶木，九日居下枝，一日居上枝，皆戴乌。郭璞云：扶木，扶桑也。天有十日，迭出运照。东方朔十洲记云：扶桑在碧海中，乘似桑树，长数千丈，大二千围，两两同根，更相依倚，是名扶桑。淮南子云：扶木在阳州，日之所曊。曊，犹照也。说文云：榑桑，神木，日所出。榑音扶。汤与旸同。"
                },
                {
                    "paragraph": "折若木以拂日兮，",
                    "zhushu": "若木在昆仑西极，其华照下地。拂，击也。一云蔽也。补曰：山海经：南海之内，黑水之间，有木名曰若木，若水出焉。又曰：灰野之山，有树青叶赤华，名曰若木。日所入处，生昆仑西，附西极也。然则若木有二，而此乃灰野之若木欤？淮南子曰：若木在建木西，未有十日，其华照下地。注云：若木端有十日，状如连珠。华，光也，光照其下也。一云：状如莲华。天问云：羲和之未扬，若华何光？"
                },
                {
                    "paragraph": "聊逍遥以相羊。",
                    "zhushu": "聊，且也。逍遥、相羊，皆游也。言已摠结日辔，恐不能制，年时卒过，故复转之西极，折取若木，以拂击日，使之还去，且相羊而游，以俟君命也。或谓拂，蔽也。以若不鄣蔽日，使不得过也。逍遥，一作须臾，羊，一作佯。补曰：逍遥，犹翺翔也，相羊，犹徘徊也。"
                },
                {
                    "paragraph": "前望舒使先驱兮，",
                    "zhushu": "望舒，月御也。月体光明，以喻臣清白也。补曰：淮南子曰：月御曰望舒，亦曰纤阿。史记周本纪云：百夫荷罕旗以先驱。颜师古云：先驱，导路也。李善云：先驱，前驱也。周礼：王出入，则辟左右而前驱。"
                },
                {
                    "paragraph": "后飞廉使奔属。",
                    "zhushu": "飞廉，风伯也。风为号令，以喻君命。言已使清白之臣，如望舒先驱求贤，使风伯奉君命于后，以告百姓。或曰：驾乘龙云，必假疾风之力，使奔属于后。补曰：属，音注，连也。吕氏春秋曰：风师曰飞廉。应劭曰：飞廉，神禽，能致风气。晋灼曰：飞廉，鹿身，头如雀，有角，而蛇尾，豹文。河图曰：风者，天地之使，乃告号令。"
                },
                {
                    "paragraph": "鸾皇为余先戒兮，",
                    "zhushu": "鸾，俊鸟也。皇，雌凤也，以喻仁智之士。先，一作前。五臣云：鸾皇，灵鸟。补曰：山海经：女床山有鸟，状如翟，而五采毕备，声似雉而尾长，名曰鸾，见则天下安宁。瑞应图曰：鸾者，赤神之精，凤皇之佐也。尔雅曰：鶠，凤，其雌皇。皇，或作凰，为，去声。"
                },
                {
                    "paragraph": "雷师告余以未具。",
                    "zhushu": "雷为诸侯，以兴于君。言已使仁智之士如鸾皇，先戒百官，将往适道，而君怠堕，告我严装未具。余，一作我。补曰：春秋合诚图云：轩辕，主雷雨之神。一曰：雷师，丰隆也。"
                },
                {
                    "paragraph": "吾令凤鸟飞腾兮，继之以日夜。",
                    "zhushu": "言我使凤鸟明智之士，飞行天下，以求同志，续以日夜，冀相逢遇也。文选云：吾令凤皇飞腾兮，又继之以日夜。补曰：山海经云：丹穴之山有鸟焉，其状如鸡，五彩而文，曰凤鸟。是鸟也，饮食则自歌自舞，见则天下大康宁。上言鸾皇，鸾，凤皇之佐；而皇，雌凤也，以喻贤人之同类者，故为命先戒百宫。此云凤鸟，以喻贤人之全德者，故令飞腾，以求同志也。"
                },
                {
                    "paragraph": "飘风屯其相离兮，",
                    "zhushu": "回风为飘。飘风，无常之风，以兴邪恶之众，屯其相离，言不与己和合也。补曰：尔雅注云：飘风，旋风。屯，徒昆切，聚也。"
                },
                {
                    "paragraph": "帅云霓而来御。",
                    "zhushu": "云霓，恶气，以喻佞人。御，迎也。言已使凤鸟往求同志之士，欲与俱共事君，反见邪恶之人，相与屯聚，谋欲离己，又遇佞人相帅来迎，欲使我变节以随之也。帅，一作率。补曰：御，读若迓。霓。五稽、五历、五结三切，通作霓。文选云：云旗拂霓，又云：俯而观乎云霓。沈约郊居赋云：雌霓连蜷，并读作侧声。司马温公云：约赋但取声律便美，非霓不可读为平声也。尔雅：霓为挈贰。说文：霓，屈虹，青赤或白色，阴气也。郭氏云：雄曰虹，谓明盛者；雌曰霓，谓暗㣲者。虹者，阴阳交会之气，云薄漏日，日照雨滴，则虹生也。"
                },
                {
                    "paragraph": "纷总总其离合兮，",
                    "zhushu": "纷，盛多貌。总总，犹僔僔，聚貌。五臣云：纷，乱也。"
                },
                {
                    "paragraph": "斑陆离其上下。",
                    "zhushu": "斑，乱，貌，陆离，分散也。言己游观天下，但见俗人竞为谗佞，僔僔相聚，乍离乍合，上下之义，斑然散乱而不可知也。斑，一作班。补，曰班，駮文也。下音户。"
                },
                {
                    "paragraph": "吾令帝阍开关兮，",
                    "zhushu": "帝，谓天帝。阍，主门者也。补曰：说文云：阍，常以昏闭门𨽻也。"
                },
                {
                    "paragraph": "倚阊阖而望予。",
                    "zhushu": "阊阖，天门也。言已求贤不得，疾谗恶佞，将上诉天帝，使阍人开关，又倚天门望而距我，使我不得入也。补曰：天文大象赋曰：俨阊阖以洞开。注云：宫墙两藩正南开，如门象者，名阊阖门。淮南子曰：排阊阖，沦天门。注云：阊阖，始升天之门也。天门，上帝所居，紫㣲宫门也。说文云：阊，天门也。阖，门扇也。楚人名门曰阊阖。文选注云：阊阖，天门也，王者因以为门。屈原亦以阊阖喻君门也。予音与。叶韵。"
                },
                {
                    "paragraph": "时暧暧其将罢兮，",
                    "zhushu": "暧暧，昏昧貌。罢，极也。罢，一作疲。补曰暧，日不明也，音爱。罢音皮。"
                },
                {
                    "paragraph": "结幽兰而延伫。",
                    "zhushu": "言时世昏昧，无有明君，周行罢极，不遇贤士，故结芳草，长立有还意也。而，一作以。五臣云：结芳草自㓗，长立而无趣向。补曰：刘次庄云：兰喻君子，言其处于深林幽涧之中，而芬芳郁烈之不可掩，故楚词云云。"
                },
                {
                    "paragraph": "世溷浊而不分兮，",
                    "zhushu": "溷，乱也。浊，贪也。补曰：溷。胡困切。"
                },
                {
                    "paragraph": "好蔽美而嫉妬。",
                    "zhushu": "言时世君乱臣贪，不别善恶，好蔽美德，而嫉妬忠信也。五臣云：蔽，隐也。"
                },
                {
                    "paragraph": "朝吾将济于白水兮，",
                    "zhushu": "济，渡也。淮南子言：白水出昆仑之山，饮之不死。于，一作乎。补曰：河图曰：昆山出五色流水，其白水入中国，名为河也。五臣云：白水，神泉。"
                },
                {
                    "paragraph": "登阆风而緤马。",
                    "zhushu": "阆风，山名，在昆仑之上。綶，系也。言已见中国溷浊，则欲渡白水，登神山，屯车系马，而留止也。白水㓗净，阆风清明，言己修清白之行，不懈怠也。緤，一作絏。补曰：阆音郎，又音浪。道书云：阆野者，阆风之府是也。昆仑上有九府，是为九宫。余说已见县圃下。緤音薛。左传曰：臣𧴥羁绁。绁，马缰也。马，满补切。"
                },
                {
                    "paragraph": "忽反顾以流涕兮，哀髙丘之无女。",
                    "zhushu": "楚有髙丘之山，女以喻臣。言已虽去，意不能已，犹复顾念楚国，无有贤臣，心为之悲而流涕也。或云：髙丘，阆风山上也。无女，谕无与己同心也。旧说：髙丘，楚地名也。五臣云：女，神女，喻忠臣。补曰：离骚多以女喻臣，不必指神女。"
                },
                {
                    "paragraph": "溘吾游此春宫兮，",
                    "zhushu": "溘，奄也。春宫，东方，青帝舍也。溘，一作壒。补曰：壒，尘也。无奄忽义。"
                },
                {
                    "paragraph": "折琼枝以继佩。",
                    "zhushu": "继，续也。言巳行游，奄然至于青帝之舍，观万物始生，皆出于仁，复折琼枝以续佩，守仁行义，志弥固也。补曰：琼，玉之美者。传曰：南方有鸟，其名为凤，天为生树，名曰琼枝，髙百二十仞，大三十围，以琳琅为实。后汉注云：琼枝玉树，以喻坚贞。下文云：折琼枝以为羞。"
                },
                {
                    "paragraph": "及荣华之未落兮，",
                    "zhushu": "荣华，喻颜色。落，堕也。补曰：游春宫，折琼枝，欲及荣华之未落也。"
                },
                {
                    "paragraph": "相下女之可诒。",
                    "zhushu": "相，视也。诒，遗也。言已既修行仁义，冀得同志，愿及年德盛时，颜貌未老，视天下贤人，将持玉帛而聘遗之，与俱事君也。诒，一作贻。补曰：相，息亮切。下女。喻贤人之在下者。诒，音怡，通作贻。"
                },
                {
                    "paragraph": "吾令丰隆椉云兮，",
                    "zhushu": "丰隆，云师，一曰雷师。下注同。椉，一作乘。补曰：九歌云中君。注云：云神，丰隆。五臣曰：云神，屏翳。按：丰隆，或曰云师，或曰雷师。屏翳，或曰云师，或曰雨师，或曰风师。归藏云：丰隆筮云气而告之，则云师也。穆天子传云：天子升昆仑，封丰隆之葬。郭璞云：丰隆，筮师，御云，得大壮卦，遂为雷师。淮南子曰：季春三月，丰隆乃出，以将其雨。张衡思玄赋云：丰隆軯其震霆，云师𩅾以交集。则丰隆，雷也；云师，屏翳也。天问曰：萍号起雨，则屏翳，雨师也。洛神赋云：屏翳收风，则风师也。又，周官有飌师、雨师。淮南子云：雨师洒道，风伯扫尘。说者以为箕、毕二星。列仙传云：赤松子，神农时为雨师。风俗通云：玄冥为雨师。其说不同。据楚词，则以丰隆为云师，飞廉为风伯，屏翳为雨师耳。"
                },
                {
                    "paragraph": "求宓妃之所在。",
                    "zhushu": "宓妃，神女，以喻隐士。言我令云师丰隆，乘云周行，求隐士清㓗若宓妃者，欲与并心力也。宓，一作虙。五臣云：虙妃，以喻贤臣。补曰：汉书古今人表有宓羲氏，宓音伏，字本作虙。颜氏家训云：虙字从它，宓字久宀，下俱为必。孔子弟子宓子贱，即虙羲之后，俗字以为宓，或复加山。子贱碑云：济南伏生，即子贱之后。是知虙之与伏，古来通用，误以为宻，较可知矣。洛神赋注云：宓妃，伏牺氏女，溺洛水而死，遂为河神。"
                },
                {
                    "paragraph": "解佩纕以结言兮，",
                    "zhushu": "纕，佩带也。补曰：洛神赋云：愿诚素之先达兮，解玉珮而要之。亦此意。"
                },
                {
                    "paragraph": "吾令蹇修以为理。",
                    "zhushu": "蹇修，伏羲氏之臣也。理，分理也。述，礼意也。言已既见宓妃，则解我佩带之玉，以结言语，使古贤蹇修而为媒理也。伏羲时敦朴，故使其臣也。五臣云：令蹇修为媒，以通辞理。补曰：宓妃，伏牺氏之女，故使其臣以为理也。"
                },
                {
                    "paragraph": "纷总总其离合兮，忽纬繣其难迁。",
                    "zhushu": "纬繣，乖戾也。迁，徙也。言蹇修既持其佩带通言，而谗人复相聚毁败，令其意一合一离，遂以乖戾而见距绝。言所居深僻，难迁徙也。补曰：纬音徽。繣，呼麦切，又音画。博雅作𢾝㦎，广韵作徽徽。此言隐士忽与我乖，刺其意难移也。"
                },
                {
                    "paragraph": "夕归次于穷石兮，",
                    "zhushu": "次，舍也。再宿为信，过信为次。淮南子言：弱水出于穷石，入于流沙也。补曰：郭璞注山海经云：弱水出自穷石。穷石，今之西郡刚丹，盖其别流之原。淮南子注云：穷石，山名，在张掖也。左传曰：后羿自鉏迁干穷石。"
                },
                {
                    "paragraph": "朝濯发乎洧盘。",
                    "zhushu": "洧盘，水名。禹大传曰：洧盘之水，出崦嵫之山。言宓妃体好清洁，暮即归舍穷石之室，朝沐洧盘之水，遁世隐居，而不肯仕也。盘，一作槃。补曰：洧，于轨切。"
                },
                {
                    "paragraph": "保厥美以骄傲兮，",
                    "zhushu": "倨简曰骄，侮慢曰傲。傲。一作敖。"
                },
                {
                    "paragraph": "日康娱以淫游。",
                    "zhushu": "康，安也。言宓妃用志髙远，保守美德，骄傲侮慢，日自娱乐，以游戏自恣，无有事君之意也。五臣云：淫，久也。言隐居之人，曰日安乐久游，无意以匡君。补曰：说文云：淫，私逸也。尔雅：久雨谓之淫。故淫亦训久。"
                },
                {
                    "paragraph": "虽信美而无礼兮，来违弃而改求。",
                    "zhushu": "违，去也。改，更也。言宓妃虽信有美德，骄傲无礼，不可与共事君，来复弃去，而更求贤也。弃，一作弃。补曰：此孔子所谓隐者，子路所谓㓗身乱伦。"
                },
                {
                    "paragraph": "览相观于四极兮，",
                    "zhushu": "览相，一作求览。补曰：相，去声。"
                },
                {
                    "paragraph": "周流乎天余乃下。",
                    "zhushu": "言我乃复往观视四极，周流求贤，然后乃来下也。一云周流天乎。一无乎字。补曰：尔雅：东至于泰远，西至于邠国，南至于濮鈆，北至于祝栗，谓之四极。邠，说文作汃。汃，西极之水也。又淮南子云：东方东极之山曰开明之门，南方南极之山曰暑门，西方西极之山曰阊阖之门，北方北极之山曰寒门。下，音户。"
                },
                {
                    "paragraph": "望瑶台之偃蹇兮，",
                    "zhushu": "石次玉曰瑶。诗曰：报之以琼瑶，偃蹇，高貌。补曰：说文云：瑶，玉之羙者。"
                },
                {
                    "paragraph": "见有娀之佚女。",
                    "zhushu": "有娀，国名。佚，美也。谓帝喾之妃，契母简狄也。配圣帝，生贤子，以谕贞贤也。诗曰：有娀方将。帝立子生商。吕氏春秋曰：有娀氏有美女，为之髙台而饮食之。言巳望见瑶台髙峻，睹有娀氏美女，思得与共事君也。佚，释文作妷。补曰：娀音嵩。李善引吕氏春秋曰：有娀氏有二佚女，为九成之台。淮南子曰：有娀在不周之北，长女简翟，少女建疵。注云：姊妺二人在瑶台也。佚，音逸。"
                },
                {
                    "paragraph": "吾令鸩为媒兮，",
                    "zhushu": "鸩，运日也。羽有毒，可杀人，以喻谗佞贼害人也。补曰鸩，直禁切。广志云：其鸟大如鸮，紫绿色，有毒，食蛇蝮。雄名运日，雌名阴谐，以其毛历饮巵，则杀人。"
                },
                {
                    "paragraph": "鸩告余以不好。",
                    "zhushu": "言我使鸩鸟为媒，以求简狄，其性谗贼，不可信用，还诈告我，言不好也。五臣云：忠贤谗佞所疾，故云不好。补曰：好，读如好人提提之好。夫鸩之不可为媒审矣，屈原何为使之乎？淮南言：晖日知晏，阴谐知雨。盖类，小人之有智者，君子不逆诈，不亿不信，待其不可用，然后弃之耳。尧之用鲧是也。晖，与运同。"
                },
                {
                    "paragraph": "雄鸠之鸣逝兮，",
                    "zhushu": "逝，往也。释文：雄作鸠。补曰：说文云：鸠，鹘鸼也。尔雅云：鶌鸠，鹘鸼。注云：似山鹊而小，短尾，青黑色，多声。月令：鸣鸠拂其羽。即此也。"
                },
                {
                    "paragraph": "余犹恶其佻巧。",
                    "zhushu": "佻，轻也。巧，利也。言又使雄鸠衔命而往，其性轻佻巧利，多语言而无要实，复不可信用也。五臣云：雄鸠多声，言使辨捷之士往聘忠贤，我又恶其轻巧而不信。补曰：佻，吐凋切，又土了切。尔雅云：佻，偷也。"
                },
                {
                    "paragraph": "心犹豫而狐疑兮，",
                    "zhushu": "补曰：犹，由。柚二音。颜氏家训曰：尸子云：五尺犬为犹。说文：陇西谓犬子为犹。吾以为人将大行，犬好豫在人前，待人不得，又来迎候，此乃豫之所以为未定也，故谓不决曰犹豫。或以尔雅曰：犹如麂，善登木。犹，兽名也。既闻人声，乃豫缘木，如此上下，故称犹豫。水经引郭缘生述征记云：河津氷始合，车马不敢过，要须狐行。云此物善听。氷下无水乃过。人见狐行方渡。按风俗通云：里语称狐欲渡河。无如尾何。且狐性多疑。故俗有狐疑之说。未必一如缘生之言也。然礼记曰：决嫌疑。定犹与。疏云：犹是玃属。豫是虎属。说文云：豫。象之大者。又老子曰：豫兮若冬涉川。犹兮若畏四隣。则犹与豫，皆未定之辞。"
                },
                {
                    "paragraph": "欲自适而不可。",
                    "zhushu": "适，往也。言已令鸩为媒，其心谗贼，以善为恶，又使雄鸠衔命而往，多言无实，故中心狐疑犹豫，意欲自往，礼又不可，女当须媒，士必待介也。"
                },
                {
                    "paragraph": "凤皇既受诒兮，",
                    "zhushu": "诒，一作诏。五臣云：诒，遗也。言我得贤人如凤皇者，受遗玉帛，将行就聘。"
                },
                {
                    "paragraph": "恐髙辛之先我。",
                    "zhushu": "髙辛，帝喾有天下号也。帝繋曰：髙辛氏为帝喾，帝喾次妃有娀氏女生契，言已既得贤智之士若凤皇，受礼遗将行，恐帝喾已先我得娀简狄也。遗，一作遣。五臣云：帝喾，喻诸国贤君。补曰：皇甫谧云：髙辛都亳，今河南偃师是。张晏云：髙辛，所与之地名也。"
                },
                {
                    "paragraph": "欲远集而无所止兮，",
                    "zhushu": "集，一作进。"
                },
                {
                    "paragraph": "聊浮游以逍遥。",
                    "zhushu": "言巳既求简狄，复后髙辛，欲远集它方，又无所之，故且游戏观望以忘忧，用以自适也。"
                },
                {
                    "paragraph": "及少康之未家兮，留有虞之二姚。",
                    "zhushu": "少康，夏后相之子也。有虞，国名，姚姓，舜后也。昔寒浞使浇杀夏后相，少康逃奔有虞，虞因妻以二女，而邑于纶，有田一成，有众一旅，能布其德，以收夏众，遂诛灭浇，复禹之旧绩。屈原设至远方之外，博求众贤，索宓妃，则不肯见。求简狄，又后髙辛。幸若少康留止有虞，而得二妃，以成显功，是不欲远去之意也。补曰：二姚事见左传。杜预云：梁国有虞县。皇甫谧云：今河东大阳西山上有虞城。姚，音遥。说文云：虞舜居姚虚，因以为姓。"
                },
                {
                    "paragraph": "理弱而媒拙兮，",
                    "zhushu": "弱，劣也。拙，钝也。五臣云：我欲留聘二姚，又恐道理弱于少康，而媒无巧辞。"
                },
                {
                    "paragraph": "恐导言之不固。",
                    "zhushu": "言己欲效少康，留而不去，又恐媒人弱钝，达言于君，不能坚固，复使回移也。"
                },
                {
                    "paragraph": "世溷浊而嫉贤兮，",
                    "zhushu": "世，一作时。"
                },
                {
                    "paragraph": "好蔽美而称恶。",
                    "zhushu": "称，举也。再言世溷浊者，怀、襄二世不明，故群下好蔽忠正之士，而举邪恶之人。美，一作善。补曰：再言世溷浊者，甚之也。屈原作此，在懐王之世耳。恶，去声。言可美者蔽之，可恶者称之。"
                },
                {
                    "paragraph": "闺中既以邃远兮，",
                    "zhushu": "小门谓之闺。邃，深也。一无以字。补曰：尔雅：宫中之门谓之闱，其小者谓之闺。邃，虽遂切。"
                },
                {
                    "paragraph": "哲王又不寤。",
                    "zhushu": "哲，智也。寤，觉也。言君处宫殿之中，其闺深远，忠言难通，指语不达。自明智之王，尚不能觉悟善恶之情，髙宗杀孝己是也。何况不智之君而多暗蔽，固其宜也。补曰：说文：寐觉而有信曰寤。闺中既以邃远者，言不通群下之情；哲王又不寤者，言不知忠臣之分。怀王不明，而曰哲王者，以明望之也。太史公所谓冀幸君之一悟，俗之一改也。韩愈琴操云：臣罪当诛兮，天王圣明。亦此意。"
                },
                {
                    "paragraph": "怀朕情而不发兮，余焉能忍与此终古。",
                    "zhushu": "言我怀忠信之情，不得发用，安能久与此暗乱之君终古而居乎？意欲复去也。一本忍下有而字。释文：古音故。补曰：此言当世之人，蔽美称恶，不能与之久居也。九歌曰：长无绝兮终古。九章曰：去终古之所居。终古，犹永古也。考工记注曰：齐人之言终古，犹言常也。集韵：古音估者，故也。音故者，始也。"
                },
                {
                    "paragraph": "索藑茅以筳篿兮，",
                    "zhushu": "索，取也。藑茅，灵草也。筳，小折竹也。楚人名结草折竹以卜曰篿。文选藑作琼。五臣云：筵，竹筭也。补曰索。所革切。藑，音琼。尔雅云：葍，藑茅。注云：藑、葍一种。花有赤者为藑。筳，音廷。篿，音专。后汉方术传曰：挺专折竹。注云：挺，八叚竹也。音同。"
                },
                {
                    "paragraph": "命灵氛为余占之。",
                    "zhushu": "灵氛，古明占吉凶者。言已欲去则无所集，欲止又不见用，忧懑不知所从，乃取神草竹筳，结而折之，以卜去留，使明智灵氛占其吉凶也。"
                },
                {
                    "paragraph": "曰两美其必合兮，孰信修而慕之？",
                    "zhushu": "灵氛言以忠臣而就明君，两美必合，楚国谁能信明善恶，修行忠直，欲相慕及者乎？已宜以时去也。"
                },
                {
                    "paragraph": "恖九州之博大兮，岂唯是其有女？",
                    "zhushu": "言我思念天下博大，岂独楚国有臣而可止乎？恖，古文思亦作思，唯，一作惟。补曰：女，细吕切。"
                },
                {
                    "paragraph": "曰勉远逝而无狐疑兮，",
                    "zhushu": "一无狐字。"
                },
                {
                    "paragraph": "孰求美而释女？",
                    "zhushu": "五臣云：灵氛曰：但勤力远去，谁有求忠臣而不择取汝者也？补曰：再举灵氛之言者，甚言其可去也。"
                },
                {
                    "paragraph": "何所独无芳草兮，",
                    "zhushu": "草，一作州，旧作卉。补曰：尔雅云：卉，草。疏云：别二名也。文选注云：卉，百草摠名，楚人语也。"
                },
                {
                    "paragraph": "尔何怀乎故宇？",
                    "zhushu": "怀，思也。宇，居也。言何所独无贤芳之君，何必思故居而不去也。此皆灵氛之词。尔。一作尒，宇，一作宅，注同。补曰：若作宅，则与下韵叶。"
                },
                {
                    "paragraph": "世幽昧以昡曜兮，",
                    "zhushu": "昡曜，惑乱貌。世，一作时，昡，一作眩。补曰：昡，日光也，其字从日。眩，目无常主也，其字从目。并荧绢切。淮南云：嫌疑肖象者，众人之所眩耀。"
                },
                {
                    "paragraph": "孰云察余之善恶？",
                    "zhushu": "屈原答灵氛曰：当世之君，皆暗昧惑乱，不分善恶，谁当察我之善情而用已乎？是难去之意也。善恶，一作中情，文选善作美。"
                },
                {
                    "paragraph": "民好恶其不同兮，",
                    "zhushu": "民，一作人。"
                },
                {
                    "paragraph": "惟此党人其独异。",
                    "zhushu": "党，郷党，谓楚国也。言天下万民之所好恶，其性不同，此楚国尤独异也。五臣云：好，爱，恶，憎也。补曰：好、恶，并去声。党，朋党，谓椒、兰之徒也。"
                },
                {
                    "paragraph": "户服艾以盈要兮，",
                    "zhushu": "艾，白蒿也。盈，满也。或言艾非芳草也。一名氷台。补曰：要与腰同。尔雅：艾，氷台。注云：今艾蒿。"
                },
                {
                    "paragraph": "谓幽兰其不可佩。",
                    "zhushu": "言楚国户服白蒿，满其要带，以为芬芳，反谓幽兰𦤀恶，为不可佩也。以言君亲爱谗佞，憎远忠直，而不肯近也。其，一作兮，一作之。五臣云：言楚国皆好谗佞，谓忠正不可行于身也。"
                },
                {
                    "paragraph": "览察草木其犹未得兮，",
                    "zhushu": "察，视也。草，一作艸，一作卉，犹，一作独。"
                },
                {
                    "paragraph": "岂珵美之能当？",
                    "zhushu": "珵，美玉也。相玉书言：珵大六寸，其耀自照。言时人无能知臧否，观众草尚不能别其香臭，岂当知玉之美恶乎？以为草木易别于禽兽，禽兽易别于珠玉，珠玉易别于忠佞，知人最为难也。五臣云：岂能辨玉之臧否而当之乎？玉喻忠直。补曰：珵，美，犹九章言荪美也。珵，音呈，一曰珮珩也。"
                },
                {
                    "paragraph": "苏粪壤㠯充帏兮，",
                    "zhushu": "苏，取也。充，犹满也。壤，土也。帏谓之幐。幐，香囊也。㠯，一作以。补曰：史记：樵苏后爨。苏，取草也。又淮南子曰：苏援世事。苏，犹索也。帏，许归切，下同。尔雅云：妇人之袆谓之䄜。主云：即今之香缨也。袆邪交落，带系于体，因名为袆。幐音腾。"
                },
                {
                    "paragraph": "谓申椒其不芳。",
                    "zhushu": "言苏粪土以满香囊，佩而带之，反谓申椒臭而不香，言近小人远君子也。"
                },
                {
                    "paragraph": "欲从灵氛之吉占兮，心犹豫而狐疑。",
                    "zhushu": "言已欲从灵氛劝去之吉占，则心中狐疑，念楚国也。补曰：灵氛之占，于异姓则吉矣，在屈原则不可，故犹豫而狐疑也。"
                },
                {
                    "paragraph": "巫咸将夕降兮，",
                    "zhushu": "巫咸，古神巫也。当殷中宗之世，降，下也。补曰：书序云：伊陟賛于巫咸。前汉郊祀志云：巫咸之兴自此始。说者曰：巫咸，殷贤臣。一云：名咸，殷之巫也。说文曰：巫，祝也。古者巫咸初作巫。山海经曰：巫咸国在女丑北。又曰：大荒之中有灵山，巫咸、巫即、巫盼、巫彭、巫姑、巫真、巫孔、巫抵、巫谢、巫罗、卜巫，从此升降。淮南子曰：轩辕丘在西方，巫咸在其北。注云：巫咸知天道，明吉凶。据此则巫咸之与尚矣。商时又有巫咸也。庄子日：郑有神巫曰季咸，又有巫咸祒，皆取此名。言夕降者，神降多以夜，陈寳之类是也。"
                },
                {
                    "paragraph": "懐椒糈而要之。",
                    "zhushu": "椒，香物，所以降神。糈，精米，所以享神。言巫咸将夕从天上来下，愿怀椒糈要之，使占兹吉凶也。糈，俗作糈。补曰：糈，音所，祭神米也。孟康曰：椒糈，以椒香米馓也。要，伊消切。"
                },
                {
                    "paragraph": "百神翳其备降兮，九疑缤其并迎，",
                    "zhushu": "翳，蔽也。缤，盛貌。九疑，舜所葬也。言巫咸得已椒糈，则将百神蔽日来下，舜又使九疑之神纷然来迎，知己之志也。疑，一作嶷。补曰：翳，于计切。嶷与疑同。迎，鱼庆切，迓也。汉纪曰：望祀虞舜千九嶷。张揖曰：九嶷在零陵营道县。文颍曰：九嶷，半在苍梧，半在零陵。颜师古云：疑，似也。山有九峰，其形相似。水经云：峰秀数郡之间，异岭同势，游者疑焉。"
                },
                {
                    "paragraph": "皇剡剡其扬灵兮，",
                    "zhushu": "皇，皇天也。剡剡，光貌。补曰：剡，以冉切。九歌云：横大江兮扬灵。"
                },
                {
                    "paragraph": "告余以吉故。",
                    "zhushu": "言皇天扬其光灵，使百神告我，当去就吉善也。五臣云：告我去当吉。补曰：灵氛之占，筵篿折竹而已，至百神备降，九嶷并迎，告我使去，则可以去矣。"
                },
                {
                    "paragraph": "曰勉升降以上下兮，",
                    "zhushu": "勉，强也。上谓君，下谓臣。升，一作升。补曰：升降上下，犹所谓经营四荒，周流六漠耳。不必指君臣。"
                },
                {
                    "paragraph": "求矩矱之所同。",
                    "zhushu": "矩，法也。矱，度也。言当自勉强，上求明君，下索贤臣，与巳合法度者，因与同志，共为治也。矩，一作矩，矱，一作彟。五臣云：此巫咸之言。补曰：矩，俱雨切。矱，纡缚、乌郭二切。淮南子曰：知矩彟之所周。注云：矩，方也。彟，度法也。"
                },
                {
                    "paragraph": "汤禹严而求合兮，",
                    "zhushu": "严，敬也。合，匹也。严，一作俨。补曰：自此以下，皆屈原语。"
                },
                {
                    "paragraph": "挚咎繇而能调。",
                    "zhushu": "挚，伊尹名，汤臣也。咎繇，禹臣也。调，和也。言汤、禹至圣，犹敬承天道，求其匹合，得伊尹、咎繇，乃能调和阴阳，而安天下也。一作皐陶。补曰：天问曰：帝乃降观，下逢伊挚，即伊尹也。"
                },
                {
                    "paragraph": "苟中情其好修兮，又何必用夫行媒。",
                    "zhushu": "行媒，喻左右之臣也。言诚能中心常好善，则精感神明，贤君自举用之，不必湏左右荐达也。一无又字。五臣云：苟，且也。"
                },
                {
                    "paragraph": "说操筑于傅岩兮，",
                    "zhushu": "说，传说也。傅岩，地名。补曰：说音悦。操，七刀切，筑，捣也。"
                },
                {
                    "paragraph": "武丁用而不疑。",
                    "zhushu": "武丁，殷之髙宗也。言傅说抱道怀德，而遭遇刑罚，操筑作于傅岩。武丁思想贤者，梦得圣人，以其形像求之，因得傅说，登以为公，道用大兴，为殷髙宗也。书字曰：髙宗。梦得说，使百工营求诸野，得诸傅岩，作说命。是佚篇也。补曰：孟子曰：傅说举于版筑之间。史记云：说为胥靡，筑于傅险，见于武丁。武丁曰：是也。遂以傅险姓之，号曰傅说。险与岩同。徐广曰：尸子云：傅岩在北海之洲。孔安国曰：傅氏之岩，在虞、虢之界，通道所经，有涧水坏道，常使胥靡刑人筑护此道。说贤而隐，代胥靡筑之，以供食也。"
                },
                {
                    "paragraph": "吕望之鼓刀兮，",
                    "zhushu": "吕，太公之氏姓也。鼓，鸣也。武言：吕望、太公，姜姓也。未遇之时，鼓刀屠于朝歌也。补曰：史记云：太公望吕尚者，东海上人，本姓姜氏，从其封姓，故曰吕尚。战国策云：太公望，老妇之逐夫，朝歌之废屠，文王用之而王。注云：吕尚为老妇之所逐，卖肉于朝歌，肉上生臭不售，故曰废屠。淮南子曰：太公之鼓刀。注云：太公，河内汲人，有屠钓之困。"
                },
                {
                    "paragraph": "遭周文而得举。",
                    "zhushu": "言太公避纣，居东海之滨，闻文王作，兴，盍往归之。至于朝歌，道穷困，自鼓刀而屠，遂西钓于渭滨。文王梦得圣人，于是出猎而遇之，遂载以归，用以为师。言吾先公望子久矣。因号为太公望。或言周文王梦天帝立令狐之津，太公立其后。帝曰：昌，赐汝名师。文王再拜，大公亦再拜。太公梦亦如此。文王也田，见识所梦，载与俱归，以为太师也。补曰：天问云：师望在肆昌何识？鼓刀扬声，后何喜？注云：吕望鼓刀在列肆。文王亲往问之，对曰：下屠屠牛，上屠屠国。"
                },
                {
                    "paragraph": "𡩋戚之讴歌兮，",
                    "zhushu": "𡩋戚，卫人。"
                },
                {
                    "paragraph": "齐桓闻以该辅。",
                    "zhushu": "该，备也。𡩋戚修德不用，退而商贾，宿齐东门外。桓公夜出，𡩋戚方饭牛，叩角而商歌。桓公闻之，知其贤，举用为客卿，备辅佐也。补曰：淮南子云：𡩋戚欲干齐桓公，困穷无以自达，于是为商旅，将任车以商于齐。暮宿于郭门之外，饭牛车下，望见桓公，乃击牛甬而商歌。桓公闻之曰：异哉，歌者非常人也。命后车载之。三齐记载其歌曰：南山矸，白石烂，生不遭尧与舜禅，短布单衣适至骭。从昏饭牛薄夜半，长夜漫漫何时旦。桓公召与语，悦之，以为大夫。矸与岸同，一作南山粲。屈原举吕望、傅说、𡩋戚之事，伤今之不然也。"
                },
                {
                    "paragraph": "及年岁之未晏兮，",
                    "zhushu": "晏，晚。"
                },
                {
                    "paragraph": "时亦犹其未央。",
                    "zhushu": "央，尽也。言已所以汲汲欲辅佐君者，冀及年未晏晚，以成德化也。然年时亦尚未尽，冀若三贤之遭遇也。其，一作而。补曰：说文：央，久也。诗曰：夜未央。"
                },
                {
                    "paragraph": "恐鹈鴂之先鸣兮，",
                    "zhushu": "鹈鴂，一名买𪀗，常以春分鸣也。鹈，一作鷤。五臣云：鷤鴂，秋分前鸣，则草木凋落。补曰：鹈，音提。鴂，音决，一音弟桂，一音殄绢。反离骚云：徒恐鷤䳏之将鸣兮，顾先百草为不芳。颜师古云：鷤䳏，一名买䤥，一名子规，一名杜鹃，常以立夏鸣，鸣则众芳皆歇。䳏与鴂同。䤥音诡。思玄赋云：恃知己而华予兮，鶗鴂鸣而不芳。注云：以秋分鸣。李善云：临海异物志：鶗鴂，一名杜鹃。至三月鸣。昼夜不止。服虔曰：鶗鴂，一名䴗。伯劳也。顺阴阳气而生。按禽经云：巂周，子规也。江介日子规。蜀右曰杜宇。又曰：鶗鴂鸣而草襄。注云：鶗鴂。尔雅谓之鵙。左传谓之伯赵。然则子规、鶗鴂二物也。月令：仲夏，鵙始鸣。说者云：五月阴气生于下，伯劳夏至，应阴而鸣。诗曰：七月鸣鵙。笺云：伯劳鸣，将寒之𠋫也。五月则鸣，豳地晚寒。左传：伯赵氏，司至也。注云：伯劳以夏至鸣，冬至止。陆佃埤雅云：阴气至而鵙鸣，故百草为之芳歇。广韵曰：鶗鴂，关西，曰巧妇，关东曰鸋鴂。春分鸣则众芳生，秋分鸣则众芳歇。未详。"
                },
                {
                    "paragraph": "使夫百草为之不芳。",
                    "zhushu": "言我恐鹈鴂以先春分鸣，使百草华英摧落，芬芳不得成也。以喻谗言先至，使忠直之士蒙罪过也。草，一作艸，一作卉，一无夫字，一无为字。补曰：尔雅疏云：百卉，犹百草也。诗云：百卉具腓。"
                },
                {
                    "paragraph": "何琼佩之偃蹇兮，",
                    "zhushu": "偃蹇，众盛貌。佩，一作珮。"
                },
                {
                    "paragraph": "众薆然而蔽之。",
                    "zhushu": "言我佩琼王，怀美德，偃蹇而盛，众人薆然而蔽之，伤不得施用也。五臣云：薆，亦盛也。补曰：薆音爱。方言云：掩，翳，薆也。注云：谓薆蔽也。"
                },
                {
                    "paragraph": "惟此党人之不谅兮，",
                    "zhushu": "谅，信，一作亮。"
                },
                {
                    "paragraph": "恐嫉妬而折之。",
                    "zhushu": "言楚国之人，不尚忠信之行，共嫉妬我正直，必欲折挫而败毁之也。"
                },
                {
                    "paragraph": "时缤纷其变易兮，",
                    "zhushu": "其，一作以。五臣云：缤纷，乱也。"
                },
                {
                    "paragraph": "又何可以淹留。",
                    "zhushu": "言时世溷浊，善恶变易，不可以久留，宜速去也。"
                },
                {
                    "paragraph": "兰芷变而不芳兮，荃蕙化而为茅。",
                    "zhushu": "言兰芷之草，变易其体，而不复香。荃蕙化而为菅茅，失其本性也。以言君子更为小人，忠信更为佞伪也。五臣云：茅，恶草，以喻谗臣。补曰：上云谓幽兰其不可佩，以幽兰之别于艾也。谓申椒其不芳，以申椒之别于粪壤也。今曰兰芷不芳，荃蕙为茅，则更与之俱化矣。当是时，守死而不变者，楚国一人而已，屈子是也。"
                },
                {
                    "paragraph": "何昔日之芳草兮，",
                    "zhushu": "草，一作艸，一作卉。"
                },
                {
                    "paragraph": "今直为此萧艾也。",
                    "zhushu": "言往昔芬芳之草，今皆直为萧艾而已。以言往日明智之士，今皆佯愚，狂惑不顾。一无萧字，一无也字。补曰：颜师古云：齐书：太祖云：诗人采萧。萧即艾也。萧自是香蒿，古祭祀所用，合脂𤑔之以享神者。艾即今之灸病者，名既不同，本非一物。诗云：彼采萧兮，彼采艾兮是也。淮南曰：膏夏紫芝，与萧艾俱死。萧艾贱草，以喻不肖。"
                },
                {
                    "paragraph": "岂其有他故兮，莫好修之害也。",
                    "zhushu": "言士民所以变曲为直者，以上不好用忠正之人，害其善志之故。一无也字。五臣云：明智之士，佯愚者，为君不好修絜之士，而自损害。补曰：时人莫有好自修㓗者，故其害至于荃蕙为茅，芳草为艾也。"
                },
                {
                    "paragraph": "余以兰为可恃兮，",
                    "zhushu": "兰，怀王少弟，司马子兰也。恃，怙也。补曰：史记：秦昭王欲与怀王会，屈平曰：秦，虎狼之国，不可信，不如无行。懐王稚子子兰劝王行：奈何绝秦欢？怀王卒行，入武关，秦伏兵绝其后，因留怀王子。顷襄王立，以其弟子兰为令尹。然则子兰乃怀王少子，顷襄之弟也。"
                },
                {
                    "paragraph": "羌无实而容长。",
                    "zhushu": "实，诚也。言我以司马子兰怀王之弟，应荐贤达能，可怙而进，不意内无诚信之实，但有长大之貌，浮华而已。五臣云：无实，无实材。补曰：长。平声。"
                },
                {
                    "paragraph": "委厥美以从俗兮，",
                    "zhushu": "委弃。"
                },
                {
                    "paragraph": "苟得列乎众芳。",
                    "zhushu": "言子兰弃其美质正直之性，随从謟佞，苟欲列于众贤之位，无进贤之心也。补曰：子兰有兰之名，无兰之实，虽与众芳同列，而无芬芳也。"
                },
                {
                    "paragraph": "椒专佞以慢慆兮，",
                    "zhushu": "椒，楚大夫子椒也。慆，淫也。慢，一作谩，释又作嫚。慆，一作謟。补曰：古今人表有令尹子椒。慆，它刀切。书曰：无即慆淫。注云：慆，慢也。"
                },
                {
                    "paragraph": "榝又欲充夫佩帏。",
                    "zhushu": "榝，茱茰也。似椒而非，以喻子椒似贤而非贤也。帏，盛香之囊，以喻亲近。言子椒为楚大夫，处兰芷之位，而行淫慢佞谀之志，又欲援引面从不贤之类，使居亲近，无有忧国之心，责之也。夫，一作其。五臣云：子椒列大夫位，在君左右，如茱茰之在香囊，妄充佩带，而无芬芳。补曰：榝，音杀。尔雅曰：椒榝丑莍。注云：榝，似茱茰而小，赤色。子椒佞而似义，犹榝之似椒也。子兰既已无兰之实，而列乎众芳矣。子椒又欲以似椒之质，充夫佩帏也。"
                },
                {
                    "paragraph": "既干进而务入兮，",
                    "zhushu": "于，求。而，一作以。"
                },
                {
                    "paragraph": "又何芳之能祗。",
                    "zhushu": "祇，敬也。言子椒苟欲自进，求入于君，身得爵禄而已，复何能敬爱贤人，而举用之也？"
                },
                {
                    "paragraph": "固时俗之流从兮，",
                    "zhushu": "一作从流，一本从误作徙。"
                },
                {
                    "paragraph": "又孰能无变化？",
                    "zhushu": "言时世俗人随从上化，若水之流。二子复以謟谀之行，众人谁有不变节而从之者乎？疾之甚也。五臣云：固此謟佞之俗，流行相从，谁能不变节随时以容身乎？"
                },
                {
                    "paragraph": "览椒兰其若兹兮，又况揭车与江离。",
                    "zhushu": "言观子椒、子兰变志若此，况朝廷众臣，而不为佞媚以容其身邪？揭，一作藒，离，一作蓠。补曰：子椒、子兰，宜有椒、兰之芬芳，而犹若是，况众臣若揭车、江离者乎？褐车、江离，皆香草，不若椒、兰之盛也。列子曰：臭过椒兰。荀子曰：椒兰苾芬。"
                },
                {
                    "paragraph": "惟兹佩之可贵兮，",
                    "zhushu": "之，一作其。"
                },
                {
                    "paragraph": "委厥美而历兹。",
                    "zhushu": "历，逢也。言己内行忠正，外佩众香，此诚可贵重，不意明君弃其至美，而逢此咎也。补曰：上云委厥美以从俗，言子兰之自弃也。此云委厥美而历兹，言怀王之见弃也。"
                },
                {
                    "paragraph": "芳菲菲而难亏兮，",
                    "zhushu": "亏，歇，而，一作其，亏，一作𧇾。"
                },
                {
                    "paragraph": "芬至今犹未沬。",
                    "zhushu": "沬，已也。言己所行纯美，芬芳勃勃，诚难𧇾歇，久而弥盛，至今尚未已也。芬，一作芬芬，勃，一作浡。补曰：说文云：芬，艸初生，其香分布。沬音昧，微晦也。易曰：日中见沬。招魂曰：身服义而未沬。"
                },
                {
                    "paragraph": "和调度以自娱兮，聊浮游而求女。",
                    "zhushu": "言我虽不见用，犹和调已之行度，执守忠贞，以自娱乐，且徐徐浮游，以求同志也。五臣云：汝，同志人也。度，法度也。补曰：和调，重言之也。女，细吕切。"
                },
                {
                    "paragraph": "及余饰之方壮兮，周流观乎上下。",
                    "zhushu": "上谓君，下谓臣也。言我愿及年德方盛壮之时，周流四方，观君臣之贤，欲往就之也。补曰：髙余冠之岌岌兮，长余佩之陆离。所谓余饰之方壮也。周流观乎上下，犹言周流乎天，余乃下也。下，音户。"
                },
                {
                    "paragraph": "灵氛既告余以吉占兮，",
                    "zhushu": "补曰：灵氛告以吉占，百神告以吉故，而此独曰灵氛者，初疑灵氛之言，复要巫咸，巫咸与百神无异词，则灵氛之占诚吉矣。然原固未尝去也，设词以自宽耳。"
                },
                {
                    "paragraph": "历吉日乎吾将行。",
                    "zhushu": "言灵氛既告我以吉占，历善日吾将去君而远行也。五臣云：历，选也。补曰：上林赋云：历吉日以齐戒。张揖曰：历，筭也。行，胡郎切，叶韵。"
                },
                {
                    "paragraph": "折琼枝以为羞兮，",
                    "zhushu": "羞，脯。补曰：张揖云：琼树生昆仑西，流沙滨，大三百围，髙万仞，其华食之长生。羞、修，二物也，见周礼。羞致滋味，修则脯也。王逸、五臣以羞为修，误矣。"
                },
                {
                    "paragraph": "精琼爢以为粻。",
                    "zhushu": "精，凿也。爢，屑也。粻，粮也。诗云：乃裹糇粮。言我将行，乃折取琼枝，以为脯腊，精凿玉屑，以为储粮，饮食香洁，冀以延年也。五臣云：精，捣也。取其清㓗而延寿。补曰：爢，音糜。文选音靡。反离骚云：精琼靡与秋菊芳，将以延夫天年。应劭云：精，细也。琼，玉之华也。周礼有食玉。注云：玉，阳精之纯者，食之以御水气。郑司农云：王齐当食玉屑。粻，音张，食米也。凿，音作精，细米也。左传：粢食不凿。"
                },
                {
                    "paragraph": "为余驾飞龙兮，杂瑶象以为车。",
                    "zhushu": "象，象牙也。言我驾飞龙，乘明智之兽，象玉之车，文章杂错，以言已德似龙玉，而世莫之识也。五臣云：飞龙喻道，瑶象以比君子之德，言我远游，但驾此道德以为车。补曰：易曰：飞龙在天。许慎云：飞龙有翼。瑶，美玉也。言以瑶象为车，而驾以飞龙也。上为，去声。"
                },
                {
                    "paragraph": "何离心之可同兮，吾将远逝以自疏。",
                    "zhushu": "言贤愚异心，何可合同，知君与己殊志，故将远去自疏，而流遁于世也。五臣云：忠佞两心不可同，吾将远去，自疏远也。补曰：疏，所𦵔切。"
                },
                {
                    "paragraph": "邅吾道夫昆仑兮，",
                    "zhushu": "邅，转也。楚人名转曰邅。河图括地象言：昆仑在西北，其髙万一千里，上有琼玉之树也。补曰：邅，池战切。禹夲纪言：昆仑山髙三千五百余里，日月所相避隐为光明也。其上有醴泉华池。河图云：昆仑，天中柱也，气上通天。水经云：昆仑虚在西北，去嵩髙五万里，地之中也。其髙万一千里，河水出其东北陬。尔雅曰：西北之美者，有昆仑虚之璆琳琅玕焉。又曰：三成为昆仑丘。注云：昆仑山三重，故以名云。昔人引山海经：西海之南，流沙之滨，赤水之后，黑水之前，有大山名昆仑之丘，其下有弱水之渊环之。又曰：钟山西六百里有昆仑山，所出五水。今按山海经内，昆仑虚在西北，帝之下都，方八百里，髙万仞。山有木禾，面有九井，以玉为槛，面有五门，门有开明兽守之，百神之所在。郭璞曰：此自别有小昆仑也。淮南子云：昆仑虚中有增城九重，上有木禾、珠树、玉树、琔树、不死树在其西，沙棠、琅玕在其东，绛树在其南，碧树、瑶树在其北。东方朔十洲记：昆陵即昆仑，中狭上广，故曰昆仑。山有三角，其一角正东，名曰昆仑官。其处有积金为墉城，面方千里，城上安金台五所，玉楼十二。神异经云：昆仑有铜柱焉，其髙入天，所谓天柱也。围三千里，圆周如削，下有回屋，仙人九府所治。又一说云：大五岳者，中岳昆仑，在九海中，为天地心，神仙所居，五帝所理。凡此诸说，诞实未闻也。"
                },
                {
                    "paragraph": "路修远以周流。",
                    "zhushu": "言己设去楚国远行，乃转至昆仑神明之山，其路遥远，周流天下，以求同志也。"
                },
                {
                    "paragraph": "扬云霓之晻蔼兮，",
                    "zhushu": "扬，披也。晻蔼，犹蓊郁，荫貌也。一本扬下有志字。蔼，释文作濭，一作霭。正臣云：扬，举也。云霓，虹也。画之于旌旗，晻蔼，旌旗蔽日貌。补曰：晻蔼，暗也，冥也。晻，乌感切。蔼、霭、濭，并于盖切。"
                },
                {
                    "paragraph": "鸣玉鸾之啾啾。",
                    "zhushu": "鸾，鸾鸟也，以王为之，著于衡，和著于轼。啾啾，鸣声也。言已从昆仑，将遂升天，披云霓之蓊郁，排谗佞之党群，鸣玉鸾之啾啾，而有节度也。五臣云：玉，马佩也。鸾，车铃也。言我去国，亦守节度而行。补曰：许慎云：鸾以象鸟之声。诗云：和鸾雝雝。注云：在轼曰和，在镳曰鸾。礼记曰：君子在车，则闻鸾和之音。注云：鸾在衡，和在式。正义云：鸾在衡，和在式，谓常所乘之车。若田猎之车，则鸾在马镳。韩诗外传曰：升车则马动，马动则鸾鸣，鸾鸣则和应。啾音揫。埤仓云：众声也。"
                },
                {
                    "paragraph": "朝发轫于天津兮，",
                    "zhushu": "天津，东极箕、斗之间，汉津也。补曰：尔雅：析木谓之津，箕、斗之间，汉津也。注云：箕，龙尾。斗，南斗，天汉之津梁。疏云：天河在箕、斗二星之间，隔河须津梁以渡，故谓此次为析木之津。天文大象赋云：天津横汉以摛光。注云：天津九星，在虚、危，比横河中，津梁所渡。"
                },
                {
                    "paragraph": "夕余至乎西极。",
                    "zhushu": "言已朝发天之东津，万物所生，夕至地之西极，万物所成，动顺阴阳之道，且亟疾也。补曰：上林赋云：左苍梧，右西极。注引尔雅：西至于豳国，为西极。又淮南曰：西方西极之山，曰阊阖之门。"
                },
                {
                    "paragraph": "凤皇翼其承旗兮，",
                    "zhushu": "翼，敬也。旗，旗也。画，龙虎为旗也。文选翼作纷。补曰：周礼：交龙为旗，熊虎为旗。左传曰：三辰旗旗。尔雅：有铃曰旗。旗，渠希切。旗，渠之切。"
                },
                {
                    "paragraph": "髙翶翔之翼翼。",
                    "zhushu": "翼翼，和貌，言已动顺天道，则凤皇来随我车。敬承旗旗，髙飞翺翔，翼翼而和，嘉忠正，怀有德也。之，一作而。五臣云：凤皇承旗，引路飞翔，翼翼然扶卫于已。补曰：古者旌旗皆载于车上，故逸以承旗为来随我车。远游注云：俊鸟夹毂而扶轮是也。五臣以为引路，误矣。淮南曰：凤皇曽逝万仞之上，翺翔四海之外。注云：鸟之髙飞，翼一上一下曰翺。直刺不动曰翔。"
                },
                {
                    "paragraph": "忽吾行此流沙兮，",
                    "zhushu": "流沙，沙流如水也。尚书曰：余波入于流沙。五臣云：流沙，西极也。补曰：山海经：流沙出钟山西行。注云：今西海居延泽。尚书所谓流沙者，形如月生五日。张揖云：流沙，沙与水流行也。颜师古曰：流沙，但有沙流，本无水也。"
                },
                {
                    "paragraph": "遵赤水而容与。",
                    "zhushu": "遵，循也。赤水出昆仑山，容与，游戏貌，言吾行忽然过此流沙，遂循赤水而游戏，虽行远方，动以㓗清自酒饰也。补曰：博雅云：昆仑虚。赤水出其东南陬，河水出其东北陬，洋水出其西北陬，弱水出其西南陬。河水入东海，三水入南海。穆天子传曰：遂宿于昆仑之阿，赤水之阳。庄子曰：黄帝游乎赤水之北，登乎昆仑之丘。"
                },
                {
                    "paragraph": "麾蛟龙使梁津兮，",
                    "zhushu": "举手曰麾，小曰蛟，大曰龙。或言以手教曰麾。津，西海也。蛟龙，水虫也。以蛟龙为桥，乘之以渡，似周穆王之越海，比鼍鼋以为梁也。使，一作㠯。五臣曰：麾，昭也。补曰麾，许为切。广雅曰：有鳞曰蛟龙，有翼曰应龙，有角曰虬龙，无角曰螭龙。郭璞云：蛟，似蛇，四足，小头，细颈，卵生，子如三斛瓮，能吞人，龙属也。说文曰：津，水渡也。"
                },
                {
                    "paragraph": "诏西皇使涉予。",
                    "zhushu": "诏，告也。西皇，帝少皥也。涉，渡也。言我乃麾蛟龙以桥西海，使少皡来渡我，动与神兽圣帝相接，言能渡万民之厄也。予，一作余。补曰：少皡以金德王，白精之君，故曰西皇。远游注云：西皇所居，在西海之津。予，我也，上声。"
                },
                {
                    "paragraph": "路修远以多艰兮，",
                    "zhushu": "艰，难也。"
                },
                {
                    "paragraph": "腾众车使径待。",
                    "zhushu": "腾，过也。言昆仑之路，险阻艰难，非人所能由，故令众车先过，使从邪径以相待也。以言已所行髙远，莫能及也。待，一作侍。"
                },
                {
                    "paragraph": "路不周以左转兮，",
                    "zhushu": "不周，山名，在昆仑西，比转行也。五臣云：左转者，君子尚左。补曰：山海经：西北海之外，大荒之隅，有山而不合，名曰不周。注云：此山形有缺，不周匝，因名之。西北不周风自此出也。淮南子云：西北方不周之山，曰幽都之门。又曰：昆仑之山，北门开，以纳不周之风。大人赋曰：回车朅来兮，绝道不周。张揖曰：不周山在昆仑东南二千三百里。以山海经、淮南子考之，不周当在昆仑西北。逸说是也。远游曰：历太皓以右转。太皓在东方，自左而之右，故下云遇蓐收乎西皇也。此云路不周以左转，不周在西北海之外，自右而之左，故曰指西海以为期也。五臣说非是。"
                },
                {
                    "paragraph": "指西海以为期。",
                    "zhushu": "指，语也。期，会也。言已使语众车，我所行之道，当过不周山而左行，俱会西海之上也。过不周者，言道不合于世也。左转者，言君行左乖，不与己同志也。补曰：博物志云：七戎、六蛮、九夷、八狄，谓之四海，言皆近海。汉张骞渡西海，至大秦，大秦之西鸟遟国，鸟遟国之西，复言有海。西海之滨，有小昆仑，髙万仞，方八百里。"
                },
                {
                    "paragraph": "屯余车其千乘兮，",
                    "zhushu": "屯，陈也。五臣云：屯，聚也。车所以载己。言君子以德自载，亦如车焉。聚千乘者，言道德之多，并运于己，所在可驰走。补曰：屯，徒浑切。乘，实证切。"
                },
                {
                    "paragraph": "齐玉轪而并驰。",
                    "zhushu": "轪，锢也。一云车辖也。言乃屯敶我车，前后千乘，齐以玉为车辖，并驰左右。言从己者众，皆有玉德。宜辅千乘之君也，即道千乘之国也。补曰：轪，音大。方言云：轮，韩、楚之间谓之轪。齐，同也，言齐驱并进。"
                },
                {
                    "paragraph": "驾八龙之婉婉兮，",
                    "zhushu": "婉婉，龙貌。五臣云：八龙，八节之气也。婉，于阮切。释文作蜿，于元切。"
                },
                {
                    "paragraph": "载云旗之委蛇。",
                    "zhushu": "言巳乘八龙，神智之兽，其状婉婉，又载云旗，委蛇而长也。驾八龙者，言已德如龙，可制御八方也。载云旗者，言己德如云，能润施万物也。蛇，一作移，一作逶迤。五臣云：言我所往，皆与神游，故可御气为驾，载云为旗也。补曰：文选注云：其髙至云，故曰云旗。委，于为切。蛇，弋支切。"
                },
                {
                    "paragraph": "抑志而弭节兮，神髙驰之邈邈。",
                    "zhushu": "邈邈，远貌，言巳虽乘云龙，犹自抑案。弭节徐行，髙抗志行，邈邈而远，莫能追及。一云迈髙驰。五臣云：抑志按节徐行，以𠋫世人，其邈远莫能逮及也。"
                },
                {
                    "paragraph": "奏九歌而舞韶兮，",
                    "zhushu": "九歌，九德之歌，禹乐也。韶，九韶，舜乐也。尚书箫韶九成是也。补曰：周礼有九德之歌，九㲈之舞，启乐有九辩、九歌。又，山海经：夏后开始歌九招，开即启也。竹书云：夏后启舞九韶。"
                },
                {
                    "paragraph": "聊假日以媮乐。",
                    "zhushu": "言己德髙智明，宜辅舜、禹，以致太平，奏九德之歌，九韶之舞，而不遇其时，故假日游戏，媮乐而已。假，一作暇。补曰：颜师古云：比言遭遇幽厄，中心愁闷，假延日月，苟为娱乐耳。今俗犹言借日度时，故王仲宣登楼赋云：登兹楼以四望兮，聊假日以消忧。今之读者改假为暇，失其意矣。李善注仲宣赋引荀子多暇日，亦承误也。媮，乐也，音俞。"
                },
                {
                    "paragraph": "陟升皇之赫戏兮，",
                    "zhushu": "皇皇，天也。赫戏光明貌。一无陟字。升，一作升。补曰：西京赋云：叛赫戏以煇煌。赫戏，炎盛也。戏与曦同。"
                },
                {
                    "paragraph": "忽临睨夫旧郷。",
                    "zhushu": "睨，视也。旧郷，楚国也。言已虽升昆仑，过不周，渡西海，舞九韶，升天庭，据光曜，不足以解忧，犹顾视楚国，愁且思也。补曰：睨，五计切。"
                },
                {
                    "paragraph": "仆夫悲余马怀兮，",
                    "zhushu": "仆，御也。怀，思也。"
                },
                {
                    "paragraph": "蜷局顾而不行。",
                    "zhushu": "蜷局，诘屈不行貌。屈原设去世离俗，周天帀地，意不忘旧郷。忽望见楚国，仆御悲感，我马思归，蜷局诘屈而不肯行。此终志不去，以词自见，以义自明也。五臣云：蜷局回顾，而不肯行。补曰：蜷，音拳，虫形，诘屈也。行，胡郎切，叶韵。"
                },
                {
                    "paragraph": "乱曰：",
                    "zhushu": "乱，理也。所以发理词指，摠撮其要也。屈原舒肆愤懑，极意敶词，或去或留，文采纷华，然后结括一言，以明所趣之意也。补曰：国语云：其辑之乱。辑，成也。凡作篇章既成，撮其大要，以为乱辞也。离骚有乱有重。乱者，摠理一赋之终；重者，情志未申，更作赋也。"
                },
                {
                    "paragraph": "已矣哉！",
                    "zhushu": ""
                },
                {
                    "paragraph": "国无人莫我知兮，",
                    "zhushu": "已矣，绝望之词。无人，谓无贤人也。易曰：闚其户，閴其无人。屈原言已矣，我独怀德不见用者，以楚国无有贤人知我忠信之故，自伤之词。一无哉字。补曰：论语曰：已矣乎，吾未见好德如好色者也。孔安国曰：已矣，发端叹词。"
                },
                {
                    "paragraph": "又何怀乎故都？",
                    "zhushu": "言众人无有知己，己复何为思故郷、念楚国也。"
                },
                {
                    "paragraph": "既莫足与为美政兮，吾将从彭咸之所居。",
                    "zhushu": "言时世之君无道，不足与共行美德，施善政者，故我将自沈汨渊，从彭咸而居处也。"
                },
                {
                    "paragraph": "叙曰：昔者孔子叡圣明喆，",
                    "zhushu": "音哲。"
                },
                {
                    "paragraph": "天生不群，",
                    "zhushu": "群，一作王。"
                },
                {
                    "paragraph": "定经术，删诗书，",
                    "zhushu": "一云俾定经术，乃删诗、书。"
                },
                {
                    "paragraph": "正礼乐，制作春秋，以为后王法。门人三千，罔不昭达，临终之日，则大义乖而微言绝，其后周室襄微，战国并争，道德陵遟，谲诈萌生，于是杨、墨、邹、孟、孙、韩之徒，各以所知，著造传记，或以述古，或以明世。",
                    "zhushu": "八字一作咸以名世。"
                },
                {
                    "paragraph": "而屈原履忠被𧮂，忧悲愁思，",
                    "zhushu": "一云忧愁思愤。"
                },
                {
                    "paragraph": "独依诗人之义而作离骚，上以讽谏，下以自慰。遭时暗乱，不见省纳，不胜愤懑，遂复作九歌以下凡二十五篇。楚人髙其行义，玮其文采，以相教传。",
                    "zhushu": "或作传教。"
                },
                {
                    "paragraph": "至于孝武帝，恢廓道训，使淮南王安作离骚经章句，则大义粲然。后世雄俊，莫不瞻慕，",
                    "zhushu": "一作仰。"
                },
                {
                    "paragraph": "舒肆妙虑，",
                    "zhushu": "一云摅舒妙思。"
                },
                {
                    "paragraph": "纉述其词。逮至刘向，",
                    "zhushu": "颜师古读如本字。"
                },
                {
                    "paragraph": "典校经书，分为十六卷。孝章即位，深𢎞道艺，而班固、贾逵复以所见改易前疑，各作离骚经章句，其余十五卷，",
                    "zhushu": "一作篇。"
                },
                {
                    "paragraph": "阙而不说，又以壮为状，",
                    "zhushu": "一作扶。"
                },
                {
                    "paragraph": "义多乖异，事不要括。",
                    "zhushu": "一作撮。"
                },
                {
                    "paragraph": "今臣复以所识所知，稽之旧章，合之经传，",
                    "zhushu": "八字一云稽之经传。"
                },
                {
                    "paragraph": "作十六卷章句。虽未能究其微妙，然大指之趣，略可见矣。且人臣之义，以忠正为髙，以伏节为贤，故有危言以存国，杀身以成仁。是以伍子胥不恨于浮江，比干不悔于剖心，然后忠立而行成，",
                    "zhushu": "忠，一作德。"
                },
                {
                    "paragraph": "荣显而名著。",
                    "zhushu": "著，一作称。"
                },
                {
                    "paragraph": "若夫怀道以迷国，详愚而不言，",
                    "zhushu": "详，与佯同，诈也。"
                },
                {
                    "paragraph": "颠则不能扶，危则不能安，婉娩以顺上，",
                    "zhushu": "婉娩，一作娩娩，一作僶俯。"
                },
                {
                    "paragraph": "逡巡以避患，虽保黄耇，终寿百年。盖志士之所耻，愚夫之所贱也。今若屈原，膺忠贞之质，体清㓗之性，直若砥矢，言若丹青，进不隐其谋，退不顾其命，此诚绝世之行，俊彦之英也。而班固谓之露才扬己，",
                    "zhushu": "一作班、贾。"
                },
                {
                    "paragraph": "竞于群小之中，怨恨怀王，讥刺椒兰，苟欲求进，强",
                    "zhushu": "巨姜切。"
                },
                {
                    "paragraph": "非其人，不见容纳，忿恚自沈，是亏其髙明，而损其清洁者也。昔伯夷、叔齐，让国守分，",
                    "zhushu": "一作志。"
                },
                {
                    "paragraph": "不食周粟，遂饿而死，岂可复谓有求于世而怨望哉。",
                    "zhushu": "一作恨怨。"
                },
                {
                    "paragraph": "且诗人怨主刺",
                    "zhushu": "一作谏。"
                },
                {
                    "paragraph": "上曰：呜呼小子，未知臧否，匪而命之，言提其耳。风谏之语，于斯为切。然仲尼论之，以为大雅，引此比彼。屈原之词，优游婉顺，宁以其君",
                    "zhushu": "一有为字。"
                },
                {
                    "paragraph": "不智之故，欲提携其耳乎。而论者以为露才扬己，怨刺其上，强非其人，殆失厥中矣。夫离骚之文，依托五经以立义焉。帝髙阳之苗裔，则厥初生民，时惟姜嫄也。纫秋兰以为佩，则将翶将翔。佩玉琼琚也。夕揽洲之宿莽，则易濳龙勿用也。驷玉虬而乘鹥，则时乘六龙以御天也。就重华而敶词，则尚书咎繇之谋谟也。登昆仑而涉流沙，则禹贡之敷土也。故智弥盛者其言博，才益多者其识远？",
                    "zhushu": "多，一作劭。"
                },
                {
                    "paragraph": "屈原之词，诚博远矣。自",
                    "zhushu": "一有孔丘字。"
                },
                {
                    "paragraph": "终没以来，名儒博达之士，著造词赋，莫不拟则其仪表，祖式其模范，取其要妙，窃其华藻，所谓金相王质，百世无匹，",
                    "zhushu": "世，一作岁。"
                },
                {
                    "paragraph": "名垂罔极，永不刋灭者矣。",
                    "zhushu": "班孟坚序云：昔在孝武，博览古文。淮南王安叙离骚传，以国风好色而不淫，小雅恕悱而不乱。若离骚者，可谓兼之。蝉蜕浊秽之中，浮游尘埃之外，皭然泥而不滓。推此志，虽与日月争光可也。斯论似过其真。又说五子以失家巷。谓五子胥也。及至羿、浇、少康、弍姚、有娀佚女，皆各以所识有所増损，然犹未得其正也。故博采经书传记本文以为之解。且君子道穷，命矣，故潜龙不见是而无闷，关睢哀周道而不伤，蘧瑗持可怀之智，寗武保如愚之性，咸以全命避害，不受世患。故大雅曰：既明且哲，以保其身。斯为贵矣。今若屈原，露才扬己，竞乎危国群小之间，以离谗贼。然责数怀王，怨恶椒、兰，愁神苦思，强非其人，忿怼不容，沈江而死。亦贬絜狂狷景行之士，多称昆仑冥婚宓妃，虚无之语，皆非法度之政。经义所载，谓之兼诗风雅，而与日月争光，过矣。然其文弘博丽雅，为辞赋宗，后世莫不斟酌其英华，则象其从容。自宋玉、唐勒、景差之徒，汉兴，枚乘、司马相如、刘向、杨雄，骋极文辞，好而悲之，自谓不能及也。虽非明智之器，可谓妙才者也。政与正同。颜之推云：自古文人，常陷轻薄。屈原露才扬己，显暴君过。刘子玄云：怀、襄不道，其恶存于楚赋。读者不以为过。盖不隐恶故也。愚尝折𠂻其说而论之曰：或问：古人有言，杀其身有益于君则为之。屈原虽死，何益于懐、襄？曰：忠臣之用心，自尽其爱君之诚耳，死生毁誉，所不顾也。故比干以谏见戮，屈原以放自沈。比干，纣诸父也；屈原，楚同姓也。为人臣者，三谏不从则去之。同姓无可去之义，有死而已。离骚曰：阽余身而危死兮，览余初其犹未海。则原之自处审矣。或曰：原用智于无道之邦，亏明哲保身之义，可乎？曰：愚如武子，全身远害可也。有官守言责，斯用智矣。山甫明哲，固保身之道，然不曰夙夜匪解，以事一人乎？士见危致命，况同姓兼恩与义，而可以不死乎？且比干之死，微子之去，皆是也。屈原其不可去乎？有比干以任责，微子去之可也。楚无人焉，原去则国从而亡。故虽身被放逐，犹徘徊而不忍去。生不得力争而强谏，死犹冀其感发而改行。使百世之下，闻其风者。虽流放废斥。犹知爱其君。眷眷而不忘。臣子之义尽矣。非死为难。处死为难。屈原虽死。犹不死也。后之读其文，知其人，如贾生者亦鲜矣。然为赋以吊之。不过哀其不遇而已。余观自古忠臣义士。慨然发愤。不顾其死。特立独行。自信而不回者。其英烈之气。岂与身俱亡哉！仍羽人于丹丘。留不死之旧郷。超无为以至清。与太初而为隣。此远游之所以作。而难为浅见寡闻者道也。仲尼曰：乐天知命，故不忧。又曰：乐天知命。有忧之大者。屈原之忧。忧国也；其乐，乐天也。离骚二十五篇，多忧世之语，独远游曰：道可受兮，不可传，其小无内兮，其天无垠。无淈滑而魂兮，彼将自然。壹气孔神兮，于中夜存，虚以待之兮，无为之先。此老、庄、孟子所以大过人者，而原独知之。司马相如作大人赋，宏放髙妙，读者有凌云之意。然其语多出于此，至其妙处，相如莫能识也。太史公作传，以为其文约，其辞微，其志絜，其行廉，其称文小而其指极大，举类迩而见义远。其志絜，故其称物芳；其行廉，故死而不容貌疏。濯淖污泥之中，以浮游尘埃之外。推此志也，虽与日月争光可也。斯可谓深知已者。扬子云作反离骚。以为君子得时则大行。不得时则龙蛇。遇不遇命也。何必沈身哉。屈子之事。盖圣贤之变者。使遇孔子。当与三仁同称雄，未足以与此。班孟坚、颜之推所云。无异妾妇儿童之见。余故具论之。"
                },
                {
                    "paragraph": "离骚賛序",
                    "zhushu": ""
                },
                {
                    "paragraph": "离骚者，屈原之所作也。屈原初事怀王，甚见信任，同列上官大夫妬害其宠，谗之王，王怒而疏屈原以忠信见疑，忧愁幽思而作离骚。离，犹遭也。骚，忧也。明已遭忧作辞也。是时周室已灭，七国并争，屈原痛君不明，信用群小，国将危亡，忠诚之情，怀不能已，故作离骚，上陈尧、舜、禹、汤、文王之法，下言羿、浇、桀、纣之失，以风怀王，终不觉寤，信反间之说，西朝于秦，秦人拘之，客死不还。至于襄王，复用谗言，逐屈原。在野又作九章，赋以风谏，卒不见纳。不忍浊世，自投汨罗。原死之后，秦果灭楚。其辞为众贤所悼悲，故传于后。",
                    "zhushu": ""
                },
                {
                    "paragraph": "辨骚",
                    "zhushu": ""
                },
                {
                    "paragraph": "自风雅寝声，莫或抽绪，奇文蔚起，其离骚哉！故以轩翥诗人之后，奋飞辞家之前，岂去圣之未远，而楚人之多才乎？昔汉武爱骚，而淮南作传，以为国风好色而不淫，小雅怨诽而不乱。若离骚者，可谓兼之。蝉蜕秽浊之中，浮游尘埃之外，皭",
                    "zhushu": "一作皧。"
                },
                {
                    "paragraph": "然𣵀而不缁，虽与日月争光可也。班固以为露才扬己，忿怼沈江，羿、浇、二姚，与左氏不合；",
                    "zhushu": "离骚用羿、浇等事，正与左氏合。孟坚所云，谓刘安说耳。"
                },
                {
                    "paragraph": "昆仑悬圃，非经义所载。然而文辞丽雅，为词赋之宗，虽非明哲，可谓妙才。王逸以为诗人之提耳，屈原婉顺，离骚之文，依经立义。驷虬乘鹥，则时乘六龙；昆仑流沙，则禹贡敷土。名儒词赋，莫不拟其仪表，所谓金相玉振，百世无匹者也。及汉宣嗟叹，以为皆合经术。杨雄讽味，亦言体同诗雅。四家举以方经，而孟坚谓不合传体。襃贬任声，抑扬过实，可谓鉴而弗精，玩而未核者也。将核其论，必征言焉。故其陈尧、舜之耿介，称禹、汤之祗敬，典诰之体也。讥桀、纣之猖狂，伤羿、浇之颠陨，规讽之旨也。虬龙以谕君子，云霓以譬谗邪，比兴之义也。每一顾而掩涕，叹君门之九重，忠怨之辞也。观兹四事，同于风雅者也。至于托云龙，说迂怪，丰隆求宓妃，鸩鸟媒娀女，诡异之辞也。康回倾地，夷羿弊日，木夫九首，土伯三目，谲怪之谈也。依彭咸之遗则，从子胥以自适，狷狭之志也。士女杂坐，乱而不分，指以为乐，娱酒不废，沈湎日夜，举以为欢，荒淫之意也。",
                    "zhushu": "此皆宋玉之词，非屈原意。自汉以来，靡丽之赋，劝百而讽一，其流至于齐、梁而极矣，皆自宋玉唱之。"
                },
                {
                    "paragraph": "擿此四事，异乎经典者也。故论其典诰则以彼，语其夸诞则如此。固知楚辞者，体慢于三代，而风雅于战国，乃雅颂之博徒，而词赋之英杰也。",
                    "zhushu": "此语施于宋玉可也。"
                },
                {
                    "paragraph": "观其骨鲠所树，肌肤所附，虽取镕经意，亦自铸伟辞。故骚经、九章，朗丽以哀志；九歌、九辩，绮靡以伤情；远游、天问，瑰诡而惠巧；招魂、大招，耀艳而深华；卜居标放言之致，渔父寄独任之才。故能气往轹古，辞来切今，惊采绝燄，难与并能矣。自九怀已下，遽蹑其迹。而屈宋逸步，莫之能追。故其叙情怨，则郁伊而易感；述离居，则怆怏而难怀；论山水，则循声而得貌；言节𠋫，则披文而见时。枚、贾追风以入丽，马、杨沿波而得奇。其衣被词人，非一代也。故才髙者苑其鸿裁。中巧者猎其艳辞。吟讽者衔其山川，童蒙者拾其香草。若能凭轼以倚雅颂。悬辔以驭楚篇。酌奇而不失其贞，玩华而不坠其实。则顾眄可以驱辞力，欬唾可以穷文致。亦不复乞灵于长卿，假宠于子渊矣。",
                    "zhushu": "一云独任，当作独往。"
                },
                {
                    "paragraph": "赞曰：不有屈原，岂见离骚。惊才风逸，壮志烟髙。山川无极，情理实劳。金相玉式，艳溢锱毫。",
                    "zhushu": "烟一作云。"
                }
            ]
        },
        {
            "name": "九歌章句第二",
            "paragraphs": [
                {
                    "paragraph": "九歌章句第二",
                    "zhushu": "",
                    "type": 1
                },
                {
                    "paragraph": "九歌者，屈原之所作也。昔楚国南郢之邑，沅、湘之间，其俗信鬼而好祠，",
                    "zhushu": "祠，一作祀。汉书曰：楚地信巫鬼，重淫祀。隋志曰：荆州尤重祠祀，屈原制九歌，盖由此也。"
                },
                {
                    "paragraph": "其祠必作歌乐鼓舞以乐诸神。",
                    "zhushu": "一无歌字。"
                },
                {
                    "paragraph": "屈原放逐，窜伏其域，怀忧苦毒，愁思沸郁，出见俗人祭祀之礼，歌舞之乐，其词鄙陋，因为作九歌之曲，",
                    "zhushu": "王逸注九辩云：九者，阳之数，道之纲纪也。五臣云：九者，阳数之极。自谓否极，取为歌名矣。按：九歌十一首，九章九首，皆以九为名者，取箫韶九成，启九辩、九歌之义。骚经曰：奏九歌而舞韶兮，聊假日以媮乐。即其义也。宋玉九辩以下，皆出于此。"
                },
                {
                    "paragraph": "上陈事神之敬，下见己之𡨚结，托之以风谏。故其文意不同，章句杂错，而广异义焉。",
                    "zhushu": "一云：故其文词意周章杂错。",
                    "type": 2
                },
                {
                    "paragraph": "东皇太一",
                    "zhushu": "五臣云：每篇之目，皆楚之神名，所以列于篇后者，亦犹毛诗题章之趣。太一，星名，天之尊神，祠在楚东，以配东帝，故云东皇。补曰：汉书郊祀志云：天神贵者大一、太一，佐曰五帝。古者天子以春秋祭太一东南郊。天文志曰：中宫天极星，其一明者，太一常居也。淮南子曰：太㣲者，太一之庭；紫宫者，太一之居。说者曰：太一，天之尊神，曜魄寳也。天文大象赋注云：天皇大帝一星，在紫微宫内，勾陈口中，其神曰曜魄寳，主御群灵，秉万机神图也。其星隐而不见，其占以见则为灾也。又曰：太一一星，次天一南，天帝之臣也。主使十六龙，知风雨、水旱、兵革、𩚑馑、疾疫。占不明，反移为灾。",
                    "type": 2
                },
                {
                    "paragraph": "吉日兮辰良，",
                    "zhushu": "日谓甲乙，辰谓寅卯。补曰：沈括存中云：吉日兮辰良。盖相错成文，则语势矫健。如杜子美诗云：红豆啄余鹦鹉粒，碧梧栖老凤皇枝。韩退之云：春与猿吟兮，秋鹤与飞。皆用此体也。"
                },
                {
                    "paragraph": "穆将愉兮上皇。",
                    "zhushu": "穆，敬也。愉，乐也。上皇，谓东皇太一也。言己将修祭祀，必择吉良之日，斋戒恭敬，以宴乐天神也。补曰：偷，音俞。"
                },
                {
                    "paragraph": "抚长剑兮王珥，",
                    "zhushu": "抚，持也。玉珥。谓剑镡也。剑者，所以威不轨，卫有德，故抚持之也。补曰：抚，循也，以手循其珥也。博雅曰：剑珥谓之镡。镡，剑鼻，一曰剑口，一曰剑环。珥，耳饰也。镡所以饰剑，故取以名焉。珥，音饵。镡，覃、淫二音。"
                },
                {
                    "paragraph": "璆锵鸣兮琳琅。",
                    "zhushu": "璆、琳、琅，皆美玉名也。尔雅曰：有璆、琳、琅玕焉。锵，佩声也。诗曰：佩玉锵锵。言已供神有道，乃使灵巫常持好剑以辟邪，要垂众佩周旋而舞，动鸣五玉锵锵而和，且有节度也。或曰：纠锵鸣兮琳琅。纠，错也。琳琅，声也。谓带剑佩众多，纠错而鸣，其声琳琅也。锵，释文作鎗。补曰：璆，渠幽切。锵，七羊切。礼记曰：古之君子必佩玉，进则揖之，退则扬之，然后玉锵鸣也。琳，音林。琅，音郎，俗作瑯。尔雅曰：西北之美者，有昆仑虚之璆琳琅玕焉。璆琳，美玉名。琅玕，状似珠也。本草云：琅玕是石之美者，明莹若珠之色。此言带剑佩玉，以礼事神也。"
                },
                {
                    "paragraph": "瑶席兮玉瑱，",
                    "zhushu": "瑶，石之次玉者。诗云：报之以琼瑶。瑱，一作镇。补曰：瑶，音遥，一曰美玉也。瑱，压也，音镇。下文云白玉兮为镇是也。周礼：玉镇，大宝器，故书作瑱。郑司农云：瑱，读为镇。"
                },
                {
                    "paragraph": "盍将把兮琼芳。",
                    "zhushu": "盍，何不也。把，持也。琼，玉枝也。言已修饰清洁，以瑶玉为席，美玉为瑱，灵巫何持乎？乃复把王枝以为香也。五臣云：灵巫何不持琼枝以为芳香，取美洁也。补曰：盍，音合。"
                },
                {
                    "paragraph": "蕙肴蒸兮兰藉，",
                    "zhushu": "蕙肴，以蕙草蒸肉也。藉，所以藉饭食也。易曰：藉用白茅也。蒸，一作䒱，一作烝。补曰：肴，骨体也。蒸，进也。䒱、烝并同。国语曰：亲戚宴飨，则有殽烝。注云：升体解节折之俎。藉，荐也，慈夜切。"
                },
                {
                    "paragraph": "奠桂酒兮椒浆。",
                    "zhushu": "桂酒，切桂置酒中也。椒浆，以椒置浆中也。言已供待弥敬，乃以蕙草蒸肴，芳兰为藉，进桂酒椒浆，以备五味也。五臣云：蕙、兰、椒、桂，皆取芬芳。补曰：说文：奠，置祭也。汉乐歌曰：奠桂酒，勺椒浆。周礼：四饮之物，三曰浆。"
                },
                {
                    "paragraph": "扬枹兮拊皷，",
                    "zhushu": "扬，举也。拊，击也。枹一作捊。补曰：枹，房尤切，击皷槌也。"
                },
                {
                    "paragraph": "疏缓节兮安歌，",
                    "zhushu": "疏，希也。言肴膳酒醴既具，不敢宁处，亲举枹击皷，使灵巫缓节而舞，徐歌相和，以乐神也。五臣云：使曲节希缓而安音清歌。补曰：疏与疎同。"
                },
                {
                    "paragraph": "陈竽瑟兮浩倡。",
                    "zhushu": "陈，列也。浩，大也。言已又陈列竽瑟，大倡作乐，以自竭尽也。补曰：礼记：钟、磬、竿、瑟以和之。竿，笙类，三十六簧，瑟，琴类，二十五弦。"
                },
                {
                    "paragraph": "灵偃蹇兮姣服，",
                    "zhushu": "灵，谓巫也。偃蹇，舞貌。姣，好也。服，饰也。姣，一作妖，服，一作  。补曰：古者巫以降神，灵偃蹇兮姣服。言神降而托于巫也。下文亦曰：灵连蜷兮既留，偃蹇，委曲。貌。一曰：众盛貌。方言曰：好，或谓之姣。注云：言姣㓗也。姣与妖并音狡，般与服同。"
                },
                {
                    "paragraph": "芳菲菲兮满堂。",
                    "zhushu": "菲菲，芳貌也。言乃使姣好之巫，被服盛饰，举足奋袂，偃蹇而舞，芬芳菲菲，盈满堂室也。"
                },
                {
                    "paragraph": "五音纷兮繁会，",
                    "zhushu": "五音，宫、商、角、征、羽也。纷，盛貌、繁，众也。五臣云：繁会，错杂也。"
                },
                {
                    "paragraph": "君欣欣兮乐康。",
                    "zhushu": "欣欣、喜貌。康，安也。言己动作众乐，合会五音，纷然盛美，神以欢欣，猒饱喜乐，则身蒙庆祐，家受多福也。屈原以为神无形声，难事易失，然人竭心尽礼，则歆其祀而惠以祉。自伤履行忠诚，以事于君，不见信用，而身放弃，遂以危殆也。五臣云：君，谓东皇也。欣欣，和悦貌。补曰：此章以东皇喻君，言人臣陈德义礼乐以事上，则其君乐康，无忧患也。"
                },
                {
                    "paragraph": "云中君",
                    "zhushu": "云神丰隆也。一曰屏翳。已见骚经。汉书郊祀志有云中君。",
                    "type": 2
                },
                {
                    "paragraph": "浴兰汤兮沐芳，",
                    "zhushu": "兰，香草也。补曰：夲草：白芷，一名芳香。乐府有沐浴子。刘次庄云：楚词曰：新沐者必弹冠，新浴者必振衣。又曰：与汝沐兮咸池，晞汝发兮阳之阿。皆洁濯之谓也。李白亦有此作，其词曰：沐芳莫弹冠，浴兰莫振衣。处世忌太洁，至人贵藏晖。与屈原意异。"
                },
                {
                    "paragraph": "华采衣兮若英。",
                    "zhushu": "华采，五色采也。若，杜若也。言己将修飨祭以事云神，乃使灵巫先浴兰汤，沐香芷，衣五采华衣，饰以社若之英，以自洁清也。补曰：华，户花切。荀卿云赋云：五采备而成文，衣华采之衣，以其类也。本草：杜若，一名杜蘅，叶似姜而有文理，味辛香。今复别有杜蘅，不相似。按：杜蘅，尔雅所谓杜，土卤者也。杜若，广雅所谓楚蘅者也。其类自别，古人多杂引用。尔雅曰：荣而不实者谓之英。"
                },
                {
                    "paragraph": "灵连蜷兮既留，",
                    "zhushu": "灵，巫也。楚人名巫为灵子。连蜷，巫迎神导引貌也。既，已也，留，止也。一本灵下有子字。补曰：蜷音拳。南都赋云：蛾眉连卷。连卷，长曲貌。"
                },
                {
                    "paragraph": "烂昭昭兮未央。",
                    "zhushu": "烂，光貌也。昭昭，明也。央，已也。言巫执事肃敬，奉迎导引，颜貌矜庄，形体连蜷，神则欢喜，必留而止，见其光容烂然昭明，无极已也。"
                },
                {
                    "paragraph": "蹇将憺兮寿宫，",
                    "zhushu": "蹇，词也。憺，安也。寿宫，供神之处也。祠祀皆欲得寿，故名为寿宫也。言云神既至于寿宫，歆飨酒食，憺然安乐，无有去意也。补曰：憺，徒滥切。汉武帝置寿宫神君。臣瓉曰：寿宫，奉神之宫。"
                },
                {
                    "paragraph": "与日月兮齐光。",
                    "zhushu": "齐，同也。光，明也。言云神丰隆，爵位尊髙，乃与日月同光明也。夫云兴而日月阍，云藏而日月明，故言齐光也。齐，一作争。"
                },
                {
                    "paragraph": "龙驾兮帝服，",
                    "zhushu": "龙驾，言云神驾龙也。故易曰：云从龙。帝，谓五方之帝也。言天尊云神，使之乘龙，兼衣青黄五采之色，与五帝同服也。五臣云：言神驾云龙之车。"
                },
                {
                    "paragraph": "聊翶游兮周章。",
                    "zhushu": "聊，且也。周章，犹周流也。言云神居无常处，动则翔翔，周流往来，且游戏也。五臣云：翶游、周章，往来迅疾貌。"
                },
                {
                    "paragraph": "灵皇皇兮既降，",
                    "zhushu": "灵，谓云神也。皇皇，美貌。降，下也。言云神来下，其貌皇皇而美，有光明也。"
                },
                {
                    "paragraph": "猋远举兮云中。",
                    "zhushu": "猋，去疾貌也。云中，云神所居也。言云神往来急疾，饮食既饱，猋然远举，复还其处也。补曰：猋，卑遥切。群犬走貌。大人赋曰：猋风涌而云浮。李善引此作焱，其字从火，非也。"
                },
                {
                    "paragraph": "览冀州兮有余，",
                    "zhushu": "览，望也。两河之间曰冀州。余，犹他也。言云神所在髙邈，乃望于冀州，尚复见他方也。五臣云：言神所居髙绝，下览冀州，横望四海，皆有余而无极。冀州，尧所都，思有道之君，故览之。补曰：淮南子曰：正中冀州曰中土。注云：冀，大也，四方之主。又曰：杀黑龙以济冀州。注云：冀，九州中，谓今四海之内。"
                },
                {
                    "paragraph": "横四海兮焉穷。",
                    "zhushu": "穷。极也。言云补出入奄忽。须臾之间。横行四海。安有穷极也。补曰：礼记云：以横于天下。注云：横，充也。"
                },
                {
                    "paragraph": "思夫君兮太息，",
                    "zhushu": "君谓云神。五臣曰：夫君谓云神，以喻君也。言夫君所居髙远，下制有国，我之思君，终不可见，故叹息而忧心也。补曰：记曰：夫，夫也，为习于礼者。上夫音扶。"
                },
                {
                    "paragraph": "极劳心兮𢥞𢥞。",
                    "zhushu": "𢥞𢥞，忧心貌。屈原见云，一动千里，周徧四海，想得随从，观望四方，以忘己忧，思而念之，终不可得，故太息而叹，心中烦劳而𢥞𢥞也。或曰：君，谓怀王也。屈原陈序云神，文义略讫，愁思复至，哀念怀王，暗昧不明，则太息增叹，心毎𢥞𢥞而不能已也。𢥞，一作忡。补曰：𢥞，敕中切。说文：忡，忧也。引诗忧心忡忡，楚词作𢥞。此章以云神喻君，言君德与日月同明，故能周览天下，横被六合。而怀王不能如此，故心忧也。"
                },
                {
                    "paragraph": "湘君",
                    "zhushu": "刘向列女传：舜陟方，死于苍梧，二妃死于江、湘之间，俗谓之湘君。礼记：舜葬于苍梧之野。盖三妃末之从也。注云：离骚所歌湘夫人，舜妃也。韩退之黄陵庙碑云：湘旁有庙曰黄陵，自前古立，以祠尧之二女，舜二妃者，秦博士对始皇帝云：湘君者，尧之二女，舜妃者也。刘向、郑玄亦皆以二妃为湘君。而离骚、九歌既有湘君，又有湘夫人。王逸以为湘君者，自其水神，而谓湘夫人。乃二妃也。从舜南征三苗不及。道死沅、湘之间。山海经曰：洞庭之山。帝之二女居之。郭璞疑二女者。帝舜之后。不当降小水为其夫人。因以二女为天帝之女。以余考之。璞与王逸俱失也。尧之长女娥皇，为舜正妃，故曰君。其二女女英，自宜降曰夫人也。故九歌词谓娥皇为君，谓女英帝子，各以其盛者推言之也。礼有小君、君母，明其正，自得称君也。",
                    "type": 2
                },
                {
                    "paragraph": "君不行兮夷犹，",
                    "zhushu": "君，谓湘君也。夷犹，犹豫也。言湘君所在，左沅、湘，右大江，苞洞庭之波，方数百里，群鸟所集，鱼鳖所聚，土地肥饶，又有险阻，故其神常安，不肯游荡，既设祭祀，使巫请呼之，尚复犹豫也。"
                },
                {
                    "paragraph": "蹇谁留兮中洲？",
                    "zhushu": "蹇，词也。留，待也。中洲，洲中也。水中可居者曰洲。言相君蹇然难行，谁留待于水中之洲乎？以为尧用二女妻舜，有苗不服，舜往征之，二女从而不反，道死于沅、湘之中，因为湘夫人也。所留，盖谓此尧之二女也。五臣云：谁将留待于中洲乎？欲神之速至也。补曰：逸以湘君为湘水神，而谓留湘君于中洲者，二女也。韩退之则以湘君为娥皇，湘夫人为女英。留，止也。"
                },
                {
                    "paragraph": "美要眇兮宜修，",
                    "zhushu": "要眇，好貌，修，饰也。言二女之貌，要眇而好，又宜修饰也。眇，一作妙，一本宜上有又字，补曰：要，于笑切，眇与妙同。前汉传曰：幼眇之声，亦音要妙。此言娥皇容德之美，以喻贤臣。"
                },
                {
                    "paragraph": "沛吾乘兮桂舟。",
                    "zhushu": "沛，行貌，舟，船也。吾，屈原自谓也。言己虽在湖泽之中，犹乘桂木之船，沛然而行，常香净也。五臣云：我复乘桂舟以迎神。舟用桂者，取香洁之异。乘，一作椉。补曰：孟子曰：如水之就下，沛然谁能御之？沛，普赖切。桂舟，迎神之舟，屈原因以自喻。"
                },
                {
                    "paragraph": "令沅湘兮无波，",
                    "zhushu": "沅、湘，水名。"
                },
                {
                    "paragraph": "使江水兮安流。",
                    "zhushu": "言巳乘船，常恐危殆，愿湘君令沅、湘无波涌，使江水顺径徐流，则得安也。补曰：沅、湘已见骚经。水经及荆州记云：江出岷山，其源若瓮口，可以滥觞，濳行地底数里，至楚都，遂广十里，名为南江。初在犍为，与青衣水、汶水合，东北至巴郡，与涪水、汉水、白水合，至长沙，与澧水、沅水、湘水合，至江夏，与沔水合，至浔阳，分为九道，东会于彭泽，经芜湖，名为中江，东北至南徐州，名为北江，而入海也。"
                },
                {
                    "paragraph": "望夫君兮未来，",
                    "zhushu": "君，谓湘君。未，一作归。"
                },
                {
                    "paragraph": "吹参差兮谁思。",
                    "zhushu": "参差，洞箫也。言已供修祭祀，曕望于君，而未肯来，则吹箫作乐，诚欲乐君，当复谁思念也。五臣云：谓神肯来斯，而我作乐，吹声参差，当复思谁？言思神之甚。一作篸𥰭。补曰：风俗通云：舜作箫，其形参差，象凤翼。参差，不齐之貌。初簪、义宜二切。此言因吹箫而思舜也。洞箫赋云：吹参差而入道德。洞箫，箫之无底者。篸𥰭，竹貌。"
                },
                {
                    "paragraph": "驾飞龙兮北征。",
                    "zhushu": "征，行也。屈原思神略毕，意念楚国，愿驾飞龙北行，亟还归故居也。"
                },
                {
                    "paragraph": "邅吾道兮洞庭。",
                    "zhushu": "邅，转也。洞庭，太湖也。言已欲乘龙而归，不敢随从大道，愿转江湖之侧，委曲之径，欲急至也。五臣云：转道于洞庭湖上而直归。补曰：邅，池战切。文选音陟连切。原欲归而转道于洞庭者，以湘君在焉故也。山海经曰：洞庭之山，帝之二女居之，是常游于江渊。澧、沅之风，交潇湘之渊，出入多飘风暴雨。注云：言二女游戏江之渊府，则能皷动三江，令风波之气共相交通。又曰：湘水出帝舜葬东，入洞庭下。注云：洞庭地穴，在长沙巴陵也。水经云：四水同注洞庭，北会大江，名之五渚。战国策：秦与荆战，大破之，取洞庭五渚是也。湖水广员五百余里，日月若出没于其中，湖中有君山，濳通吴之苞山。郭景纯江赋云：苞山洞庭，巴陵地道，濳陆旁通，幽岫窈窕者也。按吴中太湖，一名洞庭，而巴陵之洞庭，亦谓之太湖。逸云：太湖，盖指巴陵洞庭耳。"
                },
                {
                    "paragraph": "薜荔柏兮蕙绸，",
                    "zhushu": "薜荔，香草。柏，槫壁也。绸，缚束也。诗曰绸缪束楚是也。柏，一作拍，槫，一作搏。补曰：柏、拍，并音博。绸、俦、叨二音。"
                },
                {
                    "paragraph": "荪桡兮兰旌。",
                    "zhushu": "荪，香草也。桡，船小楫也。屈原言已居家则以薜荔槫饰四壁，蕙草䌸屋；秉船则以荪为楫櫂，兰为旌旗，动以香洁自修饰也。荪，一作荃，旌，一作旍。补曰：荪、荃，见骚经。桡，而遥切。方言云：楫谓之桡，或谓之櫂。周礼云：柝羽为旌。尔雅云：注：旄首曰旌。旍与旌同。诸本或云乘荃桡，乘，一作承，或云采荃桡兮兰旗，皆后人増改，或传写之误耳。"
                },
                {
                    "paragraph": "望涔阳兮极浦，",
                    "zhushu": "涔阳，江埼名。近附郢，极，远也。浦，水涯也。补曰：涔，音岑。埼，音祈，曲岸也。今澧州有涔阳浦。水经云：涔水出汉中南县东南旱山，北至沔阳县南，入于沔。涔水，即黄水也。集韵：涔，郎丁切，水名，其字从令，引楚词望涔阳兮极浦，未详。说文云：浦，滨也。风土记：大水有小口别通，曰浦。"
                },
                {
                    "paragraph": "横大江兮扬灵。",
                    "zhushu": "灵，精诚也。屈原思念楚国，愿乘轻舟，上望江之远浦，下附郢之陭，以渫忧患。横度大江，扬己精诚。奠能感悟怀王，使还己也。五臣曰：言我远游此浦，将横绝大江，扬其精诚于君侧。补曰：横大江兮扬灵，以湘君在焉故也。"
                },
                {
                    "paragraph": "扬灵兮未极，",
                    "zhushu": "极，已也。"
                },
                {
                    "paragraph": "女婵媛兮为余太息，",
                    "zhushu": "女，谓女𡡓，屈原姊也。婵媛，犹牵引也。言已远扬精诚，虽欲自竭尽，终无从达，故女𡡓牵引而责数之，为已太息悲毒，欲使屈原改性易行，随风俗也。五臣云：言我扬精诚未已，女𡡓牵引时事，以为不变节从俗，终不可为，而为我叹息也。补曰：婵媛，已见骚经。"
                },
                {
                    "paragraph": "横流涕兮潺湲，",
                    "zhushu": "潺湲，流貌。屈原感女𡡓之言，外欲变节而意不能，故内自悲伤，涕泣横流也。补曰：潺，仕连、鉏山二切。湲音爰。"
                },
                {
                    "paragraph": "隐思君兮陫侧。",
                    "zhushu": "君，谓怀王也。陫，陋也。言已虽见放弃，隐伏山野，犹从侧陋之中，思念君也。补曰：隐，痛也。孟子曰：恻隐之心。陫，符沸曰：说文：隐也。"
                },
                {
                    "paragraph": "桂櫂兮兰枻。",
                    "zhushu": "擢，楫也。枻，船旁板也。一作栧。五臣云：桂兰，取其香也。补曰：櫂，直教切。枻音曳。楫谓之枻。一曰：柂也。"
                },
                {
                    "paragraph": "斲冰兮积雪，",
                    "zhushu": "斲，斫也。言巳乘船，遭天盛寒，举其櫂楫，斲斫冰冻，纷然如积雪，言已勤苦也。一云斲曽氷。五臣云：言志不通，犹乘舟，值天盛寒，斲斫冰冻，徒为勤苦，而不得前也。"
                },
                {
                    "paragraph": "采薜荔兮水中，",
                    "zhushu": "薜荔之草，缘木而生。"
                },
                {
                    "paragraph": "搴芙蓉兮木末。",
                    "zhushu": "搴，采取也。芙蓉，荷华也，生水中。屈原言已执忠信之行，以事于君，其志不合，犹入池涉水而求薜荔，登山缘木而采芙蓉，固不可得也。补曰：搴，音蹇。"
                },
                {
                    "paragraph": "心不同兮媒劳，",
                    "zhushu": "言婚姻所好，心意不同，则媒人疲劳而无功也。屈原自喻行与君异，终不可合，亦疲劳而已也。"
                },
                {
                    "paragraph": "恩不甚兮轻绝。",
                    "zhushu": "言人交接初浅，恩不甚笃，则轻相与离绝。言已与君同姓共祖，无离绝之义也。五臣曰：事君之道，亦类此焉。"
                },
                {
                    "paragraph": "石瀬兮浅浅，",
                    "zhushu": "瀬，湍也。浅浅，流疾貌。补曰：瀬，落盖切。说文曰：水流沙上也。文选注云：石瀬，水激石闲，则怒成湍。浅音笺。"
                },
                {
                    "paragraph": "飞龙兮翩翩。",
                    "zhushu": "屈原忧愁，覜视川水，见石瀬浅浅，疾流而下，将有所至；仰见飞龙，翩翩而上，将有所登。自伤弃在草野，终无所登至也。五臣云：下视水石，浅浅而流；仰观飞龙，翩翩而举，物皆遂性，我独不然也。补曰：说文云：翩，疾飞也。"
                },
                {
                    "paragraph": "交不忠兮怨长，",
                    "zhushu": "交，友也。忠，厚也。言朋友相与不厚，则长相怨恨。言巳执履忠信，虽获罪过，不敢怨恨于众人也。"
                },
                {
                    "paragraph": "期不信兮告余以不闲。",
                    "zhushu": "闲，暇也。言君尝与已期，欲共为治，后以谗言之故，更告我以不闲暇，遂以疏远已也。余，一作我。五臣云：言君与臣下为友，而臣为不忠，则怨而责之；己为不信，则以为闲尔。疾其君初欲与已为治，后遂相背焉。补曰：此言朋友之交，忠则见信，不忠则生怨。臣忠于君，则君宜见信，而反告我以不间。所谓羌中道而回畔兮，反既有此它志也。此原陈巳之志于湘君也。闲，音闲。"
                },
                {
                    "paragraph": "鼌骋骛兮江皋，",
                    "zhushu": "鼌，以喻盛明也。泽曲曰皋。言已愿及鼌明，己年盛时，任重驰驱，以行道德也。鼌，一作朝。补曰：鼌，陟遥切，早也。骋音逞。鹜音务。说文曰：骋，直驰也。骛，乱驰也。"
                },
                {
                    "paragraph": "夕弭节兮北渚。",
                    "zhushu": "弭，安也。渚，水涯也。夕以喻衰。言日夕将暮，己巳衰老，弭情安意，终志草壄也。五臣云：喻己盛少之时，愿驱驰于君前，及衰谢之日，反安意于草野，自叹之词。补曰：骋骛弭节，不出江皋北渚之间，自伤不得居朝廷也。渚，沚也。尔雅：小洲曰陼。韩诗章句：水一溢而为渚。"
                },
                {
                    "paragraph": "鸟次兮屋上，",
                    "zhushu": "次，舍也。再宿曰信。过信曰次。"
                },
                {
                    "paragraph": "水周兮堂下。",
                    "zhushu": "周，旋也。言已所居在湖泽之中，众鸟舍止我之屋上，流水周旋已之堂下，自伤与鸟兽鱼鳖同为伍也。补曰：下，音户。"
                },
                {
                    "paragraph": "捐余玦兮江中，",
                    "zhushu": "玦，玉佩也。先王所以命臣之瑞，故与环即还，与玦即去也。补曰：捐，音沿。玦，古穴切，如环而有缺。左传曰：佩以金玦，弃其𠂻也。苟子曰：绝人以玦。皆取弃绝之义。庄子曰：缓佩玦者，事至而断。史记曰：举佩玦以示之。皆取决断之义。"
                },
                {
                    "paragraph": "余佩兮醴浦。",
                    "zhushu": "遗，离也。佩，琼琚之属也。言已虽见放逐，常思念君，设欲远去，犹捐玦佩，置于水涯，冀君求己，示有还意。佩，一作珮，醴，一作澧。五臣云：捐、遗，皆置也。玦、珮，朝服之饰，置于江、澧二水之涯者，冀君命已，犹可以用也。补曰：捐玦遗佩，以诒湘君，与骚经解佩纕以结言同意，喻求贤也。遗，平声。方言注云：澧水，今在长沙。水经云：澧水出武陵充县，注于洞庭。按禹贡曰：又东至于澧。史记作醴，孔安国、马融、王肃皆以醴为水名。郑𤣥曰：醴，陵名也。长沙有醴陵县。澧、醴，古书通用，今澧州有佩浦，因楚词为名也。"
                },
                {
                    "paragraph": "采芳洲兮杜若，",
                    "zhushu": "芳洲，香草藂生水中之处。补曰：藂,音丛。"
                },
                {
                    "paragraph": "将以遗兮下女。",
                    "zhushu": "遗，与也。女，阴也。以喻臣，谓己之俦匹。言己愿往芬芳绝异之洲，采取杜若，以与贞正之人，思与同志，终不变更也。五臣云：欲将已之美投于贤臣者，思与同志，复为治道。补曰：遗，去声。既诒湘君以佩玦，又遗下女以杜若，好贤不已也。骚经曰：相下女之可诒。"
                },
                {
                    "paragraph": "旹不可兮再得，",
                    "zhushu": "言日不再中，年不再盛也。旹，一作时。"
                },
                {
                    "paragraph": "聊逍遥兮容与。",
                    "zhushu": "逍遥，游戏也。诗曰：狐裘逍遥。言天时不再至，人年不再盛。已年既老矣，不遇于时，聊且逍遥而游，容与而戏，以待天命之至也。五臣云：自言忧愁，欲以史死，死不再生，何由复遇？逍遥容与，待君之命，冀得尽其诚心焉。"
                },
                {
                    "paragraph": "湘夫人",
                    "zhushu": "",
                    "type": 2
                },
                {
                    "paragraph": "帝子降兮北渚，",
                    "zhushu": "帝子，谓尧女也。降，下也。言尧二女娥皇、女英，随舜不反，没于湘水之渚，因为湘夫人。补曰：此言帝子之神，降于北渚，来享其祀也。帝子，以喻贤臣。"
                },
                {
                    "paragraph": "目眇眇兮愁予。",
                    "zhushu": "眇眇，好貌。予，屈原自谓也。言尧二女，仪德美好，眇然绝异，又配帝舜，而乃没命水中。屈原自伤不遭值尧、舜，而遇暗君，亦将沈身湘流，故曰愁我也。予，一作余。五臣云：其神仪德美好，愁我失志焉。补曰：眇眇，微貌，言神之降，望而不见，使我愁也，以况思贤而不得见也。予，音与。"
                },
                {
                    "paragraph": "袅袅兮秋风，",
                    "zhushu": "袅袅，秋风摇木貌。补曰：袅，长弱貌，奴鸟切。"
                },
                {
                    "paragraph": "洞庭波兮木叶下。",
                    "zhushu": "言秋风疾则草木摇，湘水波而树叶落矣。以言君政急则众民愁，而贤者伤矣。或曰：屈原见秋风起而木叶堕，悲岁徂尽，年衰老也。五臣云：喻小人用事，则君子弃逐。补曰：淮南云：见一叶落，而知岁之将暮。又曰：桑叶落而长年悲。下，音户。"
                },
                {
                    "paragraph": "白薠兮骋望，",
                    "zhushu": "薠草，秋生，今南方湖泽皆有之。骋，平也。薠，或作苹。一本此句上有登字，皆非也。补曰：薠，音烦。淮南子云：路无莎薠。注云：薠状如葴。葴音针，见尔雅。又说文云：青薠似莎者。司马相如赋注云：似莎而大，生江湖，鴈所食。"
                },
                {
                    "paragraph": "与佳期兮夕张。",
                    "zhushu": "佳，谓湘夫人也。不敢指斥尊者，故言佳也。张，施也。言已愿以始秋薠草初生，平望之时，修设祭具，夕早洒扫，张施帷帐，与夫人期歆飨之也。一本佳下有人字，一云与佳人兮期夕张。五臣云：佳期，谓湘夫人。言已愿以此夕设祭祀，张帷帐，冀夫人之神来此歆飨，以喻张设忠信，以待君命。补曰：说文云：佳，善也。广雅云：佳，好也。张，音帐，陈设也。周礼曰：凡邦之张事。汉书曰：供张东都门外。言夕张者，犹黄昏以为期之意。"
                },
                {
                    "paragraph": "鸟萃兮苹中，",
                    "zhushu": "萃，集，一本萃上有何字。五臣云：苹，水草。补曰：萃音遂。"
                },
                {
                    "paragraph": "𦌘何为兮木上。",
                    "zhushu": "𦌘，鱼网也。夫鸟当集木巓，而言草中；𦌘当在水中，而言木上，以喻所愿不得，失其所也。补曰：𦌘，音増。"
                },
                {
                    "paragraph": "沅有茝兮醴有兰，",
                    "zhushu": "言沅水之中，有盛茂之茞，澧水之内，有芬芳之兰，异于众草，以兴湘夫人美好，亦异于众人也。茞，一作芷，醴，一作澧。五臣云：兰、芷，喻己之善。补曰：水经云：澧水，又东南注于沅水，曰澧口，盖其枝渎耳。引沅有芷兮澧有兰。或曰：澧州有兰江，因此为名。"
                },
                {
                    "paragraph": "思公子兮未敢言。",
                    "zhushu": "公子，谓湘夫人也。重以卑说尊，故变言公子也。言已想若舜之遇二女，二女虽死，犹思其神。所以不敢达言者，士当湏介，女当须媒也。五臣云：公子，谓夫人，喻君也。未敢言者，欲待贤主。补曰：诸侯之子称公子，谓子椒、子兰也。思椒、兰，宜有兰、茞之芬芳。未敢言者，恐逢彼之怒耳。此原陈己之志于湘夫人也。山鬼云：思公子兮徒离忧。"
                },
                {
                    "paragraph": "荒忽兮远望，观流水兮潺湲。",
                    "zhushu": "言鬼神荒忽，往来无形，近而视之，仿佛若存，远而望之，但见水流而潺湲也。荒，一作慌，忽，一作惚。补曰：慌，释文、文选并音荒。此言远望楚国，若有若无，但见流水之潺湲耳。荒忽，不分明之㒵。"
                },
                {
                    "paragraph": "麋何食兮庭中，",
                    "zhushu": "麋，兽名，似鹿也。食，一作为。补曰：麋，音眉。月令曰：麋角解。疏云：麋，阴兽，情淫而游泽。"
                },
                {
                    "paragraph": "蛟何为兮水裔。",
                    "zhushu": "蛟，龙类也。麋当在山林，而在庭中，蛟当在深渊，而在水涯。以言小人宜在山野，而升朝庭，贤者当居尊官，而为㒒𨽻也。裔，一作𧜟。补曰：裔，边也，末也。蛟在水裔，犹所谓神龙失水而陛居也。"
                },
                {
                    "paragraph": "朝驰余马兮江皋，",
                    "zhushu": "一云朝驰骋兮江皋。"
                },
                {
                    "paragraph": "夕济兮西澨。",
                    "zhushu": "济，渡也。澨，水涯也。自伤驱驰不出湘、潭之间。补曰：澨音逝。说文曰：澨，埤増水边土，人所居者。"
                },
                {
                    "paragraph": "闻佳人兮召予，",
                    "zhushu": "予，屈原自谓也。"
                },
                {
                    "paragraph": "将腾驾兮偕逝。",
                    "zhushu": "偕，俱也。逝，往也。屈原幽居草泽，思神念鬼，冀湘夫人有命召呼，则愿命驾腾驰而往，不待侣偶也。五臣云：冀闻夫人召我，将腾驰车马，与使者俱往。喻有君命亦将然矣。补曰：佳人以喻贤人，与己同志者。"
                },
                {
                    "paragraph": "筑室兮水中，葺之兮荷盖。",
                    "zhushu": "屈原困于世，愿筑室水中。托附神明而居处也。一本云以荷盖。五臣云：愿筑室结茨于水底，用荷叶盖之，务清洁也。补曰：筑，版筑也。葺，士入切，说文：茨也。"
                },
                {
                    "paragraph": "荪壁兮紫坛。",
                    "zhushu": "以荪草饰室壁，累紫贝为室坛。荪，一作荃。补曰：荀子曰：东海则有紫紶鱼盐焉。紫，紫贝也。相贝经曰：赤电黑云，谓之紫贝。郭璞曰：今之紫贝，以紫为质，黑为文点。陆机云：紫贝，其白质如玉，紫点为文。本草云：贝类极多，而紫贝尤为世所贵重。淮南子曰：腐鼠在坛。注云：楚人谓中庭为坛。七谏曰：鸡鹜满堂坛兮。注云：髙，殿敞阳为堂，平场广坦为坛。音善。"
                },
                {
                    "paragraph": "匊芳椒兮成堂，",
                    "zhushu": "布香椒于堂上。一云播芳椒兮盈堂。补曰：匊，古播字，本作𥸥。汉宫仪曰：椒房，以椒涂壁，取其温也。"
                },
                {
                    "paragraph": "桂栋兮",
                    "zhushu": "以桂木为屋栋。补曰：尔雅：栋谓之桴。注：屋檼也。"
                },
                {
                    "paragraph": "兰橑，",
                    "zhushu": "以木兰为欀也。补曰：橑，音老。说文：椽也。一曰：星橑，簷前木。尔雅曰：桷谓之欀。"
                },
                {
                    "paragraph": "辛夷楣兮",
                    "zhushu": "辛夷，香草，以作户楣。补曰：本草云：辛夷，树大连合抱，髙数仞。此花初发如笔，北人呼为木笔。其花最早，南人呼为迎春。逸云香草，非也。楣，音眉。说文云：秦名屋櫋联也。尔雅：楣谓之梁。注云：门户上横梁。"
                },
                {
                    "paragraph": "药房。",
                    "zhushu": "药，白芷也。房，室也。五臣云：以馨香为房之饰。补曰：本草：白芷，楚人谓之药。博雅曰：芷，其菜谓之药。渥、约二音。"
                },
                {
                    "paragraph": "罔薜荔兮为帷，",
                    "zhushu": "罔，结也。言结薜荔为帷帐。补曰：罔，读若网，在旁曰帷。"
                },
                {
                    "paragraph": "擗蕙櫋兮既张。",
                    "zhushu": "擗，扸也。以㭊蕙覆櫋屋。擗，一从木，一作擘，㭊，一作折，櫋，一作槾。五臣云：罔结以为帷帐，擗析以为屋联，尽张设于中也。补曰：擗，普觅切，一音觅。櫋，音绵，又弥坚切。"
                },
                {
                    "paragraph": "白王兮为镇，",
                    "zhushu": "以白王镇坐席也。镇，一作瑱，一本为上有以字。"
                },
                {
                    "paragraph": "疏石兰兮为芳。",
                    "zhushu": "石兰，香草。疏，布陈也。一本兮下有以字。一云疏石兰以为芳。五臣云：疏布其芳气。"
                },
                {
                    "paragraph": "芷葺兮荷屋，",
                    "zhushu": "葺，盖屋也。一本葺下有之字。五臣云：以芷草及荷叶葺以盖屋也。"
                },
                {
                    "paragraph": "缭之兮杜衡。",
                    "zhushu": "缭，缚束也。社衡，香草。一本兮下有以字，衡，一作蘅。补曰：缭，音了，𦆑也。谓以荷为屋，以芷覆之，又以杜衡缭之也。五臣云：束䌸杜衡，置于水中，非是。"
                },
                {
                    "paragraph": "合百草兮实庭，",
                    "zhushu": "合百草之华，以实庭中。五臣云：百草，香草。实，满也。"
                },
                {
                    "paragraph": "建芳馨兮庑门。",
                    "zhushu": "馨，香之远闻者，积之以为门庑也。屈原生遭浊世，忧愁困极，意欲随从鬼神，筑室水中，与湘夫人比邻而处，然犹积聚众芳，以为殿堂，修饰弥盛，行善弥髙也。补曰：庑,音武。说文曰：堂下周屋也。庑门，谓庑与门也。"
                },
                {
                    "paragraph": "九嶷缤兮并迎，",
                    "zhushu": "九嶷，山名，舜所葬也。嶷，一作疑，补曰：迎，去声。"
                },
                {
                    "paragraph": "灵之来兮如云。",
                    "zhushu": "言舜使九嶷之山神，缤然来迎二女，则百神侍送，众多如云也。如，一作若。补曰：诗云：有女如云。言众多也。"
                },
                {
                    "paragraph": "捐余袂兮江中。",
                    "zhushu": "袂，衣袖也。补曰：袂，弥蔽切。"
                },
                {
                    "paragraph": "遗余褋兮醴浦，",
                    "zhushu": "褋，襜襦也。屈原托与湘夫人共邻而处，舜复迎之而去，穷困无所依，故欲捐弃衣物，裸身而行，将适九夷也。醴，一作澧。五臣云：褋，礼。襜，袖襦也。袂、裸，皆事神所用。今夫人既去，君复背已，无所用也，故弃遗之。补曰：遗，平声。褋音牒。方言曰：襌衣，江、淮、南楚之间谓之褋。捐袂、遗褋，与捐玦、遗佩同意。玦珮，贵之也。袂褋，亲之也。"
                },
                {
                    "paragraph": "搴汀洲兮杜若，将以遗兮远者。",
                    "zhushu": "汀，平也。远者，谓髙贤隐士也。言已虽欲之九夷绝域之外，犹求髙贤之士，平洲香草以遗之，与共修道德也。者，一作渚。五臣云：搴，取也。杜若，以喻诚信。远者，神及君也。补曰：汀，它丁切，水际平地。遗，去声。既诒，湘夫人以袂褋，又遗远者以社若，好贤不已也。旧本者音渚，集韵者有睹音。"
                },
                {
                    "paragraph": "时不可兮骤得。",
                    "zhushu": "骤，数。"
                },
                {
                    "paragraph": "聊逍遥兮容与。",
                    "zhushu": "言富贵有命，天时难值，不可数得，聊且游戏，以尽年寿也。与，一作冶。补曰：不可再得则已矣。不可骤得，犹冀其一遇焉。",
                    "type": 2
                },
                {
                    "paragraph": "大司命",
                    "zhushu": "周礼大宗伯、以槱燎祀司中、司命。疏引星传云：三台、上台司命为太尉。又文昌宫第四曰司命。按史记天官书：文昌六星，四曰司命。晋书天文志：三台六星，两两而居。西近文昌二星，曰上台。为司命，主寿。然则有两司命也。祭法：王立七祀。诸侯立五祀，皆有司命。疏云：司命，宫中小神。而汉书郊祀志：荆巫有司命。说者白文昌第四星也。五臣云：司命，星名，主知生死，辅天行化，诛恶护善也。大司命云：乘清气兮御阴阳。少司命云：登九天兮抚彗星。其非宫中少神明矣。",
                    "type": 2
                },
                {
                    "paragraph": "广开兮天门，",
                    "zhushu": "补曰：汉乐歌云：天门开，詄荡荡。淮南子注云：天门，上帝所居紫微宫门也。"
                },
                {
                    "paragraph": "纷吾乘兮玄云。",
                    "zhushu": "吾，谓大司命也。言天尊重司命，将出游戏，则为大开禁门，使乘玄云而行。补曰：汉乐歌云：灵之车，结𤣥云。"
                },
                {
                    "paragraph": "令飘风兮先驱，",
                    "zhushu": "回风为飘。"
                },
                {
                    "paragraph": "使涷雨兮洒尘。",
                    "zhushu": "暴雨为涷雨。言司命爵位尊髙，出则风伯、雨师先驱，为轼路也。洒，一作洒，轼，一作戒。补曰：涷音东。尔雅注云：今江东呼夏月暴雨为涷雨。洒，所买切。淮南子曰：令雨师洒道，风伯扫尘。自此已上，皆喻君也。"
                },
                {
                    "paragraph": "君回翔兮以下，",
                    "zhushu": "回，运也。言司命行有节度，虽乘风雨，然徐回运而来下也。回，一作回，以，一作来。补曰：回翔，犹翶翔也。下，音户。"
                },
                {
                    "paragraph": "逾空桑兮从女，",
                    "zhushu": "空桑，山名，司命所经。屈原修履忠贞之行，而身放弃，将愬神明，陈己之𡨚结，故欲逾空桑之山，而要司命也。补曰：山海经云：东曰空桑之山。注云：此山出琴瑟材。周礼空桑之琴瑟是也。淮南曰：舜之时，共工振滔洪水，以薄空桑。注云：空桑，地名，在鲁也。女，读作汝，亲之之词，喻欲从君也。"
                },
                {
                    "paragraph": "纷总总兮九州，",
                    "zhushu": "总总，众貌。补曰：尧时九州，见禹贡。商九州，见尔雅。周九州，见周礼。邹衍云：赤县神州内自有九州，中国外如赤县神州者九，乃所谓九州也。淮南曰：天地之闻九州，东南神州曰农土，正南次州曰沃土，西南戎州曰滔土，正西弇州曰并土，正中冀州曰中土，西北台州曰肥土，正北济州曰成士，东北薄州曰隐土，正东阳州曰申土。弇音奄。"
                },
                {
                    "paragraph": "何寿夭兮在予。",
                    "zhushu": "予，谓司命。言普天之下，九州之民，诚甚众多，其寿老夭折，皆自施行所致，天诛加之，不在于我也。补曰：此言九州之大，生民之众，或寿或夭，何以皆在于我？以我为司命故也。言人君制生杀与夺之命也。予，音与。"
                },
                {
                    "paragraph": "髙飞兮安翔，",
                    "zhushu": "言司命执持天政，不以人言易其则度，复徐飞髙翔而行。"
                },
                {
                    "paragraph": "乘清气兮御阴阳。",
                    "zhushu": "阴主杀，阳主生，言司命常乘天清明之气，御持万民死生之命也。清，一作精。补曰：易云：时乘六龙以御天。庄子曰：乘天地之正，御六气之辨。乘，犹乘车，御，犹御马也。"
                },
                {
                    "paragraph": "吾与君兮斋速，",
                    "zhushu": "吾，屈原自谓也。斋，戒也。速，疾也。补曰：斋速者，斋戒以自敕也。"
                },
                {
                    "paragraph": "导帝之兮九坑。",
                    "zhushu": "言巳愿修饰，急疾斋戒，侍从于君，导迎天帝，出入九州之山，冀得陈己情也。导，一作道，坑，一作阬，文苑作冈。补曰：之，适也。坑音冈，山脊也。周礼职方氏：九州山镇，曰会稽、衡山、华山、沂山、岱山、岳山、医无闾、霍山、恒山也。淮南曰：天地之间，九州八极，土有九山，山有九塞。何谓九山？会稽、泰山、王屋、首山、太华、岐山、大行、羊肠、孟门也。原言司命代天操生杀之柄，人君亦代天制一国之命，故欲与司命导帝适九州之山，以观四方之风俗，天下之治乱。"
                },
                {
                    "paragraph": "灵衣兮被被，",
                    "zhushu": "被被，长㒵，一作披。补曰：被与披同。"
                },
                {
                    "paragraph": "玉佩兮陆离。",
                    "zhushu": "言已得依随司命，被服神衣，被被而长，玉佩众多，陆离而美也。"
                },
                {
                    "paragraph": "壹阴兮壹阳，",
                    "zhushu": "阴，晦也。阳，明也。"
                },
                {
                    "paragraph": "众莫知兮余所为。",
                    "zhushu": "屈原言已得配神俱行，出阴入阳，一晦一明，众人无缘知我所为作也。补曰：此言司命开阖变化，能制万民之命，人君亦当如此也。"
                },
                {
                    "paragraph": "折疏麻兮瑶华，",
                    "zhushu": "疏麻，神麻也。瑶华，玉华也。补曰：谢灵运诗云：折麻心莫展。又云：瑶华未敢折。说者云：瑶华，麻花也。其色白，故比于瑶。此花香，服食可致长寿，故以为美。将以赠远。江淹杂拟诗云：杂珮虽可赠，疏华竟无陈。李善云：疏华，瑶华也。"
                },
                {
                    "paragraph": "将以遗兮离居。",
                    "zhushu": "离居，谓隐者也。言已虽出阴入阳，涉历殊方，犹思离居隐上，将折神麻，采玉华，以遗与之，明已行度如玉，不以苦乐易其志也。补曰：遗，去声。离居，犹远者也。自此以下，屈原陈己之志于司命也。"
                },
                {
                    "paragraph": "老冉冉兮既极，",
                    "zhushu": "极，穷也。极，一作终。"
                },
                {
                    "paragraph": "不𡫏近兮愈疏。",
                    "zhushu": "寖，稍也。疏，远也。言履行忠信，从小至老，命将穷矣，而君犹疑之，不稍亲近，而日以疏远也。𡫏，一作侵，一作浸。兮，一作而，愈，一作逾。"
                },
                {
                    "paragraph": "乘龙兮辚辚，",
                    "zhushu": "辚辚，车声。诗云：有车辚辚也。释文作軨，音辚。补曰：今诗作邻。"
                },
                {
                    "paragraph": "髙驼兮冲天。",
                    "zhushu": "言已虽见疏远，执志弥坚，想乘神龙，辚辚然而有节度，抗志髙行，冲天而驱，不以贫困有枉桡也。驼，一作驰。补曰：史记云：一飞冲天。冲，持弓切，直上飞也。集韵作翀，与冲通。此言司命髙驰而去，不复留也。"
                },
                {
                    "paragraph": "结桂枝兮延竚，",
                    "zhushu": "延，长也。竚，立也。诗曰：竚立以泣。释文延作  。补曰：竚，久立也，直吕切。"
                },
                {
                    "paragraph": "羌愈思兮愁人。",
                    "zhushu": "言已乘龙冲天，非心所乐，犹结木为誓，长立而望，想念楚国，愁且思也。补曰：此言司命既去，犹结桂枝以延望，喻君舍已不顾，益忧思也。"
                },
                {
                    "paragraph": "愁人兮奈何，愿若今兮无亏。",
                    "zhushu": "亏，歇也。言已愁思，安可奈何乎？愿身行善，常若于今，无有歇也。"
                },
                {
                    "paragraph": "固人命兮有当，孰离合兮可为。",
                    "zhushu": "言人受命而生，有当贵贱贫富者，是天禄也。已独放逐离别，不复会合，不可为思也。补曰：君子之仕也，去就有义，用舍有命。屈子于同姓事君之义尽矣。其不见用，则有命焉。或离或合，神实司之，非人所能为也。一云孰离合兮不可为。"
                },
                {
                    "paragraph": "少司命",
                    "zhushu": "",
                    "type": 2
                },
                {
                    "paragraph": "秋兰兮麋芜，罗生兮堂下。",
                    "zhushu": "言已供神之室，空闲清净，众香之草，又环其堂下，罗列而生，诚司命君所宜幸集也。秋，一作  ，下同。麋，一作蘪。补曰：尔雅曰：蕲茞，蘪芜。郭璞云：香草，叶小如萎状。山海经云：臭如蘪芜。本草云：芎䓖，其叶名蘼芜，似蛇床而香，骚人借以为譬。其苗四五月间生，叶作丛而茎细，其叶倍香。或莳于园庭，则芬香满径，七八月开白花。管子曰：五沃之土生蘼芜。相如赋云：穹穷昌蒲，江离蘪芜。师古云：蘪芜，即穹穷苗也。下音户。"
                },
                {
                    "paragraph": "绿叶兮素枝，芳菲菲兮袭予。",
                    "zhushu": "袭，及也。予，我也。言芳草茂盛，吐叶垂华，芳香菲菲，上及我也。枝，一作华。五臣云：四句皆喻怀忠洁也。补曰：袭音习。予，上声。"
                },
                {
                    "paragraph": "夫人自有兮美子，",
                    "zhushu": "夫人，谓万民也。一云夫人兮自有美子。补曰：夫音扶。考工记曰：夫人而能为镈也。夫人，犹言凡人也。"
                },
                {
                    "paragraph": "荪何以兮愁苦。",
                    "zhushu": "荪，谓司命也。言天下万民，人人自有子孙，司命何为主握其年命，而用思愁苦也。以，一作为。五臣云：荪，香草，喻司命。言凡人各自有美爱臣子，司命何为愁苦而司主之？盖自伤也。补曰：此言爱其子者，人之常情，非司命所忧，犹恐不得其所。原于君有同姓之恩，而怀王曽莫之恤也。荪亦喻君。骚经曰：荃不察余之中情是也。"
                },
                {
                    "paragraph": "秋兰兮青青，绿叶兮紫茎。",
                    "zhushu": "言已事神崇敬，重种芳草，茎叶五色，芳香益畅也。一本兰下有生字，补曰：诗云：绿竹青青。青青，茂盛也。音菁。"
                },
                {
                    "paragraph": "满堂兮美人，忽独与余兮目成。",
                    "zhushu": "言万民众多，美人并会，盈满于堂，而司命独与我睨而相视，成为亲亲也。五臣云：满堂，喻天下也。谓天下亦有善人，而司命独与我相目结成亲亲者，为我修道德尔，谓初与已善时也。"
                },
                {
                    "paragraph": "入不言兮出不辞，",
                    "zhushu": "言神往来奄忽，入不语言，出不诀辞，其志难知。辞，一作词。"
                },
                {
                    "paragraph": "乘回风兮载云旗。",
                    "zhushu": "言司命之去，乘风载云，其形㒵不可得见。五臣云：司命初与已善，后乃往来飘忽，出入不言不辞，乘风载云，以离于我，喻君之心与我相背也。"
                },
                {
                    "paragraph": "悲莫悲兮生别离，",
                    "zhushu": "屈原思神略毕，忧愁复出，乃长叹曰：人居世间，悲哀莫痛与妻子生别离，伤已当之也。补曰：乐府有生别离，出于此。"
                },
                {
                    "paragraph": "乐莫乐兮新相知。",
                    "zhushu": "言天下之乐，莫大于男女始相知之时也。屈原言已无新相知之乐，而有生别离之忧也。五臣云：喻已初近君而乐，后去君而悲也。"
                },
                {
                    "paragraph": "荷衣兮蕙带，儵而来兮忽而逝。",
                    "zhushu": "言司命被服香净，往来奄忽，难当值也。儵，一作倏。来，一作俫。五臣云：言神倏忽往来，终不可逢，以喻君。补曰：庄子疏曰：儵为有，怱为无。"
                },
                {
                    "paragraph": "夕宿兮帝郊，",
                    "zhushu": "帝，谓天帝。"
                },
                {
                    "paragraph": "君谁须兮云之际？",
                    "zhushu": "言司命之去，暮宿于天帝之郊，谁待于云之际乎？幸其有意而顾已。五臣云：须，待也。冀君犹待己而命之。"
                },
                {
                    "paragraph": "与女游兮九河，冲风至兮水扬波。",
                    "zhushu": "王逸无注。古本无此二句。文选游作游。女作汝。风至作飚起。五臣云：汝，谓司命。九河。天河也。冲飇。暴风也。补曰：此二句河伯章中语也。"
                },
                {
                    "paragraph": "与女沐兮咸池，",
                    "zhushu": "咸池，星名，盖天池也。一作咸之沲，补曰：咸池，见骚经。"
                },
                {
                    "paragraph": "晞女发兮阳之阿。",
                    "zhushu": "晞，乾也。诗曰：匪阳不晞。阿，曲隅，日所行也。言己愿托司命，俱沐咸池，乾发阳阿，斋戒洁己，冀蒙天祐也。五臣云：愿与司命共为清洁，喻己与君俱行政教，以治于国。补曰：晞音希。淮南曰：日出汤谷，浴于咸池，拂于扶桑，是谓晨明；登于扶桑，是谓朏明；至于曲阿，是谓旦明。远游曰：朝濯发于汤谷兮，夕晞余身兮九阳。"
                },
                {
                    "paragraph": "望美人兮未来，",
                    "zhushu": "美人，谓司命。"
                },
                {
                    "paragraph": "临风怳兮浩歌。",
                    "zhushu": "怳，失意㒵。言已思望司命，而未肯来，临疾风而大歌。冀神闻之而来至也。五臣云：以喻望君之使未至，临风怳然而大歌也。浩，大也。补曰：怳，𢠵怳也，许往切。"
                },
                {
                    "paragraph": "孔盖兮翠旍，",
                    "zhushu": "言司命以孔雀之翅为车盖，翡翠之羽为旗旍，言殊饰也。旍，一作旌，一夲此句上有扬字。补曰：相如赋云：宛雏孔鸾。孔，孔雀也。颜师古曰：鸟赤羽者曰翡，青羽者曰翠。周礼曰：盖之圜也，以象天。汉乐歌曰：庶旄翠旌。"
                },
                {
                    "paragraph": "登九天兮抚彗星。",
                    "zhushu": "九天，八方中央也。言司命乃升九天之上，抚持彗星，欲扫除邪恶，辅仁贤也。五臣云：飞登于天，抚扫彗星，言愿将忠正美行，还于君前，翦谗贼矣。补曰：左传曰：天之有彗，以除秽也。尔雅：彗星为欃枪。彗，祥岁切，偏指曰彗。自此以下，皆喻君也。"
                },
                {
                    "paragraph": "竦长剑兮拥幼艾，",
                    "zhushu": "竦，执也。幼，少也。艾，长也。言司命执持长剑，以诛绝凶恶，拥护万民长少，使各得其命也。释文竦作怂。补曰：竦、怂，并息拱切，竦，立也。国语曰：竦善抑恶。怂，惊也。孟子曰：知好色则慕少艾。说者曰：艾，美好也。战国策云：今为天下之工，或非也，乃与幼艾。又齐王有七孺子。注云：孺子，谓幼艾美女也。离骚以美女喻贤臣。此言人君当遏恶扬善，佑贤辅德也。或曰：丽姫，艾封人之子也，故美女谓之艾。犹姫贵姓，因谓美妾为姫耳。"
                },
                {
                    "paragraph": "荪独宜兮为民正。",
                    "zhushu": "言司命执心公方，无所阿私，善者佑之，恶者诛之，故宜为万民之平正也。荪，一作荃。五臣云：荪，香草，谓神也，以喻君。补曰：正，音征，叶韵。",
                    "type": 2
                },
                {
                    "paragraph": "东君",
                    "zhushu": "博雅曰：朱明、耀灵，东君，日也。汉书郊祀志有东君。",
                    "type": 2
                },
                {
                    "paragraph": "暾将出兮东方。",
                    "zhushu": "谓日始出东方，其容暾暾而盛大也。补曰：暾，他昆切。"
                },
                {
                    "paragraph": "照吾槛兮扶桑。",
                    "zhushu": "吾，谓日也。槛，楯也。言东方有扶桑之木，其髙万仞，日出，下浴于汤谷，上拂其扶桑，爰始而登，照曜四方。日以扶桑为舍槛，故曰照吾槛兮扶桑也。补曰：槛，阑也。户黤切。楯，音盾。"
                },
                {
                    "paragraph": "抚余马兮安驱。",
                    "zhushu": "余，谓日也。补曰：淮南曰：日至悲泉，爰止其女，爰息其马，是谓悬车。车，日所乘也。马，驾车者也。御之者，羲和也。女，即羲和，马，即六龙，见骚经注。"
                },
                {
                    "paragraph": "夜晈晈兮既明。",
                    "zhushu": "言日既升天，运转而西，将过太阴，徐抚其马，安驱而行，虽幽昧之夜，犹晈晈而自明也。晈，一作皎。补曰：晈字从日，与皎同。此言日之将出，羲和御之，安驱徐行，使幽昧之夜，晈晈而复明也。补曰：旧本明音亡。"
                },
                {
                    "paragraph": "驾龙辀兮乘雷，",
                    "zhushu": "辀，车辕也。补曰：震，东方也，为雷，为龙。日出东方，故曰驾龙乘雷也。春秋命历序曰：皇伯登扶桑，日之阳，驾六龙以上下。淮南曰：雷以为车轮。注云：雷转气也。辀，张留切。方言曰：辕，楚、韩之间谓之辀。"
                },
                {
                    "paragraph": "载云旗兮委蛇，",
                    "zhushu": "言日以龙为车辕，乘雷而行，以云为旌旗，委蛇而长。委，一作逶，蛇，一作虵。"
                },
                {
                    "paragraph": "长太息兮将上，心低佪兮顾怀。",
                    "zhushu": "言日将去扶桑，上而升天，则俳佪太息，顾念其居也。低，一作俳，一作儃。补曰：低佪，疑不即进㒵。出不忘本，行则思归，物之情也。以讽其君迷不知复也。上，上声，升也。"
                },
                {
                    "paragraph": "羌声色兮娱人，",
                    "zhushu": "娱，乐也。作色声。"
                },
                {
                    "paragraph": "观者憺兮忘归。",
                    "zhushu": "憺，安也。言日色光明，旦燿四方，人观见之，莫不娱乐，憺然意安，而忘归也。补曰：东方既明，万类皆作。有声者以声闻，有色者以色见，耳目之娱，各自适焉。以喻人君有明德，则百姓皆注其耳目也。"
                },
                {
                    "paragraph": "縆瑟兮交鼓，",
                    "zhushu": "縆，急张弦也。交鼓，对击鼓也。縆，一作絙。补曰：縆，古登切。长笛赋曰：絙瑟促柱。"
                },
                {
                    "paragraph": "箫钟兮瑶簴，",
                    "zhushu": "王逸无注。箫，一作萧。补曰：仪礼有笙磬、笙钟。周礼笙师共其钟笙之乐。注云：钟笙，与钟声相应之笙。然则箫钟，与箫声相应之钟欤？簴，其吕切。尔雅未谓之虚，县钟磬之木也。瑶簴，以美玉为饰也。"
                },
                {
                    "paragraph": "鸣䶵兮吹竽，",
                    "zhushu": "䶵、竽，乐器名也。言已愿供修香美，张施琴瑟，吹鸣䶵竽，列备众乐，以乐大神。䶵，一作箎。补曰：箎与䶵同，并音池。尔雅注云：箎，以竹为之，长尺四寸，围三寸，一孔上出一寸三分，名翘，横吹之，小者尺一寸。广雅云：八孔。竽，已见上。"
                },
                {
                    "paragraph": "思灵保兮贤姱。",
                    "zhushu": "灵，谓巫也。姱，好㒵。言巳思得贤好之巫，使与日神相保乐也。补曰：古人云：诏灵保，召方相。说者曰：灵保，神巫也。姱，音户，叶韵，旧苦胡切，未详。"
                },
                {
                    "paragraph": "翾飞兮翠曽，",
                    "zhushu": "曽，举也。言巫舞工巧，身体翾然若飞，似翠鸟之举也。补曰：翾，小飞也，许缘切。曾，作滕切。博雅曰：䎖、翥飞也。"
                },
                {
                    "paragraph": "展诗兮会舞。",
                    "zhushu": "展，舒。补曰：展诗，犹陈诗也。会舞，犹合舞也。"
                },
                {
                    "paragraph": "应律兮合节，",
                    "zhushu": "言乃复舒展诗曲，作为雅颂之乐，合会六律，以应舞节。补曰：应，于证切。汉乐歌曰：展诗应律鋗王鸣。"
                },
                {
                    "paragraph": "灵之来兮蔽日。",
                    "zhushu": "言日神悦喜，于是来下，从其官属，蔽日而至也。"
                },
                {
                    "paragraph": "青云衣兮白霓裳，",
                    "zhushu": "言日神来下，青云为上衣，白霓为下裳也。日出东方，入西方，故用其方色以为饰也。补曰：霓见骚经。"
                },
                {
                    "paragraph": "举长矢兮射天狼。",
                    "zhushu": "天狼，星名，以喻贪残。日为王者，王者受命，必诛贪残，故曰举长矢，射天狼，言君当诛恶也。射，一作䠶。补曰：射，食亦切。晋书天文志云：狼一星，在东井南，为野将，主侵掠。"
                },
                {
                    "paragraph": "操余弧兮反沦降，",
                    "zhushu": "言日诛恶以后，复循道而退，下入太阴之中，不伐其功也。补曰：操，持也，七刀切。弧，音胡。说文曰：木弓也。一曰往体寡、来体多曰弧。沦，没也，降，下也，户江切。叶韵。晋志曰：弧九星，在狼东南，天弓也，主备盗贼。天文大象赋注云：弧矢九星，常属矢而向狼，直狼多盗贼，引满则天下兵起。河东赋云：玃天狼之威弧。思玄赋云：弯威弧之拔刺兮，射嶓𡺪之封狼。"
                },
                {
                    "paragraph": "援北斗兮酌桂浆，",
                    "zhushu": "斗，谓王爵。言诛恶既毕，故引玉斗，酌酒浆，以爵命贤能，进有德也。补曰：援音爰，引也。诗云：酌以大十。斗，酒器也。又曰：维北有斗，不可以挹酒浆。此以北斗喻酒器者，大之也。斗，旧音主，射天狼，酌桂浆，以讽其君不能遏恶扬善也。"
                },
                {
                    "paragraph": "撰余辔兮髙驼翔，",
                    "zhushu": "驼，一作驰，一无此字。补曰：撰，雏免切，定也，持也。远游曰：撰余辔而正策。反沦降者，喻人君退托，不自有其功。髙驰翔者，喻制世驭民于万物之上。"
                },
                {
                    "paragraph": "杳冥冥兮以东行。",
                    "zhushu": "言日过太阴，不见其光，出杳杳，入冥冥，直东行而复出。或曰：日月五星，皆东行也。一云翔杳冥兮。一无以字。补曰：杳，深也。冥，幽也。日出东方，犹帝出乎震也。行，胡冈切，叶韵。",
                    "type": 2
                },
                {
                    "paragraph": "河伯",
                    "zhushu": "山海经曰：中极之渊。深三百仞。唯冰夷都焉。冰夷人面而乘龙。穆天子传云：天子西征。至于阳纡之山。河伯无夷之所都居。冰夷、无夷，即冯夷也。淮南又作冯遟。抱朴子释鬼篇曰：冯夷以八月上东日渡河溺死。天帝署为河伯。清泠传曰：冯夷。华阴潼郷隄首人也。服八石。得水仙。是为河伯。博物志云：昔夏禹观河。见长人鱼身，出曰：吾河精，岂河伯也？冯夷得道成仙，化为河伯，道岂同哉？",
                    "type": 2
                },
                {
                    "paragraph": "与女游兮九河，",
                    "zhushu": "河为四渎长，其位视大夫。屈原仕楚大夫，欲以官相反，故言女也。九河：徒骇，太史，马颊、覆鬴、胡苏、简、絜、钩磐、鬲津也。补曰：女，读作汝，下同。九河名，见尔雅。书曰：九河既道。注云：河水分为九道，在兖州界。又曰：又北橎为九河，同为逆河，入于海。注云：分为九河，以杀其溢。汉许商上书云：古记九河之名，有徒骇、胡苏、鬲津，今见在成平、东光、鬲县界中。自鬲冿以北至徒骇，其间相去二百余里。是知九河所在，徒骇最北，鬲津最南。盖徒骇是河之本道，东出分为八枝也。"
                },
                {
                    "paragraph": "冲风起兮横波。",
                    "zhushu": "冲，隧也。屈原设意与河伯为友，俱游九河之中，想蒙神祐，反遇隧风，大波涌起，所托无所也。一本横上有水字。五臣云：冲风，暴风也。补曰：诗云：大风有隧。"
                },
                {
                    "paragraph": "乘水车兮荷盖，驾两龙兮骖螭。",
                    "zhushu": "言河伯以水为车，骖驾螭龙而戏游也。一本螭上有白字。补曰：括地图云：冯夷常乘云车，驾二龙。史记曰：水神不可见，以大鱼蛟龙为候。博物志曰：水神乘鱼龙。骖，苍含切。在旁曰骖。骖，两騑也。螭，丑知切。说文云：如龙而黄，北方谓之地蝼。一说：无角曰螭，一音离。集韵：螹螭，龙无角。"
                },
                {
                    "paragraph": "登昆仑兮四望，",
                    "zhushu": "昆仑山，河源所从出。补曰：援神契云：河者，水之伯，上应天河。山海经云：昆仑山有青河、白河、赤河、黑河环其墟。其白水出其东北陬，屈向东南流，为中国河。尔雅曰：河出昆仑虚，色白。所渠并千七百一川，色黄，百里一小曲，千里一曲直。淮南曰：河出昆仑，贯渤海，入禹所导积石山也。"
                },
                {
                    "paragraph": "心飞扬兮浩荡，",
                    "zhushu": "浩荡，忠放㒵。言已设与河伯俱游西北，登昆仑万里之山，周望四方，心意飞扬，志欲升天，思念浩荡，而无所据也。"
                },
                {
                    "paragraph": "日将暮兮怅忘归，",
                    "zhushu": "言昆仑之中，多奇怪珠王之树，观而视之，不知日暮。言已心乐志说，忽忘还归也。补曰：此言登昆仑以望四方，无所适从，惆怅叹息，而忘归也。怅，失志也。"
                },
                {
                    "paragraph": "惟极浦兮寤怀，",
                    "zhushu": "寤，觉也。怀，思也。言己复徐惟念河之极浦，江之远埼，则中心觉寤，而复愁思也。补曰：惟，思也。极浦，所谓望涔阳兮极浦是也。"
                },
                {
                    "paragraph": "鱼鳞屋兮龙堂，紫贝阙兮朱宫。",
                    "zhushu": "言河伯所居，以鱼鳞盖屋，堂画蛟龙之文，紫贝作阙，朱丹其宫，形容异制，甚鲜好也。文苑作珠宫，补曰：河伯，水神也，故托鱼龙之类，以为宫室阙门观也。"
                },
                {
                    "paragraph": "灵何为兮水中，",
                    "zhushu": "言河伯之屋，殊好如是，何为居水中而沈没也。补曰：此喻贤人处非其所也。"
                },
                {
                    "paragraph": "乘白鼋兮逐文鱼。",
                    "zhushu": "大鼈为鼋，鱼属也。逐，从也。言河伯游戏，远出乘龙，近出乘鼋，又从鲤鱼也。一无文字，补曰：鼋音元。纪年曰：穆王三十七年，征伐起师，至九江，叱鼋鼍以为梁。陶隐居云：鲤鱼形既可爱，又能神变，乃至飞越山湖，所以琴髙乘之。按山海经：睢水东注江，其中多文鱼。注云：有班采也。又文选云：腾文鱼以警乘。注云：文鱼有翅，能飞逸。以文鱼为鲤，岂亦有所据乎？"
                },
                {
                    "paragraph": "与女游兮河之渚，流澌纷兮将来下。",
                    "zhushu": "流澌，解冰也。言屈原愿与河伯游河之渚，而流澌纷然，相随来下，水为污浊，故欲去也。或曰：流澌，解散，屈原自比流澌者，欲与河伯离别也。补曰：渚，洲也。澌音斯。从仌者，流冰也。从水者，水尽也。此当从仌。下，音户。"
                },
                {
                    "paragraph": "子交手兮东行，",
                    "zhushu": "子，谓河伯也。言屈原与河伯别，子宜东行，还于九河之居，我亦欲归也。一本子上有与字。补曰：庄子曰：河伯顺流而东行。"
                },
                {
                    "paragraph": "送美人兮南浦，",
                    "zhushu": "美人，屈原自谓也。愿河伯送己南至江之涯，归楚国也。补曰：江淹别赋云：送君南浦，伤如之何。盖用此语。"
                },
                {
                    "paragraph": "波滔滔兮来迎，鱼隣隣兮媵予。",
                    "zhushu": "媵，送也。言江神闻已将归，亦使波流滔滔来迎，河伯遣鱼隣隣侍从而送我也。隣，一作鳞。补曰：滔，土刀切，水流㒵。诗曰：滔滔江汉。媵，以证切。予，音与。屈原托江海之神送迎己者，言时人遇巳之不然也。杜子美诗云：岸花飞送客，樯燕语留人。亦此意。",
                    "type": 2
                },
                {
                    "paragraph": "山鬼",
                    "zhushu": "庄子曰：山有蘷。淮南曰：山出嘄阳，楚人所祠，岂此类乎？",
                    "type": 2
                },
                {
                    "paragraph": "若有人兮山之阿，",
                    "zhushu": "若有人，谓山鬼也。阿，曲隅也。"
                },
                {
                    "paragraph": "被薜荔兮带女罗。",
                    "zhushu": "女罗，兔丝也。言山鬼仿佛若人，见于山之阿，被薜荔之衣，以兔丝为带也。薜荔、兔丝，皆无根，缘物而生，山鬼亦晻忽无形，故衣之以为饰也。罗，一作萝。补曰：尔雅云：唐蒙，女萝。女萝，兔丝。诗云：茑与女萝，施于松上。吕氏春秋云：或谓菟丝无根也，其根不属地，茯苓是也。抱朴子云：菟丝之草，下有伏菟之根，无此菟，则丝不生于上，然实不属也。"
                },
                {
                    "paragraph": "既含睇兮又宜笑，",
                    "zhushu": "睇，微眄㒵也。言山鬼之状，体含妙容，羙目盼然，又好口齿，而宜笑也。五臣云：山鬼美㒵，既宜含视，又宜发笑。补曰：睇，音弟，倾视也。一曰目小视也。说文云：南楚谓眄曰睇。眄，眠见切。诗曰：巧笑倩兮，美目盻兮。大招曰：靥䩉奇牙，宜笑嘕只。山鬼无形，其情状难知，故含睇宜笑，以喻姱美；乘豹从狸，以譬猛烈；辛夷、杜衡，以况芬芳，不一而足也。"
                },
                {
                    "paragraph": "子慕予兮善窈窕。",
                    "zhushu": "子，谓山鬼也。窈窕，好㒵。诗曰：窈窕淑女。言山鬼之㒵，既以姱丽，亦复慕我有善行好姿，故来见其容也。善，一作譱。五臣云：喻君初与已诚而用之矣。补曰：窈，音杳。窕，徒了切。方言云：美状为窕，美心为窈。注云：窈，幽静。窕，闲都也。"
                },
                {
                    "paragraph": "乘赤豹兮从文狸，",
                    "zhushu": "狸，一作貍。五臣云：赤豹、文貍，皆奇兽也。将以乘骑侍从者，明异于众也。乘，一作椉。补曰：从，随行也，才用切。豹有数种，有赤豹，有玄豹，有白豹。诗曰：赤豹黄罴。陆机云：毛赤而文黑，谓之赤豹。狸有虎斑文者，有猫斑者。河伯云：乘白鼋兮逐文鱼。山鬼云：乘赤豹兮从文狸。各以其类也。"
                },
                {
                    "paragraph": "辛夷车兮结桂旗。",
                    "zhushu": "辛夷，香草也。言山鬼出，人乘赤豹，从文狸，结桂与辛夷以为车旗，言其香絜也。文选桂误作旌。补曰：以辛夷香木为车，结桂枝以为旌旗也。"
                },
                {
                    "paragraph": "被石兰兮带杜衡，",
                    "zhushu": "石兰、杜衡，皆香草。衡，一作蘅。"
                },
                {
                    "paragraph": "折芳馨兮遗所思。",
                    "zhushu": "所思，谓清洁之士，若屈原者也。言山鬼修饰众香，以崇其善。屈原履行清洁，以厉其身，神人同好，故折芳馨相遗，以同其志也。五臣云：所思，谓君也。喻已被带忠信，又以嘉言而纳于君也。补曰：遗，去声。"
                },
                {
                    "paragraph": "余处幽篁兮终不见天，",
                    "zhushu": "言山鬼所处，乃在幽篁之内，终不见天地，所以来出，归有德也。或曰：幽篁，竹林也。五臣云：幽，深也。篁，竹丛也。补曰：篁音皇。汉书云：篁竹之中。注云：竹田曰篁。西都赋云：筿簜敷衍，编町成篁。注云：篁，竹墟名也。"
                },
                {
                    "paragraph": "路险难兮独后来。",
                    "zhushu": "言所处既深，其路险阻，又难，故来晚暮，后诸神也。五臣云：言已处江山竹丛之间，上不见天，道路险阻，欲与神游，独在诸神之后。喻已不得见君，谗邪填塞，难以前进，所以索居于此。补曰：来，音厘。"
                },
                {
                    "paragraph": "表独立兮山之上，",
                    "zhushu": "表，特也。言山鬼后到，特立于山之上而自异也。"
                },
                {
                    "paragraph": "云容容兮而在下。",
                    "zhushu": ""
                },
                {
                    "paragraph": "杳冥冥兮羌昼晦，",
                    "zhushu": "言山鬼所在至髙邈，云出其下，虽白昼犹暝晦也。五臣云：表，明也。虽明然自异，立于山上，终被云鄣蔽其下，使不通也。容容，云出㒵，杳，深也。晦，喑也，羌，语词也。言云气深厚。冥冥使画日昏暗。一云日窈冥兮羌昼晦。补曰：此喻小人之蔽贤也。下，音户。"
                },
                {
                    "paragraph": "东风飘兮神灵雨。",
                    "zhushu": "飘，风㒵。诗曰：匪风飘兮。言东风飘然而起，则神灵应之而雨。以言阴阳通感，风雨相和，屈原自伤独无和也。飘，一作飘飘。五臣云：自伤诚信不能感君也。"
                },
                {
                    "paragraph": "留灵修兮憺忘归，",
                    "zhushu": "灵修，谓怀主也。"
                },
                {
                    "paragraph": "岁既晏兮孰华予。",
                    "zhushu": "晏，晚也。孰，谁也。言已宿留怀王，冀其还已，心中憺然，安而忘归，年岁晚暮，将欲罢老，谁复当令我荣华也。五臣云：言君若能除去谗邪，我则可进，留止于君所。不然，则岁晏襄老，孰能荣华我平？补曰：留，止也。不必读为宿留之留。此言当及年德盛壮之时，留于君所，日月逝矣，孰能使衰老之人复荣华乎？自此以下，屈原陈己之志于山鬼也。予音与。"
                },
                {
                    "paragraph": "采三秀兮于山闲，",
                    "zhushu": "三秀，谓芝草也。补曰：尔雅：苬芝注云：一岁三华，瑞草也。苬音囚。思𤣥赋云：冀一年之三秀。近时王令逢原作藏芝赋序云：离骚、九歌，自诗人所纪之外，地所常产，目所同识之草尽矣，而芝复独遗。说者遂以九歌之三秀为芝。予以其不明，又其辞曰：适山而采之。芝非独山草，盖未足据信也。余按本草引五芝经云：皆以五色生于五岳。又淮南云：紫芝生于山，而不能生于盘石之上。则芝正生于山闲耳。逢原之说，岂其然乎？"
                },
                {
                    "paragraph": "石磊磊兮葛蔓蔓。",
                    "zhushu": "言已欲服芝草以延年命，周旋山间，采而求之，终不能得，但见山石磊磊，葛草蔓蔓。或曰：三秀，秀材之士隐处者也。言石葛者，喻所在深也。五臣云：芝草仙药，采不可得，但见葛石尔。亦犹贤哲难逢，謟谀者众也。补曰：磊，众石貌，鲁猥切。诗曰：葛之覃兮，施于中谷。又曰：南有樛木，葛藟累之。蔓，莫干切，俗作𦽦。"
                },
                {
                    "paragraph": "怨公子兮怅忘归，",
                    "zhushu": "公子，谓公子椒也。言己所以怨公子椒者，以其知己忠信而不肯达，故我怅然失志而忘归也。补曰：怨椒、兰蔽贤，如葛、石之于三秀，故怅然忘归也。"
                },
                {
                    "paragraph": "君思我兮不得闲。",
                    "zhushu": "言怀王时思念我，顾不肯以闲暇之日，召己谋议也。五臣云：君纵相思，为小人在侧，亦无暇召我也。补曰：闲，音闲。"
                },
                {
                    "paragraph": "山中人兮芳杜若，",
                    "zhushu": "山中人，屈原自谓也。"
                },
                {
                    "paragraph": "饮石泉兮荫松栢。",
                    "zhushu": "言已虽在山中无人之处，犹取杜若以为芬芳，饮石泉之水，荫松栢之水，饮食居处，动以香㓗自修饰也。五臣云：饮清㓗之水，荫贞实之木。"
                },
                {
                    "paragraph": "君思我兮然疑作。",
                    "zhushu": "言怀王有思我时，然谗言妄作，故令狐疑也。五臣云：谗邪在旁，起其疑惑。作，起也。补曰：然，不疑也。疑，未然也。君虽思我，而为谗者所惑，是非交作，莫知所决也。"
                },
                {
                    "paragraph": "靁填填兮雨冥冥，",
                    "zhushu": "靁，一作雷。补曰：填，音田。"
                },
                {
                    "paragraph": "猿啾啾兮又夜鸣。",
                    "zhushu": "又，一作狖。五臣云：填填，雷声。冥冥，雨㒵。啾啾，猿声，皆喻谗言也。补曰：啾，小声也。狖似猿，余救切。"
                },
                {
                    "paragraph": "风飒飒兮木萧萧，",
                    "zhushu": "言已在深山之中，遭雷电暴雨，猿猴号呼，风木摇动，以言恐惧失其所也。或曰：雷为诸侯，以兴于君。云雨冥昧，以兴佞臣。猿猴羊鸣，以兴谗言。风以喻政，木以喻民。雷填填者，君妄怒也。雨冥冥者，群佞聚也。猿啾啾者，谗夫弄口也。风飒飒者，政烦扰也。木萧萧者，民惊骇也。萧萧，文苑作搜搜。补曰：飒，苏合切。搜搜，动㒵，与萧同。"
                },
                {
                    "paragraph": "思公子兮徒离忧。",
                    "zhushu": "言已𡜱子椒不见达，故遂去而忧愁也。五臣云：思子椒不能用贤，使国若此，但使我罗其忧愁。离，罗也。",
                    "type": 2
                },
                {
                    "paragraph": "国殇",
                    "zhushu": "谓死于国事者。小尔雅曰：无主之鬼谓之殇。",
                    "type": 2
                },
                {
                    "paragraph": "操吴戈兮被犀甲，",
                    "zhushu": "戈，戟也。甲，铠也。言国殇始从军之时，手持吴戟，身被犀铠而行也。或曰：操吾科。吾科，楯之名也。补曰：操，持也。说文云：戈，平头戟也。考工记曰：吴粤之剑。又曰：吴粤之金锡。尔雅曰：南方之美者，有梁山之犀象焉。考工记曰：犀甲寿百年。荀子曰：楚人鲛革犀兕以为甲，鞈如金石。鞈，坚貌，音夹。"
                },
                {
                    "paragraph": "车错毂兮短兵接。",
                    "zhushu": "错，交也。短兵，刀剑也。言戎车相迫，轮毂交错，长兵不施，故用刀剑以相接击也。补曰：错，仓各切。诗传云：东西为交，邪行为错。司马法曰：弓矢，围；殳、矛，守；戈、戟，助。凡五兵，长以卫短，短以救长。"
                },
                {
                    "paragraph": "旌蔽日兮敌若云，",
                    "zhushu": "言兵士竟路趣敌，旌旗蔽天，敌多人众，来若云也。"
                },
                {
                    "paragraph": "矢交坠兮士争先。",
                    "zhushu": "坠，堕也。言两军相射，流矢交堕，壮夫奋怒，争先在前也。坠，一作隧。补曰：隧与坠同。"
                },
                {
                    "paragraph": "凌余阵兮躐余行，",
                    "zhushu": "凌，犯也。躐，践也。言敌家来，侵凌我屯阵，践躐我行伍也。躐，一作𨆍。补曰：颜之推云：六韬有天陈、地陈、人陈、云鸟之陈，左传有鱼丽之陈。行陈之义，取于陈列耳。俗作阜傍车，非也。躐、𨆍，并音猎。行，胡冈切。"
                },
                {
                    "paragraph": "左骖殪兮右刃伤。",
                    "zhushu": "殪，死也。言已所秉左骖马死，右騑马被刃创也。补曰：殪，壹计切。骖，见远游。创，初良切。"
                },
                {
                    "paragraph": "霾两轮兮絷四马，",
                    "zhushu": "絷，绊也。诗曰：絷之维之。言已马虽死伤，更霾车两轮，绊四马，终不反顾，示必死也。霾，一作埋。补曰：霾，读若埋。絷，陟立切。"
                },
                {
                    "paragraph": "援玉枹兮击鸣鼓。",
                    "zhushu": "言已愈自厉怒，势气益盛。援，一作摇，枹，一作桴。补曰：援音爰，引也。左传：郤克伤于矢，左并辔，右援枹而鼓。"
                },
                {
                    "paragraph": "天时坠兮威灵怒，",
                    "zhushu": "坠，落也。言已战斗，适遭天时，命当堕落，虽身死亡，而威神怒健，不畏惮也。坠，一作隧，文苑作怼。"
                },
                {
                    "paragraph": "严杀尽兮弃原壄。",
                    "zhushu": "严，壮也。杀，死也。言壮士尽其死命，则骸骨弃于原壄，而不土葬也。补曰：壄，古野字。又叶韵。"
                },
                {
                    "paragraph": "出不入兮往不反，",
                    "zhushu": "言壮士出阃，不复顾入，一往必死，不复还反也。"
                },
                {
                    "paragraph": "平原忽兮路超远。",
                    "zhushu": "言身弃平原山壄之中，去家道甚远也。一云平原路兮忽超远。"
                },
                {
                    "paragraph": "带长剑兮挟秦弓，",
                    "zhushu": "言身虽死。犹带剑持弓。示不舍武也。补曰：汉书地理志云：秦地迫近戎狄。以射猎为先。又秦有南山檀柘。可为弓干。"
                },
                {
                    "paragraph": "首身离兮心不惩。",
                    "zhushu": "惩，㣻也。言已虽死，头足分离，而心终不惩㣻。身，一作虽。补曰：惩音澄。㣻，音乂。"
                },
                {
                    "paragraph": "诚既勇兮又以武，终刚强兮不可凌。",
                    "zhushu": "言国殇之性诚以勇猛，刚强之气不可凌犯也。"
                },
                {
                    "paragraph": "身既死兮神以灵，子魂魄兮为鬼雄。",
                    "zhushu": "言国殇既死之后，精神强壮，魂魄武毅，长为百鬼之雄杰也。一云魂𩲸毅，一云子魄毅。补曰：左传曰：人生始化曰魄，既生魄，阳曰魂，用物精多，则魂魄强。疏云：人禀五常以生，感阴阳以灵，有身体之质，名之曰形；有嘘吸之动，谓之为气。气之灵者曰魄，既生魄矣，其内自有阳气也。气之神者曰魂，魂魄，神灵之名，本从形气而有。附形之灵为魄。附气之神为魂。附形之灵者。谓初生之时。耳目心识。手足运动。啼呼为声。此则魄之灵也。附气之神者。谓精神性识。渐有所知。此则附气之神也。魄在于前。魂在于后。魄识少而魂识多。人之生也。魄盛魂强。及其死也。形销气灭。圣人缘生以事死，改生之魂曰神，改生之魄曰鬼，合鬼与神，教之至也。魂附于气，气又附形，形强则气强，形弱则气弱。魂以气强，魄以形强。淮南子曰：天气为魂，地气为魄。注云：魂，人阳神，魄，人阴神也。",
                    "type": 2
                },
                {
                    "paragraph": "礼魂",
                    "zhushu": "礼，一作祀。魂，一作魂。或曰礼魂，谓以礼善终者。",
                    "type": 2
                },
                {
                    "paragraph": "成礼兮会皷",
                    "zhushu": "言祠祀九神，皆先斋戒，成其礼敬，乃传歌作乐，急疾击皷，以称神意也。成，一作盛。"
                },
                {
                    "paragraph": "传芭兮代舞。",
                    "zhushu": "芭，巫所持香草名也。代，更也。言祠祀作乐而歌，巫持芭而舞讫，以复传与他人，更用之。芭，一作巴。补曰：芭，卜加切。司马相如赋云：诸柘巴且。注云：巴且草，一名巴焦。"
                },
                {
                    "paragraph": "姱女倡兮容与。",
                    "zhushu": "姱，好㒵，谓使童稚好女先倡而舞，则进退容与而有节度也。与，一作冶。补曰：姱，音夸。倡，读作唱。"
                },
                {
                    "paragraph": "春兰兮秋菊，",
                    "zhushu": "菊，一作鞫。补曰：古语云：春兰秋菊，各一时之秀也。"
                },
                {
                    "paragraph": "长无绝兮终古。",
                    "zhushu": "言春祠以兰，秋祠以菊，为芬芳长相继承，无绝于终古之道也。",
                    "type": 2
                }
            ]
        },
        {
            "name": "天问章句第三",
            "paragraphs": [
                {
                    "paragraph": "天问章句第三",
                    "zhushu": "",
                    "type": 2
                },
                {
                    "paragraph": "天问者，屈原之所作也。何不言问天？天尊不可问，故曰天问也。屈原放逐，忧心愁悴。",
                    "zhushu": "一作瘁。"
                },
                {
                    "paragraph": "彷徨山泽，",
                    "zhushu": "一作川泽。"
                },
                {
                    "paragraph": "经历陵陆。嗟号昊旻，仰天叹息。见楚有先王之庙及公卿祠堂，图画天地山川神灵，𤦺",
                    "zhushu": "一作□。"
                },
                {
                    "paragraph": "玮僪佹，",
                    "zhushu": "一作谲诡。"
                },
                {
                    "paragraph": "及古贤圣怪物行事。周流罢倦，",
                    "zhushu": "罢，音皮。"
                },
                {
                    "paragraph": "休息其下，仰见图画，因书其壁，何而问之，",
                    "zhushu": "何，一作呵。"
                },
                {
                    "paragraph": "以渫愤懑，舒泻愁思。楚人哀惜屈原，因共论述，故其文义不次序云尔。",
                    "zhushu": "天问之作，其旨远矣。盖曰遂古以来，天地事物之忧，不可胜穷。欲付之无言乎？而耳目所接，有感于吾心者，不可以不发也。欲具道其所以然乎？而天地变化，岂思虑智识之所能究哉？天固不可问，聊以寄吾之意耳。楚之兴衰，天邪人邪？吾之用舍，天邪人邪？国无人，莫我知也，知我者其天乎？此天问所为作也。太史公读天问，悲其志者以此。柳宗元作天对，失其旨矣。王逸以为文义不次序。夫天地之间，千变万化，岂可以次序陈哉！序，一作叙。",
                    "type": 2
                },
                {
                    "paragraph": "曰：遂古之初，谁传道之？",
                    "zhushu": "遂，往也。初，始也。言往古太始之元，虚廓无形，神物未生，谁传道此事也。补曰：列子：殷汤间于夏革曰：古初有物乎？夏革曰：古初无物，今恶得物？自物之外，自事之先，朕所不知也。周礼：训方氏诵四方之传道，道，犹言也。传道，世世所传说往古之事也。"
                },
                {
                    "paragraph": "上下未形，何由考之？",
                    "zhushu": "言天地未分，溷沌无垠，谁考定而知之也。考，一作知，定，一作述。补曰：列子曰：有形者生于无形，则天地安从生？故曰有太易，有太初，有太始，有太素。气形质具而未相离，故曰浑沦。又曰：一者，形变之始也。清轻者上为天，浊重者下为地，冲和气者为人。"
                },
                {
                    "paragraph": "冥昭瞢暗，谁能极之？",
                    "zhushu": "言日月昼夜，清浊晦明，谁能极知之？补曰：冥，幽也，所谓窈冥之门也。昭，明也，所谓大明之上也。瞢，毋豆切，目不明也。暗，音暗，闭门也。此言幽明之理，瞢暗难知，谁能穷极其本原乎？"
                },
                {
                    "paragraph": "冯翼惟像，何以识之？",
                    "zhushu": "言天地既分。阴阳运转。冯冯翼翼。何以识知其形像乎？补曰：淮南言：天墬未形。冯冯翼翼。洞洞灟灟。故曰大昭。注云：冯翼，无形之㒵。又曰：古未有天地之时。惟像无形。窈窈冥冥。芒芠漠闵。澒蒙鸿洞，莫知其门。"
                },
                {
                    "paragraph": "明明暗暗，惟时何为？",
                    "zhushu": "言纯阴纯阳，一晦一明，谁造为之乎？补曰：此言日月相推，昼夜相代，时运不停，果何为乎？"
                },
                {
                    "paragraph": "阴阳三合，何本何化？",
                    "zhushu": "谓天地人三合成德，其本始何化所生乎？补曰：天对云：合焉者三，一以统同。吁炎吹泠，交错而功。引榖梁子云：独阴不生，独阳不生，独天不生，三合然后生。逸以为天地人，非也。榖梁注云：古人称万物𧴥阴而抱阳，冲气以为和。然则传所谓天，尽名其冲和之功，而神理所由也。会二气之和，极发挥之美者，不可以柔刚滞其用，不得以阴阳分其名，故归于冥极而谓之天。凡生类禀灵知于天，资形于二气，故又曰独天不生，必三合而形神生理具矣。"
                },
                {
                    "paragraph": "圜则九重，孰营度之？",
                    "zhushu": "言天圜而九重，谁营度而知之乎？补曰：圜与圆同。说文曰：天体也。易曰：乾元用九，乃见天则。淮南曰：天地九重，人亦有九窍。天对曰：无营以成，沓阳而九。运輠浑沦，蒙以圜号。积阳为天。九，老阳数也。营，经营也。度，量度也。"
                },
                {
                    "paragraph": "惟兹何功？孰初作之？",
                    "zhushu": "言此天有九重，谁功力始作之邪？"
                },
                {
                    "paragraph": "斡维焉系？天极焉加？",
                    "zhushu": "斡，转也。维，纲也。言天昼夜转旋，宁有维纲系缀，其际极安所加乎？斡，一作筦。补曰：说文云：斡，毂端沓也。杨雄、杜林云：轺，车轮斡也。颜师古匡谬正俗云：声类。字林并音管。贾𧨏服鸟赋云：斡流而迁。张华励志诗云：太仪斡运。皆为转也。楚词云：筦维焉系。此义与斡同，字即为筦，故知斡、管二音不殊。近代流俗音乌活切，非也。淮南曰：帝张四维，运之以斗。东北为报德之维，西南为背阳之维，东南为常羊之维，西北为蹏通之维。注云：四角为维也。先儒说云：天是太虚，本无形体，但指诸星运转以为天耳。天如弹丸，围圜二百六十五度四分度之一，旁行四表之中，冬南、夏北，春西、秋东，皆薄四表而止。张衡灵宪云：八极之维，径二亿三万二千三百里。维谓四维，极谓八极也。一说云：北极，天之中也。天宫书曰：中宫天极星，其一明者，太一常居也。太玄经曰：天圜地方，极植中央。"
                },
                {
                    "paragraph": "八柱何当？东南何亏？",
                    "zhushu": "言天有八山为柱，皆何当值？东南不足，谁亏缺之也？亏，一作亏。补曰：河图言：昆仑者，地之中也。地下有八柱，柱广十万里，有三千六百轴，互相牵制，名山大川，孔穴相通。淮南云：天有九部八纪，地有九州八柱。神异经云：昆仑有铜柱焉，其髙入天，所谓天柱也。素问曰：天不足西北，故西北方阴也。而人右耳目不如左明也。地不满东南，故东南方阳也，而人左手足不如右强也。又曰：天不足西北，左寒而右凉；地不满东南，右热而左温。注云：中原地形，西北髙，东南下。今百川满凑，东之沧海，则东西南北髙下可知。"
                },
                {
                    "paragraph": "九天之际，安放安属？",
                    "zhushu": "九天，东方皡天，东南方阳天，南方赤天，西南方朱天，西方成天，西北方幽天，北方亥天，东北方变天，中央钧天。其际会何分，安所系属乎？皡，一作昊，变，一作栾，一作鸾。补曰：际，边也。传曰：九天之际曰九垠，九天之外曰九陔。放，上声。孟子曰：遵海而南，放于琅邪。放，至也。属，附也，音注。"
                },
                {
                    "paragraph": "隅隈多有，谁知其数？",
                    "zhushu": "言天地广大，隅隈众多，宁有知其数乎？补曰：隅，角也。尔雅：厓内为隩，外为隈。淮南曰：天有九野，九千九百九十九隅，去地五亿万里。注云：九野，九天之野，一野千一百一十一隅。"
                },
                {
                    "paragraph": "天何所沓？十二焉分？",
                    "zhushu": "沓，合也。言天与地合会何所？十二辰谁所分别乎？补曰：沓，徒合切。灵宪云：天体于阳，故圆以动。地体于阴，故平以静。动以行施，静以合化，堙郁构精，时育庶类，斯谓天元。天何所沓，言与地合也。左传曰：日月所会是谓辰，故以配日。注云：一岁日月十二会，所会为辰。十一月辰在星纪，十二月辰在元枵之类是也。若岁在鹑火，我周之分野，实沈之虚，晋人是居，则十二辰所次也。"
                },
                {
                    "paragraph": "日月安属？列星安陈？",
                    "zhushu": "言日月众星，安所系属，谁陈列也。补曰：列子曰：天，积气耳。日月星宿，亦积气中之有光曜者。灵宪曰：星也者，体生于地，精成于天，列居错跱，各有攸属。"
                },
                {
                    "paragraph": "出自汤谷，次于蒙汜。",
                    "zhushu": "次，舍也。汜，水涯也。言日出东方汤谷之中，暮人西极蒙水之涯也。补曰：书云：宅嵎夷，曰旸谷，即汤谷也。尔雅云：西至日所入为太蒙。即蒙汜也。说文云：旸，日出也。或作汤，通作阳。汜音似。淮南曰：日出于晹谷，浴于咸池，拂于扶桑，是谓晨明。登于扶桑，爰始将行，是谓朏明。至于曲阿，是谓旦明。至于曽泉，是谓早食。至于桑野，是谓晏食。至于衡阳，是谓隅中。至于昆吾，是谓正中。至于鸟次，是谓小还。至于悲谷，是谓餔时。至于女纪，是谓大还。至于渊隅，是谓髙舂。至于连石，是谓下舂。至于悲泉。爰止其女，爰息其马。是谓悬车。薄于虞渊，是谓黄昏。沦于蒙谷，是谓定昏。日入于虞渊之汜，曙于蒙谷之浦，行九州七舍，有五亿万七千三百九里。注云：自旸谷至虞渊，凡十六所，为九州七舍。"
                },
                {
                    "paragraph": "自明及晦，所行几里？",
                    "zhushu": "言日平旦而出，至暮而止，所行凡几何里乎？补曰：论衡云：日昼行千里，夜行千里，行太阴则无光，行太阳则熊照。物理论云：极南为太阳，极北为太阴。"
                },
                {
                    "paragraph": "夜光何德，死则又育？",
                    "zhushu": "夜光，月也。育，生也。言月何德于天，死而复生也。一云：言月何德，居于天地，死而复生。补曰：博雅云：夜光谓之月。皇甫谧日：月以宵曜，名日夜光。书有旁死魄，哉生明，既生魄。死魄，朔也。生魄，望也。先儒云：月光生于日所照，魄生于日所蔽，当日则光盈，就日则光尽。"
                },
                {
                    "paragraph": "厥利维何，而顾菟在腹？",
                    "zhushu": "言月中有菟，何所贪利，居月之腹，而顾望乎？菟，一作兔。补曰：菟与兔同。灵宪曰：月者，阴精之宗，积而成兽，象兔，阴之类，其数偶。苏鹗演义云：兔十二属，配卯位，处望日，月最圆，而出于卯上。卯，兔也。其形入于月中，遂有是形。古今注云：兔曰有缺。博物志云：兔望月而孕，自吐其子。故天对云：玄阴多缺，爰感厥兔，不形之形，惟神是类。"
                },
                {
                    "paragraph": "女歧无合，夫焉取九子？",
                    "zhushu": "女歧，神女，无夫而生九子也。天对云：阳健阴淫，降施蒸摩。歧灵而子，焉以夫为怪？"
                },
                {
                    "paragraph": "伯强何处？惠气安在？",
                    "zhushu": "伯强、大厉，疫鬼也。所至伤人。惠气、和气也。言阴阳调和则惠气行。不和调则厉鬼兴。二者常何所在乎？补曰：强。巨良切。惠，顺也。"
                },
                {
                    "paragraph": "何阖而晦？何开而明？",
                    "zhushu": "言天何所阖闭而晦冥。何所开发而明晓乎？补曰：阖，闭户也。开，关户也。阴阖而晦。阳开而明。"
                },
                {
                    "paragraph": "角宿未旦，曜灵安藏？",
                    "zhushu": "角亢，东方星。曜灵，日也。言东方未明旦之时，日安所藏其精光乎？释文藏作臧。补曰：宿，音秀。臧与藏同。尔雅曰：寿星，角、亢也。注云：数起角、亢，列宿之长。国语曰：辰角见而雨毕。注云：辰角，大辰，苍龙之角。见者，朝见东方，建戍之初，寒露节也。此言角宿未旦者，指东方苍龙之位耳。天对云：孰旦孰幽，缪𨇠于经。苍龙之寓，而迋彼角亢。迋，欺也，具往切。亢，音刚。"
                },
                {
                    "paragraph": "不任汩鸿，师何以尚之？",
                    "zhushu": "汩，治也。鸿，大水也。师，众也。尚，举也。言鮌才不任治鸿水，众人何以举之乎？师，一作鮌。补曰：汩音骨。国语曰：禹决汨九川。汨，通也。荀子曰：禹有功，抑下鸿。鸿，即洪水也。尧典曰：汤汤洪水方割，荡荡怀山襄陵，下民其咨，有能俾乂。佥曰：于，鮌哉！帝曰：吁，咈哉！方命圯族。岳曰：异哉，试可乃已。帝曰：往，钦哉！九载绩用弗成。异，举也。"
                },
                {
                    "paragraph": "佥曰何忧？何不课而行之？",
                    "zhushu": "佥，众也。课，试也。言众人举鮌治水，尧知其不能，众人曰：何忧哉？何不先试之也？曰，一作答。"
                },
                {
                    "paragraph": "鸱龟曳衔，鮌何听焉？",
                    "zhushu": "言鮌治水，绩用不成，尧乃放杀之羽山，飞鸟水虫曳衔而食之，鮌何能复不听乎？补曰：鸱，处脂切，一名鸢也。曳，牵也，引也。听，从也。此言鮌违帝命而不听，何为听鸱龟之曳衔也？天对云：方陟元子，以胤功定地，胡离厥考，而鸱龟肆喙。"
                },
                {
                    "paragraph": "顺欲成功，帝何刑焉？",
                    "zhushu": "帝，谓尧也。言鮌设能顺众人之欲，而成其功，尧当何为刑戮之乎？补曰：书云：方命圯族。国语云：鮌违帝命。则所谓顺欲者，顺帝之欲也。天对云：盗堙息壤，招帝震怒。赋刑在下，投弃于羽。山海经云：鮌窃帝之息壤，以堙洪水，帝令祝融杀鲧于羽郊。"
                },
                {
                    "paragraph": "永遏在羽山，夫何三年不施？",
                    "zhushu": "永，长也。遏，绝也。施，舍也。言尧长放鮌于羽山，绝在不毛之地，三年不舍其罪也。一无山字，施，一作㢮。补曰：遏，犹遏绝苗民之遇。施，舍也。通作㢮，音豕。"
                },
                {
                    "paragraph": "伯禹愎鮌，夫何以变化？",
                    "zhushu": "禹，鮌子也。言鮌愚狠，愎而生禹，禹小见其所为，何以能变化而有圣德也？愎，一作腹，注同。一本何下有故字。补曰：愎，弼力切，戾也。诗云：出入腹我。腹，怀抱也。天对云：气孽宜害，而嗣续得圣，汗涂而蕖，夫固不可以类。"
                },
                {
                    "paragraph": "纂就前绪，遂成考功。",
                    "zhushu": "父死称考。绪，业也。言禹能纂代鮌之遗业，而成考父之功也。补曰：纂，作管切，集也。绪，音叙，丝耑也。记曰：禹能修鮌之功。"
                },
                {
                    "paragraph": "何续初继业，而厥谋不同？",
                    "zhushu": "言禹何能继续鮌业，而谋虑不同也。补曰：洪范言：鲧陻洪水，汩陈其五行，帝乃震怒。不升洪范九畴，彛伦攸斁。鲧则殛死，禹乃嗣兴。天乃锡禹洪范九畴，彛伦攸叙。孟子曰：禹之治水，水之道也。鮌陻洪水，而禹行其所无事。虽承父业，其谋不同也。"
                },
                {
                    "paragraph": "洪泉极深，何以窴之？",
                    "zhushu": "言洪水渊泉极深大，禹何用窴塞而平之乎？补曰：置与填同。淮南曰：凡鸿水渊薮，自三百仞以上，二意三万三千五百五十里有九渊。禹乃以息土填洪水，以为名山。注云：息土不耗灭，掘之益多，故以填洪水也。天对云：行鸿下隤，厥丘乃降。焉填绝渊，然后夷于土。"
                },
                {
                    "paragraph": "地方九则，何以坟之？",
                    "zhushu": "坟，分也。谓九州之地，凡有九品，禹何以能分别之乎？坟，一作愤。补曰：班孟坚云：坤作地势，髙下九则。刘德云：九则，九州土田上中下九等也。天对云：从民之宜，乃九于野。坟厥贡艺，而有上中下。"
                },
                {
                    "paragraph": "河海应龙，何尽何历？",
                    "zhushu": "有鳞曰蛟龙，有翼曰应龙。历，过也。言河海所出至远，应龙过历㳺之，而无所不穷也。或曰：禹治洪水时，有神龙以尾画地，导水所注，当决者，因而治之也。一云应龙何画，河海何历。补曰：山海经云：应龙处南极，杀𧈪尤与夸父，不得复上，故下数旱。旱而为应龙之状，乃得大雨。山海经图云：犁丘山有应龙者，龙之有翼也。昔𧈪尤御黄帝，令应龙攻于冀州之野。女娲之时，乘雷车服驾应龙。夏禹治水，有应龙以尾画地，即水泉流通。天对云：胡圣为不足，反谋龙知，畚锸究勤，而欺画厥尾。画，音获。"
                },
                {
                    "paragraph": "鮌何所营？禹何所成？",
                    "zhushu": "言鮌治鸿水，何所营度，禹何所成就乎？补曰：汨陈其五行，此鮌所营也。六府三事允治，此禹所成也。"
                },
                {
                    "paragraph": "康回冯怒，𡏇何故以东南倾？",
                    "zhushu": "康回，共工名也。淮南子言：共工与颛顼争为帝，不得，怒而触不周之山，天维绝，地柱折，故东南倾也。𡏇，一作地，一无以字。补曰：冯，皮膺㓛。列子曰：帝凭怒。注云：凭，大也。春秋传曰：震电冯怒。注云：冯，盛也。方言云：凭，怒也。楚曰凭。注云：恚，盛。㒵引康回凭怒，然则冯、凭一也。列子曰：共工氏与颛顼争为帝，怒而触不周之山，折天柱，绝地维。故天倾西北，日月星辰就焉；地不满东南，百川水潦归焉。注云：共工氏兴霸于伏羲、神农之间，其后苗裔恃其强，与颛顼争为帝。又淮南言：共工之力，触不周之山，使地东南倾。注云：非尧时共工。倾，犹下也。"
                },
                {
                    "paragraph": "九州安错？川谷何洿？",
                    "zhushu": "错，厕也。洿，深也。言九州错厕，禹何所分别之？川谷于地，何以独洿深乎？安，一作何。补曰：错，七故切，置也。天对云：州错富媪，爰定于趾。国语曰：疏为川谷，以导其气。蔡邕月令章句曰：众流注海曰川。尔雅云：水注川曰谿，注谿曰谷。集韵：洿音户，水深谓之洿。旧音乌，无深义，亦不叶韵。"
                },
                {
                    "paragraph": "东流不溢，孰知其故？",
                    "zhushu": "言百川东流，不知满溢，谁有知其故也。补曰：列子云：渤海之东，不知几亿万里，有大𡐍焉。实惟无底之谷，名曰归墟。八弦九野之水，天汉之流，莫不注之，而无増无减焉。庄子曰：天下之水，莫大于海。万川归之，不知何时止而不盈；尾闾泄之，不知何时已而不虚。天对云：东穷归墟，又环西盈。脉穴土区，而浊浊清清，坟垆𤍜疏，㵕渴而升。充融有余，泄漏复行。器运浟浟，又何溢为？"
                },
                {
                    "paragraph": "东西南北，其修孰多？",
                    "zhushu": "修，长也。言天地东西南北，谁为长乎？"
                },
                {
                    "paragraph": "南北顺㯐，其衍几何？",
                    "zhushu": "衍，广大也。言南北㯐长，其广差几何乎？㯐，释文作隋，一作堕。补曰：尔雅云：𧐐小而撱。椭，音妥，又徒禾切，狭而长也。疏引南北顺椭，其修几何。㯐与椭同，通作隋。淮南子云：阖四海之内，东西二万八千里，南北二万六千里。注云：子午为经，卯酉为纬，言经短纬长也。又曰：禹乃使大章步自东极，至于西极，二亿三万三千五百里七十五步。使竖亥步自北极至于南极。二亿三万三千五百里七十五步。注云：海内有长短，极内等也。轩輆本纪云：帝令竖亥步自东极至于西极。得五亿十选九千八百八步。南北二亿三万一千三百里。竖亥左手把筭。右手指青丘北，东尽泰远，西穷邠国，东西得二万八千里，南北得二万六千里。灵宪曰：八极之维，径二亿三万二千三百里，南北则短减千里；东西则广増千里。自地至天，半于八极，则地之深亦如之。博物志曰：河图天地南北三亿三万五千五百里，东西二亿三万三千里。其说不同，今并存之。"
                },
                {
                    "paragraph": "昆仑县圃，其凥安在？",
                    "zhushu": "昆仑，山名也，在西北，元气所出，其巓曰县圃，乃上通于天也。凥，一作居。天对云：积髙于乾，昆仑攸居。蓬首虎齿，爰穴爰都。补曰：县，音𤣥，凥与居同。"
                },
                {
                    "paragraph": "増城九重，其髙几里？",
                    "zhushu": "淮南言：昆仑之山九重，其髙万二千里也。二或作五。补曰：淮南云：昆仑虚中有増城九重，其髙万一千里百一十四步二尺六寸。注云：増，重也。有五城十二楼。见括地象。此盖诞，实未闻也。"
                },
                {
                    "paragraph": "四方之门，其谁从焉？",
                    "zhushu": "言天四方各有一门，其谁从之上下？一云谁其从焉。补曰：淮南言：昆仑虚旁有四百四十门，门间四里，里间九纯，纯丈五尺。此云四方之门，盖谓昆仑也。又云：东北方方土之山曰苍门，东方东极之山曰开明之门，东南方波母之山曰阳门，南方南极之山曰暑门，西南方编驹之山曰白门，西方西极之山曰阊阖之门，西北方不周之山曰幽都之门，北方北极之山曰寒门。凡八极之云，是雨天下。八门之风，是节寒暑。逸说盖出于此。然与上下文不属，恐非也。"
                },
                {
                    "paragraph": "西北辟启，何气通焉？",
                    "zhushu": "言天西北之门，毎常开启，岂元气之所通？辟，一作辟，一作开。补曰：辟，与辟同。淮南云：昆仑虚，五横维其西北隅，北门开以纳不周之风。按不周山在昆仑西北，不周风自此出也。"
                },
                {
                    "paragraph": "日安不到，烛龙何照？",
                    "zhushu": "言天之西北，有幽冥无日之国，有龙衔烛而照之也。补曰：山海经云：钟山之神，名曰烛阴，视为昼，瞑为夜，吹为冬，呼为夏。不饮不食，不喘不息，身长千里，人面蛇身，赤色。注曰：即烛龙也。淮南云：烛龙在鳫门北，蔽千委羽之山，不见日。其神人面龙身而无足。雪赋云：烂兮若烛龙，衔曜照昆山。李善引山海经云：西北海之外，赤水之北，有章尾山。有神人面蛇身而赤。其暝乃晦，其视乃明。是烛九阴，是谓烛龙。诗舍神雾曰：天不足西北，无阴阳消息，故有龙衔火精以照天门中者也。"
                },
                {
                    "paragraph": "羲和之未扬，若华何光？",
                    "zhushu": "羲和，日御也。言日未出之时，若木何能有明赤之光华乎？和，释文作龢，杨，一作阳。天对云：惟若之华，禀羲以耀。补曰：羲和、若木，已见骚经。"
                },
                {
                    "paragraph": "何所冬暖？何所夏寒？",
                    "zhushu": "暖、温也。言天地之气。何所有冬温而夏寒者乎？补曰：素问：天不足西北。左寒而右凉。地不满东南。右热而左温。其故何也？歧伯曰：阴阳之气。髙下之理。太少之异也。注云：髙下谓地形。太少谓阴阳之气。盛衰之异。西方凉。北方寒。东方温。南方热。气化犹然矣。又曰：东南方阳也。阳者其精降于下。故右热而左温。西北方阴也。阴者其精奉于上，故左寒而右凉。是以地有髙下，气有温凉。髙者气寒，下者气热。注云：以气𠋫验之，中原地形，所居者，悉以居髙则寒，处下则热。中华之地，凡有髙下之大者，东西南北各三分也。其一者，自汉蜀江南至海也。二者，自汉江北至平遥县也。三者，自平遥北山北至蕃界北海也。故南分大热，中分寒热兼半，北分大寒，南北分外，寒热尤极。大热之分其寒微，大寒之分其热微。又东西髙下之别亦三矣：其一者，自汧源县西至沙州；二者，自开封县西至汧源县；三者，自开封县东至沧海也。故东分大温，中分温凉兼半，西分大凉。大温之分，其寒五分之二；大凉之分，其热五分之二。温凉分外，温凉尤极，变为大暄大寒也。约其大凡如此。然九分之地，寒极于东北，热极于西南。中原地形，西北髙，东南下，一为地形髙下，故寒热不同。二则阴阳之气，有少有多，故表温凉之异尔。又曰：至髙之地，冬气常在；至下之地，春气常在。注云：髙山之巓，盛夏氷雪；污下川泽，严冬草生。常在之义足明矣。淮南云：南至委火炎风之野。北方之极，有冻寒积氷、雪雹霜霰，漂润群水之野。又曰：南方有不死之草，北方有不释之氷。"
                },
                {
                    "paragraph": "焉有石林？何兽能言？",
                    "zhushu": "言天下何所有石木之林，林中有兽能言语者乎？礼记曰：猩猩能言，不离禽兽也。补曰：石林与能言之兽，各指一物，非必林中有此兽也。吴都赋云：虽有石林之岝崿，请攘臂而靡之。虽有雄虺之九首，将抗足而跐之。注引天问云：焉有石林？此本南方楚图画，而屈原难问之。于义则石林当在南也。按天问所言，不独南方之物，但吴都赋以石林与雄虺同称，则当在南耳。天对云：石胡不林，往视西极。按淮南云：西方之极，石城金室。未见石林所出也。尔雅云：猩猩小而好啼。山海经：鹊山有兽，状如寓，捷类猕猴，被发垂地，名曰猩猩。又曰：猩猩知人名。其为兽如豕而人面。"
                },
                {
                    "paragraph": "焉有虬龙，𧴥熊以游？",
                    "zhushu": "有角曰龙，无角曰虬。言宁有无角之龙，𧴥熊兽以游戏者乎？补曰：虬，见骚经。熊，形类大豕，而性轻捷，好攀缘，上髙木，见人则颠倒自投地而下。天对云：有虬蜲蛇，不角不鳞。嬉夫玄熊，相待以神。"
                },
                {
                    "paragraph": "雄虺九首，儵忽焉在？",
                    "zhushu": "虺，蛇别名也。儵忽，电光也。言有雄虺，一身九头，速及电光，皆何所在乎？一无速字。补曰：虺，许伟切。国语云：为虺弗摧，为蛇将若何？虺，小蛇也。然尔雅云：蝮虺博三寸，首大如擘。则虺亦有大者，其类不一。招魂：南方曰：雄虺九首，往来儵忽，儵忽，疾急㒵。天对曰：儵忽之居，帝南北海。注云：儵忽，在庄子甚明。王逸以为电，非也。按庄子云：南海之帝为儵，北海之帝为忽，乃寓言尔，不当引以为证。"
                },
                {
                    "paragraph": "何所不死？长人何守？",
                    "zhushu": "括地象曰：有不死之国，长人，长狄。春秋云：防风氏也。禹会诸侯，防风氏后至，于是使守封隅之山也。一云何所不老。补曰：山海经：不死民，在交胫国东，其人黑色，夀不死。注云：圆丘上有不死树，食之乃寿；有赤水，饮之不老。又大荒之山，日月所入，有人三面，一臂奇右，其人不死。淮南曰：西方之极，石城金室，饮气之民，不死之野。国语：仲尼曰：昔禹致群神于会稽之山，防风氏后至，禹杀而戮之，其骨节专车。又曰：山川之守，足以纲纪天下者，其守为神。客曰：防风氏何守也？仲尼曰：汪芒氏之君，守封嵎之山者也，为漆姓，在虞、夏、商为汪芒氏，于周为长狄，今为大人。客曰：人长之极几何？仲尼曰：长者不过十之，数之极也。注云：十之三文。则防风氏也。今湖州武康县东有防风山，山东二百步有禹山。防风庙在封、禺二山之间。榖梁：文公十一年，叔孙得臣败狄于咸，长狄也，射其目，身横九亩。"
                },
                {
                    "paragraph": "靡蓱九衢，枲华安居？",
                    "zhushu": "九交道曰衢。言宁有蓱草生于水上，无根，乃蔓衍于九交之道，又有枲麻垂草华荣，何所有此物乎？蓱，一作荓。补曰：此谓靡蓱与枲华皆安在也。尔雅：萍蓱。注云：水中浮蓱也。山海经曰：宣山上有桑焉，其枝曰衢。注云：枝交亘四出。又少室之山有木名帝休，其枝五衢。注云：言树枝交错，相重五出，有象路衢。天对云：有蓱九岐，厥图以诡。注云：衢，歧也。逸以为生九衢中，恐谬。魏都赋云：寻靡蓱于中逵。盖用逸说也。李善云：靡，蔓也。枲，相里切。尔雅：有枲麻。麻有子曰枲。天对云：浮山孰产？赤华伊枲。引山海经：浮山有草焉，其叶如麻。赤华即枲华也。"
                },
                {
                    "paragraph": "一蛇吞象，厥大何如？",
                    "zhushu": "山海经云：南方有灵蛇，吞象，三年然后出其骨。一或作灵。大或作骨。补曰：山海经：南海内有巴蛇，身长百寻，其色青黄赤黑，食象，三岁而出其骨。君子服之，无心腹疾。在犀牛西也。注云：今南方蚺蛇亦吞鹿，消尽，乃自绞于树。腹中骨皆穿鳞甲间出。亦此类也。杨大年云：逸注楚词，多不原所出。或引淮南子。而刘安所引，亦本山海经。其注巴蛇事，文句颇谬戾。乃知逸凭它书，不亲见山海经也。吴都赋云：屠巴蛇，出象骼。"
                },
                {
                    "paragraph": "黑水玄趾，三危安在？",
                    "zhushu": "玄趾、三危，皆山名也，在西方。黑水出昆仑山也。趾，一作沚。补曰：言黑水、玄趾、三危，皆安在也？书曰：道黑水至于三危，入于南海。张揖云：三危山在鸟鼠之西，黑水出其南。天对云：黑水淫淫，穷干不姜。玄趾则北，三危则南。西京赋云：昆明灵沼，黑水玄阯。言昆明灵沼，取象于黑水、玄阯也。李善云：黑水玄阯，谓昆明灵沼之水沚。非是。"
                },
                {
                    "paragraph": "延年不死，寿何所止？",
                    "zhushu": "言仙人禀命不死，其寿独何所穷止也？补曰：素问云：上古有真人，寿敞天地，无有终时。中古之时，有至人者，益其寿命而强者也，亦归于真人。其次有圣人者，形体不敝，精神不散，亦可以百数。"
                },
                {
                    "paragraph": "鲮鱼何所？鬿堆焉处？",
                    "zhushu": "鲮鱼，鲤也。一云：鲮鱼，陵鲤也。有曰：足，出南方。鬿堆，奇兽也。鲮，一作陵，所，一作居。鬿，一作魁。补曰：鲮音陵。山海经：西海中近列姑射山，有陵鱼，人面人手，鱼身，见则风涛起。天对云：鲮鱼人貌，迩列姑射是也。陶隐居云：鲮鲤，形似鼍而短小，又似鲤鱼，有四足。吴都赋云：陵鲤若兽。注引陵鱼曷止，与逸说同。鬿音祈。堆，多回切。山海经云：北号山有鸟，状如鸡，而白首，鼠足，名曰鬿雀，食人。天对云：鬿雀峙北号，惟人是食。注云：堆当为雀。王逸注误。按字书，鴭音堆，雀属也。则鬿堆即鬿雀也。"
                },
                {
                    "paragraph": "羿焉彃日？乌焉解羽？",
                    "zhushu": "淮南言：尧时十日并出，草木焦枯。尧命羿仰射十日，中其九日。日中九乌皆死，堕其羽翼，故㽜其一日也。弹，一作弹，一作毙。补曰：山海经：黑齿之北曰汤谷，居水中，有扶木，九日居下枝，一日居上枝，皆戴乌。注云：羿射十日，中其九。离骚所谓羿焉射日，乌焉解羽。传曰：天有十日，日之数，十也。此言九日居下枝，一日居上枝者，大荒经曰：一日方至，一日方出。明天地虽有十日，自使以次迭出运照，而今俱见，为天下妖。故羿禀天命，洞其灵诚，仰天控弦，而九日潜退也。归藏易云：羿彃十日。说文云：彃，射也，音毕。引焉彃日。芎，与羿同。然则彃或作弹，盖字之误耳。淮南又云：羿除天下之害，死而为宗布。注云：羿，古之诸侯。此尧时羿，非有穷后羿。又云：日中有踆乌。踆，犹蹲也。春秋元命苞云：阳成于三，故日中有三足。乌者，阳精也。天对云：大泽千里，群鸟是解。注云：乌当为鸟。后人不知，因配上句改为乌也。山海经云：大泽方千里，群鸟之所生及所解。又穆天子传曰：北至旷原之野，飞鸟之所解其羽。然以文意考之，乌当如字。宗元改从鸟，虽有所据，近乎凿矣。"
                },
                {
                    "paragraph": "禹之力献功，",
                    "zhushu": "句绝。"
                },
                {
                    "paragraph": "降省下土四方，",
                    "zhushu": "言禹以勤力献进其功，尧因使省迨下土四方也。一无四方二字，补曰：降，下也。省，察也。书曰：惟荒度土功。"
                },
                {
                    "paragraph": "焉得彼嵞山女，而通之于台桑？",
                    "zhushu": "言禹治水，道娶金山氏之女，而通夫妇之道于台桑之地。焉，一作安，一云焉得彼涂山之女，而通于台桑。涂，释文作涂。补曰：嵞音涂。说文云：会，稽山也，一曰：九江当嵞也。书曰：娶于涂山，辛壬癸申。疏引左传：禹会诸侯于涂山。杜预云：涂山在寿春东北。苏鹗演义云：涂山有四：一者会稽，二者渝州，三者濠州，四者文字音义云：嵞山，古国名。夏禹娶之。今宣州当涂县也。涂山氏女，即女娇也。史记曰：辛壬娶涂山，癸甲生启。吕氏春秋曰：禹娶涂山氏女，不以𥝠害公。自辛至甲四曰，复往治水。故江淮之俗，以辛壬癸甲为嫁娶日也。淮南曰：禹治鸿水，通轘辕山，化为熊。谓涂山氏曰：欲饷，闻鼓声乃来。禹跳石，误中鼓，涂山氏往，见禹方作熊，惭而去，至嵩髙山下，化为石，方生启。禹曰：归我子。石破比方而启生。"
                },
                {
                    "paragraph": "闵妃匹合，厥身是继。",
                    "zhushu": "闵，忧也。言禹所以忧无妃匹者，欲为身立继嗣也。补曰：左传云：嘉偶曰妃。尔雅云：妃，匹也，对也。"
                },
                {
                    "paragraph": "胡维嗜不同味，而快鼌饱？",
                    "zhushu": "言禹治水道娶者，忧无继嗣耳，何持与众人同嗜欲，苟欲饱快一朝之情乎？故以辛酉日娶，甲子日去，而有启也。一木嗜下有欲字，一本快下有一字。一云胡维嗜欲同味，维，一作为，鼌，一作晁，一作朝。补曰：鼌、晁，并音朝，莫之朝。此言禹之所嗜，与众人异味，众人所嗜，以厌足其情欲；禹所嗜者，极民之溺尔。"
                },
                {
                    "paragraph": "启代益作后，卒然离蠥。",
                    "zhushu": "益，禹贤臣也。作，为也。后，君也。离，遭也。蠥，忧也。言禹以天下禅与益，益避启于箕山之阳，天下皆去益而归启，以为君，益卒不得立，故曰遭忧也。蠥，一作孽，一作孽。补曰：蠥，鱼列切。孟子曰：禹荐益于天，益避禹之子于箕山之阴。朝觐讼狱者，不之益而之启，曰：吾君之子也。讴歌者，不讴歌益而讴歌启，曰：吾君之子也。书曰：启与有扈战于甘之野。说者曰：有扈氏与夏同姓，启继世以有天下，有扈不服，大战于甘，故曰卒然离蠥也。汲冢书云：益为启所杀，非也。天对云：彼呱克臧，俾姒作夏。献后益于帝，谆谆以不命，复为叟耆，曷戚曷孽。"
                },
                {
                    "paragraph": "何启惟忧，而能拘是达？",
                    "zhushu": "言天下所以去益就启者，以其能忧思道德，而通其拘隔。拘隔者，谓有扈氏叛启，启率六师以伐之也。补曰：惟，思也。拘，执也。禹尝荐益于天矣，启贤能敬承继禹之道，忧思天下，因民心之归，代益作后，因民心之不予，以伐有扈，是能变通而不拘执也。"
                },
                {
                    "paragraph": "皆归䠶𥷤，而无害厥躬。",
                    "zhushu": "射，行也。𥷤，穷也。言有扈氏所行，皆归于穷恶，故启诛之，长无害于其身也。䠶，一作射。𥷤，一作鞠。补曰：凡能取中皆曰射。𥷤，穷也，音菊。此言启之所为，皆归于中理而穷情，夫孰能害之者。"
                },
                {
                    "paragraph": "何后益作革，而禹播降？",
                    "zhushu": "后，君也。革，更也。播，种也。降，下也。言启所以能变更益，而代益为君者，以禹平治水土，百姓得下种百㷤，故思归启也。补曰：据上所言，则启固贤矣。然禹之播降，待益作革，然后能成功。特天与子则与子，故益不有天下耳。焚山泽，奏鲜食，所谓作革也。稷降播种而曰禹播降者，水土平然后嘉榖可殖故也。降，乎攻切，见骚经。天对云：益革民艰，咸粲厥粒，惟禹授以土，爰稼万意。"
                },
                {
                    "paragraph": "启棘宾商，九辩九歌。",
                    "zhushu": "棘，陈也。宾，列也。九辩、九歌，启所作乐也。言启能修明禹业，陈列官商之音，备其礼乐也。补曰：史记：契佐禹治水有功，封于摘，兴于唐、虞、大禹之际。此言宾摘者，疑谓待摘以宾客之礼。棘，急也，言急于宾摘也。九辨、九歌，享宾之乐也。"
                },
                {
                    "paragraph": "何勤子屠母，而死分竟地？",
                    "zhushu": "勤，劳也。屠，裂剥也。言禹𤗚剥母背而生，其母之身，分散竟地，何以能有圣德，忧劳天下乎？地，一作墬。补曰：𤗚，判也，音疈。史记：楚世家：陆终生子六人，坼剖而产焉。于寳曰：前志所传，修己背坼而生禹，简狄𦙄剖而生契。历代久远，莫足相证。魏黄初五年，汝南屈雍妻生男，从右胳下水腹上出，而平和自若，毋子无恙。诗云：不坼不副，无灾无害。原诗人之旨，明古之妇人，尝有坼剖而产者矣，又有因产而遇灾害者，故美其无害也。禹母事出帝王世纪。禹以勤劳修鲧之功，故曰勤子也。上云九辩、九歌，言启以禹故，得享备乐，何以修已生禹，而反遇灾害邪？言坼剖而产则有之，死分竟地，未必然也。竟地，犹言竟天也。唐叚成式云：迸分竟地，盖用此语。"
                },
                {
                    "paragraph": "帝降夷羿，革孽夏民。",
                    "zhushu": "帝，天帝也。夷羿，诸侯，弑夏后相者也。革，更也。孽，忧也。言羿弑夏家，居天子之位，荒淫田猎，变更夏道，为万民忧患。天对云：夷羿滔荒，割更后相，夫孰作厥孽，而诬帝以降？补曰：左氏云：在帝夷羿，冒于原兽，忘其国恤，而思其麀牡。武不可重，用不恢于夏家。"
                },
                {
                    "paragraph": "胡䠶夫河伯，而妻彼雒嫔？",
                    "zhushu": "胡，何也。雒嫔，水神，谓宓妃也。传曰：河伯化为白龙，游于水旁，羿见䠶之，眇其左目。河伯上诉天帝曰：为我杀羿。天帝曰：尓何故得见䠶？河伯曰：我时化为白龙出游。天帝曰：使汝深守神灵，羿何从得犯？汝今为虫兽，当为人所䠶，固其宜也，羿何罪欤？深，一作保。羿又梦与雒水神宓妃交接也。一本胡下有羿字，䠶，一作射，补曰：䠶，食亦切，下同。妻，心计切。此言射河伯、妻雒嫔者何人乎？乃尧时羿，非有穷羿也。革孽夏民，封狶是射，乃有穷羿耳。淮南云：河伯溺杀人，羿射其左目。注云：尧时羿射十日，缴大风，杀窫窳，斩九婴，射河伯。"
                },
                {
                    "paragraph": "冯珧利决，封狶是䠶。",
                    "zhushu": "冯，挟也。珧，弓名也。决，䠶鞲也。封狶，神兽也。言羿不修道德，而挟弓䠶鞲，猎捕神兽，以快其情也。䠶，一作射。补曰：冯音凭。珧音遥。尔雅：弓以蜃者谓之珧。注云：用蜃饰弓两头，因取其类以为名。又曰：蜃，小者珧。注云：王珧，即小蚌也。说文云：珧，蜃甲也，所以饰物。仪礼有决遂，注云：决犹闿也，以象骨为之，著右大擘指以钩弦。闿，体也。遂。射鞲也。以韦为之。所以遂弦也。说文云：鞲。射臂决也。封。大也。狶。虚岂切。方言云：猪。南楚谓之狶。淮南云：尧时封豨长蛇。皆为民害。尧使羿断修蛇。禽封狶。此言有穷羿亦封狶是射，而反为民害也。左传曰：乐正后夔生伯封。实有豕心。贪惏无厌，忿颣无期，谓之封豕。有穷后羿灭之。此则穷奇、饕餮之类，以恶得名者。"
                },
                {
                    "paragraph": "何献蒸肉之膏，而后帝不若？",
                    "zhushu": "蒸，祭也。后帝，天帝也。若，顺也。言羿猎䠶封狶，以其肉膏祭天帝，天帝犹不顺羿之所为也。蒸，一作烝。补曰：冬祭曰蒸。膏，脂也。诗曰：皇皇后帝。谓天帝也。天对云：夸夫快杀，鼎狶以虑饱，馨膏腴帝，叛德恣力，胡肥台舌喉，而滥厥福。"
                },
                {
                    "paragraph": "浞娶纯狐，眩妻爰谋。",
                    "zhushu": "浞，羿相也。爰，于也。眩，惑也。言浞娶于纯狐氏女，眩惑爱之，遂与浞谋杀羿也。补曰：寒浞，见骚经。"
                },
                {
                    "paragraph": "何羿之䠶革，而交吞揆之？",
                    "zhushu": "吞，灭也。揆，度也。言羿好䠶猎，不恤政事法度，浞交接国中，布恩施德，而吞灭之也。一无革字，补曰：礼云：贯革之射。左传云：蹲甲而射之，彻七札焉。言有力也。羿之射艺如此，唯不恤国事，故其众交合而吞灭之，且揆度其必可取也。"
                },
                {
                    "paragraph": "阻穷西征，岩何越焉？",
                    "zhushu": "阻，险也。穷，窘也。征，行也。越，度也。言尧放鮌羽山，西行度越岑岩之险，因堕死也。补曰：羽山东裔，此云西征者，自西徂东也。上文言永遏在羽山，夫何三年不施，则鮌非死于道路，此但言何以越岩险而至羽山耳。"
                },
                {
                    "paragraph": "化为黄熊，巫何活焉？",
                    "zhushu": "活，生也。言鮌死后化为黄熊，入于羽渊，岂巫医所能复生活也。一本化下有而字。补曰：左传曰：昔尧殛鮌千羽山，其神化为黄熊，以入于羽渊，实为夏郊，三代祀之。国语作黄能。按熊，兽名。能，奴来切，三足鳖也。说者曰：兽非入水之物，故是鳖也。一云既为神，何妨是兽。说文云：能，熊属，足似鹿。然则能既，熊属，又为鳖类，东海人祭禹庙，不用熊白及鳖为膳，斯岂鮌化为二物乎？抑亦以左传、国语不同，兼有之也。"
                },
                {
                    "paragraph": "咸播秬黍，莆雚是营。",
                    "zhushu": "咸，皆也。秬黍，黑黍也。雚，草名也。营，耕也。言禹平治水土，万民皆得耕种黑黍于雚蒲之地，尽为良田也。一作黄雚，一作莆藿。补曰：诗云：维秬维秠。尔雅曰：秬，黑黍。秠，一稃二米。秠亦黑黍，但中米异尔。秬音巨。说文：黍，禾属而黏也。莆，疑即蒲字。蒲，水草，可以作席。李摘隐诗云：直是灭雚莆。与图同韵，雚，薍也，音丸，与萑同。左氏云：萑苻之泽是也。以莆为黄，以雚为藿，皆字之误耳。天对云：维莞维蒲，维菰维芦。"
                },
                {
                    "paragraph": "何由并投，而鮌疾修盈？",
                    "zhushu": "疾，恶也。修，长也。盈，满也。由，用也。言尧不恶鮌而戮杀之，则禹不得嗣兴，民何得投种五糓乎？乃知鮌恶长满天下也。补曰：并，并也。言禹平水土，民得并种五榖矣，何由鮌恶长满天下乎？所谓盖前人之愆。"
                },
                {
                    "paragraph": "白霓婴茀，胡为此堂？",
                    "zhushu": "霓，云之有色似龙者也。茀，白云逶移若蛇者也。言此有霓茀气，逶移相婴，何为此堂乎？盖屈原所见祠堂也。补曰：霓，雌虹也。茀音拂。说文云：𩂕，云㒵。疑即此茀字。天对云：王子怪骇，霓形茀裳。"
                },
                {
                    "paragraph": "安得夫良药，不能固臧？",
                    "zhushu": "臧，善也。言崔文子学仙于王子侨，子侨化为白霓而婴茀，持药与崔文子。崔文子惊怪，引戈击霓，中之，因堕其药，俯而视之，王子侨之尸也。故言得药不善也。一本夫上有失字，补曰：崔文子事见列仙传。"
                },
                {
                    "paragraph": "天式从横，阳离爰死。",
                    "zhushu": "式，法也。爰，于也。言天法有善阴阳从横之道，人失阳气则死也。补曰：从，即容切。"
                },
                {
                    "paragraph": "大鸟何鸣，夫焉丧厥体？",
                    "zhushu": "言崔文子取王子侨之尸，置之室中，覆之以弊篚，须臾则化为大鸟而鸣，开而视之，号飞而去。文子焉能亡子侨之身乎？言仙人不可杀也。丧，一作师。"
                },
                {
                    "paragraph": "蓱号起雨，何以兴之？",
                    "zhushu": "蓱，蓱翳，雨师名也。号，呼也。兴，起也。言雨师号呼，则云起而雨下，独何以兴之乎？蓱，一作荓，一作萍。补曰：蓱，音瓶。号，乎刀切。山海经：屏翳在海东，时人谓之雨师。大象赋云：太白降神于屏翳。注云：其精降为雨师之神。博雅作荓翳。张景阳诗云：丰隆迎号屏。颜师古云：屏翳，一曰蓱号。大人赋云：召屏翳，诛风伯，刑雨师。注云：屏翳，天神使也。"
                },
                {
                    "paragraph": "撰体恊胁，鹿何膺之？",
                    "zhushu": "膺，受也。言天撰十二神鹿，一身八足两头，独何膺受此形体乎？一云撰体胁鹿，何以膺之？补曰：撰，具也，雏绾切。恊，合也。胁，虚业切。说文云：两膀也。膺，于陵切。书曰：永膺多福。膺，当也，受也。天对云：气怪以神，爰有奇躯。脇属支偶，尸帝之隅。"
                },
                {
                    "paragraph": "鼇戴山抃，何以安之？",
                    "zhushu": "鼇，大龟也。击手曰抃。列仙传曰：有巨灵之龟。背𧴥蓬莱之山。而抃舞戏沧海之中。独何以安之乎？戴，一作载。抃。释文作拚。补曰：鼇，音敖。抃，音卞。列子云：五山之根。无所连箸。帝命禺强使巨鼇十五。举首而戴之。迭为三番。六万岁一交焉。五山始峙而不动。张衡赋云：登蓬莱而容与兮，鼇虽抃而不倾。玄中记云：即巨龟也。一云海中大鼈。"
                },
                {
                    "paragraph": "释舟陵行，何以迁之？",
                    "zhushu": "释，置也。舟，船也。迁，徙也。舟释水而陵行，则何能迁徙也？言龟所以能𧴥山若舟船者，以其在水中也。使龟释水而陵行，则何以能迁徙山乎？补曰：列子云：龙伯之国有大人，举足不盈数步而暨五山之所，一钓而连六鼇，合𧴥而趣归其国，灼其骨以数焉。此言鼇在海中，其𧴥山若舟之𧴥物，今释水而陆，反为人所𧴥，何罪而见徙也。天对云：恶释而陵，殆或谪之。龙伯负骨，帝尚窄之。"
                },
                {
                    "paragraph": "惟浇在户，何求于嫂？",
                    "zhushu": "浇，古多力者也。论曰：浇荡舟。言浇无义，淫佚其嫂，往至其户，佯有所求，因与行淫乱也。补曰：浇，尧吊切，见骚经。"
                },
                {
                    "paragraph": "何少康逐犬，而颠陨厥首？",
                    "zhushu": "言夏少康因田猎放犬逐兽，遂袭杀浇而断其头。补曰：说文：颠，倒也。俗作颠，下同。陨，从髙下也。"
                },
                {
                    "paragraph": "女歧缝裳，而馆同爰止，",
                    "zhushu": "女歧，浇嫂也。馆，舍也。爰，于也。言女歧与浇淫佚，为之缝裳，于是共舍而宿止也。"
                },
                {
                    "paragraph": "何颠易厥首，而亲以逢殆？",
                    "zhushu": "逢，遇也。殆，危也。言少康夜袭得女歧头，以为浇，因断之，故言易首，遇危殆也。一本颠下有陨字，殆上有天字。"
                },
                {
                    "paragraph": "汤谋易旅，何以厚之？",
                    "zhushu": "汤，殷王也。旅，众也。言殷汤欲变易夏众，使之从己，独何以厚待之乎？补曰：书云：攸徂之民，室家相庆。曰：傒予后，后来其苏。汤之厚其众，以德而已。"
                },
                {
                    "paragraph": "覆舟斟寻，何道取之？",
                    "zhushu": "覆，反也。舟，船也。斟寻，国名也。言少康灭斟寻氏，奄若覆舟，独以何道取之乎？补曰：斟，职深切。左传云：有过浇杀斟灌以伐斟寻，灭夏后相。注云：二斟，夏同姓诸侯。相失国，依于二斟，为浇所灭。然则取斟寻者，乃有过浇，非少康也。天对云：康复旧物，寻焉保之？覆舟喻易，尚或艰之，承逸之误也。取，此苟切。"
                },
                {
                    "paragraph": "桀伐蒙山，何所得焉？",
                    "zhushu": "桀，夏亡王也。蒙山，国名也。言夏桀征伐蒙山之国，而得妹嬉也。补曰：国语云：昔夏桀伐有施，有施人以末嬉女焉。注云：有施，嬉姓之国。末嬉，其女也。"
                },
                {
                    "paragraph": "妺嬉何肆，汤何殛焉？",
                    "zhushu": "言桀得妺嬉，肆其情意，故汤放之南巢也。妹，一作末，殛，一作极。补曰：妺，音末，嬉，音喜。说文云：殛，殊也。引书：殛鮌于羽山，或作极，音义同。"
                },
                {
                    "paragraph": "舜闵在家，父何以鱞？",
                    "zhushu": "舜，帝舜也。闵，忧也。无妻曰鱞。言舜为布衣，忧闵其家，其父顽母嚚，不为娶妇，乃至于鱞也。补曰：鱞，古顽切，经传多作鳏。书曰：有鳏在下，曰虞舜。此言舜孝如此，父何以不为娶乎？"
                },
                {
                    "paragraph": "尧不姚告，二女何亲？",
                    "zhushu": "姚，舜姓也。言尧不告舜父母而妻之，如令告之，则不听，尧女当何所亲附乎？一云女何所亲。补曰：书云：女于时观厥刑于二女，厘降二女于妫汭，嫔于虞。二女，娥皇、女英也。孟子曰：舜不告而娶，为无后也。君子以为犹告也。又万章曰：舜之不告而娶，则吾既得闻命矣。帝之妻舜而不告，何也？曰：帝亦知告焉则不得妻也。伊川程颐曰：舜不告而娶，固不可。尧命瞽使舜娶，舜虽不告，尧固告之尓，尧之告也，以君治之而已。"
                },
                {
                    "paragraph": "厥萌在初，何所亿焉！",
                    "zhushu": "言贤者预见施行萌牙之端，而知其存亡善恶所终，非虚亿也。亿，一作意。补曰：亿，度也。论语曰：亿则屡中。意与亿音义同。"
                },
                {
                    "paragraph": "璜台十成，谁所极焉？",
                    "zhushu": "璜，石次王者也。言纣作象箸而箕子叹，预知象箸必有王杯，王杯必盛态蹯豹胎，如此必崇广宫室。纣果作王台十重，糟丘酒池，以至于亡也。补曰：左传云：夏后氏之璜。璜，美王也。郭璞注尔雅云：成，犹重也。淮南云：桀、纣为璇室、瑶台，象廊、玉床。"
                },
                {
                    "paragraph": "登立为帝，孰道尚之？",
                    "zhushu": "言伏羲始画八卦，修行道德，万民登以为帝，谁开导而尊尚之也？补曰：登立为帝，谓疋夫而有天下者，舜、禹是也。史记：夏商之君皆称帝。天对云：惟德登帝，帅以首之。逸以为伏羲，未知何据。"
                },
                {
                    "paragraph": "女娲有体，孰制匠之？",
                    "zhushu": "传言女娲人头蛇身，一日七十化。其体如此，谁所制匠而图之乎？补曰：娲，古华切，古天子，风姓也。山海经云：女娲之膓化为神，处栗广之野。注云：女娲，古神女帝，人面蛇身，一日中七十变，其膓化为此神。列子曰：女娲氏蛇身人面，牛首虎鼻，此有非人之状，而有大圣之德。注云：人形㒵自有偶与禽兽相似者，亦如相书，龟背、鹄步，鸢肩、鹰喙耳。淮南云：黄帝生阴阳，上骈生耳目，桑林生臂手，此女娲所以七十化也。"
                },
                {
                    "paragraph": "舜服厥弟，终然为害。",
                    "zhushu": "服，事也。言舜弟象施行无道，舜犹服而事之，然象终欲害舜也。补曰：此言舜德足以服象，而象终为害也。书云：父顽母嚚象傲，克谐以孝。史记云：舜父瞽叟盲，而舜母死，瞽叟更娶妻而生象，爱后妻子，常欲杀舜。舜顺事父及后母与弟，日以笃谨。"
                },
                {
                    "paragraph": "何肆犬体，而厥身不危败？",
                    "zhushu": "言象无道，肆其犬豕之心，烧廪窴井，欲以杀舜，然终不能危败舜身也。一云何得肆其犬豕，一云何肆犬豕。补曰：列女传云：瞽叟与象谋杀舜，使涂廪。舜告二女，二女曰：时唯其𢦤汝，时唯其焚汝，鹊如汝裳衣。鸟工往。舜既治廪，𢦤旋阶，瞽叟焚廪，舜往飞，复使浚井。舜告二女，二女曰：时亦唯其𢦤汝，时其掩汝，汝去裳衣，龙工往。舜往浚井，格其入出，从掩，舜濳出。"
                },
                {
                    "paragraph": "吴获迄古，南岳是止。",
                    "zhushu": "获，得也。迄，至也。古，谓古公亶父也。言吴国得贤君，至古公亶父之时，而遇太伯，阴让避王季，辞之南岳之下，采药于是，遂止而不还也。补曰：迄，许讫㓛。史记：古公亶父有长子曰太伯，次曰虞仲，少子季历。古公曰：我世当兴者，其在昌乎！长子太伯、虞仲知古公欲立季历以传昌，乃二人亡如荆蛮，文身断发，以让季历、太伯之犇荆蛮，自号句吴。荆蛮义之，从而归之千余家，立为吴太伯。太伯卒，弟仲雍立。仲雍即虞仲也。"
                },
                {
                    "paragraph": "孰期去斯，得两男子？",
                    "zhushu": "期，会也。昔古公有少子曰王季，而生圣子文王。古公欲立王季，令天命及文王。长子太伯及弟仲雍去而之吴，吴立以为君。谁与期会而得两男子。两男子，谓太伯、仲雍也。去，一作夫。"
                },
                {
                    "paragraph": "缘鹄饰王，后帝是飨。",
                    "zhushu": "后帝，谓殷汤也。言伊尹始仕，因缘烹鹄鸟之羹，修玉鼎，以事于汤。汤贤之，遂以为相也。补曰：史记：阿衡欲干汤而无由，乃为有莘氏媵臣，𧴥鼎俎，以滋味说汤，致于王道。淮南云：伊尹忧天下之不治，调和五味，𧴥鼎俎而行。注云：𧴥鼎俎，调五味，欲其调阴阳，行其道。孟子云：吾闻以尧舜之道要汤，未闻割烹也。伊尹𧴥鼎于汤，犹太公屠钓之类，于传有之。孟子不以为然者，虑后世贪鄙之徒，托此以自进耳。若谓初无𧴥鼎之说，则古书皆不可信乎？"
                },
                {
                    "paragraph": "何承谋夏桀，终以灭丧？",
                    "zhushu": "言汤遂承用伊尹之谋，而伐夏桀，终以灭亡也。一无夏字。丧，一作晋。补曰：此言伊尹承事汤以谋夏桀也。丧，去声。"
                },
                {
                    "paragraph": "帝乃降观，下逢伊挚。",
                    "zhushu": "帝，谓汤也。摰，伊尹名也。言汤出观风俗，乃忧下民，博选于众，而逢伊尹，举以为相也。乃，一作力，注同。"
                },
                {
                    "paragraph": "何条放致罚，而𥠖服大说？",
                    "zhushu": "条，鸣条也。𥠖，众也。说，喜也。言汤行天之罚，以诛于桀，放之鸣条之野，天下众民大喜悦也。服，一作伏。补曰：书云：伊尹相汤伐桀，遂与桀战于鸣条之野。又曰：造攻自鸣条，朕哉自亳。注云：鸣条在安邑之西。史记：桀败于有娀之虚，犇于鸣条。此言条放者，自鸣条放之也。致罚者，汤诰所谓致天之罚也。𥠖，谓群𥠖百姓也。汤以臣放君，而𥠖民说服者，代虐以宽故也。天对云：条伐巢放，民用渎厥疣，以夷于肤，夫曷不谣？"
                },
                {
                    "paragraph": "简狄在台，喾何宜？",
                    "zhushu": ""
                },
                {
                    "paragraph": "玄鸟致贻，女何喜？",
                    "zhushu": "简狄，帝喾之妃也。玄鸟，燕也。贻，遗也。言简狄侍帝喾于台上，有飞燕堕遗其卵，喜而吞之，因生契也。一云帝喾何宜。贻，一作诒，喜，一作嘉。补曰：诗云：天命玄鸟，降而生商。玄鸟，鳦也。汤之先祖有娥氏女简狄，配髙辛氏，天使鳦下而生商者，谓鳦遗卵，简狄吞之而生契，为尧司徒而有功，封之于商也。喾，苦笃切。天对云：喾狄祷禖，契形于胞，胡乙鷇之食，而怪焉以嘉。以诗考之，非史氏之妄也。"
                },
                {
                    "paragraph": "该秉季德，厥父是臧。",
                    "zhushu": "该，苞也。秉，持也。父，谓契也。季，未也。臧，善也。言汤能苞持先人之未德，修其祖父之善业，故天祐之，以为民主也。补曰：天对云：该德胤考，蓐收于西，爪虎手𨱆，尸刑以司慝。左氏传：少皥氏有四叔：曰重，曰该，曰修，曰熙。使该为蓐收，世不失职，遂济穷桑。宗元所云谓此也。按此当与下文相属，下云弊于有扈，则秉季德者，谓夏启也。该，兼也。言能兼秉大禹之未德，犹曰恒秉季德耳，恒岂亦人名乎？厥父是臧，言为父所善，以有天下也。"
                },
                {
                    "paragraph": "胡终弊于有扈，牧夫牛羊？",
                    "zhushu": "有扈，浇国名也。浇灭夏后相，相之遗腹子曰少康，后为有仍牧正，典主牛羊，遂攻杀浇，灭有扈，复禹旧迹，祀夏配天也。补曰：书序云：启与有扈战于甘之野。淮南曰：有扈氏为义而亡。注云：有扈，夏启之庶兄，以尧、舜与贤，启独与子，故伐启，启亡之。左传：少康灭浇于过，非有扈也。逸说非是。地理志云：扶风鄠县是扈国。此言禹得天下以揖让，而启用兵以灭有扈氏，有扈遂为牧竖也。天对云：牧正矜矜，浇、扈爰踣。承逸之误也。"
                },
                {
                    "paragraph": "干恊时舞，何以怀之？",
                    "zhushu": "干，求也。舞，务也。恊，和也。怀，来也。言夏后相既失天下，少康幼小，复能求得时务，调和百姓，使之归已，何以怀来之也？补曰：书云：三旬，苗民逆命，帝乃诞敷文德，舞于羽于两阶。七旬，有苗格。恊，合也。言舜以时合舞于两阶，而有苗格也。庄子曰：执于而舞。于，盾也。天对云：阶干以娱，苗革而格，不迫以死，夫胡狃厥贼？"
                },
                {
                    "paragraph": "平胁曼肤，何以肥之？",
                    "zhushu": "言纣为无道，诸侯背畔，天下乘离，当怀忧癯瘦，而反形体曼泽，独何以能平胁肥盛？平，一本平上有受字。补曰：受，即纣也。曼音万。李善云：曼，轻细也。天对云：辛后騃狂，无忧以肥，肆荡㢮厥体，而充膏于肌。"
                },
                {
                    "paragraph": "有扈牧竖，云何而逢？",
                    "zhushu": "言有扈氏本牧竖之人耳，因何逢遇而得为诸侯乎？一曰其爰何逢。一曰其云何逢。补曰：此言启灭有扈之国，其后子孙遂为民庶，牧夫牛羊，其初以何道而得为诸侯也。竖，童仆之未冠者。臣庾切。"
                },
                {
                    "paragraph": "击床先出，其命何从？",
                    "zhushu": "言启攻有扈之时，亲于其床上击而杀之，其先人失国之命，何所从出乎？一云其何所从。"
                },
                {
                    "paragraph": "恒秉季德，焉得夫朴牛？",
                    "zhushu": "恒，常也。季，末也。朴，大也。言汤常能秉持契之末德，修而弘之，天嘉其志，出田猎，得大牛之瑞也。补曰：说文云：持牛，牛父也。言其朴持。朴，匹角切，一云平豆切，无朴音。"
                },
                {
                    "paragraph": "何往营班禄，不但还来？",
                    "zhushu": "营，得也。班，徧也。言汤往田猎，不但驱驰往来也。还辄以所获得禽兽，徧施禄惠于百姓也。补曰：诗云：经之营之。营，度也。记曰：请班诸兄弟之贫者。班，分也。言汤田儠禽兽，往营所以施禄惠于百姓者，不但还来而已，必有所分也。"
                },
                {
                    "paragraph": "昏微遵迹，有狄不宁。",
                    "zhushu": "昏，暗也。遵，循也。迹，道也。言人有循暗微之道，为婬妷夷狄之行者，不可以安其身也。谓晋大夫解居父也。遵，一作循，有，一作佚。"
                },
                {
                    "paragraph": "何繁鸟萃棘，𧴥子肆情？",
                    "zhushu": "言解居父聘吴，过陈之墓门，见妇人𧴥其子，欲与之淫泆，肆其情欲。妇人则引诗刺之曰：墓门有棘，有鸮萃止。故曰繁鸟萃棘也。言墓门有棘，虽无人，棘上犹有鸮，汝独不愧也。补曰：列女传：陈辩女者，陈国采桑之女也。晋大夫解居甫使于宋，道过陈，遇采桑之女，止而戏之曰：女为我歌，吾将舍女。乃为歌曰：墓门有棘，斧以斯之。夫也不良，国人知之。知而不已，谁昔然矣。又曰：为我歌其二。女曰：墓门有楳，有鸮萃止。夫也不良，歌以讯止。讯予不顾，颠倒思予。大夫曰：其楳则是，其鸮安在？女曰：陈，小国也，摄乎大国之间，因之以饥馑，加之以师旅，其人且亡，而况鸮乎？大夫乃服而释之。"
                },
                {
                    "paragraph": "眩弟并淫，危害厥兄。",
                    "zhushu": "昡，惑也。厥，其也。言象为舜弟，眩惑其父母，并为淫泆之恶，欲共危害舜也。害，一作虞。补曰：眩弟，犹惑妇也，言舜有惑乱之弟也。"
                },
                {
                    "paragraph": "何变化以作诈，后嗣而逢长？",
                    "zhushu": "言象欲杀舜，变化其态，内作奸诈，使舜治廪，从下焚之；又命穿井，从上窴之，终不能害舜。舜为天子，封象于有𤾁，而后嗣子孙长为诸侯也。一云而后嗣逢长。天对云：象不兄龚，而奋以谋盖。圣孰凶怒，嗣用绍厥爱。补曰：孟子云：仁人之于弟，不藏怒，不宿怨，封之有庳，富贵之也。"
                },
                {
                    "paragraph": "成汤东巡，有莘爰极。",
                    "zhushu": "有莘，国名。爰，于也。极，至也。言汤东巡狩，至有莘国，以为婚姻也。补曰：莘，所申切。"
                },
                {
                    "paragraph": "何乞彼小臣，而吉妃是得？",
                    "zhushu": "小臣，谓伊尹也。言汤东巡狩，从有莘氏乞匄，伊尹，因得吉善之妃，以为内辅也。补曰：孟子曰：伊尹耕于有莘之野，汤三使往聘之。史记曰：阿衡欲干汤而无由，乃为有莘氏媵臣。列女传云：汤妃有莘氏之女，明而有序。左传以后稷之妃为吉人，与此吉妃同意。"
                },
                {
                    "paragraph": "水滨之木，得彼小子。",
                    "zhushu": ""
                },
                {
                    "paragraph": "夫何恶之，媵有莘之妇？",
                    "zhushu": "小子，谓伊尹。媵，送也。言伊尹母姙身，梦神女告之曰：曰灶生鼃，亟去无顾。居无几何，臼灶中生鼃，母去东走，顾视其邑，尽为大水，母因溺死，化为空桑之木。水乾之后，有小儿啼水涯，人取养之。既长大，有殊才，有莘恶伊尹从木中出，因以送女也。一无彼字，补曰：滨，水际也。送女从嫁曰媵。列子曰：伊尹生乎空桑。注云：伊尹母居伊水之上，既孕，梦有神告之曰：臼水出而东走，无顾。明日，视臼水出，告其邻，东走十里，而顾视其邑，尽为水，身因化为空桑。有莘氏女子采桑，得婴儿于空桑之中，故命之曰伊尹，而献其君，令庖人养之。长而贤，为殷汤相。与注说小异，故并录之。"
                },
                {
                    "paragraph": "汤出重泉，夫何辠尤？",
                    "zhushu": "重泉，地名也。言桀拘汤于重泉而复出之，夫何用罪法之不审也。补曰：辠，古罪字。尤，过也。前汉志：左冯翊有重泉。史记曰：夏桀不务德，百姓弗堪，乃召汤而囚之夏台，已而释之。"
                },
                {
                    "paragraph": "不胜心伐帝，夫谁使挑之？",
                    "zhushu": "帝，谓桀也。言汤不胜众人之心，而以伐桀，谁使桀先挑之也。挑，一作祧。补曰：帝，谓帝履癸，即桀也。挑，徒了切。仓颉篇云：挑，招呼也。书曰：造攻自鸣条，朕载自亳。天对云：汤行不类，重泉是囚。违虐立辟，实罪德之由。师胶怒以割，癸祧而雠。"
                },
                {
                    "paragraph": "会鼌争盟，何践吾期？",
                    "zhushu": "言武王将伐纣，纣使胶鬲视武王师。胶鬲问曰：欲以何日至殷？武王曰：以甲子日。胶鬲还报纣。会天太雨，道难行，武王昼夜行。或谏曰：雨甚，军士苦之，请且休息。武王曰：吾许胶鬲以甲子日至殷，今报纣矣。吾甲子日不到，纣必杀之，吾故不敢休息，欲救贤者之死也。遂以甲子日朝诛纣，不失期也。一作会晁请盟。补曰：鼌、晁，并朝夕之朝。诗云：肄伐大商，会朝清明。注云：会，甲也。笺云：会，合也。天期已至，兵甲之强，师率之武，故今伐殷，合兵以清明。书牧誓日：时甲子昧爽，武王朝至于摘郊牧野，乃誓。"
                },
                {
                    "paragraph": "苍鸟群飞，孰使萃之？",
                    "zhushu": "苍鸟，鹰也。萃，集也。言武王伐纣，将帅勇猛，如鹰鸟群飞，谁使武王集聚之者乎？诗曰：惟师尚父，时惟鹰扬也。苍，一作仓。补曰：诗注：鹰，鸷鸟也，如鹰之飞扬。按诗鹰扬指尚父，此云群飞者，士以类从也。"
                },
                {
                    "paragraph": "到击纣躬，叔旦不嘉。",
                    "zhushu": "旦，周公名也。嘉，善也。言武王始至孟津，八百诸侯不期而到，皆曰：纣可伐也。白鱼入于王舟，群臣咸曰：休哉！周公曰：虽休勿休。故曰叔旦不嘉也。到，一作列。补曰：六韬云：武王东伐，至于河上，雨甚雷疾。周公旦进曰：天不祐周矣。意者吾君德行未备，百姓疾怨邪？故天降吾灾，请还师。太公曰：不可。武王与周公旦望纣之阵，引军止之。太公曰：君何不驰也？周公曰：天时不顺，龟燋不兆，古筮不吉，妖而不祥，星变又凶，固旦待之，何可驱也？天对云：颈纣黄𨱆，旦孰喜之？余谓武王之事，太公佐之，伯夷谏之。佐之者以救天下之溺，谏之者以惩万世之乱。武未尽善，叔旦不嘉，其意一也。尔雅疏曰：到者，自远而至也。周公，武王弟，故曰叔旦。"
                },
                {
                    "paragraph": "何亲揆发足，周之命以咨嗟？",
                    "zhushu": "揆，度也。言周公于孟津揆度天命，发足还师而归，当此之时，周之命令已行天下，百姓咨嗟，叹而美之也。一无何字，一云周命咨嗟。"
                },
                {
                    "paragraph": "授殷天下，其位安施？",
                    "zhushu": "言天始授殷家以天下，其王位安所施用乎？善施若汤也。位，一作德。天对曰：位庸芘民，仁克莅之。"
                },
                {
                    "paragraph": "反成乃亡，其罪伊何？",
                    "zhushu": "言殷王位已成，反复亡之，其罪惟何乎？罪若纣也。乃，一作及。"
                },
                {
                    "paragraph": "争遣伐器，何以行之？",
                    "zhushu": "伐器，攻伐之器也。言武王伐纣，发遣干戈攻伐之器，争先在前，独何以行之乎？补曰：争遣伐器，谓群后以师毕会也。"
                },
                {
                    "paragraph": "并驱击翼，何以将之？",
                    "zhushu": "言武王三军，人人乐战，并载驱载驰，赴敌争先，前歌后舞，凫藻讙呼，奋击其翼，独何以将率之也。凫藻讙呼，一云如鸟喿呼。补曰：六韬云：翼其两旁，疾击其后。击翼，盖兵法也。"
                },
                {
                    "paragraph": "昭后成游，南土爰厎。",
                    "zhushu": "爰，于也。厎，至也。言昭王背成王之制而出游，南至于楚，楚人沈之，而遂不还也。补曰：左传：齐侯伐楚，曰：昭王南征而不复，寡人是问。对曰：昭王之不复，君其问诸水滨。注云：昭王，成王孙。南巡守，涉汉，船坏而溺。史记：昭王之时，王道微缺，南巡狩不返，卒于江上。其卒不赴告，讳之也。成游，谓成南征之游，犹所谓斯游遂成也。厎，音旨。"
                },
                {
                    "paragraph": "厥利惟何，逢彼白雉？",
                    "zhushu": "厥，其也。逢，迎也。言昭王南游，何以利于楚乎？以为越裳氏献白雉，昭王德不能致，欲亲往逢迎之。补曰：后汉书曰：交阯之南，有越裳国。周公居摄，越裳重译而献白雉。"
                },
                {
                    "paragraph": "穆王巧梅，夫何为周流？",
                    "zhushu": "梅，贪也。言穆王巧于辞令，贪好攻伐，远征犬戎，得四白狼、四白鹿。自是后，夷狄不至，诸侯不朝，穆王乃更巧词，周流而往说之，欲以怀来也。一云夫何周流。梅，一作㙁。补曰：方言云：梅，贪也。亡改切。其字从手。贾生云：品庶毎生是也。集韵云：梅，母罪切，惭也。梅，母亥切，贪也。诸本作悔。释文：毎磊切。其字从木，传写误耳。珻，玉名，音媒，亦非也。左传云：穆王欲肆其心，周行天下，将必有车辙马迹焉。祭公谋父作祈招之诗，以止王心，王是以获没于祗宫。史记云：周穆王得骥、温骊、骅駵、騄耳之驷，西巡狩，乐而忘归。徐偃王作乱，造父为穆王御，长驱归周以救乱。巧梅，言巧于贪求也。"
                },
                {
                    "paragraph": "环理天下，夫何索求？",
                    "zhushu": "环，旋也。言王者当修道德，以来四方，何为乃周旋天下而求索之也。天对曰：穆懵祈招，猖洋以游，轮行九野，惟怪之谋。补曰：穆王事见竹书穆天子传。后世如秦皇、汉武，托巡守以求神仙，皆穆王启之也。志足气满，贪求无猒，适以召乱。"
                },
                {
                    "paragraph": "妖夫曳衒，何号于市？",
                    "zhushu": "妖，怪也。号，呼也。昔周幽王前世有童谣曰：檿弧箕服，寔亡周国。后有夫妇卖是器，以为妖怪，执而曳戮之于市也。补曰：曳，牵也，引也。衒，荧绢切。行且卖也。曳衒，言夫妇相引，行卖于市也。裦姒事见国语。"
                },
                {
                    "paragraph": "周幽谁诛，焉得夫襃姒？",
                    "zhushu": "裦姒，周幽王后也。昔夏后氏之衰也，有二神龙止于夏庭而言曰：余襃之二君也。夏后布币糈而告之。龙亡而漦在，椟而藏之。夏亡传殷，殷亡传周，比三代莫敢发也。至厉王之末，发而观之，漦流于庭，化为玄鼋，入王后宫。后宫处妾遇之而孕，无夫而生子，惧而弃之。时被戮夫妇夜亡，道闻后宫处妾所弃女啼声，哀而收之，遂奔襃。襃人后有罪，幽王欲诛之，襃人乃入此女以赎罪，是为襃姒，立以为后，惑而爱之，遂为大戎所杀也。补曰：藏，一作去，去即藏也。"
                },
                {
                    "paragraph": "天命反侧，何罚何佑？",
                    "zhushu": "言天道神明，降与人之命，反侧无常，善者佑之，恶者罚之。"
                },
                {
                    "paragraph": "齐桓九会，卒然身杀。",
                    "zhushu": "言齐桓公任管仲，九合诸侯，一匡天下，任竖刁、易牙，子孙相杀，虫流出户。一人之身，一善一恶，天命无常，罚佑之不恒也。会，一作合。补曰：卒，终也。论语曰：桓公九合诸侯，不以兵车，管仲之力也。国语曰：兵车之属六，乘车之会三。孙明复尊王发微曰：桓公之会十有五，十三年会北杏，十四，十五年会鄄，十六，二十七年会幽，僖元年会柽，二年会贯，三年会阳榖，五年会首止，七年会𡩋母，八年会洮，九年会葵丘，十三年会咸，十五年会牡丘，十六年会淮是也。孔子止言其九者，盖十三年会北杏，桓始图伯，其功未见。十四年会鄄，又是伐宋诸侯，僖八年会洮，十三年会咸，十五年会牡丘，十六年会淮，皆有兵车，故止言其会之盛者九焉。史记曰：管仲病，桓公问曰：易牙何如？对曰：杀子以适君，非人情，不可。开方，何如？曰：倍亲以适君，非人情，难近。竖刁何如？曰：自官以适君，非人情，难亲。管仲死，桓公卒，近用三子，三子专欢、桓公卒，易牙与竖刁杀群吏，而立公子无诡为君。桓公病，五公子各树党争立，及桓公卒，遂相攻，以故宫中莫敢棺。桓公尸在床上六十七日，尸虫出于户。无诡立，乃棺赴。按小白之死，诸子相攻，身不得敛，与见杀无异。故曰卒然身杀，甚之也。"
                },
                {
                    "paragraph": "彼王纣之躬，孰使乱惑？",
                    "zhushu": "惑，妲己也。"
                },
                {
                    "paragraph": "何恶辅弼，谗謟是服？",
                    "zhushu": "服，事也。言纣憎辅弼，不用忠直之言，而事用謟谗之人也。謟，一作譋。补曰：服，行也，用也。武王数纣曰：贼虐谏辅，崇信奸回。庄子曰：好言人之恶谓之谗，希意导言谓之謟。"
                },
                {
                    "paragraph": "比干何逆，而抑沈之？",
                    "zhushu": "比干，圣人，纣诸父也。谏纣，纣怒，乃杀之，剖其心也。补曰：抑沈，犹九章云情沈抑而不达也。"
                },
                {
                    "paragraph": "雷开阿顺，而赐封之？",
                    "zhushu": "雷开，佞人也。阿顺于纣，乃赐之金玉而封之也。一云雷开何顺，而赐封金。"
                },
                {
                    "paragraph": "何圣人之一德，卒其异方？",
                    "zhushu": "圣人，谓文王也。卒，终也。言文王仁圣，能纯一其德，则天下异方，终皆归之也。补曰：文王顺纣而不敢逆，武王逆纣而不肯顺，故曰异方。或曰：下文云：梅伯受醢，箕子佯狂，此异方也。"
                },
                {
                    "paragraph": "梅伯受醢，箕子详狂。",
                    "zhushu": "梅伯，纣诸侯也。言梅伯忠直而数谏纣，纣怒，乃杀之，葅醢其身。箕子见之，则被发详狂也。详，一作佯。补曰：梅音浼，纣诸侯号。淮南子曰：醢鬼侯之女，葅梅伯之骸。史记曰：箕子，纣亲戚也。纣为淫泆，箕子谏不听。或曰：可以去矣。箕子曰：为人臣谏不听而去，是彰君之恶而自说于民，吾不忍为也。乃被发详狂而为奴，遂隐而𡔷琴以自悲。故传之曰箕子操。详，诈也，与佯同。"
                },
                {
                    "paragraph": "稷维元子，帝何竺之？",
                    "zhushu": "元，大也。帝，谓天帝也。竺，厚也。言后稷之母姜嫄，出见大人之迹，怪而履之，遂有娠而生后稷。后稷生而仁贤，天帝独何以厚之乎？竺，一作笃，一云帝何竺，鸟何燠，并无之字。补曰：尔雅云：竺，厚也。与笃同。诗曰：厥初生民，时维姜嫄。生民如何，克禋克祀，以弗无子，履帝武敏歆，攸介攸止，载震载夙，载生载育，时维后稷。注云：姜嫄之生后稷，乃禋祀上帝于郊禖，而得其福。史记曰：周后稷，名弃，其母有邰氏女，曰姜原，为帝喾元妃。姜原出野，见巨人迹，心忻然说，欲践之，践之而身动如孕者，居期而生子。左氏曰：微子启，帝乙之元子。说者曰：元子，首子也。姜嫄为帝喾元妃，生后稷。简狄为次妃，生契。故曰稷维元子也。"
                },
                {
                    "paragraph": "投之于冰上，鸟何燠之？",
                    "zhushu": "投，弃也。燠，温也。言姜嫄以后稷无父而生，弃之于冰上，有鸟以翼覆荐温之，以为神，乃取而养之。诗曰：诞置之寒冰，鸟覆翼之。燠，一作懊。补曰：燠，音郁，热也，其字从火。懊，贪也，无热义。诗曰：不康禋祀，居然生子。诞置之隘巷，牛羊腓字之。诞置之平林，会伐平林。诞置之寒冰，鸟覆翼之。鸟乃去矣，后稷呱矣。注云：大鸟来，一翼覆之，一翼藉之。史记曰：初欲弃之，因名曰弃。及为成人，遂好耕农。帝尧闻之，举为农师。逸云：后稷无父而生。按稷以帝喾为父，特姜嫄感巨迹而生，有神灵之征耳。天命玄鸟，降而生商，亦犹是也。"
                },
                {
                    "paragraph": "何冯弓挟矢，殊能将之？",
                    "zhushu": "冯，大也。挟，持也。言后稷长大，持大强弓，挟箭矢，桀然有殊异将相之才。冯，一作凭。补曰：此与下文相属。冯，如冯珧之冯。武王多才多艺。言冯弓挟矢，而将之以殊能者，武王也。天对曰：既歧既嶷，宜庸将焉。用逸说也。"
                },
                {
                    "paragraph": "既惊帝切激，何逢长之？",
                    "zhushu": "帝，谓纣也。言武王能奉承后稷之业，致天罚，如诛于纣，切激而数甚过，何逢后世　嗣之长也。惊，一作敬，切，一作功。补曰：此言武王伐纣，震惊而切责之，不顾君臣之义。惟纣无道，故武王能逢天命，以永其祚也。"
                },
                {
                    "paragraph": "伯昌号衰，秉鞭作牧。",
                    "zhushu": "伯昌，谓文王也。秉，执也。鞭以喻政，言纣号令既衰，文王执鞭持政，为雍州之牧也。补曰：号与号同。孔丛子：羊客问于子思曰：古之帝王，中分天下，而二公治之，谓之二伯。周自后稷封为王者之后，子孙据国，至大王、王季，皆为诸侯矣，焉得为西伯乎？子思曰：吾闻殷王帝乙之时，王季以九命作伯，受圭瓉秬鬯之赐，故文王因之，得专征伐。此以诸侯为伯，犹周、召之君为伯也。西伯戡黎注云：文王为雍州之伯。史记：纣以西伯为三公，赐弓矢斧𨱆，使得专征伐。周官曰：牧以地得民。"
                },
                {
                    "paragraph": "何令彻彼歧社，命有殷国？",
                    "zhushu": "彻，坏也。社，土地之主也。言武王既诛纣，令坏邠歧之社，言已受天命而有殷国，因徒以为天下之太社也。一云命有殷之国。补曰：此言文王秉鞭作牧以事纣，而武王代殷以有天下也。论语曰：三分天下有其二，以服事殷。周之德可谓至德也已矣。谓文王也。诗曰：迺立冢土，戎丑攸行。蒙土，大社。美太王之社，遂为大社也。记曰：王为群姓立社曰大社。歧在右扶风美阳中水郷，因歧山以名，太王自豳徙焉。"
                },
                {
                    "paragraph": "迁藏就歧，何能依？",
                    "zhushu": "言太王始与百姓徙其宝藏，来就歧下，何能使其民依倚而随之也。太王，一作文王。补曰：按诗云：度其鲜原，居歧之阳。注云：文王谋居善原广平之地，亦在歧山之南。说文云：歧，周文王所封也。然太王居邠，狄人侵之，始邑于歧山之下。则迁藏就歧，盖指太王也。天对曰：逾梁橐囊，膻仁蚁萃。"
                },
                {
                    "paragraph": "殷有惑妇，何所讥？",
                    "zhushu": "惑妇，谓妲己也。讥，谏也。言妲己惑误于纣，不可复讥谏也。补曰：国语曰：殷辛伐有苏，有苏氏以妲己女焉。"
                },
                {
                    "paragraph": "受赐兹醢，西伯上告。",
                    "zhushu": "兹，此也。西伯，文王也。言纣醢梅伯，以赐诸侯，文王受之，以祭告语于上天也。补曰：史记：纣醢九侯，脯鄂侯，西伯闻之窃叹，纣囚西伯羑里。"
                },
                {
                    "paragraph": "何亲就上帝罚，殷之命以不救？",
                    "zhushu": "上帝，谓天也。言天帝亲致纣之罪罚，故殷之命不可复救也。一云上帝之罚。补曰：此言纣为无道，自致天讨，故不可救也。天对云：孰盈癸恶，兵躬殄祀？"
                },
                {
                    "paragraph": "师望在肆，昌何识？",
                    "zhushu": "师望，谓太公也。昌，文王名也。言太公在市肆而屠，文王何以识知之乎？识，一作志。补曰：识与志同。"
                },
                {
                    "paragraph": "鼓刀扬声，后何喜？",
                    "zhushu": "后，谓文王也。言吕望鼓刀在列肆，文王亲往问之。吕望对曰：下屠屠牛，上屠屠国。文王喜，载与俱归也。天对云：奋力屠国，以髀髋厥商。"
                },
                {
                    "paragraph": "武发杀殷，何所悒？",
                    "zhushu": "言武王发欲诛殷纣，何所悁悒而不能久忍也？补曰：悒音邑，忧也，不安也。天对云：发杀曷逞，寒民于烹。"
                },
                {
                    "paragraph": "载尸集战，何所急？",
                    "zhushu": "尸，主也。集，会也。言武王伐纣，载文王木主，称太子发，急欲奉行天诛，为民除害也。补曰：史记：武王东观兵，至于盟津，为文王木主，载以车中军。武王自称太子发，言奉文王以伐，不敢自专。补曰：记云：祭祀之有尸也，宗庙之有主也，示民有事也。主有虞主、练主。尸，神象也，以人为之。然书序云：康王既尸天子，则尸亦主也。"
                },
                {
                    "paragraph": "伯林雉经，维其何故？",
                    "zhushu": "伯，长也。林，君也。谓晋太子申生为后母骊姫所𧮂，遂雉经而自杀。一无何字。补曰：左传：晋献公伐骊戎，骊戎男女以骊姫归，生奚齐。骊姫嬖，欲立其子，使太子居曲沃。姫谓太子曰：君梦齐姜，必速祭之。太子祭千曲沃，归胙于公，姫毒而献之，泣曰：贼由太子。太子奔新城，十二月戊申，缢于新城。国语云：雉经于新城之庙。注云：雉经，头枪而悬死也。"
                },
                {
                    "paragraph": "何感天抑墬，夫谁畏惧？",
                    "zhushu": "言骊姫谗杀申生，其𡨚感天，又谗逐群公子，当复谁畏惧也？墬，一作𡑸，一作𡒰。补曰：墬即地字。左传云：狐突适下国，遇太子，曰：夷吾无礼，余得请于帝矣。又曰：帝许我罚有罪矣，敝于韩。此言申生之𡨚，感天抑地，而谁畏惧之乎？"
                },
                {
                    "paragraph": "皇天集命，惟何戒之？",
                    "zhushu": "言皇天集禄命而与王者，王者何不常畏慎而戒惧也。补曰：诗云：天鉴在下，有命既集。此言何所戒慎，而致天命之集也。"
                },
                {
                    "paragraph": "受礼天下，又使至代之？",
                    "zhushu": "言王者既已修行礼义，受天命而有天下矣，又何为至使异姓代之乎？一无又字，代，一作伐。补曰：受礼天下，言受王者之礼于天下也。有德则兴，无德则亡。三代之王，是不一姓，可不慎乎？"
                },
                {
                    "paragraph": "初汤臣挚，后兹承辅。",
                    "zhushu": "言汤初举伊尹，以为凡臣耳，后知其贤，乃以备辅翼承疑，用其谋也。承，一作丞。补曰：孟子曰：汤之于伊尹，学焉而后臣之。与此异者，此言伊尹初为媵臣，后乃以为相耳。孟子言汤尊德乐道，不以臣礼待之也。"
                },
                {
                    "paragraph": "何卒官汤，尊食宗绪？",
                    "zhushu": "卒，终也。绪，业也。言伊尹佐汤命，终为天子，尊其先祖，以王者礼乐祭祀，绪业流于子孙。天对云：汤挚之合，祚以久食。补曰：官汤，犹言相汤也。尊食，庙食也。"
                },
                {
                    "paragraph": "勋阖梦生，少离散亡。",
                    "zhushu": "勋，功也。阖，吴王阖庐也。梦，阖庐祖父寿梦也。寿梦卒，太子诸樊立。诸樊卒，传弟余祭；余祭卒，传弟夷未；夷末卒，太子王僚立。阖庐，诸樊之长子也，次不得为王，少离散亡，放在外，乃使专设诸刺王僚，代为吴王，子孙世盛，以伍子胥为将，大有功勋也。补曰：史记：吴寿梦卒，有子四人：长诸樊，次余祭，次余昧，次季札。公子光者，诸樊之子也。以为吾父兄弟四人，当传至季子，季子即不受国，光父先立。即不传季子，光当立。遂弑王僚，代立为王，是为吴王阖庐。天对云：光征梦祖，憾离以厉，仿偟激覆，而勇益德迈。"
                },
                {
                    "paragraph": "何壮武厉，能流厥严？",
                    "zhushu": "壮，大也。言阖庐少小散亡，何能壮大厉其勇武，流其威严也。补曰：阖庐用伍子胥、孙武，破楚入郢。"
                },
                {
                    "paragraph": "彭铿斟雉，帝何飨？",
                    "zhushu": "彭铿，彭祖也。好和滋味，善斟雉羹，能事帝尧，尧美而飨食之。补曰：斟，勺也，诸深切。铿，可衡切。飨有香音。神仙传云：彭祖姓篯，名铿，帝颛顼之玄孙。善养性，能调鼎，进雉羹于尧，尧封于彭城。历夏经殷至周，年七百六十七岁而不衰。篯，音翦。"
                },
                {
                    "paragraph": "受寿永多，夫何久长？",
                    "zhushu": "言彭祖进雉羹于尧，尧飨食之以寿考。彭祖至八百岁，犹自悔不寿，恨枕髙而唾远也。补曰：庄子曰：彭祖得之，上及有虞，下及五伯。又曰：吹呴呼吸，吐故纳新，熊经鸟伸，为寿而已矣。此导引之士，养形之人，彭祖寿考者之所好也。天对云：铿羹于帝，圣孰嗜味？夫死自暮，而谁飨以俾寿。"
                },
                {
                    "paragraph": "中央共牧，后何怒？",
                    "zhushu": "牧，草名也。有实，后，君也。言中央之州，有歧首之蛇，争共食牧草之实，自相啄啮，以喻夷狄相与忿争，君上何故当怒之乎？牧，唐本作牧，注同，一作枚。补曰：尔雅曰：中有枳首蛇焉。枳首，歧头蛇也。韩非子曰：虫有螝者，一身两口，争食相龁，遂相杀也。古今字诂云：螝，古虺字。天对云：螝啮已毒，不以外肆。"
                },
                {
                    "paragraph": "𧒒蛾微命，力何固？",
                    "zhushu": "言𧒒蛾有𧍗毒之虫，受天命，负力坚固。屈原以喻蛮夷自相毒𧍗，固其常也，独当忧秦吴耳。一作蠭蚁。补曰：𧒒，音峰。传曰：𧒒䘍有毒，而况国乎？蛾，古蚁字。记曰：蛾子时术之是也。𧍗，音若，痛也。天对云：细腰群螫，夫何足病。"
                },
                {
                    "paragraph": "惊女采薇，鹿何祐？",
                    "zhushu": "祐，福也。言昔者有女子采薇菜，有所惊而走，因获得鹿，其家遂昌炽，乃天祐之。祐，一作佑。"
                },
                {
                    "paragraph": "北至回水，萃何喜？",
                    "zhushu": "萃，止也。言女子惊而比走，至于回水之上，止而得鹿，遂有禧喜也。"
                },
                {
                    "paragraph": "兄有噬犬，弟何欲？",
                    "zhushu": "兄，谓秦伯也。噬犬，啮犬也。弟，秦伯弟针也。言秦伯有啮犬，弟针欲请之。补曰：噬，音筮。"
                },
                {
                    "paragraph": "易之以百两，卒无禄。",
                    "zhushu": "言秦伯不肯与弟针犬，针以百而金易之，又不听，因逐针而夺其爵禄也。补曰：春秋昭元年：夏，秦伯之弟针出奔晋。传曰：罪秦伯也。晋语曰：秦后子来仕，其车千乘。后子即针也。天对注云：百两，盖谓车也。逸以为百两金，误矣。两音亮，车数也。"
                },
                {
                    "paragraph": "薄暮雷电，归何忧？",
                    "zhushu": "言屈原书壁，所问略讫。日暮欲去。时天大雨雷电。思念复至。目觧曰：归何忧乎？补曰：薄暮，日欲晩。喻年将老也。雷电。喻君暴怒也。归何忧者。自宽之词。"
                },
                {
                    "paragraph": "厥严不奉，帝何求？",
                    "zhushu": "言楚王惑信谗佞，其威严当日堕，不可复奉成。虽从天帝求福，神无如之何。"
                },
                {
                    "paragraph": "伏匿穴处，爰何云？",
                    "zhushu": "爰，于也。吾将退于江滨，伏匿穴处耳，当复何言乎？天对云：合行违匿同若所，咿忧忿毒竟谁与？"
                },
                {
                    "paragraph": "荆勋作师，夫何长？",
                    "zhushu": "荆，楚也。师，众也。勋，功也。初，楚边邑之处女与吴边邑处女争采桑于境上，相伤，二家怒而相攻。于是楚为此兴师，攻灭吴之边邑，而怒始有功。时屈原又谏，言我先为不直，恐不可久长也。一云夫何长先。补曰：史记：吴王僚九年，公子光伐楚，拔居巢、钟离。初，楚边邑卑梁氏之处女与吴边邑之女争桑，二女家怒，相灭。两国边邑长闻之，怒而相攻，灭吴之边邑。吴王怒，故遂伐楚，取两都而去。荆勋作师，夫何长，言楚虽有功，吴复伐楚，非长久之策也。此楚平王时事，屈原征往事以讽耳。"
                },
                {
                    "paragraph": "悟过改更，我又何言？",
                    "zhushu": "欲使楚王觉悟，引过自与，以谢于吴。不从其言，遂相攻代，言祸起于细微也。悟，一作寤。补曰：更，音庾。太史公曰：屈平虽放流，眷顾楚国，系心怀王，不忘欲反，冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反，卒以此见怀王之终不悟也。"
                },
                {
                    "paragraph": "吴光争国，久余是胜。",
                    "zhushu": "光，阖庐名也。言吴与楚相伐，至于阖庐之时，吴兵入郢都，昭王出奔，故曰吴光争国，久余是胜。言大胜我也。补曰：楚昭王十年，吴王阖庐伐楚，楚大败，吴兵遂入郢。怀王与秦战，为秦所败，亡其六郡，入秦不返，故屈原征荆勋作师，吴光争国之事讽之。"
                },
                {
                    "paragraph": "何环穿自闾社丘陵，爰出子文？",
                    "zhushu": "子文，楚令尹也。子文之母，郧公之女，旋穿闾社，通于丘陵以淫，而生子文，弃之梦中，有虎乳之，以为神异，乃取收养焉。楚人谓乳为榖，谓虎为于莬，故名阖榖于莬，字子文，长而有贤仁之才也。一云何环闾穿社，以及丘陵，是淫是荡，爰出子文。补曰：左传：初，若敖娶于䢵，生斗伯比。若敖卒，从其母畜于䢵，淫于䢵子之女，生子文焉。以其女妻伯比，实为令尹子文。天对注曰：爰出子文，哀今无此人，但任子兰也。"
                },
                {
                    "paragraph": "吾告堵敖以不长。",
                    "zhushu": "堵敖，楚贤人也。屈原放时，语堵敖曰：楚国将衰，不复能久长也。一本以下有楚子，补曰：左传：楚子灭息，以息姫归，生堵敖及成王焉。楚子，文王也。庄公十九年，杜敖上。二十三年，成王立。杜敖，即堵敖也。天对注云：楚人谓未成君而死曰堵敖。堵敖，楚文王兄也。今哀怀王将如堵敖，不长而死，以此告之。逸注以堵敖为楚贤人，大谬。然宗元以堵敖为文王兄，亦误矣。"
                },
                {
                    "paragraph": "何试上自予，忠名弥彰？",
                    "zhushu": "屈原言：我何敢尝试君上，自干忠直之名，以显彰后世乎？诚以同姓之故，中心恳恻，义不能已也。试，一作诫，予，一作与，彰，一作章。天对云：诚若名不尚，曷极而辞？补曰：予，音与。"
                },
                {
                    "paragraph": "叙曰：昔屈原所作凡二十五篇，世相教传，而莫能说天问。以其文义不次，又多奇怪之事。自太史公口论道之，多所不逮。至于刘向、杨雄，援引传记",
                    "zhushu": "一作经传。"
                },
                {
                    "paragraph": "以解说之，亦不能详悉，所阙者众，日无闻焉。既有□",
                    "zhushu": "一作觧。"
                },
                {
                    "paragraph": "词，",
                    "zhushu": "一作说。"
                },
                {
                    "paragraph": "乃复多连蹇其文，□□□蒙澒其说，",
                    "zhushu": "上莫孔。下乎孔切。蒙澒。大水也。澒，一作鸿。音同。"
                },
                {
                    "paragraph": "故厥义不昭，微指不晢，自游览者，靡不苦之。而不能照也。今则稽之旧章，合之经传，以相发明，为之符验，章决句断，事事可晓，俾后学者，永无疑焉。",
                    "zhushu": ""
                }
            ]
        },
        {
            "name": "九章章句第四",
            "paragraphs": [
                {
                    "paragraph": "九章章句第四",
                    "zhushu": "",
                    "type": 1
                },
                {
                    "paragraph": "惜诵",
                    "zhushu": "一作惜论。",
                    "type": 2
                },
                {
                    "paragraph": "涉江",
                    "zhushu": "",
                    "type": 2
                },
                {
                    "paragraph": "哀郢",
                    "zhushu": "",
                    "type": 2
                },
                {
                    "paragraph": "抽思",
                    "zhushu": "",
                    "type": 2
                },
                {
                    "paragraph": "怀沙",
                    "zhushu": "",
                    "type": 2
                },
                {
                    "paragraph": "思美人",
                    "zhushu": "",
                    "type": 2
                },
                {
                    "paragraph": "惜往日",
                    "zhushu": "",
                    "type": 2
                },
                {
                    "paragraph": "橘颂",
                    "zhushu": "",
                    "type": 2
                },
                {
                    "paragraph": "悲回风",
                    "zhushu": "",
                    "type": 2
                },
                {
                    "paragraph": "九章者，屈原之所作也。屈原放于江南之壄，思君念国，忧心罔极，故复作九章。",
                    "zhushu": "史记云：上官大夫短屈原于顷襄王，王怒而迁之，乃作怀沙之赋。则九章之作在顷襄时也。"
                },
                {
                    "paragraph": "章者，著也，明也。言己所陈忠信之道，甚著明也。卒不见纳，委命自沈。楚人惜而哀之，世论其词以相传焉。",
                    "zhushu": "卒，释文作𣨛。骚经之词缓，九章之词切，浅深之序也。五臣云：九，义与九歌同。",
                    "type": 2
                },
                {
                    "paragraph": "惜诵以致𢚓兮，",
                    "zhushu": "惜，贪也。诵，论也。致，至也。𢚓，病也。言己贪忠信之道，可以安君，论之于心，诵之于口，至于身以疲病而不能忘。𢚓，一作𢚓。补曰：𢚓，音敏。惜诵者，惜其君而诵之也。"
                },
                {
                    "paragraph": "发愤以杼情。",
                    "zhushu": "愤，懑也。杍，渫也。言己身虽疲病，犹发愤懑，作此辞赋，陈列利害，渫己情思，以风谏君也。杼，一作舒。补曰：杼，渫水槽也，音署。杜预云：申杼旧意。然文选云：抒情素，又曰：抒下情而通讽谕。其字并从手。上与、丈吕二切。"
                },
                {
                    "paragraph": "所作忠而言之兮，",
                    "zhushu": "言己所陈忠信之道，先虑于心，合于仁义，乃敢为君言之也。作，一作非。一本忠下有心字，补曰：作，为也。下文云：作忠以造怨。"
                },
                {
                    "paragraph": "指苍天以为正。",
                    "zhushu": "春曰苍天，正，平也。设君谓已作言非邪，愿上指苍天，使正平之也。夫天明察，无所阿私，惟德是辅，惟恶是去，故指之以为誓也。补曰：正音征，叶韵。"
                },
                {
                    "paragraph": "令五帝以㭊中兮。",
                    "zhushu": "五帝，谓五方神也。东方为太皡，南方为炎帝，西方为少昊，北方为颛顼，中央为黄帝。㭊，犹分也。言已复命五方之帝，分明言是与非也。一本作折中。补曰：㭊，与析同。按史记索隐：解折中于夫子，引此为证，云：折中，正也。安均云：折，断也。中，当也。言欲折断其物而用之，与度相中当，故言折中也。中，陟仲切。"
                },
                {
                    "paragraph": "戒六神与向服。",
                    "zhushu": "六神，谓六宗之神也。尚书：㮒干六宗。向，对也。服，事也。言已愿复令六宗之神，对听己言事可行与否也。一云以郷服。补曰：孔丛子云：宰我问禋干六宗，孔子曰：所宗者六：埋少牢于太昭，祭时也；祖迎于坆坛，祭寒暑也；主于郊宫，祭日也；夜明，祭月也；幽荥，祭星也；雩荣，祭水旱也。禋于六宗，此之谓也。孔安国、王肃用此说。文一说云：六宗，星、辰、风伯、雨师、司中、司命。一云：乾坤六子。颜师古用此说。一云：天地四时。一云：天宗三，日月星辰；地宗三，太山、河、海。一云：六为地数，祭地也。一云：天地间游神也。一云：三昭三穆。王介甫用此说。一云：六气之宗，谓太极冲和之气。苏子由云：舍祭法不用，而以意立说，未可信也。"
                },
                {
                    "paragraph": "俾山川以备御兮，",
                    "zhushu": "俾，使也。御，侍也。"
                },
                {
                    "paragraph": "命咎繇使听直。",
                    "zhushu": "咎繇，圣人也。言己愿复令山川之神备列而处，使御知己志，又使圣人咎繇听我之言忠直与否也。夫神明昭人心，圣人达人情，故屈原动以神圣，自证明也。命，一作会，使，一作以。补曰：舜举咎繇，不仁者远，惟兹臣庶，罔或干予正，故使之听直。"
                },
                {
                    "paragraph": "竭忠诚以事君兮，",
                    "zhushu": "竭，尽，一本君下有子字。"
                },
                {
                    "paragraph": "反离群而赘肬。",
                    "zhushu": "群，众也。赘肬，过也。言己竭尽忠信，以事于君，若人有赘肬之病，与众别异，以得罪谪也。补曰：赘，之芮切。肬，音尤，瘤肿也。庄子曰：附赘悬肬。"
                },
                {
                    "paragraph": "忘儇媚以背众兮，",
                    "zhushu": "儇，佞也。媚，爱也。背，违也。言己修行正直，忘为佞媚之行，违偕众人而见憎恶也。补曰：儇，隳缘切，说文：慧也。一曰：利也。言己忘佞人之害己，为忠直以背众。背音佩。"
                },
                {
                    "paragraph": "待明君其知之。",
                    "zhushu": "须贤明之君，则知己之忠也。书曰：知人则哲。秦缪公举由余，齐桓任管仲，知人之君也。一本无明字。"
                },
                {
                    "paragraph": "言与行其可迹兮，",
                    "zhushu": "出口为言，所履为迹。"
                },
                {
                    "paragraph": "情与㒵其不变。",
                    "zhushu": "志愿为情，颜色为㒵。变，易也。言已吐口陈辞，言与行合，诚可循迹，情㒵相副，内外若一，终不变易也。"
                },
                {
                    "paragraph": "故相臣莫若君兮，",
                    "zhushu": "言相视臣下，忠之与佞，在君知之明也。补曰：相，视也，息亮切。传曰：知臣莫若君。"
                },
                {
                    "paragraph": "所以证之不远。",
                    "zhushu": "证，验也。言君相臣动作应对，察言观行，则知其善恶，所证验之迹，近取诸身而不远也。一本之下有而字。"
                },
                {
                    "paragraph": "吾𧨏先君而后身兮，",
                    "zhushu": "言我所以修执忠信仁义者，诚欲先安君父，然后乃及于身也。夫君安则己安，君危则己危也。补曰：𧨏与义同。人臣之义，当先君而后己。"
                },
                {
                    "paragraph": "羌众人之所仇。",
                    "zhushu": "羌，然辞也。𡜱耦曰仇。言在位之臣，营私为家，己独先君后身，其义相反，故为众人所仇怨。一本羌下有然字，一本仇下有也字。"
                },
                {
                    "paragraph": "专惟君而无他兮，",
                    "zhushu": "惟，一作思，一作为。"
                },
                {
                    "paragraph": "又众兆之所雠。",
                    "zhushu": "兆，众也。百万为兆。父怨曰雠，言己专心思欲竭忠情以安于君，无有他志，不与众同趋，故为众所怨雠，欲杀己也。兆，一作人，一本雠下有也字。"
                },
                {
                    "paragraph": "壹心而不豫兮，",
                    "zhushu": "豫，犹豫也。"
                },
                {
                    "paragraph": "羌不可保也。",
                    "zhushu": "保，知也。言已专壹忠信，以事于君，虽为众人所恶，志不犹豫，顾君心不可保知，易倾移也。一本此句与丁文皆无也字。"
                },
                {
                    "paragraph": "疾亲君而无他兮，",
                    "zhushu": "疾，恶。"
                },
                {
                    "paragraph": "有招祸之道也。",
                    "zhushu": "招，召也。言已疾恶谗佞，欲亲近君侧，众人悉欲来害己，有招祸之道，将遇咎也。"
                },
                {
                    "paragraph": "思君其莫我忠兮，",
                    "zhushu": "言众人思君，皆欲自利，无若己欲尽忠信之节。忠，一作知。补曰：此言君不以我为忠也。"
                },
                {
                    "paragraph": "忽忘身之贱贫。",
                    "zhushu": "言己忧国念君，忽忘身之贱贫，犹愿自竭。"
                },
                {
                    "paragraph": "事君而不贰兮，",
                    "zhushu": "贰，二也。而，一作其。"
                },
                {
                    "paragraph": "迷不知宠之门。",
                    "zhushu": "迷，惑也。言已事君，竭尽信诚，无有二心，而不见用，意中迷惑，不知得遇宠之门户，当何由之也。补曰：老子云：宠为不宠，非君子之所贵也。屈原惟不知出此，故以信见疑，以忠被谤。"
                },
                {
                    "paragraph": "忠何罪以遇罚兮，",
                    "zhushu": "罚，刑"
                },
                {
                    "paragraph": "。亦非余心之所志。",
                    "zhushu": "言巳履行忠直，无有罪过，而遇放逐，亦非我本心宿志所望于君也。一本此句末与下文皆有也字。"
                },
                {
                    "paragraph": "行不群以巓越兮，",
                    "zhushu": "巅，殒。越，坠。"
                },
                {
                    "paragraph": "又众兆之所咍。",
                    "zhushu": "咍，笑也。楚人谓相啁笑曰咍。言己行度不合于俗，身以巅堕，又为人之所笑也。或曰：众兆之所异。言已被放而巅越，昔行与众殊异也。补曰：咍，呼来切。说文云：𧈪，笑也。"
                },
                {
                    "paragraph": "纷逢尤以离谤兮，",
                    "zhushu": "纷，乱㒵也。尤，过也。补曰：纷，众㒵，言尤谤之多也。离，遭也。"
                },
                {
                    "paragraph": "謇不可释。",
                    "zhushu": "謇，辞也。释，解也。言己逢过乱君，而被罪过，终不可复解释而说也。一本句末有也字。"
                },
                {
                    "paragraph": "情沈抑而不达兮，",
                    "zhushu": "沈，没也。抑，按也。"
                },
                {
                    "paragraph": "又蔽而莫之白。",
                    "zhushu": "言已怀忠贞之情，沈没胸臆，不得白达，左右壅蔽，无肯白达已心也。一本句末有也字，补曰：情沈抑而不达，人君不知其用心也。又蔽而莫之白，群臣莫肯明己所存也。"
                },
                {
                    "paragraph": "心郁邑余侘傺兮，",
                    "zhushu": "郁邑，愁㒵也。侘，犹堂堂立㒵也。傺，住也。楚人谓失志怅然住立为侘傺也。心，一作忳。"
                },
                {
                    "paragraph": "又莫察余之中情。",
                    "zhushu": "言己怀忠不达，心中郁邑，惆怅住立，失我本志，曾无有察我之中情也。"
                },
                {
                    "paragraph": "固烦言不可结诒兮，",
                    "zhushu": "诒，遗也。诗曰：诒我德音也。固，一作故，一本结下有而字，补曰：诒，音怡，赠言也。"
                },
                {
                    "paragraph": "愿陈志而无路。",
                    "zhushu": "愿，思也。路，道也。言已积思累曰，其言烦多，不可结续，以遗于君，欲见君陈已志，又无道路也。补曰：思美人曰：媒绝路阻兮，言不可结而诒。"
                },
                {
                    "paragraph": "退静默而莫余知兮，进号呼又莫吾闻。",
                    "zhushu": "言己放弃，所在幽远，众无知己之情也。补曰：号，大呼也，音豪。"
                },
                {
                    "paragraph": "申侘傺之烦惑兮，",
                    "zhushu": "申，重也。言众人无知己之情，思念惑乱，故重侘傺，怅然失意也。"
                },
                {
                    "paragraph": "中闷瞀之忳忳。",
                    "zhushu": "闷，烦也。瞀，乱也。忳忳，忧㒵也。言已忧心烦闷，忳忳然无所舒也。中，一作心。补曰：瞀，音茂。忳，徒昆切，闷也。"
                },
                {
                    "paragraph": "昔余梦登天兮，魂中道而无杭。",
                    "zhushu": "杭，度也。诗曰：一苇杭之。魂，一作魂，杭，一作航。补曰：杭，与航同。许慎曰：方两小船并与共济为航。"
                },
                {
                    "paragraph": "吾使厉神占之兮，",
                    "zhushu": "厉神，盖殇鬼也。左传曰：晋侯梦大厉，搏膺而踊也。补曰：礼记：王立七祀有泰厉，诸侯有公厉，大夫有族厉。注云：厉主杀罚。"
                },
                {
                    "paragraph": "曰有志极而无旁。",
                    "zhushu": "旁，辅也。言厉神为屈原占之曰：人梦登天无以渡，犹欲事君而无其路也。但有劳极心忘，终无辅佐。"
                },
                {
                    "paragraph": "终危独以离异兮，",
                    "zhushu": "言己行忠直，身终危殆，与众人异行之故也。"
                },
                {
                    "paragraph": "曰君可思而不可恃。",
                    "zhushu": "恃，怙也。言君诚可思念，为竭忠谋，顾不可怙恃，能实任已与不也。"
                },
                {
                    "paragraph": "故众口其铄金兮，",
                    "zhushu": "铄，销也。言众口所论，万又所言，金性坚刚，尚为销铄，以逾谗言，多使君乱惑也。补曰：铄，书药切。邹阳曰：众口铄金，积毁销骨。颜师古曰：美金见毁，众共疑之，数被烧炼，以至销铄。"
                },
                {
                    "paragraph": "初若是而逢殆。",
                    "zhushu": "殆，危也。言己志行忠信正直，性若金石，故为谗人所危殆。"
                },
                {
                    "paragraph": "惩于羹者而吹齑兮，",
                    "zhushu": "言人有歠羹而中热，心中惩㣻，见𩐆则恐而吹之，言易改移也。独己执守忠直，终不可移也。一无者字，一云惩于热羹者，一云惩热于羹。齑，一作齑，一作韲。补曰：惩，戒也。齑，音赍。郑康成云：凡䤈酱所和，细切为𩐋。一曰：捣姜蒜辛物为之，故曰齑、 曰受辛也。"
                },
                {
                    "paragraph": "何不变此志也？",
                    "zhushu": "何不改忠直之节，随从吹齑之志也。一云何不变此之志。一本自此句至又何以为此援，并无也字。"
                },
                {
                    "paragraph": "欲释阶而登天兮，",
                    "zhushu": "释，置也。登，上也。人欲上天而释其阶，知其无由登也。以言我欲事君而释忠信，亦知终无以自通也。补曰：释名云：阶，梯也。孟子所谓完廪捐阶是也。易曰：天险不可升。语曰：犹天之不可阶而升。欲释阶而登天，甚言其不可也。"
                },
                {
                    "paragraph": "犹有曩之态也。",
                    "zhushu": "向也，言欲使己变节而从俗，犹向者欲释阶登天之态也。言己所不能履行也。犹有，一作又犹。补曰：谓惩羹吹齑之熊。"
                },
                {
                    "paragraph": "众骇遽以离心兮，又何以为此伴也？",
                    "zhushu": "伴，侣也。言己见众人易移，意中惊骇，遂离己心，独行忠直，身无伴侣，持立于世也。一无众字，补曰：言众人见己所为如此，皆惊骇遑遽，离心而异志也。"
                },
                {
                    "paragraph": "同极而异路兮，又何以为此援也？",
                    "zhushu": "路，道也。言众人同欲极志事君，顾忠佞之行，异道而殊趋也。援，引也。言忠佞之志，不相援引而同也。补曰：援，于愿切，接援，救助也。"
                },
                {
                    "paragraph": "晋申生之孝子兮，",
                    "zhushu": "一无晋字。"
                },
                {
                    "paragraph": "父信谗而不好。",
                    "zhushu": "好，爱也。申生，晋献公大子也，体性慈孝。献公娶后妻㛤姫，生子奚齐，立为太子，因误申生，使祭其母于曲沃，归胙于献公，㛤姫于酒肉，置鸩其中，因言曰：胙从外来，不可信。乃以酒赐小臣，以肉食犬，皆毙。姫乃泣曰：城由太子。于是申生遂自杀。故曰父信谗而不爱也。补曰：礼记曰：晋献公将杀其世子申生，公子重耳谓之曰：子盍言子之志于公乎？世子曰：不可。君安骊姫，是我伤公之心也。然则盍行乎？曰：不可。君谓我欲弑君也。天下岂有无父之国哉？吾何行如之？使人辞于狐突曰：申生有罪，不念伯氏之言也，以至于死，申生不敢爱其死。虽然，吾君老矣，子少，国家多难，伯氏不出而图吾君。伯氏苟出而图吾君，申生受赐而死。再拜稽首，乃卒。是以为恭世子也。"
                },
                {
                    "paragraph": "行婞直而不豫兮，",
                    "zhushu": "婞，很也。豫，厌也。豫，一作斁。"
                },
                {
                    "paragraph": "鮌功用而不就。",
                    "zhushu": "鮌，尧臣也。言鮌行婞很劲直，恣心自用，不知厌足，故殛之羽山，治水之功以不成也。屈原履行忠直，终不回曲，犹鮌婞很，终获罪罚。补曰：申生之孝，未免陷父于不义。鮌绩用弗成，殛于羽山，屈原举以自比者，申生之用心善矣，而不见知于君父，其事有相似者。鲧以婞直亡身，知刚而不知义，亦屈子之所戒也。"
                },
                {
                    "paragraph": "吾闻作忠以造怨兮，忽谓之过言。",
                    "zhushu": "始吾闻为君建立忠策，必为群佞所怨，忽过之耳。以为不然，今而后信。"
                },
                {
                    "paragraph": "九折臂而成医兮，吾至今而知其信然。",
                    "zhushu": "言人九折臂，更历方药，则成良医，乃自知其病。吾被放弃，乃信知䜛佞为忠直之害也。一云九折臂而为良医。一云吾至今而知其然。一云吾今而知其然。补曰：左氏云：三折肱知为良医。孔丛子云：宰我问曰：梁丘据遇虺毒，三旬而后瘳，大夫众宾复献攻疗之方，何也？夫子曰：三折肱为良医。梁丘子遇虺毒而获疗，诸有与之同疾者，必问所以已之之方焉。众人为此，故各言其方，欲售之，以己人之疾也。"
                },
                {
                    "paragraph": "矰弋机而在上兮，",
                    "zhushu": "矰缴，射矢也。弋，亦射也。论语曰：弋不射宿。弋，一作隿。补曰：矰，音増。淮南云：矰缴机而在上，𦉾罟张而在下，虽欲翶翶，其势焉得。注云：矰，弋，射鸟短矢也。机，发也。"
                },
                {
                    "paragraph": "罻罗张而在下。",
                    "zhushu": "罻罗，捕鸟网也。言上有𦊰缴弋射之机，下有张施罻罗之网，飞鸟走兽，动而遇害。喻君法繁多，百姓动触刑罚也。补曰：罻，音尉。记曰：鸠化为鹰，然后设罻罗。下音户。"
                },
                {
                    "paragraph": "设张辟以娱君兮，",
                    "zhushu": "辟。法也。娱，乐也。补曰：辟。毗亦切。说文云：法也。节制其罪也。"
                },
                {
                    "paragraph": "愿侧身而无所。",
                    "zhushu": "言君法繁多，谗人复更设张峻法，以娱乐君，己欲侧身窜首，无所藏匿也。"
                },
                {
                    "paragraph": "欲儃佪以干傺兮，",
                    "zhushu": "儃佪，犹低佪也。于，求也。傺，住也。言已意欲低佪留待于君，求其善意，恐终不用，恨然立住。补曰：儃，知然切。儃佪，不进㒵。于傺，谓求仕而不去也。"
                },
                {
                    "paragraph": "恐重患而离尤。",
                    "zhushu": "尤，过也。言已欲求君之善意，恐重得患祸，逢罪过也。补曰：恐，去声。重，储用切。増，益也。离，遭也。"
                },
                {
                    "paragraph": "欲髙飞而远集兮，君罔谓汝何之。",
                    "zhushu": "罔，无也。言已欲远集它国，君又诬罔我，言：汝远去何之乎？补曰：言欲髙飞远集，去君而不仕，得无谓我远去，欲何所适也。"
                },
                {
                    "paragraph": "欲横奔而失路兮，坚志而不忍。",
                    "zhushu": "言己意欲变节易操，横行失道，而从佞伪，心坚于石，而不忍为也。一云盖志坚而不忍。"
                },
                {
                    "paragraph": "背膺牉以交痛兮，",
                    "zhushu": "膺，胸也。牉，分也。一本牉下有合字，一云背膺敷牉，其交痛。补曰：牉，音判。传曰：夫妻牉合也。字林云：牉，半也。"
                },
                {
                    "paragraph": "心郁结而纡轸。",
                    "zhushu": "纡，曲也。轸，隐也。言已不忍变心易行，则忧思郁结，胸背分裂，心中交引而隐痛也。结，一作约。补曰：纡，萦也。轸，痛也。"
                },
                {
                    "paragraph": "梼木兰以矫蕙兮，",
                    "zhushu": "矫，犹糅也。梼，一作捣，矫，一作挢，糅，一作楺。补曰：梼，音捣，断木也。挢，举手也。释文：古昴切。"
                },
                {
                    "paragraph": "糳申椒以为粮。",
                    "zhushu": "申，重也。言已虽被放逐，而弃居于山泽，犹重糳兰蕙，和糅众芳以为粮，食饮有节，修善不倦也。糳，一作凿。补曰：左传曰：粢食不凿。凿，精细米。说文曰：粝米一斛，舂九斗曰糳。并，音作。"
                },
                {
                    "paragraph": "播江离与滋菊兮，",
                    "zhushu": "播，种也。诗曰：播厥百榖。滋，莳也。"
                },
                {
                    "paragraph": "愿春日以为糗芳。",
                    "zhushu": "糗，糒也。言已乃种江离，莳香菊，采之为粮，以供春日之食也。补曰：糗，去久切，乾饭屑也。孟子曰：饭糗茹草。江离与菊，以为糗糒，取其芳香也。糒，音备。"
                },
                {
                    "paragraph": "恐情质之不信兮，",
                    "zhushu": "情，志也。质，性也。质，一作志。"
                },
                {
                    "paragraph": "故重著以自明。",
                    "zhushu": "言我修善不懈，恐君不深照己之情，故复重深陈饮食清洁，以自著明也。补曰：重，直用切。"
                },
                {
                    "paragraph": "矫兹媚以私处兮，",
                    "zhushu": "矫，举也。兹，此也。释文作桥，居表切。补曰：挢，本从手，举手也。"
                },
                {
                    "paragraph": "愿曽思而远身。",
                    "zhushu": "曽，重也。言巳举此众善，可以事君，则愿私居远处，唯重思而察之。补曰：曽，音増。",
                    "type": 2
                },
                {
                    "paragraph": "惜诵",
                    "zhushu": "此章言己以忠信事君，可质于明神，而为谗邪所蔽，进退不可，惟博采众善以自处而已。",
                    "type": 2
                },
                {
                    "paragraph": "余幼好此奇服兮，",
                    "zhushu": "奇，异也。或曰：奇服，好服也。"
                },
                {
                    "paragraph": "年既老而不衰。",
                    "zhushu": "衰，懈也。言已少好奇伟之服，履忠直之行，至老不懈。五臣云：衰，退也。虽年老而此心不退。"
                },
                {
                    "paragraph": "带长铗之陆离兮，",
                    "zhushu": "长铗，剑名也。其所握长剑，楚人名曰长铗也。五臣云：陆离，剑低昂㒵。补曰：铗，古挟切。庄子曰：韩、魏为铗。注云：铗，把也。史记曰：弹剑而歌曰：长铗归来乎。文选注云：铗，刀身剑锋也。有长铗、短铗。"
                },
                {
                    "paragraph": "冠切云之崔嵬。",
                    "zhushu": "崔嵬，髙㒵也。言己内修忠信之志，外带长利之剑，戴崔嵬之冠，其髙切青云也。嵬，一作巍，五臣云：切云，冠名。补曰：崔，音摧。嵬、巍，并五回切。"
                },
                {
                    "paragraph": "被明月兮珮宝璐。",
                    "zhushu": "在背曰被。寳璐，美玉也。言己背被明月之珠，要佩美王，德宝兼备，行度清白也。珮，一作佩。五臣云：被，犹服也。明月，珠名。补曰：淮南曰：明月之珠，不能无颣。注云：夜光之珠，有似月光，故曰明月。璐，音路，说文云：王名。"
                },
                {
                    "paragraph": "世溷浊而莫余知兮，",
                    "zhushu": "溷，乱也。浊，贪也。一无兮字。"
                },
                {
                    "paragraph": "吾方髙驰而不顾。",
                    "zhushu": "言时世贪乱，遭君蔽暗，无有知我之贤，然犹髙行抗志，终不回曲也。一本句末有兮字。五臣云：言我冠带佩服，莫不盛美，加之忠信贞洁，而遭世溷浊，无相知者，顾世上如此，故髙驰不顾，愿驾虬螭而远去也。"
                },
                {
                    "paragraph": "驾青虬兮骖白螭，",
                    "zhushu": "虬、螭，神兽，宜于驾乘，以喻贤人清白，宜可信任也。五臣云：虬、螭，皆龙类。补曰：虬见骚经，螭见九歌。"
                },
                {
                    "paragraph": "吾与重华游兮瑶之圃。",
                    "zhushu": "重华，舜名。瑶，玉也。圃，园也。言已想侍虞舜游玉园，犹言遇圣帝，升清朝也。游，一作游。一云：瑶，石次玉也。补曰：山海经云：槐冮之山，上多琅玕金玉，实惟帝之平圃。"
                },
                {
                    "paragraph": "登昆仑兮食玉英，",
                    "zhushu": "犹言坐明堂，受爵位。昆仑，一作昆仑。食，一作餐。五臣云：瑶圃、玉英，皆美言之。补曰：尔雅：西北之美者，有昆仑虚之璆琳琅玕焉。援神契曰：玉英，玉有英华之色。"
                },
                {
                    "paragraph": "与天地兮同寿，与日月兮同光。",
                    "zhushu": "言已年与天地相敝，名与日月同耀。一云同寿齐光，一云比寿齐光。五臣云：言若得值于此时，而我年德冀如是也。补曰：庄子曰：吾与日月参光，吾与天地为常。"
                },
                {
                    "paragraph": "哀南夷之莫吾知兮，",
                    "zhushu": "屈原怨毒楚俗，嫉害忠贞，乃曰：哀哉！南夷之人，无知我贤也。补曰：国语云：楚为荆蛮。"
                },
                {
                    "paragraph": "旦余济乎江湘。",
                    "zhushu": "旦，明也。济，渡也。言已放弃，以明旦之时始去，遂渡江湘之水。言明旦者，纪时明，刺君不明也。乎，一作于。"
                },
                {
                    "paragraph": "乘鄂渚而反顾兮，",
                    "zhushu": "乘，登也。鄂渚，地名。补曰：楚子熊渠封中子红于鄂，鄂州，武昌县地是也。隋以鄂渚为名。"
                },
                {
                    "paragraph": "欸秋冬之绪风。",
                    "zhushu": "欸，叹也。绪，余也。言已登鄂渚髙岸，还望楚国，向秋冬北风，愁而长叹，心中忧思也。五臣云：秋冬之风，摇落万物，比之谗佞，是以叹焉。补曰：欸，音哀。方言云：欸，然也。南楚凡言然者曰欸。"
                },
                {
                    "paragraph": "步余马兮山皐，邸余车兮方林。",
                    "zhushu": "邸，舍也。方林，地名。言我马强壮，行于山皐，无所驱驰；我车坚牢，舍于方林，无所载任也。以言已才德方壮，诚可任用，弃在山野，亦无所施也。邸，一作低。补曰：邸，典礼切，低，无舍。义。风赋云：邸蕚叶而振气。注云：邸，触也。"
                },
                {
                    "paragraph": "乘舲船余上沅兮，",
                    "zhushu": "舲船，船有窗牖者。补曰：舲，音灵。淮南云：越舲蜀艇。注云：舲，小船也。释文作柃。补曰：上，谓溯流而上也。上，上声。"
                },
                {
                    "paragraph": "齐吴榜以击汰。",
                    "zhushu": "吴榜，船櫂也。汰，水波也。言已始去，乘窗舲之船，西上沅、湘之水，士卒齐举大櫂而击水波，自伤去朝堂之上，而入湖泽之中也。或曰：齐悲歌，言愁思也。补曰：字书，船也，吴，疑借用。榜，北孟切，又音谤，进船也。汰音泰。"
                },
                {
                    "paragraph": "船容与而不进兮，淹回水而疑滞。",
                    "zhushu": "疑，惑也。滞，留也。言土众虽同力引櫂，船犹不进，随水回流，使已疑惑有还意也。疑，一作凝。五臣云：容与，徐动㒵，淹，留也。疑滞者，恋楚国也。补曰：江淹赋云：舟凝滞于水滨。杜子美诗云：旧客舟疑滞。皆用此语。其作凝者，传写之误耳。"
                },
                {
                    "paragraph": "朝发枉陼兮，",
                    "zhushu": "枉渚，地名。陼，一作渚。"
                },
                {
                    "paragraph": "夕宿辰阳。",
                    "zhushu": "辰阳，亦地名也。言已乃从枉陼，宿辰阳，自伤去国日已远也。或曰：枉，曲也。陼，沚也。辰，时也。阳，明也。言已将去枉曲之俗，而趋时明之郷也。补曰：前汉：武陵郡有辰阳。注云：三山谷辰水所出，南入沅七百五十里。水经云：沅水东迳辰阳县东南，合辰水。旧治在辰水之阳，故取名焉。楚词所谓夕宿辰阳也。沅水又东历小湾，谓之枉渚。"
                },
                {
                    "paragraph": "苟余心其端直兮，",
                    "zhushu": "苟，诚也。其，一作之。五臣云：苟，且也。"
                },
                {
                    "paragraph": "虽僻远之何伤。",
                    "zhushu": "僻，左也。言我惟行正直之心，虽在远僻之域，犹有善称，无害疾也。故论语曰：子欲居九夷也。僻，一作辟。五臣云：原自解之词。"
                },
                {
                    "paragraph": "入溆浦余儃佪兮，",
                    "zhushu": "溆浦，水名。儃佪，一作邅回。五臣云：溆，亦浦类，邅，转。回，旋也。补曰：溆，徐吕切。"
                },
                {
                    "paragraph": "迷不知吾所如。",
                    "zhushu": "迷，惑也。如，之也。言已思念楚国，虽循江水涯，意犹迷惑，不知所之也。一本吾下有之字。"
                },
                {
                    "paragraph": "深林杳以冥冥兮，",
                    "zhushu": "山林草木茂盛。一云杳杳以冥冥，杳，一作晦，冥冥，一作冥寞。五臣云：冥冥，暗㒵。"
                },
                {
                    "paragraph": "猿狖之所居。",
                    "zhushu": "非贤士之道径，一本此句上有乃字。五臣云：猿狖，轻捷之兽，喻国之昏乱，邪巧生焉，非贤智所能处也。补曰：猿狖，见九歌。"
                },
                {
                    "paragraph": "山峻髙以蔽日兮，",
                    "zhushu": "言险阻危倾也。以，一作而。"
                },
                {
                    "paragraph": "下幽晦以多雨。",
                    "zhushu": "言暑湿泥泞也。补曰：此言阴气盛而多雨也。"
                },
                {
                    "paragraph": "霰雪纷其无垠兮，",
                    "zhushu": "涉氷冻之盛寒。补曰：诗云：如彼雨雪。先集维霰。霰。霙也。一曰：雨雪杂。垠，音银。畔岸也。"
                },
                {
                    "paragraph": "云霏霏而承宇。",
                    "zhushu": "室屋沈没，与天连也。或曰：日以喻君，山以喻臣，霰雪以兴残贼，云以象佞人。山峻髙以蔽日者，谓臣蔽君明也。下幽晦以多雨者，群下专擅，施恩惠也。霰雪纷其无垠者，残贼之政害仁贤也。云霏霏而承字者，佞人并进，满朝庭也。补曰：霏，芳微切。诗：雨雪霏霏。"
                },
                {
                    "paragraph": "哀吾生之无乐兮，",
                    "zhushu": "遭遇谗佞，失官爵也。"
                },
                {
                    "paragraph": "幽独处乎山中。",
                    "zhushu": "远离亲戚，而斥逐也。"
                },
                {
                    "paragraph": "吾不能变心而从俗兮，",
                    "zhushu": "终不易志，随枉曲也。"
                },
                {
                    "paragraph": "固将愁苦而终穷。",
                    "zhushu": "愁思无聊，身困穷也。"
                },
                {
                    "paragraph": "接舆髠首兮，桑扈裸行。",
                    "zhushu": "接舆，楚狂接舆也。髠，剔也。首，头也。自刑身体，避世不仕也。桑扈，隐士也。去衣裸䄇，効夷狄也。言屈原自伤不容于世，引此隐者以自慰也。裸，一作裸。补曰：论语曰：楚狂接舆歌而过孔子。杨子曰：狂接与之被其发也。庄子曰：嗟来桑户乎。髠，音坤，去发也。羸，力果切，赤体也。"
                },
                {
                    "paragraph": "忠不必用兮，贤不必以。",
                    "zhushu": "以，亦用也。补曰：语曰：不使大臣怨乎不以。左氏曰：师能左右之曰以。"
                },
                {
                    "paragraph": "伍子逢殃兮，",
                    "zhushu": "伍子，伍子胥也。为吴王夫差臣，谏令伐越，夫差不听，遂赐剑而自杀。后越竟灭吴，故言逢殃。补曰：子胥，伍员也。史记：越王句践率其众以朝吴，吴王喜，唯子胥惧，曰：是弃吴也。谏不听，赐子胥属镂之剑以死。将死，曰：抉吾眼置吴东门之上，以观越之灭吴也。庄子曰：伍员流于江。邹阳曰：子胥鸱夷。"
                },
                {
                    "paragraph": "比干菹醢。",
                    "zhushu": "比干，纣之诸父也。纣惑妲己，作糟丘酒池，长夜之饮，断斮朝涉，刳剔孕妇。比干正谏，纣怒曰：吾闻圣人心有七孔。于是乃杀比干，剖其心而观之，故言菹醢也。一云：比干，纣之庶兄。菹，一作葅。"
                },
                {
                    "paragraph": "与前世而皆然兮，",
                    "zhushu": "谓行忠直而遇患害，如比干、子胥者多也。"
                },
                {
                    "paragraph": "吾又何怨乎今之人。",
                    "zhushu": "自古有迷乱之君，若纣、夫差，不用忠信，灭国亡身，当何为复𡜱今之君乎？五臣云：此自抑之词。"
                },
                {
                    "paragraph": "余将董道而不豫兮，",
                    "zhushu": "董，正也。豫，犹豫也。言已虽见先贤执忠被害，犹正身直行，不犹豫而狐疑也。"
                },
                {
                    "paragraph": "固将重昏而终身。",
                    "zhushu": "昏，乱也。言已不逢明君，思虑交错，心将重乱，以终年命。"
                },
                {
                    "paragraph": "乱曰：鸾鸟凤皇，日以远兮。",
                    "zhushu": "鸾、凤，俊鸟也。有圣君则来，无德则去，以兴贤臣难进易退也。"
                },
                {
                    "paragraph": "燕雀乌鹊，巢堂坛兮。",
                    "zhushu": "燕雀乌鹊，多口妄鸣，以喻谗佞。言楚王愚暗，不亲仁贤，而近谗佞也。补曰：坛，音善，见九歌。"
                },
                {
                    "paragraph": "露申辛夷，死林薄兮。",
                    "zhushu": "露，暴也。申，重也。丛木曰林，草木交错曰薄。言重积辛夷，露而暴之，使死于林薄之中，犹言取贤明君子，弃之山野，使之颠坠也。"
                },
                {
                    "paragraph": "腥臊并御，芳不得薄兮。",
                    "zhushu": "腥臊，臭恶也。御，用也。薄，附也。言不识味者，并甘臭恶，不知人者，信任谗佞，故忠信之士，不得附近而放逐也。补曰：臊音骚。周礼曰：豕盲视而交睫，腥。犬赤股而躁，臊。左传曰：薄而观之。薄，迫也，逼近之意，如字，一音博。下文忽翶郢之焉薄、瞭杳杳而薄天，并同。"
                },
                {
                    "paragraph": "阴阳易位，时不当兮。",
                    "zhushu": "阴，臣也。阳，君也。言楚王惑蔽群佞，权臣将代君，与之易位，自伤不遇明时，而当暗世。补曰：阴阳易位，言君弱而臣强也。当，平声。"
                },
                {
                    "paragraph": "怀信侘傺，忽乎吾将行兮！",
                    "zhushu": "言己怀忠信，不合于众，故怅然住立，忽忘居止，将遂远行之它方也。一无忽字。",
                    "type": 2
                },
                {
                    "paragraph": "涉江",
                    "zhushu": "此章言己佩服殊异，抗志髙远，国无人知之者。徘徊江之上，叹小人在位，而君子遇害也。",
                    "type": 2
                },
                {
                    "paragraph": "皇天之不纯命兮，",
                    "zhushu": "德美大称皇天，以兴君也。"
                },
                {
                    "paragraph": "何百姓之震愆。",
                    "zhushu": "震，动也。愆，过也。言皇天不纯一其施，则万物天伤；人君不纯一其政，则百姓震动，以触罪也。"
                },
                {
                    "paragraph": "民离散而相失兮，方仲春而东迁。",
                    "zhushu": "仲春，二月也。刑德合会，嫁娶之时。言懐王不明，信用谗言而放逐己正，以仲春阴阳会时，徙我东行，遂与室家相失也。一无方字。"
                },
                {
                    "paragraph": "去故郷而就远兮，遵江夏以流亡。",
                    "zhushu": "遵，循也。江夏，水名也。言巳东行，循江夏之水，而遂流亡，无还郷之期也。补曰：前汉有江夏郡。应劭曰：沔水自江别至南郡华容为夏水，过郡入江，故曰江夏。水经云：夏水出江，流于江陵县东南。注云：江津豫章口，东会中夏口，是夏水之苔，江之汜也。所谓过夏首而西浮，顾龙门而不见也。又云：又东至江夏云杜县，入于沔。注云：应劭曰：江别入沔为夏水源。夫夏之为名，始于分江，冬竭夏流，故纳厥称。既有中夏之目，亦苞大夏之名矣。当其决入之所，土谓之赌口焉。郑玄注尚书沧浪之水，言今谓之夏水。刘澄之著永初山川记云：夏水，古文以为沧浪，渔父所歌也。因此言之，水应由沔。今按夏水是江流沔，非沔入夏。假使沔注夏，其势西南，非尚书又东文。余亦以为非也。自赌口下沔水，兼通夏目，而会于江，谓之夏汭。故春秋传吴伐楚，沈尹戌奔命于夏汭也。杜预曰：汉水曲入江，即夏口矣。"
                },
                {
                    "paragraph": "出国门而轸怀兮，",
                    "zhushu": "轸，痛也。怀，思也。"
                },
                {
                    "paragraph": "甲之鼌吾以行。",
                    "zhushu": "甲，日也。朝，旦也。屈原放出郢门，心痛而思，始去，正以甲日之旦而行。纪时日清明者，刺君不聪明也。鼌，一作晁。补曰：鼌、晁，并读为朝暮之朝。冯衍赋云：甲子之朝兮，汨吾西征。注云：君子举事尚早，故以朝言也。"
                },
                {
                    "paragraph": "发郢都而去闾兮，荒忽其焉极。",
                    "zhushu": "言已始发郢，去我闾里，愁思荒忽，安有穷极之时。一无都字。一夲荒上有怊字。其，一作之。补曰：前汉：南郡江陵县，故楚郢都，楚文正自丹阳徙此。后九世，平王城之。后十世，秦祓我郢，徙东郢。闾，里门也。荒忽，见九歌。"
                },
                {
                    "paragraph": "楫齐扬以容与兮，",
                    "zhushu": "楫，船櫂也。齐，同也。扬，举也。补曰：楫，音接。"
                },
                {
                    "paragraph": "哀见君而不再得。",
                    "zhushu": "言已去乘船，士卒齐举楫櫂，低徊容与，咸有还意，自伤卒去，而不得再事于君也。"
                },
                {
                    "paragraph": "望长楸而太息兮，",
                    "zhushu": "长楸，大梓。太，一作叹。补曰：楸，音秋。"
                },
                {
                    "paragraph": "涕淫淫其若霰。",
                    "zhushu": "淫淫，流㒵也。言已顾望楚都，见其大道长树，悲而太息，涕下淫淫如雨霰也。"
                },
                {
                    "paragraph": "过夏首而西浮兮，",
                    "zhushu": "夏首，夏水口也。船独流为浮也。补曰：荀子曰：夏首之南有人焉。"
                },
                {
                    "paragraph": "顾龙门而不见。",
                    "zhushu": "龙门，楚东门也。言已从西浮而东行，过夏水之口，望楚东门，蔽而不见，自伤日以远也。补曰：水经云：龙门，即郢城之东门。又伍端休江陵记云：南关三门，其一名龙门，一名修门。修门，见招魂。"
                },
                {
                    "paragraph": "心婵媛而伤怀兮，",
                    "zhushu": "婵媛，犹牵引也。"
                },
                {
                    "paragraph": "眇不知其所蹠。",
                    "zhushu": "眇，犹远也。蹠，践也。言已顾视龙门不见，则心中牵引而痛，远视眇然，足不知当所践蹠也。其，一作余，一无其字，文苑作所它。补曰：蹠，音只。"
                },
                {
                    "paragraph": "顺风波以从流兮，焉洋洋而为客。",
                    "zhushu": "洋洋，无所归㒵也。言已忧不知所践，则听船顺风，遂洋洋远客而无所归也。补曰：洋洋，水盛㒵。焉，读如且焉，止息之焉。"
                },
                {
                    "paragraph": "凌阳侯之汜滥兮，",
                    "zhushu": "凌，乘也。阳侯，大波之神。滥，一作灠。补曰：战国策云：塞漏舟而轻阳侯之波，则舟覆矣。淮南云：武王伐纣，渡于孟津，阳侯之波，逆流而击。注云：阳侯，陵阳国侯也。其国近水，溺死于水，其神龙为大波，有所伤害，因谓之阳侯之波也。应劭曰：阳侯，古之诸侯，有罪自投江，其神为大波。汜，孚𣑽切。"
                },
                {
                    "paragraph": "忽翶翔之焉薄。",
                    "zhushu": "薄，止也。言已遂复乘大波而游，忽然无所止薄也。之，一作而，一作兮。"
                },
                {
                    "paragraph": "心絓结而不解兮，",
                    "zhushu": "絓，悬。补曰：絓，碍也，音画。"
                },
                {
                    "paragraph": "思蹇产而不释。",
                    "zhushu": "蹇产，诘屈也。言已乘船蹈波，愁而恐惧，则心肝县结，思念诘屈，而不可解释也。补曰：山曲曰𡾰嵼，义与此同。"
                },
                {
                    "paragraph": "将运舟而下浮兮，",
                    "zhushu": "运，回也。"
                },
                {
                    "paragraph": "上洞庭而下江。",
                    "zhushu": "言己忧愁，身不能安处也。"
                },
                {
                    "paragraph": "去终古之所居兮，",
                    "zhushu": "远离先相之宅舍也。"
                },
                {
                    "paragraph": "今逍遥而来东。",
                    "zhushu": "遂行游戏，涉江湖也。"
                },
                {
                    "paragraph": "羌灵魂之欲归兮，",
                    "zhushu": "精神梦游，还故居也。羌，一作唴。补曰：羌，发声也。唴，丘亮切，于义不通。"
                },
                {
                    "paragraph": "何须臾而忘反。",
                    "zhushu": "倚住顾望，常欲去也。"
                },
                {
                    "paragraph": "背夏浦而西思兮，",
                    "zhushu": "背水向家，念亲属也。"
                },
                {
                    "paragraph": "哀故都之日远。",
                    "zhushu": "远离郢都，何辽辽也？"
                },
                {
                    "paragraph": "登大坟以远望兮，",
                    "zhushu": "想见宫阙与廊庙也。水中髙者为坟。诗曰：遵彼汝坟。"
                },
                {
                    "paragraph": "聊以舒吾忧心。",
                    "zhushu": "且展我情，渫。忧思也。"
                },
                {
                    "paragraph": "哀州土之平乐兮，",
                    "zhushu": "闵惜郷邑之饶富也。补曰：乐，音洛。"
                },
                {
                    "paragraph": "悲江介之遗风。",
                    "zhushu": "远涉大川，民俗异也。介，一作界。补曰：薛君韩诗章句曰：介，界也。曹子建诗云：江介多悲风。注云：介，间也。"
                },
                {
                    "paragraph": "当陵阳之焉至兮，",
                    "zhushu": "意欲腾驰，道安极也。陵，一作凌。补曰：前汉：丹阳郡有陵阳，仙人陵阳子明所居也。大人赋云：反大壹而从陵阳。"
                },
                {
                    "paragraph": "南渡之焉如？",
                    "zhushu": "淼，滉，弥望无际极也。渡，一作度，一云：淼，养，弥望无栖集也。"
                },
                {
                    "paragraph": "曽不知夏之为丘兮，",
                    "zhushu": "夏，大殿也。丘，墟也。诗云：于我乎夏屋渠渠。怀王信用谗佞，国将危亡，曽不知其所居宫殿当为墟也。补曰：夏，大屋。杨子曰：震风凌雨，然后知夏屋之为帡幪也。"
                },
                {
                    "paragraph": "孰两东门之可芜。",
                    "zhushu": "孰，谁也。芜，逋也。言郢城两东门，非先王所作邪？何可使逋废而无路？补曰：说文曰：芜，薉也。"
                },
                {
                    "paragraph": "心不怡之长久兮，",
                    "zhushu": "怡、乐，㒵也。"
                },
                {
                    "paragraph": "忧与愁其相接。",
                    "zhushu": "接，续也。言已念楚国将墟，心常舍戚，忧愁相续，无有解也。其，一作之。"
                },
                {
                    "paragraph": "惟郢路之辽远兮，",
                    "zhushu": "楚道逶迤，山谷隘也。"
                },
                {
                    "paragraph": "江与夏之不可涉。",
                    "zhushu": "分隔两水，无以渡也。"
                },
                {
                    "paragraph": "忽若不信兮，",
                    "zhushu": "始从细㣲，遂见疑也。一本若下有去字。"
                },
                {
                    "paragraph": "至今九年而不复。",
                    "zhushu": "放且九岁。君不觉也。补曰：卜居言：屈原既放，三年不得复见。此云至今九年而不复。按楚世家。屈原传。六国世表。刘向新序云：秦欲吞灭诸侯。屈原为楚东使于齐。以结强党。秦国患之。使张仪之楚。货贵臣上官大夫、靳尚之属，及令尹子兰、司马子椒。内赂夫人郑䄂，共𧮂屈原。屈原遂放于外，乃作离骚。当怀王之十六年。张仪相楚。十八年，楚囚张仪，复释去之。是时屈平既疏，不复在位，怀王悔不用屈原之策，于是复用屈原。屈原谏懐王曰：何不杀张仪？懹王使人追之，不及。三十年，秦昭王欲与怀王会，屈平曰：不如无行。怀王卒行。当顷襄王之三年，怀王卒于秦，顷襄听谗，复放屈原。以此考之，屈平在怀王之世，被绌复用，至顷襄即位，遂放于江南耳。其云既放三年，谓被放之初。又云九年而不复，盖作此时，放已九年也。"
                },
                {
                    "paragraph": "惨郁郁而不通兮，",
                    "zhushu": "中心忧满，虑闭塞也。通，一作开。"
                },
                {
                    "paragraph": "蹇侘傺而舍戚。",
                    "zhushu": "怅然住立，内结毒也。"
                },
                {
                    "paragraph": "外承欢之汋约兮，",
                    "zhushu": "汋约，好㒵。补曰：汋，音绰。"
                },
                {
                    "paragraph": "谌荏弱而难持。",
                    "zhushu": "谌，诚也。言佞人承君欢颜，好其謟言，令之汋约然，小人诚难扶持之也。补曰：谌，音忱，信也。荏，音稔。语曰：色厉而内荏。"
                },
                {
                    "paragraph": "忠湛湛而愿进兮，",
                    "zhushu": "湛湛，重厚㒵。补曰：诗曰：湛湛露斯。注云：湛湛，茂盛。㒵，丈减切。相如赋云：纷湛湛其差错。注云：湛湛，积厚之。㒵，徒感切。"
                },
                {
                    "paragraph": "妬被离而鄣之。",
                    "zhushu": "言己体性重厚，而欲愿进，谗人妬害，加被离析，鄣而蔽之。被，一作披。补曰：被，读曰披。反离骚曰：亡春风之被离。鄣，音章，壅也。记曰：鮌鄣，洪水。"
                },
                {
                    "paragraph": "尧舜之抗行兮，",
                    "zhushu": "行。不孟切。"
                },
                {
                    "paragraph": "瞭杳杳而薄天。",
                    "zhushu": "一无瞭字，一云杳冥冥而薄天。补曰：瞭，音了，目明也。杳杳，远㒵。"
                },
                {
                    "paragraph": "众谗人之嫉妬兮，被以不慈之伪名。",
                    "zhushu": "补曰：尧、舜与贤而不与子，故有不慈之名。庄子曰：尧不慈，舜不孝。言此者，以明尧、舜大圣，犹不免谗谤，况余人乎？"
                },
                {
                    "paragraph": "憎愠惀之修美兮，",
                    "zhushu": "修，一作修。补曰愠，纡粉切。心所愠积也。惀，力允切。思求晓知谓之惀。"
                },
                {
                    "paragraph": "好夫人之忼慨。",
                    "zhushu": "释文作礚，苦盖切。补曰：忼，苦朗切。忼慨，愤意。君子之愠惀，若可鄙者；小人之忼慨，若可喜者，唯明者能察之。"
                },
                {
                    "paragraph": "众踥蹀而日进兮，",
                    "zhushu": "踥，一作，　一作踕，一作　惵。补曰：踥，思叶切。蹀，音牒。踥蹀，行㒵。"
                },
                {
                    "paragraph": "美超远而逾迈。",
                    "zhushu": "此皆解于九辩之中。"
                },
                {
                    "paragraph": "乱曰：曼余目以流观兮，",
                    "zhushu": "曼，犹曼曼，远㒵。补曰：说文：曼，引也，音万。"
                },
                {
                    "paragraph": "冀壹反之何时？",
                    "zhushu": "言已放远，日以曼曼，周流观视，意欲一还，知当何时也。"
                },
                {
                    "paragraph": "鸟飞反故郷兮，",
                    "zhushu": "思故巢也。补曰：淮南云：鸟飞反郷，狐死首丘，各哀其所生。"
                },
                {
                    "paragraph": "狐死必首丘。",
                    "zhushu": "念旧居也。补曰：记曰：乐，乐其所自生，礼不忘其本。古人有言曰：狐死正丘首。仁也。广志曰：狐死首丘。豹死首山。"
                },
                {
                    "paragraph": "信非吾罪而弃逐兮，",
                    "zhushu": "我以忠信而获过也。"
                },
                {
                    "paragraph": "何日夜而忘之？",
                    "zhushu": "昼夜念君，不远离也。",
                    "type": 2
                },
                {
                    "paragraph": "哀郢",
                    "zhushu": "此章言已虽被放，心在楚国，徘徊而不忍去，蔽于谗謟，思见君而不得，故太史公读哀郢而悲其志也。",
                    "type": 2
                },
                {
                    "paragraph": "心郁郁之忧思兮，",
                    "zhushu": "哀愤结縎，虑烦𡨚也。一无心字。"
                },
                {
                    "paragraph": "独永叹乎増伤。",
                    "zhushu": "哀悲太息，损肺肝也。"
                },
                {
                    "paragraph": "思蹇产之不释兮，",
                    "zhushu": "心中诘屈。如连环也。"
                },
                {
                    "paragraph": "曼遭夜之方长。",
                    "zhushu": "忧不能眠，时难晓也。"
                },
                {
                    "paragraph": "悲秋风之动容兮，",
                    "zhushu": "风为政令。动，摇也。言风起而草木之类摇动，君令下而百姓之化行也。一本云悲夫。补曰：九辩曰：悲哉！秋之为气也，萧瑟兮，草木摇落而变衰。意与此同。"
                },
                {
                    "paragraph": "何回极之浮浮。",
                    "zhushu": "回，邪也。极，中也。浮浮，行㒵。怀王为回邪之政，不合道中，则其化流行，群下皆効也。补曰：极，至也。诗云：江汉浮浮。浮浮，水流㒵。此言回邪盛行，犹秋风之摇落万物也。"
                },
                {
                    "paragraph": "数惟荪之多怒兮，",
                    "zhushu": "数，纪也。荪，香草也，以喻君。荪，一作荃。补曰：数，所矩切，计也。惟，思也。言计思其君，多妄怒，无罪而受罚也。"
                },
                {
                    "paragraph": "伤余心之懮懮。",
                    "zhushu": "懮，痛㒵也。言己惟思君行，纪数其过，又多忿怒，无罪受罚，故我心懮懮而伤痛也。补曰：懮，音忧，说文云：愁也。"
                },
                {
                    "paragraph": "愿摇起而横奔兮，",
                    "zhushu": "言已见君妄怒，无辜而受罚，则欲摇动而奔走。"
                },
                {
                    "paragraph": "览民尤以自镇。",
                    "zhushu": "尤，过也。镇，止也。言己览观众民，多无过恶，而被刑罚，非独己身，自镇止而慰己也。补曰：镇，音𤤽。"
                },
                {
                    "paragraph": "结微情以陈词兮，",
                    "zhushu": "结续妙思，作辞赋也。"
                },
                {
                    "paragraph": "矫以遗夫美人。",
                    "zhushu": "举与怀王，使览照也。补曰：遗，去声。"
                },
                {
                    "paragraph": "昔君与我诚言兮，",
                    "zhushu": "始君与已谋政务也。诚，一作成。"
                },
                {
                    "paragraph": "曰黄昏以为期。",
                    "zhushu": "且待日𣳚间静时也。补曰：淮南曰：薄于虞渊，是谓黄昏。黄昏，喻晚节也。战国策云：行百里者，半于九十。此言末路之难。"
                },
                {
                    "paragraph": "羌中道而回畔兮，",
                    "zhushu": "信用䜛人，更狐疑也。"
                },
                {
                    "paragraph": "反既有此他志。",
                    "zhushu": "谓已不忠，遂外疏也。补曰：志，音之，叶韵。"
                },
                {
                    "paragraph": "㤭吾以其美好兮，",
                    "zhushu": "握持宝玩，以侮余也。一无其字。补曰：此言怀王自矜伐也。㤭，矜也。庄子曰：虚㤭而恃气。读若骄。"
                },
                {
                    "paragraph": "览余以其修姱。",
                    "zhushu": "陈列好色，以示我也。览，一作鉴，修，一作修。补曰：姱，好也。亦有户音。"
                },
                {
                    "paragraph": "与余言而不信兮，",
                    "zhushu": "外若亲己，内怀诈也。一作途言。"
                },
                {
                    "paragraph": "盖为余而造怒。",
                    "zhushu": "责其非职，语横暴也。盖，一作盍。补曰：为，去声。"
                },
                {
                    "paragraph": "愿承闲而自察兮，",
                    "zhushu": "思待清宴，自解说也。补曰：闲，音闲。庄子曰：今日宴闲，察，明也。"
                },
                {
                    "paragraph": "心震悼而不敢。",
                    "zhushu": "志恐动悸。心中怛也。"
                },
                {
                    "paragraph": "悲夷犹而冀进兮，",
                    "zhushu": "意怀犹豫，幸擢拔也。"
                },
                {
                    "paragraph": "心怛伤之憺憺。",
                    "zhushu": "肝胆剖破，血凝滞也。补曰：怛，当割切，悲惨也。憺，谈取切。安静也。"
                },
                {
                    "paragraph": "兹历情以陈辞兮，",
                    "zhushu": "发此愤思，列谋谟也。一作历兹情。"
                },
                {
                    "paragraph": "荪详聋而不闻。",
                    "zhushu": "君耳不听，若风过也。荪，一作荃，详，一作佯。补曰：详，许也，与佯同。"
                },
                {
                    "paragraph": "固切人之不媚兮，",
                    "zhushu": "琢瑳群佞，见憎恶也。"
                },
                {
                    "paragraph": "众果以我为患。",
                    "zhushu": "謟谀，比己于剑戟也。补曰：患，音还。"
                },
                {
                    "paragraph": "初吾所陈之耿著兮，",
                    "zhushu": "论说政治，道明白也。补曰：耿，古逈切。"
                },
                {
                    "paragraph": "岂至今其庸亡。",
                    "zhushu": "文辞尚在，可求索也。一云岂不至今其庸止。"
                },
                {
                    "paragraph": "何毒药之謇謇兮，",
                    "zhushu": "忠信不美，如毒药也。一云何独乐斯之謇謇兮。补曰：书曰：若药不瞑眩，厥疾不瘳。传曰：美疢不如恶石。"
                },
                {
                    "paragraph": "愿荪美之可完。",
                    "zhushu": "想君德化，可兴复也。荪，一作荃，完，一作光。"
                },
                {
                    "paragraph": "望三五以为像兮，",
                    "zhushu": "三王、五伯，可修法也。"
                },
                {
                    "paragraph": "指彭咸以为仪。",
                    "zhushu": "先贤清白，我式之也。"
                },
                {
                    "paragraph": "夫何极而不至兮，",
                    "zhushu": "尽心修善，获官爵也。补曰：此言以圣贤为法，尽心行之，何远而不至也。"
                },
                {
                    "paragraph": "故远闻而难𧇾。",
                    "zhushu": "功名布流，长不灭也。"
                },
                {
                    "paragraph": "善不由外来兮，",
                    "zhushu": "才德仁义，从己出也。"
                },
                {
                    "paragraph": "名不可以虚作。",
                    "zhushu": "愚欲强智，不能及也。补曰：此言有实而后名从之。"
                },
                {
                    "paragraph": "孰无施而有报兮，",
                    "zhushu": "谁不自施德而蒙福？补曰：施，矢豉切。"
                },
                {
                    "paragraph": "孰不实而有获？",
                    "zhushu": "空穗满田，无所得也。以言上不施惠，则下不竭其力；君不履信诚，则臣下伪惑也。获，一作获。"
                },
                {
                    "paragraph": "少歌曰：",
                    "zhushu": "小唫讴谣，以乐志也。少，一作小。补曰：少，矢照切。荀子曰：其小歌也。注云：此下一章，即其反辞，摠论前意，反复说之也。此章有少歌，有倡，有乱。少歌之不足，则又发其意而为倡。独倡而无与和也，则摠理一赋之终，以为乱辞云尔。"
                },
                {
                    "paragraph": "与美人抽怨兮，",
                    "zhushu": "为君陈道，拔恨意也。"
                },
                {
                    "paragraph": "并日夜而无正。",
                    "zhushu": "君性不端，昼夜谬也。并，一作弃，一云并憾日夜无正。补曰：并，并也。冯衍赋云：并日夜而忧思。"
                },
                {
                    "paragraph": "㤭吾以其美好兮，",
                    "zhushu": "示我爵位及财贿也。㤭，一作骄。"
                },
                {
                    "paragraph": "敖朕辞而不听。",
                    "zhushu": "慢我之言，而不采听也。敖，一作謷，补曰：敖，倨也，与傲同。"
                },
                {
                    "paragraph": "倡曰：",
                    "zhushu": "起倡发声，造新曲也。补曰：倡，与唱同。"
                },
                {
                    "paragraph": "有鸟自南兮，",
                    "zhushu": "屈原自喻，生楚国也。补曰：孔子曰：鸟则择木，木岂能择鸟？子思曰：君子犹鸟也，疑之则举矣，色斯举矣，翔而后集。故古人以自喻。"
                },
                {
                    "paragraph": "来集汉北。",
                    "zhushu": "虽易水土，志不革也。补曰：禹贡：嶓蒙导𣻌，东流为汉。周礼：荆州，其川江、汉。汉，楚水也。水经及山海经注云：汉水出陇西坻道县嶓冢山，初名𣻌水，东流至武都沮县，始为汉水。东南至葭萌，与羌水合，至江夏安陆县，名沔水，故有汉沔之名。又东至竟陵，合沧浪之水。又东过三澨，水触大别山，南入干江也。"
                },
                {
                    "paragraph": "好姱佳丽兮，",
                    "zhushu": "容㒵、 说美，有俊德也。"
                },
                {
                    "paragraph": "牉独处此异域。",
                    "zhushu": "背离郷党，居他邑也。牉，一作叛，一作㭊。补曰：牉，音泮，旧，音伴。"
                },
                {
                    "paragraph": "既惸独而不群兮，",
                    "zhushu": "行与众异，身孤特也。补曰：惸，渠荣切。无弟兄也。"
                },
                {
                    "paragraph": "又无良媒在其侧。",
                    "zhushu": "左右嫉妬，莫衒鬻也。"
                },
                {
                    "paragraph": "道卓远而日忘兮，",
                    "zhushu": "卓，一作逴。"
                },
                {
                    "paragraph": "愿自申而不得。",
                    "zhushu": ""
                },
                {
                    "paragraph": "望北山而流涕兮，",
                    "zhushu": "瞻仰髙景，愁悲泣也。北山，一作南山。"
                },
                {
                    "paragraph": "临流水而太息。",
                    "zhushu": "顾念旧故，思亲戚也。流水，一作深水。"
                },
                {
                    "paragraph": "望孟夏之短夜兮，",
                    "zhushu": "四月之未阴，尽，极也。补曰：上云曼遭夜之方长，此云望孟夏之短夜者，秋夜方长，而夏夜最短，忧不能寐，冀夜短而易晓也。"
                },
                {
                    "paragraph": "何晦明之若岁。",
                    "zhushu": "忧不能寐，常倚立也。"
                },
                {
                    "paragraph": "惟郢路之辽远兮，",
                    "zhushu": "隔以江湖，幽僻侧也。"
                },
                {
                    "paragraph": "魂一夕而九逝。",
                    "zhushu": "精魂夜归，几满十也。"
                },
                {
                    "paragraph": "曽不知路之曲直兮，",
                    "zhushu": "忽往忽来，行亟疾也。一本云：曽不知路之曲直兮，魂识路之营营。何灵魂之信直兮。南指月与列星，愿径逝而未得兮。人之心不与吾心同。"
                },
                {
                    "paragraph": "南指月与列星。",
                    "zhushu": "参差转运，相递代也。"
                },
                {
                    "paragraph": "愿径逝而未得兮，",
                    "zhushu": "意欲直还，君不纳也。未，一作不。"
                },
                {
                    "paragraph": "魂识路之营营。",
                    "zhushu": "精灵主行，往来数也。或曰：识路，知道路也。营，一作焭。补曰：诗注云：营营，往来，㒵焭。焭，忧也，音琼。"
                },
                {
                    "paragraph": "何灵魂之信直兮，",
                    "zhushu": "质性忠正，不枉曲也。"
                },
                {
                    "paragraph": "人之心不与吾心同。",
                    "zhushu": "我志清白，众泥浊也。"
                },
                {
                    "paragraph": "理弱而媒不通兮，",
                    "zhushu": "知友劣弱，又鄙朴也。"
                },
                {
                    "paragraph": "尚不知余之从容。",
                    "zhushu": "未照我志之所欲也。补曰：言尚不知己志。况能召我也。"
                },
                {
                    "paragraph": "乱曰：长瀬湍流，溯江潭兮。",
                    "zhushu": "湍，亦瀬也。逆流而上曰溯。潭，渊也。楚人名渊曰潭。言已思得君命，缘湍瀬之流，上溯江渊而归郢也。补曰：瀬，见九歌。说文：逆流而上曰溯。洄。溯，向也。水欲下，违之而上也。潭水出武陵。说楚人名深曰潭，徒含切，又音淫。"
                },
                {
                    "paragraph": "狂顾南行，聊以娱心兮。",
                    "zhushu": "狂，犹遽也。娱，乐也。君不肯还己，则复遽走南行，幽藏山谷，以娱己之本志也。一无聊字。"
                },
                {
                    "paragraph": "轸石崴嵬，蹇吾愿兮。",
                    "zhushu": "轸，方也。故曰轸之方也，以象地。崴嵬、崔巍，髙㒵也。言虽放弃，执履忠信，志如方石，终不可转，行度益髙，我常愿之也。嵬，一作嵔。补曰：轸石，谓石之方者，如车轸耳。集韵：崴，音隈。嵬，吾回切。又崴，乌皆切。嵬，音怀。崴嵬，不平也。一曰：山形。崴，旧音委谁切，嵔音淮。"
                },
                {
                    "paragraph": "超回志度，行隐进兮。",
                    "zhushu": "超，越也。言己动履正直，超越回邪。志其法度，隐行忠信，日以进也。补曰：说文：隐，安也。"
                },
                {
                    "paragraph": "低佪夷犹，宿北姑兮。",
                    "zhushu": "夷犹，犹豫也。北姑，地名。言已所以低佪犹豫、宿北姑者，冀君觉寤而还己也。低，一作俳。"
                },
                {
                    "paragraph": "烦𡨚瞀容，实沛徂兮。",
                    "zhushu": "瞀，乱也。实，是也。徂，去也。言已忧愁，思念烦𡨚，容㒵愤乱，诚欲随水沛然而流去也。补曰：瞀，音茂。"
                },
                {
                    "paragraph": "愁叹苦神，灵遥思兮。",
                    "zhushu": "愁叹苦神者，思旧郷而神劳也。灵遥思者，神远忧也。"
                },
                {
                    "paragraph": "路远处幽，又无行媒兮。",
                    "zhushu": "路远处幽者，道远处僻也。无行媒者，无绍介也。"
                },
                {
                    "paragraph": "道思作颂，聊以自救兮。",
                    "zhushu": "一无以字。"
                },
                {
                    "paragraph": "忧心不遂，斯言谁告兮。",
                    "zhushu": "道思者，中道作颂，以舒怫郁之念，救伤怀之思也。忧心不遂，不达也。谁告者，无所告愬也。",
                    "type": 2
                },
                {
                    "paragraph": "抽思",
                    "zhushu": "此章言已所以多忧者，以君信谀而自圣，眩于名实，昧于施报，已虽忠直，无所赴愬，故反复其词，以泄忧思也。",
                    "type": 2
                },
                {
                    "paragraph": "滔滔孟夏兮，",
                    "zhushu": "滔滔，盛阳㒵也。史记作陶陶。补曰：说文：滔，水漫漫大㒵，他刀切。又，滔，聚也，音陶。前云方仲春而东迁，此云滔滔孟夏者，屈原以仲春去国，以孟夏徂南土也。"
                },
                {
                    "paragraph": "草木莽莽。",
                    "zhushu": "言孟夏四月，纯阳用事，煦成万物，草木之类，莫不莽莽盛茂。自伤不蒙君惠，而独放弃，曽不若草木也。补曰：莽，莫补切。"
                },
                {
                    "paragraph": "伤怀永哀兮，",
                    "zhushu": "怀，思也。永，长也。"
                },
                {
                    "paragraph": "汩徂南土。",
                    "zhushu": "汨，行㒵。徂，往也。言已见草木盛长，而己独汨然放流，往居江南之土，僻远之处，故心伤而长悲思也。土，一作去。补曰：汨，越笔切，见骚经。"
                },
                {
                    "paragraph": "眴兮杳杳，",
                    "zhushu": "眴，视㒵也。杳杳，深冥㒵也。史记作窈窈。补曰：眴与瞬同。说文云：开阖目数摇也。"
                },
                {
                    "paragraph": "孔静幽默。",
                    "zhushu": "孔，甚也。诗曰：亦孔之将。默默，无声也。言江南山髙泽深，视之冥冥，野甚清净，漠无人声。一云孔静兮。史记默作墨。"
                },
                {
                    "paragraph": "郁结纡轸兮，",
                    "zhushu": "纡，屈也。轸，痛也。史记纡作𡨚。"
                },
                {
                    "paragraph": "离慜而长鞠。",
                    "zhushu": "慜，痛也。鞠，穷也。言已愁思，心中郁结，纡屈而痛，身遭疾病，长穷困，若恐不能自全也。史记慜作𢚓，而作之。补曰：离，遭也。慜，与𢚓同。"
                },
                {
                    "paragraph": "抚情効志兮，",
                    "zhushu": "抚，循也。効犹核也。"
                },
                {
                    "paragraph": "𡨚屈而自抑。",
                    "zhushu": "抑，按也。言己身多病长穷，恐遂巓沛，抚己情意，而考核心志，无有过失，则屈志自抑，而不惧也。史记云：俯诎以自抑。"
                },
                {
                    "paragraph": "刓方以为圜兮，",
                    "zhushu": "刓，削。补曰：刓，吾官切，圆，削也。"
                },
                {
                    "paragraph": "常度未替。",
                    "zhushu": "度，法也。替，废也。言人刓削方木，欲以为圜，其常法度尚未废也。以言谗人𧮂逐放己，欲使改行，亦终守正而不易也。"
                },
                {
                    "paragraph": "易初本迪兮，",
                    "zhushu": "史记迪作由，一无初字。"
                },
                {
                    "paragraph": "君子所鄙。",
                    "zhushu": "鄙，耻也。言人遭世遇，变易初行，远离常道，贤人君子之所耻，不忍为也。"
                },
                {
                    "paragraph": "章画志墨兮，",
                    "zhushu": "章，明也。志，念也。史记志作职。补曰：画，音获。"
                },
                {
                    "paragraph": "前图未改。",
                    "zhushu": "图，法也。改，易也。言工明于所画，念其绳墨，修前人之法，不易其道，则曲木直而恶木好也。以言人遵先圣之法度，修其仁义，不易其行，则德誉兴而荣名立也。史记图作度。"
                },
                {
                    "paragraph": "内厚质正兮，",
                    "zhushu": "史记作内直质重兮。"
                },
                {
                    "paragraph": "大人所盛。",
                    "zhushu": "言人质性敦厚，心志正直，行无过失，则大人君子所盛美也。"
                },
                {
                    "paragraph": "巧倕不斲兮，",
                    "zhushu": "倕，尧巧工也。斲，斫也。史记作巧匠。斲，一作刘，一作断。补曰：倕，音垂。书曰：垂汝共工。庄子曰：工倕旋而盖规矩。淮南曰：周鼎著倕，使衔其指。说文云：斲，斫也。刘，杀也。作斲者是。"
                },
                {
                    "paragraph": "孰察其拨正。",
                    "zhushu": "察，知也。拨，治也。言倕不以斤斧斲斫，则曲木不治，谁知其工巧者乎？以言君子不居爵位，众亦莫知其贤能也。史记作揆正。补曰：说文曰：拨，治也，北未切。揆，度也。"
                },
                {
                    "paragraph": "𤣥文处幽兮，",
                    "zhushu": "玄，墨也。幽，冥也。史记作幽处。"
                },
                {
                    "paragraph": "蒙瞍谓之不章。",
                    "zhushu": "蒙，盲者也。诗云：蒙瞍奏工。章，明也。言孙玄墨之文，居于幽冥之处，则蒙瞍之徒以为不明也。言持贤知之士，居于山谷，则众愚以为不贤也。瞍，一作𥈟，史记无瞍字，补曰：有眸子而无见曰蒙，无眸子曰瞍。"
                },
                {
                    "paragraph": "离娄微睇兮，",
                    "zhushu": "离娄，古明目者也。孟子曰：离娄之明，睇，眄之也。补曰：淮南曰：离朱之明，即离娄也。黄帝时人，明目能见百步之外。秋豪之未。睇，音弟。说文曰：目小视也。南楚谓眄曰睇。"
                },
                {
                    "paragraph": "瞽以为无明。",
                    "zhushu": "瞽。盲者也。诗云：有瞽有瞽。言离娄明目，无所不见，微有所眄。盲人轻之，以为无明也。言贤者遭困厄。俗人侮之，以为痴也。补曰：说文：瞽，目但有状也。"
                },
                {
                    "paragraph": "变白以为黑兮，",
                    "zhushu": "世，以浊为清也。史记以作而。"
                },
                {
                    "paragraph": "倒上以为下。",
                    "zhushu": "俗人以愚为贤也。补曰：下，音户。"
                },
                {
                    "paragraph": "凤皇在笯兮，",
                    "zhushu": "笯，笼落也。徐广曰：笯，一作郊。补曰：笯，音暮，释文：音奴，又女家切。说文曰：笼也。南楚谓之笯。"
                },
                {
                    "paragraph": "鸡鹜翔舞。",
                    "zhushu": "言圣人困厄，小人得志也。史记鹜作雉。补曰：鹜，凫属，音木。"
                },
                {
                    "paragraph": "同糅玉石兮，",
                    "zhushu": "贤愚杂厕。补曰：糅，杂也，女救切。"
                },
                {
                    "paragraph": "一槩而相量。",
                    "zhushu": "忠佞不异。补曰：槩，平斗斛木，古代切。"
                },
                {
                    "paragraph": "夫惟党人鄙固兮，",
                    "zhushu": "楚俗狭陋，鄙，一作交。史记云：夫党人之鄙妬兮。"
                },
                {
                    "paragraph": "羌不知余之所臧。",
                    "zhushu": "莫照我之善意也。史记云：羌不知吾所臧。"
                },
                {
                    "paragraph": "任重载盛兮，",
                    "zhushu": "补曰：盛，多也。言所任者重，所载者多也。重，直用切。"
                },
                {
                    "paragraph": "陷滞而不济。",
                    "zhushu": "陷，没也。济，成也。言己才力盛壮，可任重载，而身放弃，陷没沉滞，不得成其夲志。"
                },
                {
                    "paragraph": "怀瑾握瑜兮，",
                    "zhushu": "在衣为怀，在手为握。瑾、瑜，美王也。补曰：传云：钟山之玉，瑾、瑜为良。瑾，音仅，瑜，音逾。"
                },
                {
                    "paragraph": "穷不知所示。",
                    "zhushu": "示，语也。言己怀持美玉之德，遭世暗惑，不别善恶，抱寳穷困，而无所语也。史记云：穷不得余所示。"
                },
                {
                    "paragraph": "邑犬之群吠兮，吠所怪也。",
                    "zhushu": "言邑里之犬，群而吠者，怪非常之人而噪之也。以言俗人群聚毁贤智者，亦以其行度异，故群而谤之也。一云邑犬群兮，吠所怪也，史记无之字，一本此句与下文无也字。"
                },
                {
                    "paragraph": "非俊疑杰兮，",
                    "zhushu": "千人才为俊，一国髙为杰也。史记云：诽骏疑桀。补曰：淮南云：知过万人谓之英，千人谓之俊，百人谓之豪，十人谓之杰。"
                },
                {
                    "paragraph": "固庸态也。",
                    "zhushu": "庸，厮贱之人也。言众人所谤，非杰异之士，斯庸夫恶态之人也。何者？德髙者不合于众，行异者不合于俗，故为犬之所吠，众人之所讪也。"
                },
                {
                    "paragraph": "文质疏内兮，",
                    "zhushu": "史记疏作疏。补曰：内，旧音讷。疏，疏通也。讷，木讷也。释文：内，如字。"
                },
                {
                    "paragraph": "众不知余之异采。",
                    "zhushu": "采，文采也。言已能文能质，内以疏达，众人不知我有异艺之文采也。史记余作吾。徐广曰：异，一作奥。"
                },
                {
                    "paragraph": "材朴委积兮，",
                    "zhushu": "条直为材，壮大为朴。壮，一作庬。史记朴作朴。积，一作质。补曰：说文云：朴，木皮也。朴，木素也。"
                },
                {
                    "paragraph": "莫知余之所有。",
                    "zhushu": "言材木委积，非鲁班则不能别其好丑；国民众多，非明君则不知我之能也。"
                },
                {
                    "paragraph": "重仁袭义兮，",
                    "zhushu": "重累也。袭，及也。补曰：淮南云：圣人重仁袭恩。注云：袭，亦重累。"
                },
                {
                    "paragraph": "谨厚以为丰。",
                    "zhushu": "谨，善也。丰，大也。言众人虽不知己，犹复重累仁德，及与礼义，修行谨善，以自广大也。"
                },
                {
                    "paragraph": "重华不可𨔺兮，",
                    "zhushu": "𨔺，逢，一作遌，史记作悟。补曰：𨔺，遌，当作遻，音忤，与迕同。列子遻物而不慴是也。释文：遌，五各切。心不欲见而见曰遌，于义颇迃。"
                },
                {
                    "paragraph": "孰知余之从容。",
                    "zhushu": "从容，举动也。言圣辟重华，不可逢遇，谁得知我举动，欲行忠信也。"
                },
                {
                    "paragraph": "古固有不并兮，",
                    "zhushu": "并，俱。补曰：此言圣贤有不并时而生者。故重华不可𨔺。汤禹不可慕也。"
                },
                {
                    "paragraph": "岂知其何故？",
                    "zhushu": "言往古之世，忠佞之臣，不可俱并事君，必相克害，故曰岂知其何故。一本此与下句末皆有也字，史记云：岂知其故也。"
                },
                {
                    "paragraph": "汤禹久远兮，邈而不可慕。",
                    "zhushu": "慕，思也。言殷汤、夏禹圣德之君，明于知人，然去久远，不可思慕而得事之也。史记云：邈不可慕也。"
                },
                {
                    "paragraph": "惩连改忿兮，",
                    "zhushu": "惩，止也。忿，恨也。史记连作违。"
                },
                {
                    "paragraph": "抑心而自强。",
                    "zhushu": "抑，按也。言已知禹、汤不可得，则止已留连之心，改其忿恨，按慰已心，以自强勉也。强，史记作强，补曰：强，巨两切。"
                },
                {
                    "paragraph": "离慜而不迁兮，",
                    "zhushu": "慜，病也。迁，徙也。慜，史记作涽，一作闵。"
                },
                {
                    "paragraph": "愿志之有像。",
                    "zhushu": "像，法也。言已自勉修善，身虽遭病，心终不徙，愿志行流于后世，为人法也。史记像作象。"
                },
                {
                    "paragraph": "进路北次兮，",
                    "zhushu": "路，道也。次，舍也。"
                },
                {
                    "paragraph": "日昧昧其将暮。",
                    "zhushu": "昧，冥也。言已思念楚国，愿得君命，进道北行，以次舍止，冀遂还归，日又将暮，不可去也。"
                },
                {
                    "paragraph": "舒忧娱哀兮，",
                    "zhushu": "娱，乐。史记云：含忧虞哀。"
                },
                {
                    "paragraph": "限之以大故。",
                    "zhushu": "限，度也。大故，死亡也。言已自知不遇，聊作词赋，以舒展忧思，乐已悲愁，自度以死亡而已，终无它志也。补曰：孟子云：今也不幸，至于大故。"
                },
                {
                    "paragraph": "乱曰：浩浩沅湘，",
                    "zhushu": "史记此句末至明告君子，并有兮字。"
                },
                {
                    "paragraph": "分流汩兮。",
                    "zhushu": "浩浩，广大㒵也。汨，流也。言浩浩广大乎沅、相之水，分汨而流，将归乎海，伤己放弃，独无所归也。分，一作汾。补曰：汨，音骨者，水声也。音鹘者，涌波也。庄子曰：与汨俱出。郭象云：洄伏而涌出者，汨也。"
                },
                {
                    "paragraph": "修路幽蔽，道远忽兮。",
                    "zhushu": "修，长也。言已虽在湖泽之中，幽深蔽暗，道路甚远，且久长也。史记蔽作拂。自道远忽兮以下，有曽唫恒悲兮，永叹慨兮，世既莫吾知兮，人心不可谓兮四句。"
                },
                {
                    "paragraph": "怀质抱情，",
                    "zhushu": "史记云：怀情抱质。"
                },
                {
                    "paragraph": "独无匹兮。",
                    "zhushu": "匹，双也。言己怀敦笃之质，抱忠信之情，不与众同，故孤焭独行，无有双匹也。匹，俗作疋。"
                },
                {
                    "paragraph": "伯乐既没，骥焉程兮。",
                    "zhushu": "伯乐，善相马也。程，量也。言骐骥不遇伯乐，则无所程量其才力也。以言贤臣不遇明君，则无所施其智能也。史记没作殁，焉上有将字。补曰：战国策云：昔骐骥驾盐车，上吴坂，迁延负辕而不能进，遭伯乐，仰而鸣之，知伯乐之知己也。淮南子曰：造父不能为伯乐。注云：伯乐善相马，事秦缪公。又王逸云：孙阳，伯乐姓名。而张晏云：王良字伯乐。非也。王良善驭。事赵简子。"
                },
                {
                    "paragraph": "万民之生，各有所错兮。",
                    "zhushu": "错，安也。言万民禀受天命，生而各有所错安，其志或安于忠信，或安于诈伪，其性不同也。一云民生有命，史记民作人，一云：民生禀命。"
                },
                {
                    "paragraph": "定心广志，余何畏惧兮。",
                    "zhushu": "言己既安于忠信，广我志意，当复何惧乎？威不能动，法不能恐也。"
                },
                {
                    "paragraph": "曽伤爰哀，永叹喟兮。",
                    "zhushu": "爰，于也。喟，息也。言己所以心中重伤，于是叹息，自恨怀道不得施用也。曽，一作増，补曰：曽，音増。喟，丘愧切。"
                },
                {
                    "paragraph": "世溷浊莫吾知，人心不可谓兮。",
                    "zhushu": "谓，犹说也。言己遭遇乱世，众人不知我贤，亦不可户告人说。一云：念不可谓兮。史记云：世溷不吾知，心不可谓兮。一云：世溷莫知，不可谓兮。"
                },
                {
                    "paragraph": "知死不可让，愿勿爱兮。",
                    "zhushu": "让，辞也。言人知命将终，可以建忠伏节死义，愿勿辞让，而自爱惜之也。补曰：屈子以为知死之不可让，则舍生而取义可也。所恶有甚于死者，岂复爱七尺之躯哉？"
                },
                {
                    "paragraph": "明告君子，吾将以为类兮。",
                    "zhushu": "告，语也。类，法也。诗云：永锡尔类。言己将执忠死节，故以此明白告诸君子，宜以我为法度。一本明下有以字。",
                    "type": 2
                },
                {
                    "paragraph": "怀沙",
                    "zhushu": "此章言已虽放逐，不以穷困易其行。小人蔽贤，群起而攻之，举世之人，无知我者，思古人而不得见，伏节死义而已。太史公曰：乃作怀沙之赋。遂自投汨罗以死。原所以死，见于此赋，故太史公独载之。",
                    "type": 2
                },
                {
                    "paragraph": "思美人兮，",
                    "zhushu": "言已忧思，念怀王也。"
                },
                {
                    "paragraph": "擥涕而竚眙。",
                    "zhushu": "竚立悲哀，涕交横也。补曰：擥，犹𢪛也。竚，直吕切。久，立也。眙，直视也，丑吏切。文选注云：伫眙，立视也。今市聚人谓之立眙。"
                },
                {
                    "paragraph": "媒绝路阻兮，",
                    "zhushu": "良友隔绝，道坏崩也。一云媒绝而道路阻，文苑作路绝而媒阻。"
                },
                {
                    "paragraph": "言不可结而诒。",
                    "zhushu": "秘密之语，难传诵也。一无而字。"
                },
                {
                    "paragraph": "蹇蹇之烦𡨚兮，",
                    "zhushu": "忠谋盘纡，气盈胸也。𡨚，一作惋。补曰：易曰：玊臣蹇蹇。"
                },
                {
                    "paragraph": "陷滞而不发。",
                    "zhushu": "含辞郁结，不得扬也。陷，一作滔。补曰：怀沙云：陷滞而不济。"
                },
                {
                    "paragraph": "申旦以舒中情兮，",
                    "zhushu": "诚欲日日陈已心也。以，一作不。补曰：九辩云：申旦而不寐。五臣云：申，至也。"
                },
                {
                    "paragraph": "志沈菀而莫达。",
                    "zhushu": "思念沉积，不得通也。一无志字，补曰：菀，音郁，积也。"
                },
                {
                    "paragraph": "愿寄言于浮云兮，",
                    "zhushu": "思托要谋于神灵也。"
                },
                {
                    "paragraph": "遇丰隆而不将。",
                    "zhushu": "云师俓游，不我听也。"
                },
                {
                    "paragraph": "因归鸟而致辞兮，",
                    "zhushu": "思附鸿鴈，达中情也。"
                },
                {
                    "paragraph": "羌宿髙而难当。",
                    "zhushu": "飞集山林，道径异也。一云羌迅髙而难寓。补曰：当，值也。"
                },
                {
                    "paragraph": "髙辛之灵盛兮，",
                    "zhushu": "帝喾之德，茂神灵也。盛，一作晟，一作威。补曰：史记：帝喾髙辛者，黄帝之曽孙，生而神灵，自言其名。张晏曰：髙辛，所兴之地名也。"
                },
                {
                    "paragraph": "遭玄鸟而致诒。",
                    "zhushu": "喾妃吞燕卵以生契也。言殷契合神灵之祥知而生，于是性有贤仁，为尧三公。屈原亦得天地正气而生，自伤不遭圣主，而遇乱世也。"
                },
                {
                    "paragraph": "欲变节以从俗兮，",
                    "zhushu": "念改忠直，随谗佞也。"
                },
                {
                    "paragraph": "媿易初而屈志。",
                    "zhushu": "惭耻夲行，中回倾也。补曰：媿，与傀同。志，音之，叶韵。"
                },
                {
                    "paragraph": "独历年而离𢚓兮，",
                    "zhushu": "修德累岁，身疲病也。"
                },
                {
                    "paragraph": "羌𠗦心犹未化。",
                    "zhushu": "愤懑守节，不易性也。补曰：𠗦，与凭同。"
                },
                {
                    "paragraph": "宁隐闵而寿考兮，",
                    "zhushu": "怀智佯愚，终年命也。"
                },
                {
                    "paragraph": "何变易之可为。",
                    "zhushu": "心不改更，死忠正也。一云何变初而可为。"
                },
                {
                    "paragraph": "知前辙之不遂兮，",
                    "zhushu": "比干、子胥。蒙祸患也。辙，一作道。"
                },
                {
                    "paragraph": "未改此度。",
                    "zhushu": "执心不回，志弥固也。"
                },
                {
                    "paragraph": "车既覆而马颠兮，",
                    "zhushu": "君国倾侧，任小人也。车以喻君，马以喻臣。言车覆者，君国危也；马颠仆者，所任非人。"
                },
                {
                    "paragraph": "蹇独怀此异路。",
                    "zhushu": "遭逢艰难，思忠臣也。"
                },
                {
                    "paragraph": "勒骐骥而更驾兮，",
                    "zhushu": "举用才德，任俊贤也。"
                },
                {
                    "paragraph": "造父为我操之。",
                    "zhushu": "御民以道，须明君也。补曰：史记：秦之先造父，以善御幸于周缪王，得骥、温骊、骅骝、騄耳之驷，西巡狩。父，音甫。操，七刀切。"
                },
                {
                    "paragraph": "迁逡次而勿驱兮，",
                    "zhushu": "使臣以礼，得中和也。补曰：迁逡，犹逡巡，行不进㒵。再宿为信，过信为次。说文曰：次，不前也。逡，七旬切。"
                },
                {
                    "paragraph": "聊假日以须峕。",
                    "zhushu": "㫷月考功，知德化也。补曰：假日，见骚经。须，待也。峕，古时字。"
                },
                {
                    "paragraph": "指嶓冢之西隈兮，",
                    "zhushu": "泽流山野，被流沙也。嶓冢，山名。尚书：嶓冢导𣻌。隈，一作隅。补曰：嶓，音波。禹贡：导嶓冢至于荆山。注云：嶓冢在梁州。指嶓冢之西隈，言日薄于西山也。"
                },
                {
                    "paragraph": "与纁黄以为期。",
                    "zhushu": "待间静时，与贤谋也。纁黄，盖黄昏时也。纁，一作曛。补曰：纁，浅绛也。其为色黄而兼赤。曛，日入余光，并音薰。"
                },
                {
                    "paragraph": "开春发岁兮，",
                    "zhushu": "承阳施惠，养百姓也。"
                },
                {
                    "paragraph": "白日出之悠悠。",
                    "zhushu": "君政温仁，体光明也。"
                },
                {
                    "paragraph": "吾将荡志而愉乐兮，",
                    "zhushu": "涤我忧愁。弘佚豫也。捋，一作且，补曰：愉，音逾。"
                },
                {
                    "paragraph": "遵江夏以娱忧。",
                    "zhushu": "循两水涯，以娱志也。"
                },
                {
                    "paragraph": "擥大薄之芳茞兮，",
                    "zhushu": "欲援芳茞以为佩也。擥，一作槛，茞，一作芷。补曰：薄，丛薄也。"
                },
                {
                    "paragraph": "搴长洲之宿莽。",
                    "zhushu": "采取香草，用饰巳也。楚人名冬生草曰宿莽。"
                },
                {
                    "paragraph": "惜吾不及古人兮，",
                    "zhushu": "生后殷汤、周文王也。惜，一作然，一云古之人。"
                },
                {
                    "paragraph": "吾谁与玩此芳草。",
                    "zhushu": "谁与竭节，尽忠厚也。此，一作斯。补曰：玩，五换切，说文：弄也。"
                },
                {
                    "paragraph": "解萹薄与杂菜兮，",
                    "zhushu": "萹，萹畜也。杂菜，杂香之菜。补曰：萹，音匾。尔雅曰：竹，萹蓄。注云：似小䔧，赤茎节，好生道旁。本草云：亦呼为萹竹。萹薄，谓萹蓄之成丛者。按萹蓄、杂菜，皆非芳艸。此言解去萹菜而备芳茞，宿莽以为交佩也。"
                },
                {
                    "paragraph": "备以为交佩。",
                    "zhushu": "交，合也。言已解折萹蓄，杂以香菜，合而佩之，言修饰弥盛也。备，一作修。"
                },
                {
                    "paragraph": "佩缤纷以缭转兮，",
                    "zhushu": "德行纯美，能绝异也。以，一作其。补曰：缤，匹宾切。缭，音了，缭，绕也。"
                },
                {
                    "paragraph": "遂萎绝而离异。",
                    "zhushu": "终以放斥而见疑也。补曰：萎，于危切。"
                },
                {
                    "paragraph": "吾且儃佪以娱忧兮，",
                    "zhushu": "聊且游戏，乐所志也。憻佪，一作徘徊。"
                },
                {
                    "paragraph": "观南人之变态。",
                    "zhushu": "览察楚俗，化改易也。"
                },
                {
                    "paragraph": "窃快在中心兮，",
                    "zhushu": "私怀侥幸，而欣喜也。一无在字，一云吾窃快在其中心兮。一无吾字。"
                },
                {
                    "paragraph": "扬厥凭而不竢。",
                    "zhushu": "思舒愤懑，无所待也。"
                },
                {
                    "paragraph": "芳与泽其杂糅兮，",
                    "zhushu": "正直温仁，德茂盛也。"
                },
                {
                    "paragraph": "羌芳华自中出。",
                    "zhushu": "生含天姿，不外受也。补曰：出，尺类切。自中而外也。"
                },
                {
                    "paragraph": "纷郁郁其远承兮，",
                    "zhushu": "法度文辞，行四海也。一云：行度文辞，流四海也。承，一作蒸。补曰：说文：郁，有章也。承，奉也。"
                },
                {
                    "paragraph": "满内而外扬。",
                    "zhushu": "修善于身，名誉起也。"
                },
                {
                    "paragraph": "情与质信可保兮，",
                    "zhushu": "言行相副，无表里也。"
                },
                {
                    "paragraph": "羌居蔽而闻章。",
                    "zhushu": "虽在山泽，名宣布也。居，一作重，一云：居重蔽而闻章。"
                },
                {
                    "paragraph": "令薜荔以为理兮，",
                    "zhushu": "意欲升髙，事贵戚也。以，一作而。"
                },
                {
                    "paragraph": "惮举趾而缘木。",
                    "zhushu": "惮，难也。诚难抗足。屈踡跼也。"
                },
                {
                    "paragraph": "因芙蓉而为媒兮，",
                    "zhushu": "意欲下求，从风俗也。因，一作用。"
                },
                {
                    "paragraph": "惮蹇裳而濡足。",
                    "zhushu": "又恐汗浞，被垢浊也。补曰：庄子曰：蹇裳躩步。蹇，起虔切。盖读若褰，谓抠衣也。足，一作之。"
                },
                {
                    "paragraph": "登髙吾不说兮，",
                    "zhushu": "事上得位，我不好也。"
                },
                {
                    "paragraph": "入下吾不能。",
                    "zhushu": "随俗显荣，非所乐也。"
                },
                {
                    "paragraph": "固朕形之不服兮，",
                    "zhushu": "我性婞直，不曲挠也。"
                },
                {
                    "paragraph": "然容与而狐疑。",
                    "zhushu": "俳佪进退，观众意也。"
                },
                {
                    "paragraph": "广遂前画兮，",
                    "zhushu": "恢廓仁义，弘圣道也。补曰：画，音获，计策也。"
                },
                {
                    "paragraph": "未改此度也。",
                    "zhushu": "心终不变，内自守也。一无也字。补曰：度，徒故切。"
                },
                {
                    "paragraph": "命则处幽吾将罢兮，",
                    "zhushu": "受禄当穷，身劳苦也。一无则字，补曰：罢，读若疲。"
                },
                {
                    "paragraph": "愿及白日之未暮。",
                    "zhushu": "思得进用，先年老也。一本句未有也字。"
                },
                {
                    "paragraph": "独焭焭而南行兮，思彭咸之故也。",
                    "zhushu": "",
                    "type": 2
                },
                {
                    "paragraph": "思美人",
                    "zhushu": "此章言已思念其君，不能自达，然反观初志，不可变易，益自修𩛙，死而后已也。",
                    "type": 2
                },
                {
                    "paragraph": "惜往日之曽信兮，",
                    "zhushu": "先时见任，身亲近也。补曰：史记云：原博闻强志，明于治乱，𡢃于辞令。入则与王图议国事，以出号令；出则接遇宾客，应对诸侯。王甚任之。"
                },
                {
                    "paragraph": "受命诏以昭诗。",
                    "zhushu": "君告屈原，明典文也。诗，一作时。补曰：国语曰：庄王使士亹传太子箴，问于甲叔时。叔时曰：教之诗，而为之导广显德，以耀明其志。"
                },
                {
                    "paragraph": "奉先功以照下兮，",
                    "zhushu": "承宣祖业，以示民也。"
                },
                {
                    "paragraph": "明法度之嫌疑。",
                    "zhushu": "草创宪度。定众难也。补曰：史记云：怀王使屈原造为宪令。属草藁末定。上官大夫见而欲夺之。屈平不与。因谗之曰：王使屈平为令。众莫不知。毎一令出。平伐其功。曰：非我莫能为也。王怒而疏屈平。"
                },
                {
                    "paragraph": "国富强而法立兮，",
                    "zhushu": "楚以炽盛，无盗奸也。"
                },
                {
                    "paragraph": "属贞臣而日娭。",
                    "zhushu": "委政忠良，而游息也。补曰：属，音烛，付也。娭，音嬉，戏也。一作娱，非是。"
                },
                {
                    "paragraph": "秘密事之载心兮，",
                    "zhushu": "天灾地变，乃存念也。秘，一作移。"
                },
                {
                    "paragraph": "虽过失犹弗治。",
                    "zhushu": "臣有过差，赦贳宽也。弗，一作不。补曰：治，音持。"
                },
                {
                    "paragraph": "心纯庬而不泄兮，",
                    "zhushu": "素性敦厚，慎，语言也。泄，一作贳。补曰：庬，厚也，莫江切。泄，漏也，音薛。"
                },
                {
                    "paragraph": "遭谗人而嫉之。",
                    "zhushu": "遭退靳尚及上官也。嫉之，一作佞嫉。"
                },
                {
                    "paragraph": "君舍怒而待臣兮，",
                    "zhushu": "上怀忿恚，欲刑残也。"
                },
                {
                    "paragraph": "不清澈其然否。",
                    "zhushu": "内弗省察，其侵𡨚也。澈，一作征。补曰：澈，音辙，征，音澄。"
                },
                {
                    "paragraph": "蔽晦君之聪明兮，",
                    "zhushu": "专擅威恩，握主权也。"
                },
                {
                    "paragraph": "虚惑误又以欺。",
                    "zhushu": "欺罔戏弄，若转丸也。一云：惑虚言，又以欺。"
                },
                {
                    "paragraph": "弗参验以考实兮，",
                    "zhushu": "不审穷核，其端原也。"
                },
                {
                    "paragraph": "远迁臣而弗思。",
                    "zhushu": "放逐徙我，不肯还也。"
                },
                {
                    "paragraph": "信谗谀之溷浊兮，",
                    "zhushu": "听用邪伪，自乱惑也。溷浊，一作浮说。"
                },
                {
                    "paragraph": "盛气志而过之。",
                    "zhushu": "呵骂迁怒，妄诛戮也。盛，古作晠。补曰：汉书曰：闻将军有意督过之。"
                },
                {
                    "paragraph": "何贞臣之无辠兮，",
                    "zhushu": "忠正之行，少愆忒也。辠，一作罪。"
                },
                {
                    "paragraph": "被离谤而见尤。",
                    "zhushu": "虚蒙诽讪，获过愆也。离，一作讟。"
                },
                {
                    "paragraph": "惭光景之诚信兮，",
                    "zhushu": "质性谨厚。㒵，纯悫也。补曰：说又云：景，光也。此言己诚信甚著，小人所惭也。"
                },
                {
                    "paragraph": "身幽隐而备之。",
                    "zhushu": "虽处草野，行弥笃也。补曰：此言身被放弃，多谗谤也。"
                },
                {
                    "paragraph": "临沅湘之𤣥渊兮，",
                    "zhushu": "观视流水，心悲恻也。沅，一作江。"
                },
                {
                    "paragraph": "遂自忍而沈流。",
                    "zhushu": "遂赴深水，自害贼也。遂，一作不。"
                },
                {
                    "paragraph": "卒没身而绝名兮，",
                    "zhushu": "姓字断绝，形体没也。一云：名字断绝，形朽腐也。没身，一作沈身。"
                },
                {
                    "paragraph": "惜壅君之不昭。",
                    "zhushu": "怀王壅蔽，不觉悟也。古本壅皆作廱。"
                },
                {
                    "paragraph": "君无度而弗察兮，",
                    "zhushu": "上无捡押。以知下也。补曰：捡押，隐括也。押，音押。"
                },
                {
                    "paragraph": "使芳草为薮幽。",
                    "zhushu": "贤人放窜，弃草野也。补曰：说文：薮，大泽也。"
                },
                {
                    "paragraph": "焉舒情而抽信兮，",
                    "zhushu": "安所展思，拔愁苦也。"
                },
                {
                    "paragraph": "恬死亡而不聊。",
                    "zhushu": "忍不贪生，而顾老也。补曰：恬，安也。言安于死亡，不苟生也。"
                },
                {
                    "paragraph": "独鄣壅而蔽隐兮，",
                    "zhushu": "远放隔塞，在裔土也。鄣，一作彰，音如鄣。壅，一作雍。"
                },
                {
                    "paragraph": "使贞臣为无由。",
                    "zhushu": "欲竭忠节，靡其道也。为，一作而。"
                },
                {
                    "paragraph": "闻百里之为虏兮，",
                    "zhushu": "补曰：晋献公虏虞君与其大夫百里傒，以百里傒为秦缪公夫人媵。百里傒亡秦走宛，楚鄙人执之。缪公闻百里傒贤，以五羖羊皮赎之，释其囚，与语国事。缪公大说，授之国政，号曰五羖大夫。孟子曰：百里奚自鬻于秦养牲者五羊之皮，食牛以要秦缪公。庄子曰：秦穆公以五羊之皮笼百里奚。"
                },
                {
                    "paragraph": "伊尹烹于庖厨。",
                    "zhushu": ""
                },
                {
                    "paragraph": "吕望屠于朝歌兮，",
                    "zhushu": "朝，知苗切。"
                },
                {
                    "paragraph": "𡩋戚歌而饭牛。",
                    "zhushu": "见骚经、天问。"
                },
                {
                    "paragraph": "不逢汤武与桓缪兮，世孰云而知之？",
                    "zhushu": ""
                },
                {
                    "paragraph": "吴信谗而弗味兮，",
                    "zhushu": "宰噽阿谀，甘如蜜也。弗，一作不。补曰：淮南云：古人味而不贪，今人贪而不味。此言贪嗜谗谀，不知忠直之味也。"
                },
                {
                    "paragraph": "子胥死而后忧。",
                    "zhushu": "竟为越国所诛灭也。"
                },
                {
                    "paragraph": "介子忠而立枯兮，",
                    "zhushu": "介子，介子推也。"
                },
                {
                    "paragraph": "文君寤而追求。",
                    "zhushu": "文君，晋文公也。寤，觉也。昔文公被㛤姫之𧮂，出奔齐、楚，介子推从行，道乏粮，割股肉以食文公。文公得国，当诸从行者，失忘子推，子推遂逃介山隐。文公觉寤，追而求之，子推遂不肯出。文公因烧其山，子推抱树烧而死，故言立枯也。七谏中推自割而食君，亦解此也。"
                },
                {
                    "paragraph": "封介山而为之禁兮，",
                    "zhushu": "一无而字。"
                },
                {
                    "paragraph": "报大德之优游。",
                    "zhushu": "言文公遂以介山之民封子推，使祭祀之。又禁民不得有言烧死，以报其德，忧游其灵魂也。补曰：夹记：晋初定，赏从亡，未至隐者介子推，推亦不言禄，禄亦不及。介子推从者乃悬书官门，文公出，见其书，曰：此介子推也。吾方忧王室，未图其功，使人召之，则亡。遂求其所在，闻其入绵上山中，于是文公环绵上山中而封之，以为介推田，号曰介山，以记吾过，且旌善人。庄子曰：介子推，至忠也，自割其股，以食文公，公后背之，子推怒而去，抱木而燔死。淮南曰：介子歌龙蛇，而文君垂泣也。封介山而为之禁者，以为介推田也。逸说非是。优游，大德之貌。"
                },
                {
                    "paragraph": "思久故之亲身兮，因缟素而哭之。",
                    "zhushu": "言文公思子推亲自割其身，恩义尤笃，因为变服，悲而哭之也。补曰：亲身，言不离左右也。缟音杲。说文云：缟素，白致缯也。"
                },
                {
                    "paragraph": "或忠信而死节兮，",
                    "zhushu": "仇牧，荀息与梅伯也。"
                },
                {
                    "paragraph": "或訑谩而不疑。",
                    "zhushu": "张仪诈欺，不能诛也。訑，一作𧦧。补曰：訑、谩，皆欺也。上音移，下谟官切。"
                },
                {
                    "paragraph": "弗省察而按实兮，",
                    "zhushu": "君不参错而思虑也。补曰：省，息井切。"
                },
                {
                    "paragraph": "听谗人之虚辞。",
                    "zhushu": "謟谀毁訾，而加诬也。"
                },
                {
                    "paragraph": "芳与泽其杂糅兮，",
                    "zhushu": "质性香润，德之厚也。"
                },
                {
                    "paragraph": "孰申旦而别之。",
                    "zhushu": "世无明智，惑贤愚也。"
                },
                {
                    "paragraph": "何芳草之早夭兮，",
                    "zhushu": "贤臣被谗，命不久也。夭，一作夭。"
                },
                {
                    "paragraph": "微霜降而下戒。",
                    "zhushu": "严刑卒至，死有时也。下，一作不。"
                },
                {
                    "paragraph": "谅聪不明而蔽壅兮，",
                    "zhushu": "君知浅短，无所照也。一云不聪明。补曰：易噬嗑、史卦皆曰：聪，不明也。"
                },
                {
                    "paragraph": "使谗谀而日得。",
                    "zhushu": "佞人位髙，家富饶也。家，一作蒙。"
                },
                {
                    "paragraph": "自前世之嫉贤兮，",
                    "zhushu": "憎恶忠直，若仇怨也。"
                },
                {
                    "paragraph": "谓蕙若其不可佩。",
                    "zhushu": "贱弃仁智，言难用也。补曰：若，杜若也。"
                },
                {
                    "paragraph": "妬佳冶之芬芳兮，",
                    "zhushu": "嫉害美善之婉容也。佳，一作娃。补曰：娃，于佳切。吴、楚之间谓好曰娃。冶，妖冶，女态。易曰：冶容诲淫。"
                },
                {
                    "paragraph": "𡠜母姣而自好。",
                    "zhushu": "丑妪自饰以粉黛也。补曰：𡠜，音谟。说文云：𡠜母，都丑也。一曰：黄帝妻㒵，甚丑。姣，妖媚也。音绞。好，音耗。"
                },
                {
                    "paragraph": "虽有西施之美容兮，",
                    "zhushu": "世有好女之异㒵也。补曰：西施，越之美女。越绝书曰：越王句践得采薪二女、西施、郑旦，以献吴王。"
                },
                {
                    "paragraph": "谗妬入以自代。",
                    "zhushu": "众恶推远，不附近也。"
                },
                {
                    "paragraph": "愿陈情以白行兮，",
                    "zhushu": "列己忠心，所趋务也。"
                },
                {
                    "paragraph": "得罪过之不意。",
                    "zhushu": "谴怒横异，无宿戒也。"
                },
                {
                    "paragraph": "情𡨚见之日明兮，",
                    "zhushu": "行度清白，皎如素也。𡨚，一作宛。"
                },
                {
                    "paragraph": "如列宿之错置。",
                    "zhushu": "皇天罗宿，有度数也。补曰：宿，音秀。错，仓各切。"
                },
                {
                    "paragraph": "乘骐骥而驰骋兮，",
                    "zhushu": "如驾驽马而长驱也。补曰：骐骥，骏马也。"
                },
                {
                    "paragraph": "无辔衔而自载。",
                    "zhushu": "不能制御，乘车将仆。补曰：诗云：六辔如琴。说文：衔，马勒口中，行马者也。"
                },
                {
                    "paragraph": "乘汜泭以下流兮，",
                    "zhushu": "乘舟汜船而涉渡也。编竹木曰泭，楚人曰柎，秦人曰袯也。乘，一作椉，泭，一作柎。补曰：汜，音泛，泭，音敷。说文云：编木以度。柎与泭同。"
                },
                {
                    "paragraph": "无舟楫而自备。",
                    "zhushu": "身将沉没而危殆也。楫，一作檝。补曰：说文云：楫，舟擢也。"
                },
                {
                    "paragraph": "背法度而心治兮，",
                    "zhushu": "背弃圣制，用愚意也。治，一作殆。"
                },
                {
                    "paragraph": "辟与此其无异。",
                    "zhushu": "若乘船车，无辔櫂也。辟，一作譬。补曰：辟，喻也，与譬同。"
                },
                {
                    "paragraph": "宁溘死而流亡兮，",
                    "zhushu": "意欲淹没，随水去也。"
                },
                {
                    "paragraph": "恐祸殃之有再。",
                    "zhushu": "罪及父母与亲属也。"
                },
                {
                    "paragraph": "不毕辞而赴渊兮，",
                    "zhushu": "陈言未终，遂自投也。"
                },
                {
                    "paragraph": "惜壅君之不识。",
                    "zhushu": "哀上愚蔽，心不照也。识，一作明。补曰：识，音试，亦音志。冯衍赋云：韩卢抑而不纵兮，骐骥绊而不试。独慷慨而远览兮，非庸庸之所识。亦叶韵也。",
                    "type": 2
                },
                {
                    "paragraph": "惜往日",
                    "zhushu": "此章言已初见信任，楚国几于治矣。而怀王不知君子小人之情状，以忠为邪，以僣为信，卒见放逐，无以自明也。",
                    "type": 2
                },
                {
                    "paragraph": "后皇嘉树，橘徕服兮。",
                    "zhushu": "后，后土也。皇，皇天也。服，习也。言皇天后土，生美橘树，异于众木，来服习南土，便其风气。屈原自喻才德如橘树，亦异于众也。便其风气，一云便且遂也。一云便其性也。补曰：禹贡：淮海惟扬州，厥包橘柚锡贡。汉书：江陵千树橘，与千户侯等。异物志云：橘为树，白华赤实，皮既馨香，又有善味。徕，与来同。说文云：周所受瑞麦来𧺴，天所来也，故为行来之来。"
                },
                {
                    "paragraph": "受命不迁，生南国兮。",
                    "zhushu": "南国，谓江南也。迁，徙也。言橘受天命，生于江南，不可移徙，种于北地，则化而为枳也。屈原自比志节如橘，亦不可移徙。"
                },
                {
                    "paragraph": "深固难徙，更壹志兮。",
                    "zhushu": "屈原见橘根深坚固，终不可徙，则专一己志，守忠信也。"
                },
                {
                    "paragraph": "绿叶素荣，纷其可喜兮。",
                    "zhushu": "绿，犹青也。素，白也。言橘青叶白华，纷然盛茂，诚可喜也。以言己行清白，可信任也。荣，一作华。补曰：尔雅：草谓之荣，木谓之华。此言素荣，则亦通称也。曹植赋曰：朱实不萌，焉得素荣。李尤七叹曰：白华绿叶，扶疏冬荣。金衣素里，班理内充。皆谓橘也。"
                },
                {
                    "paragraph": "曽枝剡棘，圆果抟兮。",
                    "zhushu": "剡，利也。棘，橘枝刺若棘也。抟，圜也。楚人名圜为抟，言橘枝重累，又有利棘，以象武也。其实圆抟，又象文也。以喻己有文武，能方圆也。圆果，一作圜实。抟，一作槫。补曰：曾，音増，重也。剡，音琰。方言曰：凡草木刺人，江、湘之间谓之棘。注引曽枝剡棘。说文云：抟，圜也，其字从子。抟，枢车也，其字从木。音同义异。"
                },
                {
                    "paragraph": "青黄杂糅，",
                    "zhushu": "一作揉。"
                },
                {
                    "paragraph": "文章烂兮。",
                    "zhushu": "言橘叶青，其实黄，杂糅俱盛，烂然而明。以言已敏达道德，亦烂然有文章也。补曰：橘实初青，既熟则黄，若以青为叶，则上文已言绿叶矣。"
                },
                {
                    "paragraph": "精色内白，类可任兮。",
                    "zhushu": "精，明也。类，犹㒵也。言橘实赤黄，其色精明，内怀㓗白，以言贤者亦然，外有精明之㒵，内有㓗白之志，故可任以道而事用之也。一云类任道兮。补曰：青黄杂糅，言其外之文；精色内白，言其中之质也。"
                },
                {
                    "paragraph": "纷缊宜修，",
                    "zhushu": "一作修。"
                },
                {
                    "paragraph": "姱而不丑兮。",
                    "zhushu": "纷缊，盛㒵，丑，恶也。言橘类纷缊而盛，如人宜修饰，形容尽好，无有丑恶也。补曰：纷，音坟。缊，音氲。集韵：蒶，蕴，积也。姱，好也。"
                },
                {
                    "paragraph": "嗟尔幼志，有以异兮。",
                    "zhushu": "尔，汝也。幼，小也。言嗟乎众臣，女少小之人，其志易徙，有异于橘也。"
                },
                {
                    "paragraph": "独立不迁，岂不可喜兮。",
                    "zhushu": "屈原言己之行度，独立坚固，不可迁徙，诚可喜也。补曰：自此以下，申前义，以明己志。"
                },
                {
                    "paragraph": "深固难徙，廓其无求兮。",
                    "zhushu": "补曰：凡与世迁徙者，皆有求也。吾之志，举出莫得而倾之者，无求于彼故也。"
                },
                {
                    "paragraph": "苏世独立，横而不流兮。",
                    "zhushu": "苏，寤也。言屈原自知为谗佞所害，心中觉寤，然不可变节，犹行忠直，横立自持，不随俗人也。补曰：死而更生曰苏。魏都赋曰：非苏世而居正。"
                },
                {
                    "paragraph": "闭心自慎，不终失过兮。",
                    "zhushu": "言己闭心捐欲，敕慎自守，终不敢有过失也。一云终不过兮，一云终不失过兮。补曰：闭，必结切，阖也。俗作閇，非是。"
                },
                {
                    "paragraph": "秉德无私，参天地兮。",
                    "zhushu": "秉，执也。言巳执履忠正，行无私阿，故参配天地，通之神明，使知之也。补曰：天无私覆，地无私载，秉德无私，则与天地参矣。"
                },
                {
                    "paragraph": "愿岁并谢，与长友兮。",
                    "zhushu": "谢，去也。言已愿与橘同心并志，岁月虽去，年且衰老，长为朋友，不相远离也。补曰：说文云：谢，辞去也。此言已年虽与岁月俱逝，愿长与橘为友也。"
                },
                {
                    "paragraph": "淑离不淫，梗其有理兮。",
                    "zhushu": "淑，善也。梗，强也。言己虽设与橘离别，犹善持己行，梗然坚强，终不淫惑而失义也。"
                },
                {
                    "paragraph": "年岁虽少，可师长兮。",
                    "zhushu": "言已年虽幼少，言有法则，行有节度，诚可师用，长老而事之。补曰：言可为人师长。"
                },
                {
                    "paragraph": "行比伯夷，置以为像兮。",
                    "zhushu": "像，法也。伯夷、孤竹君之子也。父欲立伯夷。伯夷让弟叔齐。叔齐不肯受。兄弟弃国。俱去之首阳山下。周武王伐纣。伯夷、叔齐扣马谏之曰：父死不葬。谋及干戈。可谓孝乎？以臣弑君。可谓忠乎？左右欲杀之。太公曰：不可。引而去之。遂不食周粟而饿死。屈原亦自以修饰絜曰之行。不容于世。将饿馁而终。故曰以伯夷为法也。补曰：行，下孟切。比，音鼻，近也。韩愈曰：伯夷者，特立独行，亘万世而不顾者也。屈原独立不迁，宜与伯夷无异，乃自谓近于伯夷，而置以为像，尊贤之词也。",
                    "type": 2
                },
                {
                    "paragraph": "橘颂",
                    "zhushu": "美橘之有是德，故曰颂。管子篇名有国颂。说者云：颂，容也。陈为国之形容。",
                    "type": 2
                },
                {
                    "paragraph": "悲回风之摇蕙兮，",
                    "zhushu": "回风为飘，飘风回邪，以兴谗人。"
                },
                {
                    "paragraph": "心𡨚结而内伤。",
                    "zhushu": "言飘风动摇芳草，使不得安，以言谗人亦别离忠直，使得罪过也。故已见之，中心𡨚结而伤痛也。𡨚，一作宛。"
                },
                {
                    "paragraph": "物有微而陨性兮，",
                    "zhushu": "陨，落也。言芳草为物，其性微眇，易以陨落，以言贤者用志精微，亦易伤害也。"
                },
                {
                    "paragraph": "声有隐而先倡。",
                    "zhushu": "倡，如也。言谗人之言，隐匿其声，先倡导君，使乱惑也。"
                },
                {
                    "paragraph": "夫何彭咸之造思兮，暨志介而不忘。",
                    "zhushu": "暨，与也。尚书曰：让千稷契，暨皐陶。介，节也。言己见谗人倡君为恶，则思念古世彭咸，欲与齐志节而不能忘也。补曰：暨，其冀切。此言物有微而陨性者，已独不忘彭咸之志节。"
                },
                {
                    "paragraph": "万变其情岂可盖兮，",
                    "zhushu": "盖，覆也。言谗人长于巧诈，情意万变，转易其辞，前后反复，如明君察之，则知其态也。一云万变情，岂其可盖兮？补曰：盖，古太切，掩也。"
                },
                {
                    "paragraph": "孰虚伪之可长。",
                    "zhushu": "言谗人虚造人过，其行邪伪，不可久长，必遇祸也。补曰：此言声有隐而先倡者，然明者察之，则虚伪安可久长乎？"
                },
                {
                    "paragraph": "鸟兽鸣以号群兮，",
                    "zhushu": "号，呼也。音豪。"
                },
                {
                    "paragraph": "草苴比而不芳。",
                    "zhushu": "生曰草，枯曰苴。比，合也。言飞鸟走兽，群鸣相呼，则芳草合其茎叶，芬芳以不畅也。以言谗口众多，盈君之耳，亦可令忠直之士失其本志也。补曰：苴，释文：七古切，茅藉祭也。鲍钦止本云：七闾、子旅二切。林德祖本云：反贾、士加二切。比，音鼻。"
                },
                {
                    "paragraph": "鱼葺鳞以自别兮，",
                    "zhushu": "箿，累也。补曰：别，彼列切。"
                },
                {
                    "paragraph": "蛟龙隐其文章。",
                    "zhushu": "言众鱼张其鬐尾，葺累其鳞，则蛟龙隐其文章而避之也。言俗人朋党，恣其口舌，则贤者亦伏匿而深藏也。"
                },
                {
                    "paragraph": "故荼荠不同𠭇兮，",
                    "zhushu": "二百四十步为𠭇。言枯草荼荠，不同𠭇而俱生，以言忠佞亦不同朝而俱用也。荠，一作若，若，一作苦。补曰：荼，音徒。尔雅：荼，苦菜。疏引易纬云：苦菜生于寒秋，经冬历春，得夏乃成。月令孟夏苦菜秀是也。叶似苦苣而细，花黄似菊，堪食，但苦耳。又尔雅云：蒫，荠实。疏引本草云：荠味甘，人取其菜作葅及羹。诗云：谁谓荼苦，其甘如荠。又曰：䓰荼如饴。此言荼苦而荠甘，不同𠭇而生也。若，杜若也。"
                },
                {
                    "paragraph": "兰茝幽而独芳。",
                    "zhushu": "以言贤人虽居深山，不失其忠正之行。茝，一作芷。"
                },
                {
                    "paragraph": "惟佳人之永都兮，",
                    "zhushu": "佳人，谓怀、襄主也。邑有先君之庙曰都也。"
                },
                {
                    "paragraph": "更统世而自贶。",
                    "zhushu": "更，伐也。贶，与也。言已念怀王长居郢都，世统其位，父子相举，今不任贤，亦将危殆也。补曰：更，平声。贶，虚王切，叶韵。"
                },
                {
                    "paragraph": "眇远志之所及兮，",
                    "zhushu": "言己常眇然髙志，执行忠直，冀上及先贤也。"
                },
                {
                    "paragraph": "怜浮云之相羊。",
                    "zhushu": "相羊，无所据依之㒵也。言已放弃，若浮云之气，东西无所据依也。羊，一作徉。"
                },
                {
                    "paragraph": "介眇志之所惑兮，",
                    "zhushu": "介，节也。言已能守耿介之眇节，以自惑误，不用于世也。"
                },
                {
                    "paragraph": "窃赋诗之所明。",
                    "zhushu": "赋，铺也。诗，志也。言己守髙眇之节，不用于世，则铺陈其志，以自证明也。补曰：古诗之所明者，与今所遇同，故屈原赋之。"
                },
                {
                    "paragraph": "惟佳人之独怀兮，",
                    "zhushu": "怀，思。"
                },
                {
                    "paragraph": "折若椒以自处。",
                    "zhushu": "处，居也。言己独念怀王，虽见放逐，犹折香草，以自修餝行善，终不怠也。若，一作芳。"
                },
                {
                    "paragraph": "曽歔欷之嗟嗟兮，",
                    "zhushu": "歔欷，啼㒵。曽，一作増。"
                },
                {
                    "paragraph": "独隐伏而思虑。",
                    "zhushu": "言已思念怀王，悲啼歔欷，虽独隐伏，犹思道德，欲辅助之也。伏，一作居。"
                },
                {
                    "paragraph": "涕泣交而凄凄兮，",
                    "zhushu": "凄凄，流㒵。一云交下而凄凄。下，一作流。补曰：凄，寒凉也。音妻。"
                },
                {
                    "paragraph": "思不眠以至曙。",
                    "zhushu": "曙，明也。以，一作而，至，一作极。"
                },
                {
                    "paragraph": "终长夜之曼曼兮，",
                    "zhushu": "曼曼，长㒵。补曰：曼，莫半切。"
                },
                {
                    "paragraph": "掩此哀而不去。",
                    "zhushu": "心常悲慕。补曰：掩，抚也。止也。"
                },
                {
                    "paragraph": "寤从容以周流兮，",
                    "zhushu": "觉立徙倚而行步也。以，一作而。"
                },
                {
                    "paragraph": "聊逍遥以自恃。",
                    "zhushu": "且徐游戏，内自娱也。"
                },
                {
                    "paragraph": "伤太息之𢚓怜兮，",
                    "zhushu": "忧悴重叹，心辛苦也。一作愍叹。"
                },
                {
                    "paragraph": "气於邑而不可止。",
                    "zhushu": "气逆愤懑。结不下也。补曰：颜师古云：於邑，短气。上音乌。下乌合切。一读皆如本字。"
                },
                {
                    "paragraph": "糺思心以为纕兮，",
                    "zhushu": "糺，戻也。纕，佩带也。一作瓖。补曰：糺，绳三合也。瓖，王名。一曰马带玦。"
                },
                {
                    "paragraph": "编愁苦以为膺。",
                    "zhushu": "编，结也。膺，胸也。结胸者，言动以忧愁，自系结也。一注云：膺，绤胸者也。补曰：编，音边。"
                },
                {
                    "paragraph": "折若木以蔽光兮，",
                    "zhushu": "光，谓日光。"
                },
                {
                    "paragraph": "随飘风之所仍。",
                    "zhushu": "仍，因也。言已愿折若木以蔽日，使之稽留，因随群小而游戏也。补曰：骚经云：飘风屯其相离。亦此意。"
                },
                {
                    "paragraph": "存髣髴而不见兮，",
                    "zhushu": "髣髴，谓形㒵也。一云不得见。补曰：髣髴，形似也。髴，沸、拂二音。"
                },
                {
                    "paragraph": "心踊跃其若汤。",
                    "zhushu": "言已设欲随从群小，存其形㒵，察其情志，不可得知，故中心沸热若汤也。踊跃，一作沸热。"
                },
                {
                    "paragraph": "抚珮衽以案志兮，",
                    "zhushu": "整餝衣裳，自宽慰也。补曰：衽，衣䘳也。音稔。案，抑也，与按同。"
                },
                {
                    "paragraph": "超惘惘而遂行。",
                    "zhushu": "失志偟遽，而直逝也。补曰：惘，音罔。"
                },
                {
                    "paragraph": "岁曶曶其若颓兮，",
                    "zhushu": "年岁转去，而流没也。补曰：曶，音忽。颓，徒回切，下坠也。"
                },
                {
                    "paragraph": "峕亦冉冉而将至。",
                    "zhushu": "春秋更到，与老会也。"
                },
                {
                    "paragraph": "薠蘅槁而节离兮，",
                    "zhushu": "喻已年衰，齿随落也。一云苹蘅，一云苹蘩。补曰：槁，音考。"
                },
                {
                    "paragraph": "芳以歇而不比。",
                    "zhushu": "志意已尽，知虑阙也。以，一作已，补曰：比，合也，音鼻。"
                },
                {
                    "paragraph": "怜思心之不可惩兮，",
                    "zhushu": "履信被害，志不㣻也。补曰：㣻，音乂。"
                },
                {
                    "paragraph": "证此言之不可聊。",
                    "zhushu": "明已之谋，不空设也。"
                },
                {
                    "paragraph": "宁逝死而流亡兮，",
                    "zhushu": "意欲终命，心乃快也。逝，一作溘。"
                },
                {
                    "paragraph": "不忍为此之常愁。",
                    "zhushu": "心情悁悁，常如愁也。一云此心之常愁。"
                },
                {
                    "paragraph": "孤子唫而抆泪兮，",
                    "zhushu": "自哀焭独，心悲愁也。抆，一作收。补曰：唫，古吟字，叹也。抆，音吻，拭也。"
                },
                {
                    "paragraph": "放子出而不还。",
                    "zhushu": "远离父母，无依归也。屈原伤己无安乐之志，而有孤放之悲也。"
                },
                {
                    "paragraph": "孰能思而不隐兮，",
                    "zhushu": "谁有悲哀，而不忧也？隐。忧也。诗曰：如有𨼆忧。"
                },
                {
                    "paragraph": "照彭咸之所闻。",
                    "zhushu": "睹见先贤之法则也。照，一作昭。"
                },
                {
                    "paragraph": "登石峦以远望兮，",
                    "zhushu": "升彼髙山，瞰楚国也。补曰：山少而锐曰峦。落官切。"
                },
                {
                    "paragraph": "路眇眇之默默。",
                    "zhushu": "郢道辽远，居僻陋也。补曰：眇眇，远也。默默，寂无人声也。"
                },
                {
                    "paragraph": "入景响之无应兮，",
                    "zhushu": "窜在山野，无人域也。补曰：景，于境切，物之阴影也。葛洪始作影。响，或作向，古字借用。"
                },
                {
                    "paragraph": "闻省想而不可得。",
                    "zhushu": "目视耳听，叹寂默也。补曰：省，息井切。察也，审也。"
                },
                {
                    "paragraph": "愁郁郁之无快兮，",
                    "zhushu": "中心烦𡨚，常怀忿也。之，一作而，快，一作决。"
                },
                {
                    "paragraph": "居戚戚而不可解。",
                    "zhushu": "思念憔悴，相连接也。一无可字，补曰：解，除也，居隘切。"
                },
                {
                    "paragraph": "心鞿羁而不形兮，",
                    "zhushu": "肝瞻系结，难解释也。形，一作开。补曰：鞿羁。见骚经。不形，谓中心系结，不见于外也。"
                },
                {
                    "paragraph": "气缭转而自缔。",
                    "zhushu": "思念紧卷，而成结也。紧卷，一作缱绻。补曰：缭，音了，缠也。缔，文尔切，又音啼，结不解也。集韵引此。"
                },
                {
                    "paragraph": "穆眇眇之无垠兮，",
                    "zhushu": "天与地合，无垠形也。补曰：贾𧨏赋云：沕穆无间，沕穆，深微㒵。垠，音银。"
                },
                {
                    "paragraph": "莽芒芒之无仪。",
                    "zhushu": "草木弥望，容貌盛也。补曰：芒，莫郎切。芒芒，广大㒵。诗曰：宅殷土芒芒。仪，匹也。见尔雅。"
                },
                {
                    "paragraph": "声有隐而相感兮，",
                    "zhushu": "鹤鸣九皋，闻于天也。"
                },
                {
                    "paragraph": "物有纯而不可为。",
                    "zhushu": "松柏冬生。禀气纯也。补曰：此言天地之大。眇眇芒芒。然声有隐而相感者。己独不能感君，何哉？物有纯而不可为者。己之志节。亦非勉强而为之也。"
                },
                {
                    "paragraph": "藐蔓蔓之不可量兮，",
                    "zhushu": "八极道理，难筭计也。一作邈漫漫。补曰：藐，音邈，远也。"
                },
                {
                    "paragraph": "缥绵绵之不可纡。",
                    "zhushu": "细微之思，难断绝也。补曰：缥，匹妙切。纡，音迂。萦也。"
                },
                {
                    "paragraph": "愁悄悄之常悲兮，",
                    "zhushu": "忧心惨惨，常涕泣也。补曰：悄，亲小切。诗云：忧心悄悄。"
                },
                {
                    "paragraph": "翩冥冥之不可娱。",
                    "zhushu": "身处幽冥，心不乐也。补曰：翩，疾飞也。杨子曰：鸿飞冥冥。此言已欲疾飞而去，无可以解忧者也。"
                },
                {
                    "paragraph": "凌大波而流风兮，",
                    "zhushu": "意欲随水而自退也。补曰：言乘风波而流行也。"
                },
                {
                    "paragraph": "托彭咸之所居。",
                    "zhushu": "从古贤俊，自沉没也。"
                },
                {
                    "paragraph": "上髙岩之峭岸兮，",
                    "zhushu": "升彼山石之峻峭也。峭，一作陗，补曰：并七笑切。"
                },
                {
                    "paragraph": "处雌霓之标颠。",
                    "zhushu": "托乘风气，游天际也。补曰：标，杪也。其字从木。颠，顶也。霓，见骚经。"
                },
                {
                    "paragraph": "据青冥而摅虹兮，",
                    "zhushu": "上至玄冥，舒光耀也。补曰：摅，舒也。"
                },
                {
                    "paragraph": "遂儵忽而扪天。",
                    "zhushu": "所至髙眇，不可逮也。补曰：儵，音叔。扪，音门，抚也。"
                },
                {
                    "paragraph": "吸湛露之浮源兮，",
                    "zhushu": "湛，厚也。诗曰：湛湛露斯。源，一作凉。"
                },
                {
                    "paragraph": "漱凝霜之雰雰。",
                    "zhushu": "雰雰，霜㒵也。言已虽升青冥，犹能食霜露之精，以自洁也。补曰：漱，缩又切。说文曰：荡口也。雰，音芬。诗传：雰雰雪㒵。"
                },
                {
                    "paragraph": "依风穴以自息兮，",
                    "zhushu": "伏听天命之缓急也。补曰：归藏曰：乾者。积石风穴之翏翏。淮南曰：凤皇羽翼弱水。暮宿风穴。注云：风穴。北方寒风从地出也。宋玉赋云：空穴来风。"
                },
                {
                    "paragraph": "忽倾寤以婵媛。",
                    "zhushu": "心觉自伤，又痛恻也。婵媛，一作掸援，一作擅徊。"
                },
                {
                    "paragraph": "冯昆仑以瞰雾兮，",
                    "zhushu": "遂处神山，观浊乱之气也。一云瞰雾露，一云瀓雾露。补曰：冯，登也。瞰，视也，苦滥切。"
                },
                {
                    "paragraph": "隐㞶山以清江。",
                    "zhushu": "隐，伏也。㞶山，江所出也。尚书曰：㞶山导江。言已虽远游戏，犹依神山而止，欲清澄邪恶者也。㞶，一作𡹋，一作汶。补曰：㞶、𡹋、汶，并与岷同。书曰：岷山导江。岷山在蜀郡氐道县，大江所出。史记作汶山，列子音义引楚词：隐汶山之清江。隐，依据也。"
                },
                {
                    "paragraph": "惮涌湍之礚礚兮，",
                    "zhushu": "惮，难也。涌湍，危阻也。以兴谗贼，危害贤人也。礚，一作磕。补曰：礚，苦盖切，石声。"
                },
                {
                    "paragraph": "听波声之汹汹。",
                    "zhushu": "水得风而波，以喻俗人言也。已欲澄清邪恶，复为谗人所危，俗人所谤讪也。补曰：汹，音凶，水势。"
                },
                {
                    "paragraph": "纷容容之无经兮，",
                    "zhushu": "言己欲随众容容，则无经纬于世人也。补曰：此言楚国变乱旧常，无定法也。容容，变动之貌。"
                },
                {
                    "paragraph": "罔芒芒之无纪。",
                    "zhushu": "又欲罔然芒芒，与众同志，则无以立纪纲，垂号谥也。补曰：此言楚国上下昏乱，无纲纪也。"
                },
                {
                    "paragraph": "轧洋洋之无从兮，",
                    "zhushu": "言欲轧沕己心，仿佯立功，则其道无从至也。轧，一作乹，注云：乹惕己心。补曰：释文：轧，于八切。此言怀乱之势，如水洋洋，虽欲轧绝之，而无由也。沕，濳藏也。"
                },
                {
                    "paragraph": "驰委移之焉止。",
                    "zhushu": "虽欲长驱，无所及也。一作驰逶蛇之焉至。补曰：委，音逶。焉，于乾切。"
                },
                {
                    "paragraph": "漂翻翻其上下兮，",
                    "zhushu": "登山入水，周六合也。漂，一作飘，翻，一作幡，一作潘。补曰：漂，浮也，音飘。"
                },
                {
                    "paragraph": "翼遥遥其左右。",
                    "zhushu": "虽远念君，在旁侧也。补曰：翼，疾趋也。语曰：趋进，翼如也。"
                },
                {
                    "paragraph": "汜潏潏其前后兮，",
                    "zhushu": "思如流水，游楚国也。补曰：汜，滥也，音泛。潏，涌出也。音决。"
                },
                {
                    "paragraph": "伴张㢮之信期。",
                    "zhushu": "伴，俱也。㢮，毁也。言己思君念国，而众人俱共毁己，言内无诚信，不可与期也。补曰：伴，读若背畔之畔，言已尝以㢮张之道期于君，而君背之也。"
                },
                {
                    "paragraph": "观炎气之相仍兮，窥烟液之所积。",
                    "zhushu": "炎气，南方火也。火气烟上天为云，云出凑液而为雨也。相仍者，相从也。烟液所积者，所聚也。补曰：液，音亦。神异经曰：南方有火山，昼夜火然。抱朴子曰：南海萧丘之中，有自生之火，常以春起而秋灭。"
                },
                {
                    "paragraph": "悲霜雪之俱下兮，听潮水之相击。",
                    "zhushu": "言已上观炎阳烟液之气，下视霜雪江潮之流，忧思在心，而无所告也。补曰：七发云：江水逆流，海水上潮。"
                },
                {
                    "paragraph": "借光景以往来兮，施黄棘之枉策。",
                    "zhushu": "黄棘，棘刺也。枉，曲也。言已愿借神光电景，飞汪往来，施黄棘之刺，以为马策，言其利用急疾也。补曰：言已所以假延日月，往来天地之间，无以自处者，以其君施黄棘之枉策故也。初，怀王二十五年，入与秦昭王盟约于黄棘，其后为秦所欺，卒客死于秦。今顷襄信任奸回，将至七国，是复施行黄棘之枉策也。黄棘，地名。"
                },
                {
                    "paragraph": "求介子之所存兮，",
                    "zhushu": "介子推也。"
                },
                {
                    "paragraph": "见伯夷之放迹。",
                    "zhushu": "伯夷，叔齐兄也。放，远也。迹，行也。一云：放，放逐也。"
                },
                {
                    "paragraph": "心调度而弗去兮，",
                    "zhushu": "弗，一作不。补曰：调度，见骚经。"
                },
                {
                    "paragraph": "刻著志之无适。",
                    "zhushu": "无适，言己思慕子推、伯夷清白之行，尅心遵乐，志无所复适也。补曰：刻，励也。著，立也。"
                },
                {
                    "paragraph": "曰吾怨往昔之所冀兮，",
                    "zhushu": "冀，幸也。言巳𡜱往古，以邪事君，而幸蒙富贵也。一无昔字。"
                },
                {
                    "paragraph": "悼来者之悐悐。",
                    "zhushu": "悐悐，欲利貌也。言伤今世人见利，悐悐然欲竞之也。悐，一作逖。补曰：悐，它的切，劳也。"
                },
                {
                    "paragraph": "浮江淮而入海兮，从子胥而自适。",
                    "zhushu": "适，之。补曰：越绝书曰：子胥死，王使捐于大江，乃发愤驰腾，气若奔马，乃归神大海。自适，谓顺适己志也。"
                },
                {
                    "paragraph": "望大河之洲渚兮，悲申徒之抗迹。",
                    "zhushu": "申徒狄也。遇暗君，遁世离俗，自拥石赴河，故言抗迹也。补曰：庄子云：申徒狄谏而不听，负石自投于河。淮南注云：申徒狄，殷末人也。不忍见纣乱，自沈于渊。"
                },
                {
                    "paragraph": "骤谏君而不听兮，",
                    "zhushu": "骤，数也。一本作而君。"
                },
                {
                    "paragraph": "重任石之何益。",
                    "zhushu": "任，负也。百二十斤为石。言已数谏君而不见听，虽欲自任以重石，终无益于万分也。一云任重石。石，一作秙。补曰：秙，当作䄷，音石，百二十斤也。稻一䄷，为粟二十升，禾黍一柘，为粟十六升，大升半。又三十斤为钧，四钧为石。秙，音库，禾不实也。义与此异。文选江赋云：悲灵均之任石。注引重任石之何益，怀沙砾而自沈。怀沙，即任石也。与逸说不同。"
                },
                {
                    "paragraph": "心絓结而不解兮，",
                    "zhushu": "絓，悬。一作结絓。"
                },
                {
                    "paragraph": "思蹇产而不释。",
                    "zhushu": "蹇产，犹诘屈也。言已乘水蹈波，乃愁而恐惧，则心悬结，诘屈而不可解。一本无此二句。",
                    "type": 2
                },
                {
                    "paragraph": "悲回风",
                    "zhushu": "此章言小人之盛，君子所忧，故托游天地之间，以泄愤懑，终沈汨罗，从子胥、申徒，以毕其志也。",
                    "type": 2
                }
            ]
        },
        {
            "name": "远游章句第五",
            "paragraphs": [
                {
                    "paragraph": "远游章句第五",
                    "zhushu": "",
                    "type": 1
                },
                {
                    "paragraph": "远游者，屈原之所作也。屈原履方直之行，不容于世，上为谗佞所𧮂毁，下为俗人所困极，章皇山泽，",
                    "zhushu": "一作傽徨山野。"
                },
                {
                    "paragraph": "无所告诉，乃深惟元一，修执恬漠，思欲济世，则意中愤然，文采铺",
                    "zhushu": "一作绣，一作秀。"
                },
                {
                    "paragraph": "发，遂叙妙思，托配仙人，与俱游戏，周历天地，无所不到。然犹怀念楚国，思慕旧故，忠信之笃，仁义之厚也，是以君子珍重其志，而玮其辞焉。",
                    "zhushu": "古乐府有远游篇。出于此。",
                    "type": 2
                },
                {
                    "paragraph": "悲时俗之迫阨兮，",
                    "zhushu": "哀众嫉妬，迫胁贤也。阨，一作隘。补曰：阨音厄，或读作隘。"
                },
                {
                    "paragraph": "愿轻举而远游。",
                    "zhushu": "髙翔避世，求道真也。"
                },
                {
                    "paragraph": "质菲薄而无因兮，",
                    "zhushu": "质性鄙陋，无所因也。因，一作由。"
                },
                {
                    "paragraph": "焉托乘而上浮。",
                    "zhushu": "将何引援而升云也。补曰：乘，时证切。"
                },
                {
                    "paragraph": "遭沈浊而污秽兮，",
                    "zhushu": "逢遇暗主，触谗佞也。而，一作之。"
                },
                {
                    "paragraph": "独郁结其谁语。",
                    "zhushu": "思虑烦𡨚，无告陈也。"
                },
                {
                    "paragraph": "夜耿耿而不寐兮，",
                    "zhushu": "忧以愁戚，目不眠也。耿耿，犹儆儆。不寐貌也。诗云：耿耿不寐。耿，一作烱。补曰：耿烱，正古茗切。一云：耿耿，不安也。"
                },
                {
                    "paragraph": "魂焭焭而至曙。",
                    "zhushu": "精魂怔忪不寐，故至曙也。焭，一作营。"
                },
                {
                    "paragraph": "惟天地之无穷兮，",
                    "zhushu": "乹坤体固，居常宁也。"
                },
                {
                    "paragraph": "哀人生之长勤。",
                    "zhushu": "伤已命禄，多忧患也。补曰：此原忧世之词，唐李翶用其语，作拜禹言。"
                },
                {
                    "paragraph": "往者余弗及兮，",
                    "zhushu": "三皇五帝，不可逮也。"
                },
                {
                    "paragraph": "来者吾不闻。",
                    "zhushu": "后虽有圣，我身不见也。一云吾不可闻，一云余弗闻。"
                },
                {
                    "paragraph": "步徙倚而遥思兮，",
                    "zhushu": "仿偟东西，意愁愤也。"
                },
                {
                    "paragraph": "怊惝怳而乖怀。",
                    "zhushu": "惆怅失望，志乖错也。补曰：怊，音超。怅，恨也。惝，昌两切。怳，诩往切。惊貌。"
                },
                {
                    "paragraph": "意荒忽而流荡兮，",
                    "zhushu": "情思罔两。无据依也。补曰：荒，呼广切。"
                },
                {
                    "paragraph": "心愁凄而増悲。",
                    "zhushu": "怆然感结，涕沾怀也。凄，一作凄。补曰：凄，痛也。"
                },
                {
                    "paragraph": "神儵忽而不反兮，",
                    "zhushu": "魂灵远逝，游四维也。儵，一作倏，反，一作返。"
                },
                {
                    "paragraph": "形枯槁而独留。",
                    "zhushu": "身体寥廓，无识知也。"
                },
                {
                    "paragraph": "内惟省以端操兮，",
                    "zhushu": "捐弃我情，虑专一也。一云林素我情。补曰：操，七到切。"
                },
                {
                    "paragraph": "求正气之所由。",
                    "zhushu": "栖神藏情，治心术也。由，一作繇。"
                },
                {
                    "paragraph": "漠虚静以恬愉兮，",
                    "zhushu": "恬然自守，内乐佚也。"
                },
                {
                    "paragraph": "澹无为而自得。",
                    "zhushu": "涤除嗜欲，获道实也。"
                },
                {
                    "paragraph": "闻赤松之清尘兮，",
                    "zhushu": "想听真人之徽美也。尘，一作虚。补曰：列仙传：赤松子，神农时为雨师，服水玉，教神农，能入火自烧，至昆山上，常止西王毋石室，随风雨上下。炎帝少女追之，亦得仙俱去。张良欲从赤松子游，即此也。"
                },
                {
                    "paragraph": "愿承风乎遗则。",
                    "zhushu": "思奉长生之法式也。"
                },
                {
                    "paragraph": "贵真人之休德兮，",
                    "zhushu": "珍玮道士，夀无穷极。真，一作至，补曰：休，美也。"
                },
                {
                    "paragraph": "美往世之登仙。",
                    "zhushu": "羡门子乔，古登真也。美，一作羡，仙，一作㒨，子乔，一作子髙。"
                },
                {
                    "paragraph": "与化去而不见兮，",
                    "zhushu": "变易形容，远藏匿也。"
                },
                {
                    "paragraph": "名声著而日延。",
                    "zhushu": "姓字弥章，流千亿也。著，一作彰。"
                },
                {
                    "paragraph": "奇傅说之托辰星兮，",
                    "zhushu": "贤圣虽终，精著天也。傅说，武丁之相。辰星，房星，东方之宿，苍龙之体也。傅说死后，其精著于房、尾也。补曰：大火谓之大辰。大辰，房心尾也。庄子曰：傅说得之，以相武丁，奄有天下，乘东维，骑箕尾，而比于列星。音义云：傅说死，其精神乘东维，托龙尾。今尾上有傅说星，其生无父母，登假三年而形遯。淮南云：傅说之所以骑辰尾是也。"
                },
                {
                    "paragraph": "羡韩众之得一。",
                    "zhushu": "喻古先圣，获道纯也。羡，一作美，众，一作终。补曰：羡，似面切，贪慕也。列仙传：齐人韩终为王采药，王不肯服，终自服之，遂得仙也。"
                },
                {
                    "paragraph": "形穆穆以浸远兮，",
                    "zhushu": "卓绝郷党，无等伦也。"
                },
                {
                    "paragraph": "离人群而遁逸。",
                    "zhushu": "遁去风俗，独隐存也。"
                },
                {
                    "paragraph": "因气变而遂曽举兮，",
                    "zhushu": "乘风蹈雾，升皇庭也。补曰：曽，音増，髙，举也。"
                },
                {
                    "paragraph": "忽神奔而鬼怪。",
                    "zhushu": "往来奄忽，出杏冥也。怪，一作恠。补曰：淮南云：鬼出电入。又曰：电奔而鬼腾。皆神速之意。"
                },
                {
                    "paragraph": "时髣髴以遥见兮，",
                    "zhushu": "托㒵云飞，象其形也。补曰：说文云：髣髴，见不諟也。"
                },
                {
                    "paragraph": "精晈晈以往来。",
                    "zhushu": "神灵照曜，皎如星也。晈，一作皎，释文作皦，以，一作而。"
                },
                {
                    "paragraph": "绝氛埃而淑尤兮，",
                    "zhushu": "超越垢秽，过先祖也。淑，善也。尢，过也。言行道修善，所以过先祖也。绝，一作超，尤，一作邮。补曰：氛，妖气。左传曰：楚氛恶。淑尤。言其善有以过物也。"
                },
                {
                    "paragraph": "终不反其故都。",
                    "zhushu": "去背旧都，遂登仙也。其，一作乎。"
                },
                {
                    "paragraph": "免众患而不惧兮，",
                    "zhushu": "得离群小，脱艰难也。"
                },
                {
                    "paragraph": "世莫知其所如。",
                    "zhushu": "奋翼，髙举，升天衢也。自此以上，皆美仙人超世离俗，免脱患难。屈原想慕其道，以自慰缓，愁思复至，志意怅然。自伤放逐，恐命不延，顾念年时，因复吟叹也。"
                },
                {
                    "paragraph": "恐天时之代序兮，",
                    "zhushu": "春秋迭更，年老暮也。"
                },
                {
                    "paragraph": "耀灵曅而西征。",
                    "zhushu": "托乘雷电，以驰骛也。灵曅电㒵。诗云：曅曅震电，西方少阴，其神蓐收，主刑罚。屈原欲急西行者，将命于神，务宽大也。补曰：博雅云：朱明、耀灵，东君，日也。张平子云：耀灵忽其西藏。潘安仁云：曜灵晔而遄迈。皆用此语。曅音馌，光也。征，行也。逸说非是。"
                },
                {
                    "paragraph": "微霜降而下沦兮，",
                    "zhushu": "沦者，谕上用法之刻深也。补曰：沦，沈也，音伦。"
                },
                {
                    "paragraph": "悼芳草之先零。",
                    "zhushu": "不诛邪伪，害仁贤也。古本零作蘦，补曰：零，落也。"
                },
                {
                    "paragraph": "聊仿佯而逍遥兮，",
                    "zhushu": "聊且戏荡，而观听也。补曰：仿佯、旁、羊二音。"
                },
                {
                    "paragraph": "永历年而无成。",
                    "zhushu": "身以过老，无功名也。"
                },
                {
                    "paragraph": "谁可与玩斯遗芳兮，",
                    "zhushu": "世莫足与议忠贞也。斯遗芳，一作此芳草。"
                },
                {
                    "paragraph": "晨向风而舒情。",
                    "zhushu": "想承君命，竭诚信也。晨，一作长，向，一作郷。"
                },
                {
                    "paragraph": "髙阳邈以远兮，",
                    "zhushu": "颛顼久矣，在其前也。以，一作已。补曰：屈原，髙阳氏之苗裔也。冯衍赋云：髙阳㦝其超远兮，世孰可与论兹。注引史记：髙阳氏沈深而有谋，疏通而知事，故欲与之论事。"
                },
                {
                    "paragraph": "余将焉所程。",
                    "zhushu": "安取法度，修我身也。焉，一作安。补曰：说文：程，品也。十发为程，一程为分。"
                },
                {
                    "paragraph": "重曰：",
                    "zhushu": "愤懑未尽，复陈辞也。补曰：重，直用切。见骚经。"
                },
                {
                    "paragraph": "春秋忽其不淹兮，",
                    "zhushu": "四时运转，往若流也。"
                },
                {
                    "paragraph": "奚久留此故居？",
                    "zhushu": "何必旧郷，可浮游也。"
                },
                {
                    "paragraph": "轩辕不可攀援兮，",
                    "zhushu": "黄帝以往，难引攀也。轩辕，黄帝号也。始作车服，天下号之为轩辕氏也。补曰：史记：黄帝姓公孙，名曰轩辕。援音爰。"
                },
                {
                    "paragraph": "吾将从王乔而娱戏。",
                    "zhushu": "上从真人，与戏娱也。娱，一作游。补曰：列仙传：王子乔，周灵王太子晋也。好吹笙，作凤鸣。游伊、洛间，道士浮丘公接上嵩髙山，三十余年后，来于山上，见桓长曰：告我家，七月七日待我缑氏山头。果乘白鹄住山颠，望之不得到，举手谢时人，数日去。淮南云：王乔、赤松，去尘埃之间，离群慝之纷，吸阴阳之和，食天地之精，呼而出故，吸而求新，蹀虚轻举，乘云游雾，可谓养性矣。戏，音嬉。"
                },
                {
                    "paragraph": "餐六气而饮沆瀣兮，",
                    "zhushu": "远弃五榖，吸道滋也。补曰：餐，吞也，七安切。饮，歠也。音荫。沆，胡朗切。瀣，音械。"
                },
                {
                    "paragraph": "漱正阳而含朝霞。",
                    "zhushu": "餐吞日精，食元符也。陵阳子明经言：春食朝霞，朝霞者，日始欲出赤黄气也。秋食沦阴，沦阴者，日没以后赤黄气也。冬饮沆瀣，沆瀣者，北方夜半气也。夏食正阳，正阳者，南方日中气也。并天地玄黄之气，是为六气也。含，一作食。补曰：庄子云：御六气之辨。李云：平旦为朝霞，日中为正阳，日入为飞泉，夜半为沆瀣，天玄、地黄，为六也。大人赋云：呼吸沆瀣兮餐朝霞。琴赋云：餐沆瀣兮带朝霞。五臣注云：沆瀣，清露。朝霞。赤云。"
                },
                {
                    "paragraph": "保神明之清澄兮，",
                    "zhushu": "常吞天地之英华也。"
                },
                {
                    "paragraph": "精气入而粗秽除。",
                    "zhushu": "纳新吐故，垢浊清也。补曰：粗，聪徂切，物不清也。"
                },
                {
                    "paragraph": "顺凯风以从游兮，",
                    "zhushu": "乘风戏荡，观八区也。南风曰凯风。诗曰：凯风自南。"
                },
                {
                    "paragraph": "至南巢而壹息。",
                    "zhushu": "观视朱雀之所居也。补曰：山海经：丹穴之山有鸟焉，五彩而文，曰凤鸟。南巢，岂南方凤鸟之所巢乎？成汤放桀于南巢，乃庐江居巢，非此南巢也。"
                },
                {
                    "paragraph": "见王子而宿之兮，",
                    "zhushu": "屯车留止，遇子乔也。"
                },
                {
                    "paragraph": "审壹气之和德。",
                    "zhushu": "究问元精之秘要也。"
                },
                {
                    "paragraph": "曰：道可受兮，",
                    "zhushu": "言易者也。一曰云无言也。"
                },
                {
                    "paragraph": "不可传；",
                    "zhushu": "诚难论也。一云而不可传。补曰：曰者。王子之言也。谓可受以心。不可传以言语也。庄子曰：道可传而不可受。谓可传以心。不可受以量数也。"
                },
                {
                    "paragraph": "其小无内兮，",
                    "zhushu": "靡兆形也。"
                },
                {
                    "paragraph": "其大无垠；",
                    "zhushu": "覆天地也。补曰：淮南云：深闳广大，不可为外；析豪剖芒，不可为内。垠，音银。"
                },
                {
                    "paragraph": "无滑而魂兮，",
                    "zhushu": "乱，尓精也。无，一作母，滑，一作淈，一云无淈滑而魂。补曰：淈、滑，并音骨。淈，浊也。滑，乱也。"
                },
                {
                    "paragraph": "彼将自然；",
                    "zhushu": "应气臻也。"
                },
                {
                    "paragraph": "壹气孔神兮，",
                    "zhushu": "专己心也。补曰：列子曰：心合于气，气合于神。壹，专也。孔，甚也。"
                },
                {
                    "paragraph": "于中夜存；",
                    "zhushu": "恒在身也。补曰：孟子曰：悎之反复。则其夜气不足以存。夜气不足以存。则其违禽兽不远矣。"
                },
                {
                    "paragraph": "虚以待之兮，",
                    "zhushu": "执，清静也。补曰：庄子曰：气者，虚而待物者也。"
                },
                {
                    "paragraph": "无为之先；",
                    "zhushu": "闲情欲也。补曰：此所谓感而后应。迫而后动。不得已而后起。"
                },
                {
                    "paragraph": "庶类以成兮，",
                    "zhushu": "众法陈也。"
                },
                {
                    "paragraph": "此德之门。",
                    "zhushu": "仙路径也。补曰：老子曰：玄之又玄，众妙之门。"
                },
                {
                    "paragraph": "闻至贵而遂徂兮，",
                    "zhushu": "见彼王侯而奔惊也。补曰：庄子曰：独有之人，是之谓至贵。屈子闻其风而往焉。"
                },
                {
                    "paragraph": "忽乎吾将行。",
                    "zhushu": "周视万宇。涉四远也。补曰：天台赋云：睹灵验而遂徂。忽乎吾之将行。仍羽人于丹丘。寻不死之福庭。"
                },
                {
                    "paragraph": "仍羽人于丹丘兮，",
                    "zhushu": "因就众仙于明光也。丹丘，昼夜常明也。九怀曰：夕宿乎明光。明光，即丹丘也。山海经言：有羽人之国，不死之民。或曰：人得道，身生毛羽也。补曰：羽人，飞仙也。尔雅曰：距齐州以南。戴曰：为丹穴。"
                },
                {
                    "paragraph": "留不死之旧郷。",
                    "zhushu": "遂居蓬莱，处昆仑也。补曰：忽临睨夫旧郷。谓楚国也。留不死之旧郷。其仙圣之所宅乎。"
                },
                {
                    "paragraph": "朝濯发于汤谷兮，",
                    "zhushu": "朝沐浴于温泉。汤谷，在东方少阳之位。淮南言：日出汤谷，入虞渊也。补曰：汤音旸。"
                },
                {
                    "paragraph": "夕晞余身兮九阳。",
                    "zhushu": "晞我形体，于天垠也。九阳，谓天地之涯。兮，一作乎，垠，一作根。补曰：晞，日气乾也。仲长统云：沆瀣当餐，九阳代烛。注云：九阳，日也。阳谷上有扶木，九日居下枝，一日居上枝。九歌曰：晞汝发兮阳之阿。张衡赋曰：晞余发于朝阳。"
                },
                {
                    "paragraph": "吸飞泉之微液兮，",
                    "zhushu": "含吮玄泽之肥润也。补曰：六气，日入为飞泉。又，张揖云：飞泉。飞谷也。在昆仑西南。"
                },
                {
                    "paragraph": "怀琬琰之华英。",
                    "zhushu": "咀嚼玉英，以养神也。补曰：琬音宛，琰音剡，皆玉名。黄庭经曰：含漱金醴吞玉英。"
                },
                {
                    "paragraph": "玉色頩以脕颜兮，",
                    "zhushu": "面目光泽，以鲜好也。脕，一作艶，一作曼。补曰：頩，美貌，一曰敛容。普茗、普经二切。脕，泽也，音万。艶，美色也。曼，色理曼泽也。黄庭曰：颜色生光金玉泽。"
                },
                {
                    "paragraph": "精醇粹而始壮。",
                    "zhushu": "我灵。强健而茂盛也。补曰。班固云：不变曰醇。不杂曰粹。又醇，厚也，美也。"
                },
                {
                    "paragraph": "质销铄以汋约兮，",
                    "zhushu": "身体癯瘦，柔媚善也。补曰：汋音绰。汋约，柔弱貌。庄子曰：肌肤若氷雪，绰约若处子。质销铄，谓凡质尽也。司马相如曰：列仙之儒，形容甚臞。"
                },
                {
                    "paragraph": "神要眇以淫放。",
                    "zhushu": "魂魄漂然而远征也。漂，一作飘。补曰：眇与妙同。要眇，精微貌。广雅曰：淫，游也。"
                },
                {
                    "paragraph": "嘉南州之炎德兮，",
                    "zhushu": "奇美太阳，气和正也。"
                },
                {
                    "paragraph": "丽桂树之冬荣。",
                    "zhushu": "元气温煖，不殒零也。补曰：桂凌冬不凋。山海经：桂林八树，在贲禺东。注云：番禺也。"
                },
                {
                    "paragraph": "山萧条而无兽兮，",
                    "zhushu": "溪谷寂寥，而少禽也。"
                },
                {
                    "paragraph": "野寂漠其无人。",
                    "zhushu": "林泽空虚，罕有民也。寂，一作家，漠，一作寞，其，一作乎。"
                },
                {
                    "paragraph": "载营𩲸而登霞兮，",
                    "zhushu": "抱我灵魂，而上升也。霞，谓朝霞，赤黄气也。𩲸，一作魂。补曰：老子曰：载营魄。说者曰：阳气充魄则为魂，魂能运动，则生金矣。"
                },
                {
                    "paragraph": "掩浮云而上征。",
                    "zhushu": "攀缘蹈气，而飘腾也。征，一作升。"
                },
                {
                    "paragraph": "命天阍其开关兮，",
                    "zhushu": "告帝卫臣，启禁门也。其，一作而。"
                },
                {
                    "paragraph": "排阊阖而望予。",
                    "zhushu": "立排天门，而湏我也。阊阖，一作阖阊。补曰：排，推也。大人赋曰：排阊阖而入帝宫。"
                },
                {
                    "paragraph": "召丰隆使先导兮，",
                    "zhushu": "呼语云师，使清路也。"
                },
                {
                    "paragraph": "问大微之所居。",
                    "zhushu": "博访天庭在何处也。大，一作太。补曰：大象赋云：瞩太微之峥嵘，启端门之赫弈。何宫庭之宏敞，类乹坤之翕辟。注云：太微宫垣十星，在翼、轸北，天子之宫庭，五帝之坐，十二诸侯府也。其外蕃，九卿也。"
                },
                {
                    "paragraph": "集重阳入帝宫兮，",
                    "zhushu": "得升五帝之寺舍也。一本入上有以字。补曰：文选云：重阳集清气。又云：集重阳之清征。注云：言上止于天阳之宇，上为阳，清又为阳，故曰重阳。余谓积阳为天，天有九重，故曰重阳。"
                },
                {
                    "paragraph": "造旬始而观清都。",
                    "zhushu": "遂至天皇之所居也。旬始，皇天名也。一云：旬始，星名。春秋考异邮曰：太白，名旬始，如雄鸡也。补曰：造，至也。大象赋注云：镇星之精为旬始，其怒青黑，象状如鼈，见则天下兵起。李奇曰：旬始，气如雄鸡，见北斗旁。列子曰：清都、紫微，钧天、广乐，帝之所居。"
                },
                {
                    "paragraph": "朝发轫于太仪兮，",
                    "zhushu": "旦早趋驾于天庭也。太仪，天帝之庭，习威仪之处也。"
                },
                {
                    "paragraph": "夕始临乎于微闾。",
                    "zhushu": "暮至东方之玉山也。尔雅曰：东方之美者，有于无闾之珣玗琪焉。释文：于，方其切，一云微母闾。补曰：用礼：东北曰幽州，其山镇曰医无闾。尔雅疏云：地理志：辽东郡无虑县。应劭曰：虑音闾。颜师古曰：即所谓医巫闾。是县因山为名。"
                },
                {
                    "paragraph": "屯余车之万乘兮，",
                    "zhushu": "百神侍从，无不有也。"
                },
                {
                    "paragraph": "纷溶与而并驰。",
                    "zhushu": "车骑笼茸，而竞驱也。补曰：溶，音容，水盛也。大人赋曰：纷鸿溶而上厉。溶，音甬。"
                },
                {
                    "paragraph": "驾八龙之婉婉兮，",
                    "zhushu": "虬螭、沛艾，屈偃蹇也。婉，释文作蜿，音苑。"
                },
                {
                    "paragraph": "载云旗之逶蛇。",
                    "zhushu": "旄旐竟天，皆霓霄也。此二句见骚经。"
                },
                {
                    "paragraph": "建雄虹之采旄兮，",
                    "zhushu": "系缀䗖蝀，文纷错也。"
                },
                {
                    "paragraph": "五色杂而炫燿。",
                    "zhushu": "众采杂厕，而明朗也。补曰：炫，音县，明也。燿，音曜，照也。"
                },
                {
                    "paragraph": "服偃蹇以伭昂兮，",
                    "zhushu": "驷马駊騀。而鸣骧也。"
                },
                {
                    "paragraph": "骖连蜷以骄骜。",
                    "zhushu": "骖騑，骄骜，怒颠狂也。补曰：说文云：騑，骖旁马。则騑、骖一也。初驾马者，以二马夹辕，谓之服，又驾一马，与两服为参，故谓之骖。又驾一马，乃谓之驷。故说文云：骖，驾三马也。驷，一乘也。两服为主，参之两旁二马，遂名为骖，摠举一乘，则谓之驷。指其騑马，则谓之骖。诗曰：两骖如舞。是二马皆称骖也。服马夹辕，其颈负轭，两骖在衡外，挽靷助之。服，两首齐骖首差退也。连蜷，句蹄也。蜷，巨圆切。骄骜，马行纵恣也。上居召，下五到切。"
                },
                {
                    "paragraph": "骑胶葛以杂乱兮，",
                    "zhushu": "参差骈错，而纵横也。一作轇轕。以，一作其，补曰骑。奇寄切。轇音胶。轕音葛。车马喧杂貌。一云：犹交加也。一曰长远貌，一曰驱驰貌。"
                },
                {
                    "paragraph": "斑漫衍而方行。",
                    "zhushu": "缤纷容裔，以并升也。漫，一作曼。补曰：斑，駮文也。漫，莫半切。衍，弋战切。漫衍，无极貌，前汉书云：漫衍之戏。"
                },
                {
                    "paragraph": "撰余辔而正策兮，",
                    "zhushu": "我欲远驰，路何从也。补曰：撰，见九歌。"
                },
                {
                    "paragraph": "吾将过乎句芒。",
                    "zhushu": "就少阳神于东方也。句，一作钩。补曰：山海经：东方勾芒，鸟身人面，乘两龙。注云：木神也。昔秦穆公有明德，上帝使勾芒赐书，寿九十年。左传曰：木正为勾芒。月令曰：其帝太皞，其神勾芒。注云：此木帝之君，木官之佐，自古以来，著德立功者也。太公金匮曰：东海之神曰勾芒。墨子云：郑缪公昼日处庙，有神人面鸟身，素服，面状正方。神曰：帝厚汝明德，使锡汝寿十年，使若国昌。公问神名，曰：子为勾芒也。"
                },
                {
                    "paragraph": "历太皓以右转兮，",
                    "zhushu": "遂过庖牺而咨访也。东方甲乙，其帝太皓，其神钩芒。太皓始结𦉾𦊙，以畋以渔，制立庖厨，天下号之为庖牺氏。皓，一作皡。"
                },
                {
                    "paragraph": "前飞廉以启路。",
                    "zhushu": "风伯先导，以开径也。启，一作烛。"
                },
                {
                    "paragraph": "阳杲杲其未光兮，",
                    "zhushu": "日耀旭曙，旦欲明也。其，一作亦。补曰：诗云：杲杲出日。"
                },
                {
                    "paragraph": "凌天地以径度。",
                    "zhushu": "超越乾坤之形体也。径，一作俓。补曰：径，直也，与俓同。"
                },
                {
                    "paragraph": "风伯为余先驱兮，",
                    "zhushu": "飞廉，奔驰而在前也。先，一作前。补曰：为，去声。诗曰：为王前驱。淮南曰：令雨师洒道，风伯扫尘。"
                },
                {
                    "paragraph": "氛埃辟而清凉。",
                    "zhushu": "扫除雾霾与尘埃也。一曰辟氛埃。补曰：辟，除也，必亦切。"
                },
                {
                    "paragraph": "凤皇翼其承旗兮，",
                    "zhushu": "俊鸟夹毂而扶轮也。"
                },
                {
                    "paragraph": "遇蓐收乎西皇。",
                    "zhushu": "遇少阴神于海津也。西方庚辛，其帝少皓，其神蓐收。西皇，即少昊也。离骚经曰：召西皇，使涉子。知西皇所居，在于西海之神也。乎，一作于。补曰：山海经：西方神蓐收，左耳有蛇，乘两龙，人面，白色，有毛，虎爪，执𨱆，金神也。太公金匮曰：西海之神曰蓐收。国语云：虢公梦在庙，有神，人面，白毛，虎爪，执𨱆，立于西阿。召史嚚占之，对曰：如君之言，则蓐收也。左传云：金正为蓐收。"
                },
                {
                    "paragraph": "擥彗星㠯为旍兮，",
                    "zhushu": "引援孛光，以翳身也。擥，一作揽，旍，一作旗。补曰：旍，即旌字。"
                },
                {
                    "paragraph": "举斗柄以为麾。",
                    "zhushu": "握持招摇，东西指也。补曰：天文志：北斗七星，杓㩦龙角。杓，斗柄也。麾，旗属。吁为切。"
                },
                {
                    "paragraph": "叛陆离其上下兮，",
                    "zhushu": "缭𨽻叛散，以别分也。补曰：叛，音判。"
                },
                {
                    "paragraph": "游惊雾之流波。",
                    "zhushu": "蹈履云气，浮游清波也。一曰浮澂清也。"
                },
                {
                    "paragraph": "峕暧曃其曭莽兮，",
                    "zhushu": "日月晻黮而无光也。暧曃，一作晻曀，一作黤黮。补曰：暧，音爱。曃，音逮，暗也。曭，音傥，日不明也。莽，莫朗切。晻，乌感切，日无光也。曀，于计切。阴而风为曀。黤，音晻，深黑色。黮，徒感切，黑也。"
                },
                {
                    "paragraph": "召𤣥武而奔属。",
                    "zhushu": "呼太阴神，使承卫也。补曰：礼记曰：行前朱鸟，而后玄武。二十八宿，北方为玄武。说者曰：玄武，谓龟蛇。位在北方，故曰玄。身有鳞甲，故曰武。蔡邕曰：北方𤣥武，介虫之长。文选注云：龟与蛇交曰玄武。属，音烛。"
                },
                {
                    "paragraph": "后文昌使掌行兮，",
                    "zhushu": "顾命中宫，敕百官也。天有三宫，谓紫宫、太微、文昌也，故言中宫。紫宫，一作紫微。补曰：大象赋云：文昌制戴匡之位。注云：文昌六星，如匡形。故史迁天官书云：斗魁戴匡六星，曰文昌宫，其中六星司录，比天之六府，计集所会也。晋天文志：文昌六星，在北斗魁前，一曰上将，二曰次将，三曰贵相，四曰司录，五曰司命，六曰司冦，掌行，谓掌领从行者，故下文云。"
                },
                {
                    "paragraph": "选署众神以并毂。",
                    "zhushu": "召使群灵，皆侍从也。补曰：署，常恕切，置也。大人赋曰：悉征灵圉而选之兮，部署众神于摇光。"
                },
                {
                    "paragraph": "路曼曼其修远兮，",
                    "zhushu": "天道荡荡，长无穷也。修，一作悠。补曰：曼曼。见骚经。"
                },
                {
                    "paragraph": "徐弭节而髙厉。",
                    "zhushu": "按心抑意，徐从容也。徐，一作飒。补曰：厉，渡也。大人赋：纷鸿溶而上厉。"
                },
                {
                    "paragraph": "左雨师使径侍兮，",
                    "zhushu": "告使屏翳，备下虞也。"
                },
                {
                    "paragraph": "右雷公以为卫。",
                    "zhushu": "进近猛将，任威武也。"
                },
                {
                    "paragraph": "欲度世以忘归兮，",
                    "zhushu": "遂济干世，追先祖也。一本欲上有遂字，一云欲远度世，一云遂远度世。补曰：度世，谓仙去也。"
                },
                {
                    "paragraph": "意恣睢㠯担挢。",
                    "zhushu": "纵心肆志，所愿髙也。桥，一作矫。补曰：恣，千咨切。睢，许鼻切。恣睢，自得儿。恣，一音　二切。大人赋云：掉指桥以偃寋。史记索隐云：指，居桀切。桥，音矫。张揖云：指桥，随风指靡也。担，释文云：音丘列切，举也。桥，居庙切。史记作挢，其字从手。"
                },
                {
                    "paragraph": "内欣欣而自美兮，",
                    "zhushu": "忠心悦喜，德纯深也。而，一作以，一云德绝殊也。"
                },
                {
                    "paragraph": "聊媮娯以自乐。",
                    "zhushu": "且戏观望，以忘忧也。自，一作淫，补曰：媮，乐也，音俞。"
                },
                {
                    "paragraph": "涉青云以泛滥游兮，",
                    "zhushu": "随从丰隆，而相佯也。一无以字，一无游字。"
                },
                {
                    "paragraph": "忽临睨夫旧郷。",
                    "zhushu": "观见楚国之堂殿也。"
                },
                {
                    "paragraph": "仆夫怀余心悲兮，",
                    "zhushu": "思我祖宗，哀怀王也。"
                },
                {
                    "paragraph": "边马顾而不行。",
                    "zhushu": "驰骖徘徊，睨故郷也。补曰：边，旁也。"
                },
                {
                    "paragraph": "思旧故以想像兮，",
                    "zhushu": "恋慕朋友，念兄弟也。以，一作而。像，一作象。"
                },
                {
                    "paragraph": "长太息而掩涕。",
                    "zhushu": "喟然増叹，泣沾裳也。屈原谓修身念道，得遇仙人，托与俱游，周历万方，升天乘云，伇使百神，而非所乐，犹思楚国，念故旧，欲竭忠信，以宁国家，精诚之至，德义之厚也。"
                },
                {
                    "paragraph": "汜容与而遐举兮，",
                    "zhushu": "进退俯仰，复欲去也。补曰：汜音泛。"
                },
                {
                    "paragraph": "聊抑志而自弭。",
                    "zhushu": "且自厌按而踟蹰也。"
                },
                {
                    "paragraph": "指炎神而直驰兮，",
                    "zhushu": "将𠉀祝融，与咨谋也。南方丙丁，其帝炎帝，其神祝融。炎神，一作炎帝。"
                },
                {
                    "paragraph": "吾将往乎南疑。",
                    "zhushu": "过衡山而观九疑也。疑，一作娭。"
                },
                {
                    "paragraph": "览方外之荒忽兮，",
                    "zhushu": "遂究率土，穷海嵎也。"
                },
                {
                    "paragraph": "沛罔象而自浮。",
                    "zhushu": "水与天合。物漂流也。罔象，释文作泂瀁，上摩朗、下以养切。补曰：沛，流貌。文选云：戫汨𩘷涙，沛以罔象兮。注云：囶象，即仿像也。又云：罔象相求。注云：虚无，罔象然也。"
                },
                {
                    "paragraph": "祝融戒而还衡兮，",
                    "zhushu": "南神止我，令北征也。还衡，一作跸御，一云戒其䟆御。补曰：山海经：南方祝融，兽身人面，乘两龙，火神也。国语曰：夏之兴也，祝融降干崇山。太公金匮曰：南海之神曰祝融。杨雄赋云：回轸还衡。衡，辕前横木。大人赋云：祝融警而跸御。注云：跸，止行人也。御，御也。"
                },
                {
                    "paragraph": "腾告鸾鸟迎宓妃。",
                    "zhushu": "驰呼洛神，使侍予也。"
                },
                {
                    "paragraph": "张咸池奏承云兮，",
                    "zhushu": "思乐黄帝与唐尧也。咸池，尧乐也。承云，即云门，黄帝乐也。屈原得祝融止已，即时还车，将即中土，乃使仁贤若鸾凤之人，因迎贞女如洛水之神，使达己于圣君，德若黄帝、帝尧者，欲与建德成化，制礼乐以安𥠖庶也。一云：张乐咸池。补曰：周礼有大咸，尧乐也。乐记云：咸池，备矣。注云：黄帝所作乐名，尧増修而用之。咸，皆也。池之为言施也，言德无不施也。又吕氏春秋云：帝颛顼令飞龙作乐，効八风之音，命之曰承云。淮南云：有虞氏其乐威池、承云、九韶。注云：舜兼用黄帝乐。"
                },
                {
                    "paragraph": "二女御九韶歌。",
                    "zhushu": "美尧二女，助成化也。韶，舜乐名也。九成，九奏也。屈原美舜遭值于尧，妻以二女，以治天下，内之大麓，任之以职，则百僚师师，百工惟时。于是遂禅以位，升为天子，乃作韶乐，钟皷铿锵，九奏乃成。屈原自伤不值于尧，而遭蜀世，见斥逐也。补曰：御，侍也。孟子所谓二女婐也。书曰：箫韶九成，凤皇来仪。周礼曰：九德之歌，九磬之舞。"
                },
                {
                    "paragraph": "使湘灵皷瑟兮，",
                    "zhushu": "百川之神，皆谣歌也。补曰：上言二女，则此湘灵乃湘水之神，非湘夫人也。"
                },
                {
                    "paragraph": "令海若舞𠗦夷。",
                    "zhushu": "河海之神，咸相和也。海若，海神名也。𠗦夷，水仙人。淮南言𠗦夷得道，以濳于大川也。令，一作命。补曰：海若，庄子所称北海若也。𠗦夷，河伯也。"
                },
                {
                    "paragraph": "玄螭虫象并出进兮，",
                    "zhushu": "鬼魅，神兽，喜乐逸豫也。螭，龙类也。象，罔象也。皆水中神物。一云：列螭象而并进兮。补曰：螭，丑知切。国语曰：水之怪龙、罔象。"
                },
                {
                    "paragraph": "形蟉虬而逶蛇。",
                    "zhushu": "形体蜿蟺，相衔受也。蛇，一作迤。补曰：上于九，下巨九切。蟉虬，盘曲貌。"
                },
                {
                    "paragraph": "雌霓便姢㠯増挠兮，",
                    "zhushu": "神女周旋，侍左右也。姢，一作蜎。补曰：霓，见骚经。便，读作㛹，毗连切。姢，于缘切。便姢，轻丽貌。尔雅：疏引雌霓㛹嬛。嬛，与姢同。释文：嬛，虚捐切。挠，而照切。释文：从手。集韵：挠，缠也。"
                },
                {
                    "paragraph": "鸾鸟轩翥而翔飞。",
                    "zhushu": "鹪鹏，玄鹤，奋翼舞也。轩，一作骞。补曰：方言：翥，举也。楚谓之翥。章庶切。"
                },
                {
                    "paragraph": "音乐博衍无终极兮，",
                    "zhushu": "五音安舒，靡有穷也。补曰：衍，广也，达也。"
                },
                {
                    "paragraph": "焉乃逝以俳佪。",
                    "zhushu": "遂往周流，究九野也。以，一作而，补曰：焉，辞也，尤虔切。"
                },
                {
                    "paragraph": "舒并节以驰骛兮，",
                    "zhushu": "纵舍辔衔而长驱也。补曰：淮南云：纵志舒节。以驰大区。大人赋云：舒节出乎北垠。注云：舒。缓也。"
                },
                {
                    "paragraph": "逴绝垠乎寒门。",
                    "zhushu": "经过后土，出北区也。寒门，北极之门也。连，释文作踔，敕孝切。乎，一作兮。补曰：逴，远也，敕角切。淮南曰：出于无垠鄂之门。注云：垠锷，端崖也。李善曰：绝珢，天边之际也。淮南曰：北方北极之山曰寒门。大人赋曰：轶先驱于寒门。"
                },
                {
                    "paragraph": "轶迅风于清源兮，",
                    "zhushu": "遂入八风之藏府也。源。一作凉。补曰：轶，音逸。三苍曰：从后出前也。迅。疾也。思玄赋云：且余沐于清原。"
                },
                {
                    "paragraph": "从颛顼乎増冰。",
                    "zhushu": "过观黑帝之邑宇也。补曰：北方壬癸，其帝颛顼，其神玄冥。太公金匮曰：北海之神曰颛顼。淮南云：北方有冻寒、积冰、雪雹群水之野。"
                },
                {
                    "paragraph": "历玄冥以邪径兮，",
                    "zhushu": "道绝幽都，路穷塞也。补曰：左传：水正为玄冥。"
                },
                {
                    "paragraph": "乘闲维以反顾。",
                    "zhushu": "攀持天纮，以化息也。补曰：孝经纬云：夫有七衡而六间，相去合十一万九千里。淮南云：两维之间，九十一度。注云：自东北至东南为两维，帀四维三百六十五度。一度二千九百三十二里。"
                },
                {
                    "paragraph": "召黔嬴而见之兮，",
                    "zhushu": "问：造化之神以得失。补曰：大人赋云：左玄冥而右黔雷。注云：黔，嬴也，天上造化神名。或曰水神。史记作含靁。黔，具炎切。"
                },
                {
                    "paragraph": "为余先乎平路。",
                    "zhushu": "开轨导我，入道域也。一本先下有道字。"
                },
                {
                    "paragraph": "经营四荒兮，",
                    "zhushu": "周遍八极。"
                },
                {
                    "paragraph": "周流六漠。",
                    "zhushu": "旋天一帀。天，一作地。补曰：汉乐歌作六幕，谓六合也。"
                },
                {
                    "paragraph": "上至列𡙇兮，",
                    "zhushu": "窥天间隙。补曰：𡙇，与缺同。陵阳子明经云：列缺去地一千四百里。大人赋云：贯列缺之倒影。注云：列缺，天闪也。文选云：列缺晔其照夜。应劭曰：列缺，天隙电照也。"
                },
                {
                    "paragraph": "降望大壑。",
                    "zhushu": "视海广狭。补曰：列子曰：渤海之东。有大壑焉。实惟无底之谷。名曰归墟。注引山海经：东海之外有大壑。"
                },
                {
                    "paragraph": "下峥嵘而无地兮，",
                    "zhushu": "沦，幽虚也。嵘，一作巆。补曰：颜师古云：峥嵘，深远貌也。上仕耕切，下音宏。"
                },
                {
                    "paragraph": "上寥廓而无天。",
                    "zhushu": "空无形也。寥，一作嵺。补曰：师古云：寥廓，广远也。"
                },
                {
                    "paragraph": "视儵忽而无见兮，",
                    "zhushu": "目瞑眩也。"
                },
                {
                    "paragraph": "听惝怳而无闻。",
                    "zhushu": "窈，无声也。补曰：师古云：惝怳。耳不谛也。淮南云：若士曰：我游乎罔㝗之野。北息乎沉墨之郷。西穷冥冥之党。东开鸿蒙之光。此其下无地而上无天。听焉无闻。视焉无眴。"
                },
                {
                    "paragraph": "超无为以至清兮，",
                    "zhushu": "登天庭也。补曰：淮南云：契大浑之朴，而立至清之中。"
                },
                {
                    "paragraph": "与泰初而为邻。",
                    "zhushu": "与道并也。补曰：列子曰：太初者，气之始也。庄子曰：泰初有无，无有无名。按骚经、九章，皆托游天地之间，以泄愤懑，卒从彭咸之所居，以毕其志。至比章独不然，初曰长太息而埯涕，思故国也；终曰与太初而为邻，则世莫知其所如矣。"
                }
            ]
        },
        {
            "name": "卜居章句第六",
            "paragraphs": [
                {
                    "paragraph": "卜居章句第六",
                    "zhushu": "",
                    "type": 1
                },
                {
                    "paragraph": "卜居者，屈原之所作也。屈原体忠贞之性，",
                    "zhushu": "体，一作履。性，一作节。"
                },
                {
                    "paragraph": "而见嫉妬，念谗佞之臣，承君顺非，而蒙富贵，已执",
                    "zhushu": "一作独。"
                },
                {
                    "paragraph": "忠直，而身放弃，心迷意惑，不知所为，乃往至太卜之家，稽问神明，决之蓍龟，卜巳居世何所宜行，冀闻异策，",
                    "zhushu": "闻，一作审。异，一作要。"
                },
                {
                    "paragraph": "以定嫌疑，故曰卜居也。",
                    "zhushu": "五臣云：卜己宜何所居。",
                    "type": 2
                },
                {
                    "paragraph": "屈原既放，三年",
                    "zhushu": "远出郢都，处山林也。"
                },
                {
                    "paragraph": "不得复见，",
                    "zhushu": "道路僻远，所在噞也。"
                },
                {
                    "paragraph": "竭知尽忠，",
                    "zhushu": "建立策谋，披心胸也。知，一作智。"
                },
                {
                    "paragraph": "而蔽鄣于谗。",
                    "zhushu": "遇謟佞也。一无而字。"
                },
                {
                    "paragraph": "心烦虑乱，",
                    "zhushu": "虑愤问也。虑，一作意。"
                },
                {
                    "paragraph": "不知所从。",
                    "zhushu": "迷所著也。一云迷瞀眩也。"
                },
                {
                    "paragraph": "往见太卜",
                    "zhushu": "稽神明也。一此句上有乃字。"
                },
                {
                    "paragraph": "郑詹尹",
                    "zhushu": "，工姓名也。"
                },
                {
                    "paragraph": "曰：“余有所疑，",
                    "zhushu": "意遑惑也。"
                },
                {
                    "paragraph": "愿因先生决之。”",
                    "zhushu": "断吉凶也。"
                },
                {
                    "paragraph": "詹尹乃端策拂龟，",
                    "zhushu": "整容仪也。五臣云：策，蓍也。立蓍拂龟，以展敬也。补曰：龟策传曰：摓策定数，灼龟观兆。"
                },
                {
                    "paragraph": "曰：“君将何以教之？”",
                    "zhushu": "愿闻其要。一无将字。"
                },
                {
                    "paragraph": "屈原曰：",
                    "zhushu": "吐词情也。"
                },
                {
                    "paragraph": "吾宁悃悃款款",
                    "zhushu": "志纯一也。款，一作款。五臣云：悃款，懃苦貌。补曰：悃，苦本切。𣢾，苦管切，诚也。俗作款。"
                },
                {
                    "paragraph": "朴以忠乎？",
                    "zhushu": "竭诚信也。五臣云：朴，质也。"
                },
                {
                    "paragraph": "将送往劳来，",
                    "zhushu": "追俗人也。补曰：劳，去声。来如字。"
                },
                {
                    "paragraph": "斯无穷乎？",
                    "zhushu": "不困贫也。五臣云：以此二事，问其所宜，以下类此。补曰：上句皆原所从也，下句皆原所去也。卜以决疑，不疑何卜。而以问詹尹何哉？时之人去其所当从，从其所当去，其所谓吉，乃吾所谓凶也。此卜居所以作也。"
                },
                {
                    "paragraph": "宁诛锄草茅",
                    "zhushu": "刈蒿菅也。锄，一作鉏。补曰：锄，士鱼切。释名云：去秽助苗也。"
                },
                {
                    "paragraph": "以力耕乎？",
                    "zhushu": "种稼穑也。"
                },
                {
                    "paragraph": "将游大人",
                    "zhushu": "事贵戚也。五臣云：大人，谓君之贵幸者。"
                },
                {
                    "paragraph": "以成名乎？",
                    "zhushu": "荣誉立也。"
                },
                {
                    "paragraph": "宁正言不讳",
                    "zhushu": "谏君恶也。"
                },
                {
                    "paragraph": "以危身乎？",
                    "zhushu": "被刑戮也。"
                },
                {
                    "paragraph": "将从俗富贵",
                    "zhushu": "食重禄也。"
                },
                {
                    "paragraph": "以媮生乎？",
                    "zhushu": "身安乐也。补曰：媮，乐也。音俞。"
                },
                {
                    "paragraph": "宁超然髙举",
                    "zhushu": "让官爵也。"
                },
                {
                    "paragraph": "㠯保真乎？",
                    "zhushu": "守玄默也。"
                },
                {
                    "paragraph": "将哫訾栗斯",
                    "zhushu": "承颜色也。栗，一作栗。斯，一作嘶。一作促訾栗斯。补曰：哫、促，并音足，唐本子禄切。訾音赀。哫訾，以言求媚也。栗音栗，谨敬也。粟，读若栗，音粟，诡随也。斯，读若𢠹，音斯，栗也。并见集韵。"
                },
                {
                    "paragraph": "喔咿儒儿",
                    "zhushu": "强笑噱也。一作嚅唲。补曰：喔音握，咿音伊，嚅音儒，唲音儿，皆强笑之貌。一云：喔咿，强颜貌。唲，曲从貌。"
                },
                {
                    "paragraph": "以事妇人乎？",
                    "zhushu": "诎蜷局也。五臣云：以事妇人，謟君之所宠者。"
                },
                {
                    "paragraph": "宁廉洁正直",
                    "zhushu": "志如玉也。洁，一作絜。"
                },
                {
                    "paragraph": "以自清乎？",
                    "zhushu": "修洁白也。"
                },
                {
                    "paragraph": "将突梯滑稽，",
                    "zhushu": "转随俗也。补曰：文选注云：突。吐忽切。滑也。滑音骨。稽音鸡。五臣云：委曲顺俗也。杨雄以东方朔为滑稽之雄。又曰：鸱夷滑稽。颜师古曰：滑稽，圜转纵舍无穷之状。一云酒器也。转注吐酒，终日不已。出口成章，不穷竭。若滑稽之吐酒。"
                },
                {
                    "paragraph": "如脂如韦，",
                    "zhushu": "柔，弱曲也。五臣云：能滑柔也。补曰：韦，柔皮也。"
                },
                {
                    "paragraph": "以洁楹乎？",
                    "zhushu": "顺滑泽也。文选作絜。五臣云：絜、㨕谓同謟谀也。絜。苦结切。"
                },
                {
                    "paragraph": "宁昂昂",
                    "zhushu": "志行髙也。昂，一作卬。补曰：昻、卬，音同。"
                },
                {
                    "paragraph": "若千里之驹乎？",
                    "zhushu": "才绝殊也。五臣云：千里驹，展才力也。昂昂，马行貌。补曰：汉武帝谓刘德为千里驹。颜师古云：言若骏马，可致千里也。"
                },
                {
                    "paragraph": "将汜汜",
                    "zhushu": "普爱众也。汜，一作泛。五臣云：汜汜，鸟浮貌。"
                },
                {
                    "paragraph": "若水中之凫乎？",
                    "zhushu": "群，戏游也。一无乎字。补曰：凫，野鸭也。"
                },
                {
                    "paragraph": "与波上下，",
                    "zhushu": "随众埤髙。"
                },
                {
                    "paragraph": "偷以全吾躯乎？",
                    "zhushu": "身免忧患。偷，一作愉。补曰：愉与偷同。苟，旦也。"
                },
                {
                    "paragraph": "宁与骐骥亢轭乎？",
                    "zhushu": "冲，天区也。亢，一作抗。五臣云：骐骥抗轭，谓与贤才齐列也。抗，举也。补曰：轭，于革切，车辕前也。"
                },
                {
                    "paragraph": "将随驽马之迹乎？",
                    "zhushu": "安步，徐也。五臣云：驽马，喻不才之臣。"
                },
                {
                    "paragraph": "宁与黄鹄比翼乎？",
                    "zhushu": "飞云嵎也。五臣云：黄鹄，喻逸土也。比翼，犹比肩也。补曰：汉始元中，黄鹄下建章宫大液池中。师古云：黄鹄，大鸟，一举千里。"
                },
                {
                    "paragraph": "将与鸡鹜争食乎？",
                    "zhushu": "啄糠糟也。五臣云：鸡鹜，喻谗天争食，争食禄也。鹜，鸭也。"
                },
                {
                    "paragraph": "此孰吉孰凶？",
                    "zhushu": "谁喜忧也。"
                },
                {
                    "paragraph": "何去何从？",
                    "zhushu": "安所由也。"
                },
                {
                    "paragraph": "世溷浊而不清，",
                    "zhushu": "货赂行也。五臣注文选改世为俗以避讳。"
                },
                {
                    "paragraph": "蝉翼为重，",
                    "zhushu": "近佞谗也。补曰：李善云：婵翼，言薄也。"
                },
                {
                    "paragraph": "千钧为轻。",
                    "zhushu": "远，忠良也。五臣云：随俗颠倒，重小人，轻君子也。"
                },
                {
                    "paragraph": "黄钟毁弃，",
                    "zhushu": "贤者，匿也。五臣云：黄钟，乐器，喻礼乐之士。补曰：国语云：黄钟所以宣养六气九德也。"
                },
                {
                    "paragraph": "瓦釜雷鸣。",
                    "zhushu": "群言获进。一云愚讙，讼也。五臣云：瓦釜，喻庸下之人。雷鸣者，惊众也。"
                },
                {
                    "paragraph": "谗人髙张，",
                    "zhushu": "居朝堂也。补曰：张，音帐，自侈大也。左传：隋张必弃小国。"
                },
                {
                    "paragraph": "贤士无名。",
                    "zhushu": "身穷困也。"
                },
                {
                    "paragraph": "吁嗟默默兮，",
                    "zhushu": "世莫论也。吁，一作于，默，一作嘿，五臣云：嘿嘿，不言貌。"
                },
                {
                    "paragraph": "谁知吾之廉贞？",
                    "zhushu": "不别贤也。"
                },
                {
                    "paragraph": "詹尹乃释策而谢，",
                    "zhushu": "愚不能明也。五臣云：释，舍也。谢，辞也。"
                },
                {
                    "paragraph": "曰：“夫尺有所短，",
                    "zhushu": "骐骥不骤中庭。"
                },
                {
                    "paragraph": "寸有所长，",
                    "zhushu": "鸡鹤知时而鸣。补曰：庄子云：梁丽可以充城，而不可以窒穴，尺有所短也。骐骥骅骝，一日而驰千里，捕鼠不如貍狌，寸有所长也。"
                },
                {
                    "paragraph": "物有所不足，",
                    "zhushu": "地毁东南。补曰：列子曰：物有不足，天倾西北，地不满东南。"
                },
                {
                    "paragraph": "智有所不明，",
                    "zhushu": "孔子厄于陈也。补曰：校人曰：孰谓子产智？予既烹而食之？智有所不明也。"
                },
                {
                    "paragraph": "数有所不逮，",
                    "zhushu": "天不可计量也。补曰：史记曰：人虽贤，不能左画圆，右画方。"
                },
                {
                    "paragraph": "神有所不通。",
                    "zhushu": "日不能夜光也。补曰：神龟能见梦于元君，不能避余且之网。智有所困，神有所不及也。"
                },
                {
                    "paragraph": "用君之心，",
                    "zhushu": "所念虑也。"
                },
                {
                    "paragraph": "行君之意，",
                    "zhushu": "遂本操也。"
                },
                {
                    "paragraph": "龟策诚不能知事。”",
                    "zhushu": "不能决君之志也。一云：知此事。"
                }
            ]
        },
        {
            "name": "渔父章句第七",
            "paragraphs": [
                {
                    "paragraph": "渔父章句第七",
                    "zhushu": "",
                    "type": 1
                },
                {
                    "paragraph": "渔父者，屈原之所作也。屈原放逐，在江、湘之间，忧愁叹吟，仪容变易。而渔父避世隐身，钓鱼江滨，欣然自乐。时遇屈原川泽之域，怪而问之，遂相应答。楚人思念屈原，因叙其辞以相传焉。",
                    "zhushu": "卜居、渔父，皆假设问答以寄意耳。而太史公屈原传、刘向新序、嵇康髙士传，或采楚词、庄子、渔父之言，以为实录，非也。",
                    "type": 2
                },
                {
                    "paragraph": "屈原既放，",
                    "zhushu": "身斥逐也。"
                },
                {
                    "paragraph": "游于江潭，",
                    "zhushu": "戏水侧也。"
                },
                {
                    "paragraph": "行吟泽畔，",
                    "zhushu": "履荆棘也。"
                },
                {
                    "paragraph": "颜色憔悴，",
                    "zhushu": "皯霉黑也。补曰：皯，古旱切。霉，力遟切。"
                },
                {
                    "paragraph": "形容枯槁。",
                    "zhushu": "癯瘦瘠也。补曰：槁，音考。"
                },
                {
                    "paragraph": "渔父见而问之",
                    "zhushu": "怪屈原也。"
                },
                {
                    "paragraph": "曰：“子非三闾大夫与？",
                    "zhushu": "本其故官，史记作欤。"
                },
                {
                    "paragraph": "何故至于斯？”",
                    "zhushu": "曷为遇放于斯也。史记云：何故而至此。"
                },
                {
                    "paragraph": "屈原曰：“举世皆浊",
                    "zhushu": "众贪鄙也。一作世人皆浊，史记作举世混浊而我独清，众人皆醉而我独醒。"
                },
                {
                    "paragraph": "我独清，",
                    "zhushu": "忠洁己也。"
                },
                {
                    "paragraph": "众人皆醉",
                    "zhushu": "惑财贿也。一云：巧佞曲也。"
                },
                {
                    "paragraph": "我独醒，",
                    "zhushu": "廉自守也。"
                },
                {
                    "paragraph": "是以见放。”",
                    "zhushu": "弃草野也。一本此句末有尔字。"
                },
                {
                    "paragraph": "渔父曰：“",
                    "zhushu": "隐士言也。"
                },
                {
                    "paragraph": "圣人不凝滞于物，",
                    "zhushu": "不困辱其身也。史记云：夫圣人者，一本物上有万字。"
                },
                {
                    "paragraph": "而能与世推移。",
                    "zhushu": "随俗方圆。"
                },
                {
                    "paragraph": "世人皆浊，",
                    "zhushu": "一作举世皆浊，史记云：举世混浊。"
                },
                {
                    "paragraph": "何不淈其泥",
                    "zhushu": "同其风也。史记作随其流。补曰：淈，古没切，又乎没切，浊也。"
                },
                {
                    "paragraph": "而扬其波？",
                    "zhushu": "与沈浮也。五臣云：淈泥扬波，稍随其流也。"
                },
                {
                    "paragraph": "众人皆醉，何不餔其糟",
                    "zhushu": "从其俗也。补曰：餔，布乎切。"
                },
                {
                    "paragraph": "而歠其酾？",
                    "zhushu": "食其禄也。文选酾作醨。五臣云：餔糟歠醨，微同其事也。餔，食也。歠，饮也。糟、醨。皆酒滓。补曰：酾，力支切。以水䍤糟也。醨，薄酒也。"
                },
                {
                    "paragraph": "何故深思髙举，",
                    "zhushu": "独行忠直。五臣云：深思，谓忧君与民也。"
                },
                {
                    "paragraph": "自令放为？”",
                    "zhushu": "远在他域。史记云：何故怀瑾握瑜。而自令见放为？"
                },
                {
                    "paragraph": "屈原曰：“吾闻之，",
                    "zhushu": "受圣人之制也。"
                },
                {
                    "paragraph": "新沐者必弹冠，",
                    "zhushu": "拂尘坌也。补曰：荀子云：新浴者振其衣，新沐者弹其冠，人之情也。其谁能以己之僬僬，受人之掝掝者哉。"
                },
                {
                    "paragraph": "新浴者必振衣。",
                    "zhushu": "袪土秽也。"
                },
                {
                    "paragraph": "安能以身之察察，",
                    "zhushu": "已清洁也。五臣云：察察，洁白也。史记云：又谁能以身之察察。"
                },
                {
                    "paragraph": "受物之汶汶者乎？",
                    "zhushu": "蒙垢尘也。补曰：汶，音门。汶，蒙，沾辱也。一音昏。荀子注引此作惛惛。惛惛，不明也。惛、门、昏二音。"
                },
                {
                    "paragraph": "宁赴湘流，",
                    "zhushu": "自沈渊也。史记作常流。常音长。"
                },
                {
                    "paragraph": "葬于江鱼之腹中。",
                    "zhushu": "身消烂也。一无之字。史记云：而葬乎江鱼腹中耳。"
                },
                {
                    "paragraph": "安能以皓皓之白，",
                    "zhushu": "皓皓，犹皎皎也。皓，一作皎。五臣云：皓白，喻贞洁。"
                },
                {
                    "paragraph": "而蒙世俗之尘埃乎？”",
                    "zhushu": "被点污也。一无而字。尘埃，史记作温蠖。说者曰：温蠖，犹惛愦也。"
                },
                {
                    "paragraph": "渔父莞尔而笑，",
                    "zhushu": "笑离龂也。莞，一作苋。补曰：莞尔，微笑。胡扳切。"
                },
                {
                    "paragraph": "鼓枻而去，",
                    "zhushu": "叩船舷也。枻，一作𧙟。补曰：　音曳。舷，船边也。"
                },
                {
                    "paragraph": "歌曰：“",
                    "zhushu": "一本歌上有乃字。"
                },
                {
                    "paragraph": "沧浪之水清兮，",
                    "zhushu": "喻世昭明。补曰：浪音郎。禹贡：嶓蒙导漾，东流为汉，又东为沧浪之水。注云：𣻌水至武都，为汉；至江夏，谓之夏水；又东，为沧浪之水，在荆州。孟轲云：有孺子歌曰：沧浪之水清兮，可以濯我缨；沧浪之水浊兮，可以濯我足。清斯濯缨，浊斯濯足矣，自取之也。水经云：武当县西北汉水中有洲，名沧浪洲。地说曰：水出荆山，东南流为沧浪之水。是近楚都，故渔父歌云云。余案尚书禹贡言：导漾水东流为汉，又东为沧浪之水。不言过而言为者，明非它水，盖汉、沔水自下有沧浪通称耳。渔父歌之，不违水地，宜以尚书为正。"
                },
                {
                    "paragraph": "可以濯吾缨；",
                    "zhushu": "沐浴升朝廷也。吾，一作我。五臣云：清，喻明时，可以修饰冠缨而仕也。"
                },
                {
                    "paragraph": "沧浪之水浊兮，",
                    "zhushu": "喻世昏暗。"
                },
                {
                    "paragraph": "可以濯吾足。”",
                    "zhushu": "宜，隐遁也。吾，一作我。五臣云：浊喻乱世，可以抗足远去。"
                },
                {
                    "paragraph": "遂去，不复与言。",
                    "zhushu": "合道真也。补曰：艺文志云：屈原赋二十五篇。然则自骚经至渔父，皆赋也。后之作者苟得其一体，可以名家矣。而梁萧统作文选，自骚经、卜居、渔父之外，九歌去其五，九章去其八。然司马相如大人赋率用远游之语，史记屈原传独载懐沙之赋，杨雄作伴牢愁，亦旁惜诵至怀沙。统所去取，未必当也。自汉以来，靡丽之赋，劝百而讽一，无复恻隐古诗之义。故子云有曲终奏雅之讥，而统乃以屈子与后世词人同日而论，其识如此，则其文可知矣。"
                }
            ]
        },
        {
            "name": "九辩章句第八",
            "paragraphs": [
                {
                    "paragraph": "九辩章句第八",
                    "zhushu": "",
                    "type": 1
                },
                {
                    "paragraph": "九辩者，楚大夫宋玉之所作也。辩者，变也，谓敶道德以变说君也。",
                    "zhushu": "史记曰：原死之后，楚有宋玉、唐勒、景差之徒，皆好辞而以赋见称，皆祖屈原之从容辞令，终莫敢直谏。辩，一作辨。辩，治也。辨，别也。说，音税。"
                },
                {
                    "paragraph": "九者，阳之数，道之纲纪也。",
                    "zhushu": "五臣云：宋王惜其师忠信见放，故作此辞以辩之。皆代原之意。九义亦与九歌同。"
                },
                {
                    "paragraph": "故天有九星，以正机衡；地有九州，以成万邦；人有九窍，以通精明。屈原怀忠贞之性，而被谗邪，伤君暗蔽，",
                    "zhushu": "一作昧。"
                },
                {
                    "paragraph": "国将危亡，乃援天地之数，列人形之要，而作九歌、九章之颂，以讽谏怀王。明己所言，与天地合度，可履而行也。宋玉者，屈原弟子也。闵惜其师忠而放逐，故作九辩以述其志。至于汉兴，刘向、王襃之徒，咸悲其文，依而作词，故号为楚词，亦采其九以立义焉。",
                    "zhushu": "采，一作承。",
                    "type": 2
                },
                {
                    "paragraph": "悲哉秋之为气也！",
                    "zhushu": "寒气聊戾，岁将暮也。哉，一作夫。"
                },
                {
                    "paragraph": "萧瑟兮",
                    "zhushu": "阴令，促急。风疾暴也。五臣云：萧瑟，秋风貌。言屈原枉见放逐，其情如秋节之悲，故托言秋之为状而盛述之。"
                },
                {
                    "paragraph": "草木摇落",
                    "zhushu": "华叶陨零，肥润去也。一本句末有兮字。"
                },
                {
                    "paragraph": "而变衰，",
                    "zhushu": "形体易色，枝叶枯槁也。自伤不遇，将与草木俱襄老也。"
                },
                {
                    "paragraph": "憭栗兮，",
                    "zhushu": "思念暴戾，心自伤也。五臣云：憭栗，犹凄怆也。补曰：憭，旧音流，又音了。"
                },
                {
                    "paragraph": "若在远行。",
                    "zhushu": "远客出去，之他方也。"
                },
                {
                    "paragraph": "登山临水兮",
                    "zhushu": "升髙远望，视江河也。"
                },
                {
                    "paragraph": "送将归。",
                    "zhushu": "族亲别逝，还故郷也。"
                },
                {
                    "paragraph": "泬寥兮，",
                    "zhushu": "泬寥，旷荡空虚也。或曰：泬寥犹萧条，萧条，无云貌。寥，释文作嵺，补曰：泬音血。嵺，髙貌。"
                },
                {
                    "paragraph": "天髙而气清，",
                    "zhushu": "秋天髙朗，体清明也。言天髙朗，照见无形。伤君昏乱，不聪明也。气清，一作气平。补曰：清，疾正切。说文云：无垢薉也。古本作瀞。"
                },
                {
                    "paragraph": "𡧯𡽦兮",
                    "zhushu": "源渎顺流，漠无声也。𡧯，一作寂，𡻪，一作寥，一作漻。五臣云：寂漻，虚静貌。补曰：说文云：𡧯，无人声。与寂同。𡽦，空虚也。与寥同。漻，深清也。并音聊。一云：𡽦，崖虚也。"
                },
                {
                    "paragraph": "收潦而水清。",
                    "zhushu": "沟无溢滥，百川净也。言川水夏浊而秋清，伤人君无有清明之时也。五臣云：潦，雨水。音老。"
                },
                {
                    "paragraph": "憯凄増欷兮，",
                    "zhushu": "怆痛感动。叹，累息也。五臣云：憯凄，悲痛貌。欷，泣叹。补曰：憯，七感切。欷，虚毅切。歔，欷也。"
                },
                {
                    "paragraph": "薄寒之中人，",
                    "zhushu": "伤我肌肤。变颜色也。五臣云：薄、迫也。有似迫寒之伤人。补曰：中、去声。"
                },
                {
                    "paragraph": "怆怳懭悢兮，",
                    "zhushu": "中情怅惘，意不得也。五臣云：怆怳、懭悢，皆悲伤也。补曰：怆怳，失意貌，上初两，下许昉切。懭恨，不得志。上口广切，下音朗，又音亮。"
                },
                {
                    "paragraph": "去故而就新。",
                    "zhushu": "初会鉏铻，志未合也。五臣云：去故就新，别离也。"
                },
                {
                    "paragraph": "坎廪兮",
                    "zhushu": "数遭患祸，身困极也。廪，一作𡒄。五臣云：坎壈，困穷也。补曰：廪，力敢切。坎廪，失志。一曰不平。"
                },
                {
                    "paragraph": "贫士失职",
                    "zhushu": "亡财遗物，逢冦贼也。贫，一作穷。"
                },
                {
                    "paragraph": "而志不平，",
                    "zhushu": "心常愤懑，意未服也。"
                },
                {
                    "paragraph": "廓落兮",
                    "zhushu": "丧妃失耦。块，独立也。五臣云：廓落，空寂也。"
                },
                {
                    "paragraph": "羁旅而无友生。",
                    "zhushu": "远客寄居，孤单特也。羁，一作羁，一无生字。补曰：羁，旅寓也。"
                },
                {
                    "paragraph": "惆怅兮",
                    "zhushu": "后党失辈。惘，愁毒也。五臣云：惆怅，悲哀也。"
                },
                {
                    "paragraph": "而私自怜。",
                    "zhushu": "窃内念己，自悯伤也。"
                },
                {
                    "paragraph": "燕翩翩其辞归兮，",
                    "zhushu": "将入大海，飞回翔也。五臣云：言秋深也。翩翩，飞貌。"
                },
                {
                    "paragraph": "蝉𡧯漠而无声。",
                    "zhushu": "螗蜩敛翅，而伏藏也。𡧯漠，一作寂寞。"
                },
                {
                    "paragraph": "鴈廱廱而南游兮，",
                    "zhushu": "雄雌和乐，群戏行也。廱，一作嗈，一作  。补曰：廱与嗈同。诗曰：嗈嗈鸣鴈。鴈阴起则南，阳起则北，避寒就燠也。"
                },
                {
                    "paragraph": "鹍鸡啁哳而悲鸣。",
                    "zhushu": "奋翼鸣呼，而低昻也。夫燕蝉遇秋寒，将入水穴处，而怀忧惧，𠋫鴈鹍鸡喜乐而逸豫。言已无有𠋫鴈鹍鸡之喜乐，而有蝉、燕之忧惧也。补曰：鹍鸡似鹤，黄白色。啁哳，声繁细貌。上竹交、下陟辖。"
                },
                {
                    "paragraph": "独申旦而不寐兮，",
                    "zhushu": "夜坐视瞻而达明也。坐，一作起。五臣云：申，至也。"
                },
                {
                    "paragraph": "哀蟋蟀之宵征。",
                    "zhushu": "见𧓔𧊿之夜行，自伤放弃，与昆虫为双也。或曰：宵征，谓七月在野，八月在字，九月在户，十月蟋蟀入我床下，是其宵征。征，行也。五臣云：宵，夜也。"
                },
                {
                    "paragraph": "时亹亹而过中兮，",
                    "zhushu": "时已过半，日进往也。亹亹，进貌。诗云：亹亹文王。五臣云：亹亹，行貌。过中，谓渐衰暮也。补曰：亹，音尾。"
                },
                {
                    "paragraph": "蹇淹留而无成。",
                    "zhushu": "虽久寿考，无成功也。五臣云：蹇，语词也。念已将老，淹留草泽，无所成也。"
                },
                {
                    "paragraph": "悲忧穷戚兮",
                    "zhushu": "修德见过，愁惧惶也。戚，一作戚，文选作蹙。补曰：戚、戚、蹙，并仓历、子六二切，迫也，促也，忧也。"
                },
                {
                    "paragraph": "独处廓，",
                    "zhushu": "孤立特止，居一方也。五臣云：廊，空也。谓已穷蹙，处于空泽。补曰：处，昌举切。"
                },
                {
                    "paragraph": "有美一人兮",
                    "zhushu": "位尊服好，谓怀王也。"
                },
                {
                    "paragraph": "心不绎。",
                    "zhushu": "常念弗解，内结藏也。五臣云：绎，解也。言思君之心，常不解也。补曰：绎，抽丝也，陈也，理也。"
                },
                {
                    "paragraph": "去郷离家兮",
                    "zhushu": "偝违邑里，之他邦也。补曰：离，去声。"
                },
                {
                    "paragraph": "徕远客，",
                    "zhushu": "去郢南征，济沅、湘也。徕，一作来。"
                },
                {
                    "paragraph": "超逍遥兮",
                    "zhushu": "远去浮游，离州域也。五臣云：无所依。"
                },
                {
                    "paragraph": "今焉薄？",
                    "zhushu": "欲止无贤，皆谗贼也。五臣云：焉，何也。薄，止也。"
                },
                {
                    "paragraph": "专思君兮",
                    "zhushu": "执心壹意，在胸臆也。思，一作恖。"
                },
                {
                    "paragraph": "不可化，",
                    "zhushu": "同姓亲联，恩义笃也。五臣云：化，变也。补曰：化，旧音花。"
                },
                {
                    "paragraph": "君不知兮",
                    "zhushu": "聪明浅短，志迷惑也。"
                },
                {
                    "paragraph": "可柰何！",
                    "zhushu": "顽嚚难启，长叹息也。"
                },
                {
                    "paragraph": "蓄怨兮积思，",
                    "zhushu": "结恨在心，虑愤郁也。"
                },
                {
                    "paragraph": "心烦憺兮忘食事。",
                    "zhushu": "思君念主，忽不食也。补曰：憺，徒滥切，忧也。食事，谓食与事也。"
                },
                {
                    "paragraph": "愿一见兮道余意，",
                    "zhushu": "舒写忠诚，自陈列也。余，一作我。"
                },
                {
                    "paragraph": "君之心兮与余异。",
                    "zhushu": "方圆殊性，犹白黑也。五臣云：愿一见君，道忠信之意。君心以是为非，故与余异矣。"
                },
                {
                    "paragraph": "车既驾兮朅而归，",
                    "zhushu": "回逝言迈，欲反国也。一无既字，补曰：朅，丘杰切，去也。"
                },
                {
                    "paragraph": "不得见兮心伤悲。",
                    "zhushu": "自伤流离，路隔塞也。一本心下无伤字。五臣云：将去归国，而君不见察，故心悲也。"
                },
                {
                    "paragraph": "倚结軨兮长太息，",
                    "zhushu": "㐲车重轼，而涕泣也。一无长字，补曰：軨音零，车轖间横木。"
                },
                {
                    "paragraph": "涕潺湲兮下霑轼。",
                    "zhushu": "泣下交流，濡茵席也。一本霑上无下字。五臣云：潺湲，涕流貌。轼，车上所凭者。"
                },
                {
                    "paragraph": "忼慨绝兮不得，",
                    "zhushu": "中情恚恨，心剥切也。忼，一作慷。补曰：忼慨，壮士不得志。忼，口朗切。"
                },
                {
                    "paragraph": "中瞀乱兮迷惑。",
                    "zhushu": "思念烦惑，忘南北也。五臣云：叹与相绝而不见，使中昏乱迷惑也。瞀，昏也。补曰：瞀，音茂。"
                },
                {
                    "paragraph": "私自怜兮何极，",
                    "zhushu": "哀禄命薄，常含戚也。私，一作思。五臣云：自怜，失志也。极，穷也。"
                },
                {
                    "paragraph": "心怦怦兮谅直。",
                    "zhushu": "志行中正，无所告也。五臣云：心存谅直，终日不足，怦怦，心不足貌。补曰：怦，披绷切。心急。一曰：忠谨貌。"
                },
                {
                    "paragraph": "皇天十分四时兮，",
                    "zhushu": "何直春生，而秋杀也"
                },
                {
                    "paragraph": "窃独悲此廪秋。",
                    "zhushu": "微霜凄怆，寒栗洌也。廪，一作凛。五臣云：秋气凛然，而万物摇落，喻己为谗邪所害，是以播迁，故窃悲此也。补曰：廪，与凛同，寒也。"
                },
                {
                    "paragraph": "白露既下百草兮，",
                    "zhushu": "万物群生，将被害也。下，一作降。一云下降。"
                },
                {
                    "paragraph": "奄离披此梧楸。",
                    "zhushu": "痛伤茂木，又芟刈也。披，一作被。五臣云：言秋气伤物之甚也。奄，同离，罗也。既凋百草，而梧楸同罹此患。百草喻百姓，林木喻贤人。补曰：奄，忽也，遽也。离披，分散貌。被与披同。梧桐、楸、梓，皆早凋。"
                },
                {
                    "paragraph": "去白日之昭昭兮，",
                    "zhushu": "违离天明，而湮没也。五臣云：白日喻君，言放逐去君。"
                },
                {
                    "paragraph": "袭长夜之悠悠。",
                    "zhushu": "永处冥冥，而覆蔽也。五臣云：袭长夜，谓因受覆蔽也。悠悠，无穷也。补曰：袭，因也，入也。"
                },
                {
                    "paragraph": "离芳蔼之方壮兮，",
                    "zhushu": "去已盛美之光容也。补曰：蔼，繁茂也，于盖切。"
                },
                {
                    "paragraph": "余萎约而悲愁。",
                    "zhushu": "身体疲病，而忧贫也。萎，文选作委。五臣云：言离去芳盛之德、方壮之任。使余委弃而悲愁也。约，弃也。补曰：萎，于为切。草木枯也。约，穷也。"
                },
                {
                    "paragraph": "秋既先戒以白露兮，",
                    "zhushu": "君不弘德，而严令也。一本戒下有之字。"
                },
                {
                    "paragraph": "冬又申之以严霜。",
                    "zhushu": "刑罚刻峻，而重深也。五臣云：喻暴虐相济为害也。申，重也。"
                },
                {
                    "paragraph": "收恢台之孟夏兮，",
                    "zhushu": "上无仁恩，以养民也。夫天制四时，春生夏长，人君则之，以养万物。秋杀冬藏，亦顺其宜，而行刑罚。故君贤臣忠，政合大中，则品庶安宁，万物丰茂。上暗下伪，用法残虐，则贞良被害，草木枯落。故宋玉援引天时，托譬草木，以茂美之树，兴于仁贤，早遇霜露，懐德君子，忠而被害也。台，一作炱，一作贤。五臣云：恢台，长养也。释文：台，他来切。补曰：舞赋云：舒恢炱之广度。注云：恢炱，广大貌。炱与台古字通。黄鲁直云：恢，大也。台，即胎也，言夏气大而育物。尔雅曰：夏为长嬴是也。集韵：炱，煤尘也。台、胎二音。"
                },
                {
                    "paragraph": "然欿傺而沈藏。",
                    "zhushu": "民无驻足，窜岩穴也。楚人谓住曰傺也。欿，本多作坎，释文藏作臧，音藏。五臣云：坎，陷。傺，止也。言收敛长养之气，使陷止沈藏，但以秋气杀物矣。皆喻楚之君臣也。补曰：欿与坎同。"
                },
                {
                    "paragraph": "叶烟邑而无色兮，",
                    "zhushu": "颜容变易，而苍黑也。邑，一作䓃。五臣云：言草木残瘁也。烟䓃，伤坏也。补曰：烟音于，臭草也。䓃，草伤坏也。"
                },
                {
                    "paragraph": "枝烦挐而交横。",
                    "zhushu": "柯条紏错，而崱嶷也。五臣云：烦挐，扰乱也。补曰：挐，女除切，牵引也，烦也。"
                },
                {
                    "paragraph": "颜淫溢而将罢兮，",
                    "zhushu": "形貌嬴瘦，无润泽也。五臣云：颜，容也。淫溢，积渐也。罢，毁也。补曰：罢，乏也。音疲。"
                },
                {
                    "paragraph": "柯仿佛而萎黄；",
                    "zhushu": "肌肉空虚，皮乾腊也。萎，一作委，一作𣨙。五臣云：柯，枝也。𣨙黄叶凋。补曰：佛，音费。𣨙，枯死也。"
                },
                {
                    "paragraph": "萷櫹椮之可哀兮，",
                    "zhushu": "华叶已落，茎独立也。萷，一作𣜎。补曰：萷音梢。萷参，木枝竦也。释文、文选并音朔。萷櫂，木无枝柯，长而杀者。櫹音萧。椮音森。櫹椮，树长貌。选云橚爽櫹椮是也。𣜎，与萷同。"
                },
                {
                    "paragraph": "形销铄而瘀伤。",
                    "zhushu": "身体燋枯，被病久也。五臣云：瘀、病，皆喻已离愁苦。补曰：瘀，于去切，血瘀也。"
                },
                {
                    "paragraph": "惟其纷糅而将落兮，",
                    "zhushu": "蓬茸颠仆，根蠹朽也。糅，一作楺，而，一作之。五臣云：惟，思也。纷糅，众杂也。言思奸邪众杂，将或毁落。补曰：糅，女救切。蓬，蒲孔。茸，仁勇切。"
                },
                {
                    "paragraph": "恨其失时而无当。",
                    "zhushu": "不值圣王，而年老也。五臣云：又怅失其明时，不与贤君相当。"
                },
                {
                    "paragraph": "擥騑辔而下节兮，",
                    "zhushu": "安步徐行，而勿驱也。擥，一作掔，音启妍切。五臣云：为此擥辔，按节徐行，游涉草泽也。下节。按节也。补曰：擥，力敢切。持也。掔，启妍切。亦持也。其字从臤，作擥误矣。騑音菲。"
                },
                {
                    "paragraph": "聊逍遥以相佯。",
                    "zhushu": "且徐徘徊，以游戏也。一作湘佯，一作相羊。补曰：相佯，徙倚也。"
                },
                {
                    "paragraph": "岁忽忽而遒尽兮，",
                    "zhushu": "年岁逝往，若流水也。遒，一作逝。五臣云：忽忽，运行貌。补曰：遒，即由、即秋二切，迫也，尽也。"
                },
                {
                    "paragraph": "恐余寿之弗将。",
                    "zhushu": "惧我性命之不长也。弗，一作不。五臣云：将，长也。补曰：将，有渐之词。"
                },
                {
                    "paragraph": "悼余生之不时兮，",
                    "zhushu": "伤己幼少，后三王也。"
                },
                {
                    "paragraph": "逢此世之俇攘。",
                    "zhushu": "卒遇𧮂谗，而遽惶也。五臣云：俇攘，忧惧貌。一作恇勷，一作𧻺躟。补曰：俇，音臣。攘，而羊切，㹤也，遽也。"
                },
                {
                    "paragraph": "澹容与而独倚兮，",
                    "zhushu": "焭焭独立，无朋党也。五臣云：澹，徒敢切。澹容与，徐步也。倚，立也。"
                },
                {
                    "paragraph": "蟋蟀鸣此西堂。",
                    "zhushu": "自伤闵己，与虫并也。"
                },
                {
                    "paragraph": "心怵惕而震荡兮，",
                    "zhushu": "思虑惕动，沸若汤也。荡，一作荡。五臣云：怵愓震荡，自惊动也。补曰：怵音黜，荡，音荡，摇动貌。"
                },
                {
                    "paragraph": "何所忧之多方！",
                    "zhushu": "内念君父及兄弟也。五臣云：方，犹端也。"
                },
                {
                    "paragraph": "卬明月而太息兮，",
                    "zhushu": "上告昊旻，愬神灵也。卭，一作仰，太，一作大。补曰：卬，望也，音仰。"
                },
                {
                    "paragraph": "步列星而极明。",
                    "zhushu": "周览九天，仰观星宿，不能卧寐，乃至明也。补曰：明，旧音亡。"
                },
                {
                    "paragraph": "窃悲夫蕙华之曽敷兮，",
                    "zhushu": "蕙草芬芳，以兴在位之贵臣也。五臣云：曽，重也。敷，布也。"
                },
                {
                    "paragraph": "纷旖旎乎都房。",
                    "zhushu": "被服盛饰于宫殿也。旖旎，盛貌。诗云：旖旎其华。文选作猗柅，上音倚，下女绮切。五臣云：都，大也。房，花房也。喻君初好善布德，有如此也。旖，一作㫊，于可。旋，乃可切。补曰：集韵：㫊，倚可切，其字从可。㫊旎，旌旗貌。旖音倚，其字从奇。旖旎，旌旗，从风貌。天子所宫曰都。"
                },
                {
                    "paragraph": "何曽华之无实兮，",
                    "zhushu": "外貌若忠，而心佞也。"
                },
                {
                    "paragraph": "从风雨而飞飏。",
                    "zhushu": "随君嗜欲，而回倾也。夫风为号令，雨为德惠，故风动而草木摇，雨降而万物殖。故以风雨谕君，言政令德惠所由出也。五臣云：喻其后随佞人之言。"
                },
                {
                    "paragraph": "以为君独服此蕙兮，",
                    "zhushu": "体受正气，而髙明也。"
                },
                {
                    "paragraph": "羌无以异于众芳。",
                    "zhushu": "乃与佞臣之同情也。五臣云：我谓君独好美行，乃无异于众人之心，而受其佞也。"
                },
                {
                    "paragraph": "闵奇思之不通兮，",
                    "zhushu": "伤己忠策，无由入也。思，一作恖。五臣云：闵，自伤也。奇思，谓忠信也。"
                },
                {
                    "paragraph": "将去君而髙翔。",
                    "zhushu": "适彼乐士之他域也。五臣云：髙翔。远，去也。"
                },
                {
                    "paragraph": "心闵怜之惨凄兮，",
                    "zhushu": "内自哀念，心隐恻也。"
                },
                {
                    "paragraph": "愿一见而有明。",
                    "zhushu": "分别贞正与伪惑也。五臣云：心之忧伤，愿见君而自明。"
                },
                {
                    "paragraph": "重无怨而生离兮，",
                    "zhushu": "身无罪过，而放逐也。五臣云：重。念也。自念无怨咎于君，而生离隔。补曰：重。去声。九歌云：悲莫悲兮生别离。"
                },
                {
                    "paragraph": "中结轸而増伤。",
                    "zhushu": "肝胆破裂，心剖𤗚也。伤，一作慯。五臣云：心中结怨轸忧，而増悲伤。补曰：慯，痛也，忧也。𤗚，普逼切。"
                },
                {
                    "paragraph": "岂不郁陶而思君兮，",
                    "zhushu": "愤念蓄积，盈胸臆也。思，一作恖。补曰：书云：郁陶乎予心。"
                },
                {
                    "paragraph": "君之门以九重。",
                    "zhushu": "闺阑扃闭，道路塞也。一云闺闼。五臣云：虽思见君，而君门深邃，不可至也。补曰：月令云：九门磔攘。天子有九门，谓关门、远郊门、近郊门、城门、皐门、库门、雉门、应门、路门也。"
                },
                {
                    "paragraph": "猛犬狺狺而迎吠兮，",
                    "zhushu": "谗佞讙呼而在侧也。五臣云：狺狺，开口貌。迎吠，拒贤人使不得进也。补曰：狺音垠，犬争，一云吠声。"
                },
                {
                    "paragraph": "关梁闭而不通。",
                    "zhushu": "阍人承指，呵问急也。五臣云：闭关，喻塞贤路也。"
                },
                {
                    "paragraph": "皇天淫溢而秋霖兮，",
                    "zhushu": "久雨连日，泽深厚也。"
                },
                {
                    "paragraph": "后土何时而得漧！",
                    "zhushu": "山阜濡泽，草木茂也。而，一作兮，漧，一作乾。五臣云：后土，地也。补曰：漧与乾同。"
                },
                {
                    "paragraph": "块独守此无泽兮，",
                    "zhushu": "不蒙恩施，独枯槁也。"
                },
                {
                    "paragraph": "仰浮云而永叹。",
                    "zhushu": "愬天语神，我何咎也。古本仰作卬。五臣云：众人皆蒙君泽，而我独不霑，故仰望而长叹也。补曰：叹，平声。"
                },
                {
                    "paragraph": "何时俗之工巧兮，",
                    "zhushu": "世人辩慧，造诈伪也。"
                },
                {
                    "paragraph": "背绳墨而改错。",
                    "zhushu": "违废圣典，背仁义也。夫绳墨者，工之法度也。仁义者，民之正路也。绳墨用，则曲木截；仁义进，则谗佞灭，二者殊义，不可不察也。五臣云：喻信诈伪，弃忠正，易置礼法也。补曰：错，置也，七故切。"
                },
                {
                    "paragraph": "却骐骥而不乘兮，",
                    "zhushu": "斥逐子胥与比干也。不，一作弗，乘，一作椉。五臣云：骐骥，良马，喻贤才也。"
                },
                {
                    "paragraph": "策驽骀而取路。",
                    "zhushu": "信任竖貂与椒、兰也。五臣云：喻疏贤才而亲不肖也。驽骀，喻不肖。"
                },
                {
                    "paragraph": "当世岂无骐骥兮，",
                    "zhushu": "家有稷、契与管、晏也。"
                },
                {
                    "paragraph": "诚莫之能善御。",
                    "zhushu": "世无尧、舜及桓、文也。五臣云：言岂无贤才，但君不能用也。御，谓御马者。补曰：古者车驾四马，御之为难，故为六艺之一也。"
                },
                {
                    "paragraph": "见执辔者非其人兮，",
                    "zhushu": "遭值桀、纣之乱昏也。一无者字。"
                },
                {
                    "paragraph": "故駶跳而远去。",
                    "zhushu": "被发为奴。走横奔也。一作驹跳，一作駶駣。五臣云：言见君非好善之主，故贤才皆避而远去。驹，即骐骥也，跳，走貌。补曰：马立不常谓之駶。音局。一本驹，亦音衢六切。释文：跳，徒聊切，跃也。駣，徒浩切，马三岁名。"
                },
                {
                    "paragraph": "凫鴈皆唼夫粱藻兮，",
                    "zhushu": "群小在位，食重禄也。鴈，释文作鹜，一无夫字。五臣云：粱，米。藻、水草。补曰：唼喋，凫鴈食貌，上音翣，下音霅。"
                },
                {
                    "paragraph": "凤愈飘翔而髙举。",
                    "zhushu": "贤者遯世，窜山谷也。愈，一作俞，飘翔，一作飘飘。补曰：俞与愈同。荀子曰其身俞危是也。举音倨。"
                },
                {
                    "paragraph": "圜凿而方枘兮，",
                    "zhushu": "正直邪枉，行殊则也。五臣云：若凿圆穴，斫方木内之，而必参差不可入。喻邪佞在前，忠贤何由能进。补曰：凿音造，錾也。枘，音汭，柄也。"
                },
                {
                    "paragraph": "吾固知其鉏铻而难入。",
                    "zhushu": "所务不同，若粉墨也。一无其字。五臣云：鉏铻，相距貌。补曰：鉏，状所、床举二切。铻，音语，不相当也。"
                },
                {
                    "paragraph": "众鸟皆有所登栖兮，",
                    "zhushu": "群佞并进，处官爵也。"
                },
                {
                    "paragraph": "凤独遑遑而无所集。",
                    "zhushu": "孔子栖栖，而困厄也。一无独字，一作惶惶。五臣云：贤才窜逐，独无所托，遑遑，不得所貌。"
                },
                {
                    "paragraph": "愿衔枚而无言兮，",
                    "zhushu": "意欲括囊，而静默也。愿，一作顾。五臣云：衔枚，所以止言者也。补曰：周礼有衔枚氏，枚状如箸，横衔之。"
                },
                {
                    "paragraph": "尝被君之渥洽。",
                    "zhushu": "前蒙宠遇，锡祉福也。五臣云：我亦欲不言而自弃，为昔者尝受君之厚泽，故复不能已。渥，厚也。洽，泽也。"
                },
                {
                    "paragraph": "太公九十乃显荣兮，",
                    "zhushu": "吕尚耆老，然后贵也。"
                },
                {
                    "paragraph": "诚未遇其匹合。",
                    "zhushu": "遭值文王，功冠世也。五臣云：太公、吕尚年九十而穷困，遭西伯而用之，当未遇之时，故无匹偶而与相合也。言己所以弃逐者，其行亦不与君意同也。"
                },
                {
                    "paragraph": "谓骐骥兮安归？",
                    "zhushu": "踌躇吴坂，遇伯乐也。"
                },
                {
                    "paragraph": "谓凤皇兮安栖？",
                    "zhushu": "集：栖梧桐，食竹实也。五臣云：骐骥安归，在于良乐；凤皇安栖，在于圣明。自喻时无知己也。"
                },
                {
                    "paragraph": "变古易俗兮世衰，",
                    "zhushu": "以贤为愚，时暗惑也。五臣云：代衰之时，则必变古之法，易常之道。"
                },
                {
                    "paragraph": "今之相者兮举肥。",
                    "zhushu": "不量才能，视颜色也。五臣云：将相士而用举肥美者，不言其才行，此疾时之深。补曰：相，视也，去声。"
                },
                {
                    "paragraph": "骐骥伏匿而不见兮，",
                    "zhushu": "仁贤幽处，而隐藏也。五臣云：骐骥伏匿，而不见至。虽愿忠其焉得？皆喻已也。"
                },
                {
                    "paragraph": "凤皇髙飞而不下。",
                    "zhushu": "智者远逝，之四方也。补曰：下，音户。"
                },
                {
                    "paragraph": "鸟兽犹知怀德兮，",
                    "zhushu": "慕归尧、舜之圣明也。释文怀作褱。"
                },
                {
                    "paragraph": "何云贤士之不处？",
                    "zhushu": "二老太公，归文王也。"
                },
                {
                    "paragraph": "骥不骤进而求服兮，",
                    "zhushu": "于木阖门，而辞相也。五臣云：服，御也。"
                },
                {
                    "paragraph": "凤亦不贪餧而妄食。",
                    "zhushu": "颜阖凿坏，而逃亡也。坏，一作培。补曰：餧，于伪切。杨子曰：食其不妄。说者曰：非义不妄食。引此为证。"
                },
                {
                    "paragraph": "君弃远而不察兮，",
                    "zhushu": "介推割股，而自放也。弃，一作弃。"
                },
                {
                    "paragraph": "虽愿忠其焉得？",
                    "zhushu": "申生至孝，而被谤也。"
                },
                {
                    "paragraph": "欲寂漠而绝端兮，",
                    "zhushu": "寗武佯愚，而不言也。漠，一作嗼，一作寞。五臣云：寂寞，止息貌。补曰：广雅：嗼，音莫，安也。说文：𠴫嗼，无声。"
                },
                {
                    "paragraph": "窃不敢忘初之厚德。",
                    "zhushu": "尝受禄惠，识旧德也。五臣云：言我将心不思于君，不能忘君昔之厚德耳。"
                },
                {
                    "paragraph": "独悲愁其伤人兮，",
                    "zhushu": "思念𦆑结，摧肝肺也。"
                },
                {
                    "paragraph": "冯郁郁其何极。",
                    "zhushu": "愤懑盈胸，终年岁也。冯，一作凭，其，一作之，何，一作安。五臣云：凭郁郁，愁心满结也。极，穷也。"
                },
                {
                    "paragraph": "霜露惨凄而交下兮，",
                    "zhushu": "君政严急，刑罚峻也。惨，一作憯。"
                },
                {
                    "paragraph": "心尚𠂷其弗济。",
                    "zhushu": "冀过不成，得免脱也。𠂷，一作幸，尚𠂷，一云徜徉。补曰：幸，说文作𠂷，当以幸为正。"
                },
                {
                    "paragraph": "霰雪雰糅其増加兮，",
                    "zhushu": "威怒益盛，刑酷烈也。其，一作而。补曰：雰雰，雪貌。"
                },
                {
                    "paragraph": "乃知遭命之将至。",
                    "zhushu": "卒遇诛戮，身颠沛也。"
                },
                {
                    "paragraph": "愿徼幸而有待兮，",
                    "zhushu": "冀蒙贳赦，宥罪法也。宥，一作止。补曰：徼，古尧切。"
                },
                {
                    "paragraph": "泊莽莽与壄草同死。",
                    "zhushu": "将与百卉俱徂落也。一云泊莽莽兮，与埜草同死，一作林草。泊，一作汨。补曰：泊，止也。莽莽，莫古切，草盛。壄、埜，并野字。"
                },
                {
                    "paragraph": "愿自往而径游兮，",
                    "zhushu": "不待左右之绍介也。一云愿自直而径往。"
                },
                {
                    "paragraph": "路壅绝而不通。",
                    "zhushu": "谗臣嫉妬，无由达也。"
                },
                {
                    "paragraph": "欲循道而平驱兮，",
                    "zhushu": "遵放众人，所履为也。欲，一作愿。"
                },
                {
                    "paragraph": "又未知其所从。",
                    "zhushu": "不识趣舍，何所宜也。"
                },
                {
                    "paragraph": "然中路而迷惑兮，",
                    "zhushu": "举足犹豫，心回疑也。"
                },
                {
                    "paragraph": "自压桉而学诵。",
                    "zhushu": "弭情定志，吟诗礼也。压，一作厌。桉，一作按，一作压塞。补曰：集韵：压，益涉切，按也。桉与按同，抑也，止也。释文：厌，于盐切，安也。诵，疾恭切。"
                },
                {
                    "paragraph": "性愚陋以褊浅兮，",
                    "zhushu": "姿质鄙钝，寡所知也。补曰：褔。毕善切。急也。狭也。"
                },
                {
                    "paragraph": "信未达乎从容。",
                    "zhushu": "君不照察其真伪也。乎，一作兮，一作于。一本云。然中路而迷惑兮，悲蹭蹬而无归。性愚陋以𥚹浅兮，自压按而学诗。兰荪杂于萧艾兮，信未达其从容。"
                },
                {
                    "paragraph": "窃美申包胥之气盛兮，",
                    "zhushu": "申包胥，楚大夫也。昔伍子胥得罪于楚，将适于吴，见申包胥，谓曰：我必亡郢。申包胥答曰：子能亡之，我能存之。遂出奔吴，为吴王阖间臣。兴兵而伐楚，破郢，昭王出奔。于是申包胥乃之秦，请救兵，鹤立于秦庭，啼呼悲泣，七日七夜不绝声，勺饮不入于口。秦伯哀之，为发兵救楚，昭王复国。故言气盛也。古本盛皆作晟。"
                },
                {
                    "paragraph": "恐时世之不固。",
                    "zhushu": "俗人执誓，多不坚也。"
                },
                {
                    "paragraph": "何时俗之工巧兮，",
                    "zhushu": "静言諓諓，而无信也。"
                },
                {
                    "paragraph": "灭规矩而改凿。",
                    "zhushu": "弃捐仁义，信谗佞也。补曰：凿，音造。"
                },
                {
                    "paragraph": "独耿介而不随兮，",
                    "zhushu": "执节守度，不枉倾也。"
                },
                {
                    "paragraph": "愿慕先圣之遗教。",
                    "zhushu": "循行道德，遵典经也。"
                },
                {
                    "paragraph": "处浊世而显荣兮，",
                    "zhushu": "谓仕乱君，为公卿也。"
                },
                {
                    "paragraph": "非余心之所乐。",
                    "zhushu": "彼虽富贵，我不愿也。补曰：乐，五孝切。"
                },
                {
                    "paragraph": "与其无义而有名兮，",
                    "zhushu": "宰噽专戾，握君权也。"
                },
                {
                    "paragraph": "宁穷处而守髙。",
                    "zhushu": "思从夷、齐于首阳也。补曰：髙，孤到切。一苦浩切，即枯槁之槁。"
                },
                {
                    "paragraph": "食不媮而为饱兮，",
                    "zhushu": "何必秔粱与刍豢也。一无而字，补曰：媮，他钩切，巧也。"
                },
                {
                    "paragraph": "衣不苟而为温。",
                    "zhushu": "非贵锦绣及绫纳也。一无而字。"
                },
                {
                    "paragraph": "窃慕诗人之遗风兮，",
                    "zhushu": "勤身修德，乐伐檀也。"
                },
                {
                    "paragraph": "愿托志乎素餐。",
                    "zhushu": "不空食禄而旷官也。诗云：彼君子兮，不素餐兮。谓居位食禄，无有功德，名曰素餐也。释文作食，音系。"
                },
                {
                    "paragraph": "蹇充倔而无端兮，",
                    "zhushu": "媒理断绝，无因缘也。补曰：倔，俱物，巨物二切。儒行云：不充诎于富贵。充诎，喜失节貌。"
                },
                {
                    "paragraph": "泊莽莽而无垠。",
                    "zhushu": "幽处山野，而无邻也。泊，一作汨，补曰：垠，岸也，音银。"
                },
                {
                    "paragraph": "无衣裘以御冬兮，",
                    "zhushu": "言巳饥寒，家困贫也。御，一作御。补曰：御，鱼据切。诗云：我有旨蓄，亦以御冬。注云：御，御也。以御冬月之无时也。"
                },
                {
                    "paragraph": "恐溘死不得见乎阳春。",
                    "zhushu": "惧命奄忽，不逾年也。一夲自霜露惨凄而交下至此为一章。"
                },
                {
                    "paragraph": "靓杪秋之遥夜兮，",
                    "zhushu": "盛阴修夜，何难晓也。补曰：靓，音静。杪，末也。"
                },
                {
                    "paragraph": "心缭悷而有哀。",
                    "zhushu": "思念纠戾，膓折摧也。悷，一作㤡。补曰：缭，音了，缭，绕。悷，卢帝切，又音列。懔悷，悲吟。㤡，音列，忧也。"
                },
                {
                    "paragraph": "春秋逴逴而日髙兮，",
                    "zhushu": "年齿已老，将晩暮也。补曰：逴，竹角切，远也。"
                },
                {
                    "paragraph": "然惆怅而自悲。",
                    "zhushu": "功名不立，自矜哀也。"
                },
                {
                    "paragraph": "四时逓来而卒岁兮，",
                    "zhushu": "冬夏更运，去若颓也。逓，一作迭。补曰：逓，更易也，本作递。"
                },
                {
                    "paragraph": "阴阳不可与俪偕。",
                    "zhushu": "寒往暑来，难追逐也。释文。阴作霒。补曰：俪，偶也，音戾。"
                },
                {
                    "paragraph": "白日晼晚其将入兮，",
                    "zhushu": "年时欲暮，才力襄也。补曰：晼，音宛，景昳也。"
                },
                {
                    "paragraph": "明月销铄而减毁。",
                    "zhushu": "形容减少，颜貌亏也。补曰：日出于东方，入于西极，故言入。月三五而盈，三五而缺，故言减毁。"
                },
                {
                    "paragraph": "岁忽忽而遒尽兮，",
                    "zhushu": "时去晻晻，若骛驰也。忽，一作曶。"
                },
                {
                    "paragraph": "老冉冉而愈㢮。",
                    "zhushu": "年命逝往，促急危也。老，一作寿，愈，一作俞，释文㢮作施。补曰：俞与愈同，施与㢮同。"
                },
                {
                    "paragraph": "心摇悦而日𠂷兮，",
                    "zhushu": "意中私喜，想用施也。摇，一作遥，一作愮，𠂷，一作幸。补曰：摇，动也。愮，忧也。无喜悦义，𠂷与幸同。"
                },
                {
                    "paragraph": "然怊怅而无冀。",
                    "zhushu": "内无所恃，失本义也。补曰：怊，音超。"
                },
                {
                    "paragraph": "中憯恻之凄怆兮，",
                    "zhushu": "志愿不得，心肝沸也。之，一作而，一注云：心伤惨也。"
                },
                {
                    "paragraph": "长太息而増欷。",
                    "zhushu": "忧怀感结，重叹悲也。补曰：欷，虚毅切。"
                },
                {
                    "paragraph": "年洋洋以日往兮，",
                    "zhushu": "岁，月已尽，去奄忽也。以，一作而。"
                },
                {
                    "paragraph": "老嵺廓而无处。",
                    "zhushu": "亡官失禄，去家室也。嵺，一作廖。补曰：玉篇云：𡽦，廓空也，力幺切。"
                },
                {
                    "paragraph": "事亹亹而觊进兮，",
                    "zhushu": "思想君命，幸复位也。补曰：觊音冀。"
                },
                {
                    "paragraph": "蹇淹留而踌躇。",
                    "zhushu": "久处无成，卒放弃也。补曰：踌躇，进退貌。躇，丈吕切。旧本自霜露惨凄而交下兮至此为一章。"
                },
                {
                    "paragraph": "何泛滥之浮云兮，",
                    "zhushu": "浮云晻翳，兴谗佞也。补曰：汜与泛同。"
                },
                {
                    "paragraph": "猋壅蔽此明月！",
                    "zhushu": "妨遮忠良，害仁贤也。夫浮云行则蔽月之光，谗佞进则忠良壅也。补曰：猋，卑遥切，犬走貌。"
                },
                {
                    "paragraph": "忠昭昭而愿见兮，",
                    "zhushu": "思竭蹇蹇，而陈诚也。"
                },
                {
                    "paragraph": "然霠曀而莫达。",
                    "zhushu": "邪伪推排，而隐蔽也。然，一作蔽，露，一作雰。补曰：霠，音阴，云覆日也。曀，阴，风也。"
                },
                {
                    "paragraph": "愿皓日之显行兮，",
                    "zhushu": "思望圣君之聘请也。日以喻君。诗云：杲杲出日。补曰：皓，光也，明也，日出貌也。"
                },
                {
                    "paragraph": "云蒙蒙而蔽之。",
                    "zhushu": "群小专恣，掩君明也。蒙，一作蒙。"
                },
                {
                    "paragraph": "窃不自聊而愿忠兮，",
                    "zhushu": "意欲竭死，不顾生也。聊，一作料。补曰：料，量也，音聊。"
                },
                {
                    "paragraph": "或黕点而污之。",
                    "zhushu": "谗人诬谤，被以恶名也。补曰：黕。说文：都感切，滓垢也。又，陟甚切，污也。污，乌故切。"
                },
                {
                    "paragraph": "尧舜之抗行兮，",
                    "zhushu": "圣迹显著，髙无颠也。"
                },
                {
                    "paragraph": "瞭冥冥而薄天。",
                    "zhushu": "茂德焕炳，配乾坤也。瞭，一作杳。补曰：瞭，音了，明也。一，音杳，薄，附也。"
                },
                {
                    "paragraph": "何险巇之嫉妬兮，",
                    "zhushu": "乱惑之主，嫉其荣也。"
                },
                {
                    "paragraph": "被以不慈之伪名？",
                    "zhushu": "言尧有不慈之过，以其不传丹朱也；舜有卑父之谤，以其不立瞽瞍也。"
                },
                {
                    "paragraph": "彼日月之照明兮，",
                    "zhushu": "三光照察，镜幽冥也。"
                },
                {
                    "paragraph": "尚黯黮而有瑕。",
                    "zhushu": "云霓之气，蔽其精也。补曰：黯，邬感切。黮，徒感切。云黑。"
                },
                {
                    "paragraph": "何况一国之事兮，",
                    "zhushu": "众职丛务，君异政也。"
                },
                {
                    "paragraph": "亦多端而胶加。",
                    "zhushu": "贤愚反戾，人异形也。补曰：集韵：胶加，戾也。胶，音豪。加，丘加切。王逸说。"
                },
                {
                    "paragraph": "被荷裯之晏晏兮，",
                    "zhushu": "荷，芙蕖也。裯，袛裯也。若襜褕矣。晏晏，盛貌也。艺文类聚作披荷裯之炅炅。补曰：被，音披，又如字。裯，音刀。说文：祗裯，短衣。方言：汗襦，自关而西谓之祗裯。尔雅：晏晏，柔也。"
                },
                {
                    "paragraph": "然潢洋而不可带。",
                    "zhushu": "潢洋，犹浩荡，不著人貌也。言人以荷叶为衣，貌虽香好，然浩浩荡荡而不可带，又易败也。以喻怀王自以为有贤明之德，犹以荷叶为衣，必坏败也。补曰：潢，音晃，户广切，水深广貌。洋，音养。滉瀁，水貌。"
                },
                {
                    "paragraph": "既骄美而伐武兮，",
                    "zhushu": "怀王自谓有懿德，又勇猛也。骄，一作㤭。"
                },
                {
                    "paragraph": "负左右之耿介。",
                    "zhushu": "恃怙众士，被甲兵也。怀王内无文德，不纳忠言；外好武备，而无名将，所以为秦所诱，客死不还。补曰：耿，古幸切，明也。逸以介为介胄。"
                },
                {
                    "paragraph": "憎愠惀之修美兮，",
                    "zhushu": "恶孙叔敖与子文也。补曰：愠，䊸粉切。惀，力允切。"
                },
                {
                    "paragraph": "好夫人之慷慨。",
                    "zhushu": "爱重囊瓦与庄蹻也。释文慨作礚，庄蹻，一作椒兰。"
                },
                {
                    "paragraph": "众踥蹀而日进兮，",
                    "zhushu": "无极之徒，在帷幄也。踥，一作𨄌，释文作啑谍。补曰：踥，思恊切。蹀，音牒。"
                },
                {
                    "paragraph": "美超远而逾迈。",
                    "zhushu": "接舆避世，辞金玉也。逾，一作愈。"
                },
                {
                    "paragraph": "农夫辍耕而容与兮，",
                    "zhushu": "愁苦赋敛之重数也。"
                },
                {
                    "paragraph": "恐田野之芜秽。",
                    "zhushu": "失不耨锄，亡五榖也。"
                },
                {
                    "paragraph": "事绵绵而多私兮，",
                    "zhushu": "政由细微，以乱国也。绵，一作绵。"
                },
                {
                    "paragraph": "窃悼后之危败。",
                    "zhushu": "子孙绝嗣，失社稷也。"
                },
                {
                    "paragraph": "世雷同而炫曜兮，",
                    "zhushu": "俗人群党，相称举也。补曰：曲礼云：母雷同。注云：雷之发声，物无不同时应者。"
                },
                {
                    "paragraph": "何毁誉之昧昧。",
                    "zhushu": "论善与恶，不分㭊也。"
                },
                {
                    "paragraph": "今修饰而窥镜兮，",
                    "zhushu": "言与行副，面不惭也。今，一作余，窥，一作视。"
                },
                {
                    "paragraph": "后尚可以窜藏。",
                    "zhushu": "身虽隐匿，名显彰也。补曰：窜，逃也，匿也。"
                },
                {
                    "paragraph": "愿寄言夫流星兮，",
                    "zhushu": "欲托忠策于贤良也。"
                },
                {
                    "paragraph": "羌儵忽而难当。",
                    "zhushu": "行疾去亟，路不值也。补曰：儵，音倏。"
                },
                {
                    "paragraph": "卒壅蔽此浮云兮，",
                    "zhushu": "终为谗佞所复冒也。卒，一作上。"
                },
                {
                    "paragraph": "下暗漠而无光。",
                    "zhushu": "忠臣丧精，不识谋也。"
                },
                {
                    "paragraph": "尧舜皆有所举任兮，",
                    "zhushu": "稷、契、禹、益与咎繇也。举，一作专。"
                },
                {
                    "paragraph": "故髙枕而自适。",
                    "zhushu": "安卧垂拱，万国治也。"
                },
                {
                    "paragraph": "谅无怨于天下兮，",
                    "zhushu": "己之行度，信无尤也。"
                },
                {
                    "paragraph": "心焉取此怵惕？",
                    "zhushu": "内省审己，无畏惧也。焉，一作安。"
                },
                {
                    "paragraph": "椉骐骥之浏浏兮，",
                    "zhushu": "众贤并进，职事修也。椉，一作六，补曰：椉与乘同。浏，流、柳二音，水清也。"
                },
                {
                    "paragraph": "驭安用夫强策？",
                    "zhushu": "百姓成化，刑不用也。策，一作策。补曰：强，巨良切。策，马箠，所以驱策。"
                },
                {
                    "paragraph": "谅城郭之不足恃兮，",
                    "zhushu": "信哉险阻何足恃也。"
                },
                {
                    "paragraph": "虽重介之何益？",
                    "zhushu": "身被甲铠，犹为虏也。补曰：介，甲也。"
                },
                {
                    "paragraph": "邅翼翼而无终兮，",
                    "zhushu": "竭身恭敬，何有极也。补曰：邅，行不进。"
                },
                {
                    "paragraph": "忳惽惽而愁约。",
                    "zhushu": "忧心闷瞀，自约束也。补曰：忳，徒浑切。惽，音昏。说文：怓也。愁约，谓穷约而悲愁也。语曰：不可以久处约。"
                },
                {
                    "paragraph": "生天地之若过兮，",
                    "zhushu": "忽若云驰，驷过隙也。"
                },
                {
                    "paragraph": "功不成而无効。",
                    "zhushu": "道德不施，志不遂也。"
                },
                {
                    "paragraph": "愿沈滞而不见兮，",
                    "zhushu": "思欲濳匿，自屏弃也。不，一作无。"
                },
                {
                    "paragraph": "尚欲布名乎天下。",
                    "zhushu": "敷名四海，垂号谥也。补曰：下，音户。"
                },
                {
                    "paragraph": "然潢洋而不遇兮，",
                    "zhushu": "俍倡后时，无所逮也。"
                },
                {
                    "paragraph": "直怐愗而自苦。",
                    "zhushu": "守死忠信，以自毕也。释文作𢛑愗。苦，一作若，一作善。补曰：怐，遘、冦二音。愗，音茂。"
                },
                {
                    "paragraph": "莽洋洋而无极兮，",
                    "zhushu": "周行旷野，将何之也？"
                },
                {
                    "paragraph": "忽翶翔之焉薄？",
                    "zhushu": "浮游四海，无所集也。"
                },
                {
                    "paragraph": "国有骥而不知椉兮，",
                    "zhushu": "推远周邵，与伊挚也。补曰：曹子建以此为屈子语。"
                },
                {
                    "paragraph": "焉皇皇而更索？",
                    "zhushu": "不识贤愚，尚暗昧也。补曰：更，平声。"
                },
                {
                    "paragraph": "𡩋戚讴于车下兮，",
                    "zhushu": "饭牛而歌，厮贱役也。一本讴下有歌字。"
                },
                {
                    "paragraph": "桓公闻而知之。",
                    "zhushu": "言合圣道，应经术也。"
                },
                {
                    "paragraph": "无伯乐之善相兮，",
                    "zhushu": "骥与驽钝，几不别也。"
                },
                {
                    "paragraph": "今谁使乎誉之？",
                    "zhushu": "后世叹誉，称其德也。誉，一作訾，补曰：訾，音赀，思也。亦通。"
                },
                {
                    "paragraph": "罔流涕以聊虑兮，",
                    "zhushu": "怆然深思，而悲泣也。"
                },
                {
                    "paragraph": "惟著意而得之。",
                    "zhushu": "知天生贤，不虚出也。补曰：著，明也，立也，定也。"
                },
                {
                    "paragraph": "纷纯纯之愿忠兮，",
                    "zhushu": "思碎首脑而伏节也。一作纷忳忳而愿忠。"
                },
                {
                    "paragraph": "妬被离而鄣之。",
                    "zhushu": "谗邪妬害，而壅遏也。被，一作披，鄣，一作彰。补曰：被，音披。反离骚云：亡春风之被离。鄣，音章。旧本自何泛滥之浮云兮至此为一章。"
                },
                {
                    "paragraph": "愿赐不肖之躯而别离兮，",
                    "zhushu": "乞丐骸骨，而自退也。"
                },
                {
                    "paragraph": "放游志乎云中。",
                    "zhushu": "上从丰隆而观望也。志，一作意。"
                },
                {
                    "paragraph": "椉精气之抟抟兮，",
                    "zhushu": "托，载日月之光耀也。楚人名圆曰抟也。抟，一作槫。补曰：抟，度官切。"
                },
                {
                    "paragraph": "骛诸神之湛湛。",
                    "zhushu": "追逐群灵之遗风也。补曰：湛，旧音羊戎切。"
                },
                {
                    "paragraph": "骖白霓之习习兮，",
                    "zhushu": "骖，驾素虹而东西也。言己虽去旧士，犹修洁白以厉身也。骖，一作参，一作六。"
                },
                {
                    "paragraph": "历群灵之丰丰。",
                    "zhushu": "周过列宿，存六宗也。灵，一作神。"
                },
                {
                    "paragraph": "左朱荣之茇茇兮，",
                    "zhushu": "朱雀奉送，飞翩翻也。苃，释文作芺，于表切。一作茷，音蒲艾切。一云左朱雀之拔拔。补曰：集韵拔、茷、茇，皆有斾音。"
                },
                {
                    "paragraph": "右苍龙之躣躣。",
                    "zhushu": "青虬负毂而扶辕也。躣，释文作躩，音同。补曰：躣躣，行貌，其俱切。广韵引此。"
                },
                {
                    "paragraph": "属雷师之阗阗兮，",
                    "zhushu": "整理车驾而鼓严也。补曰：属，朱欲切，连也。关，音田，鼓声。"
                },
                {
                    "paragraph": "通飞廉之衙衙。",
                    "zhushu": "风伯次且而扫尘也。通，一作道。补曰：衙衙，行貌。旧五乎切，又牛吕切。集韵音鱼。"
                },
                {
                    "paragraph": "前轾辌之锵锵兮，",
                    "zhushu": "轩车先导，声转辚也。轾，一作轻。补曰：轾，音致。诗曰：如䡖如轩。说文云：辌，卧车，音凉。招魂云：轩辌既低。注云：轩、辌，皆轻车名。则作轻辌亦通。"
                },
                {
                    "paragraph": "后辎椉之从从。",
                    "zhushu": "辎軿侍从，响雷震也。补曰：说文：辎，軿，车前衣车后也。从，楚江切。"
                },
                {
                    "paragraph": "载云旗之委蛇兮，",
                    "zhushu": "旗旗盘纡，背云霄也。委，一作逶。"
                },
                {
                    "paragraph": "扈屯骑之容容。",
                    "zhushu": "群马分布，列前后也。补曰：屯，徒浑切。"
                },
                {
                    "paragraph": "计专专之不可化兮，",
                    "zhushu": "我心匪石，不可转也。补曰：化，旧音花。"
                },
                {
                    "paragraph": "愿遂推而为臧。",
                    "zhushu": "执履忠信，不离善也。"
                },
                {
                    "paragraph": "赖皇天之厚德兮，",
                    "zhushu": "灵神覆祐，无疾病也。"
                },
                {
                    "paragraph": "还及君之无恙。",
                    "zhushu": "愿楚无忧，君康宁也。言已虽升云远游，随从百神，志犹念君，而不能忘也。补曰：恙，旧音羊。说文：恙，忧也。一曰虫入腹食人心。古者艸居，多被此毒，故相间无恙乎？苏鹗演义引神异经云：北方大荒中，有兽食人，吩人则病，罗人则疾，名曰㺊。㺊者，恙也。黄帝上章奏天，从之，于是北方人得无忧无疾，谓之无恙。"
                },
                {
                    "paragraph": "终。",
                    "zhushu": ""
                }
            ]
        },
        {
            "name": "招魂章句第九",
            "paragraphs": [
                {
                    "paragraph": "招魂章句第九",
                    "zhushu": "魂一作魂，下同。",
                    "type": 1
                },
                {
                    "paragraph": "招魂者，宋玉之所作也。",
                    "zhushu": "李善以招魂为小招，以有大招故也。"
                },
                {
                    "paragraph": "招者，召也。以手曰招，以言曰召。魂者，身之精也。宋玉怜哀屈原忠而斥弃，愁懑",
                    "zhushu": "一作忧愁。"
                },
                {
                    "paragraph": "山泽，魂𩲸",
                    "zhushu": "一作魄。"
                },
                {
                    "paragraph": "放佚，厥命将落，故作招魂，欲以复其精神，延其年寿。外陈四方之恶，内崇楚国之美，以讽谏怀王，冀其觉悟而还之也。",
                    "zhushu": "太史公读招魂，悲其志。",
                    "type": 2
                },
                {
                    "paragraph": "朕幼清以廉洁兮，",
                    "zhushu": "朕，我也。不求曰清，不受曰廉，不汗曰洁。洁，一作絜。五臣云：皆代原为辞。"
                },
                {
                    "paragraph": "身服义而未沬。",
                    "zhushu": "沬，已也。言我少小修清洁之行，身服仁义，未曽有懈已之时也。补曰沬，莫贝切。易曰：日中见沬。注云：沬，微昧之明也。一云日中而昏也。"
                },
                {
                    "paragraph": "主此盛德兮，牵于俗而芜秽。",
                    "zhushu": "牵，引也。不治曰芜，多草曰秽。言已施行常以道德为主，以忠事君，以信结交，而为俗人所推引，德能芜秽，无所用之也。五臣云：主，守也。言巳主执仁义忠信之德，为谗佞所牵迫，使荒芜秽污而不得进。"
                },
                {
                    "paragraph": "上无所考此盛德兮，",
                    "zhushu": "考，校。五臣云：上，君也。考，察也。"
                },
                {
                    "paragraph": "长离殃而愁苦。",
                    "zhushu": "殃，祸也。言巳履行忠信，而遇暗主，上则无所考校已之盛德，长遭殃祸，愁苦而已也。离，一作罹，五臣云：罹，罗也。"
                },
                {
                    "paragraph": "帝告巫阳",
                    "zhushu": "帝，谓天帝也。女曰巫，阳，其名也。巫，一作巠。五臣云：玉假立天帝及巫阳以为辞端。补曰：山海经云：开明东有巫彭、巫抵、巫阳、巫几、巫相、巫履。注云：皆神医也。"
                },
                {
                    "paragraph": "曰：有人在下，",
                    "zhushu": "在，一作于。"
                },
                {
                    "paragraph": "我欲辅之，",
                    "zhushu": "人，谓贤人，则屈原也。宋玉上设天意，祐助贞良，故曰帝告巫阳，有贤人屈原在于下方，我欲辅成其志，以厉𥠖民也。"
                },
                {
                    "paragraph": "魂𩲸离散，汝筮予之。",
                    "zhushu": "魂者，身之精也。𩲸者，性之决也。所以经纬五藏，保守形体也。筮，卜问也。蓍曰筮。尚书曰：决之蓍龟。言天帝哀闵屈原魂𩲸离散，身将颠沛，故使巫阳筮问求索，得而与之，使反其身也。予，一作与。补曰：予，去声，下同。"
                },
                {
                    "paragraph": "巫阳对曰：掌㝱，",
                    "zhushu": "巫阳对天帝言：招魂者，本掌㝱之官所主职也。㝱，一作梦。"
                },
                {
                    "paragraph": "上帝其难从。",
                    "zhushu": "言天帝难从掌㝱之官，欲使巫阳招之也。一云其命难从，一云命其难从。补曰：难，文选读作去声。"
                },
                {
                    "paragraph": "若必筮予之，恐后之谢，",
                    "zhushu": "一云谢之，一无之字。"
                },
                {
                    "paragraph": "不能复用巫阳焉。",
                    "zhushu": "谢，去也。巫阳言如必欲先筮问求魂𩲸所在，然后与之，恐后世怠懈，必去卜筮之法，不能复修用，但招之可也。五臣云：若必筮而招之，恐后代懈怠，去卜筮之法，但以招魂为事。阳意不欲以筮与招相次而行，以为不筮而招，亦足可也。"
                },
                {
                    "paragraph": "乃下招曰：",
                    "zhushu": "巫阳受天帝之命，因下招屈原之魂。乃，一作因。"
                },
                {
                    "paragraph": "魂兮归来！",
                    "zhushu": "还归屈原之身。一作徕归。"
                },
                {
                    "paragraph": "去君之恒干，",
                    "zhushu": "恒，常也。干，体也。易曰：贞者事之干。五臣曰：君，谓原也。"
                },
                {
                    "paragraph": "何为四方些？",
                    "zhushu": "言魂灵当扶人养命，何为去君之常体，而远之四方乎？夫人须魂而生，魂待人而荣，二者别离，命则霣零也。或曰：去君之恒闬，闬，里也，楚人名里曰闬也。一云何为乎四方，乎，一作兮。一注云：魄待人而荣。补曰：些，苏贺切，说文云：语词也。沈存中云：今夔、峡、湖、湘及南北江獠人，凡禁呪句尾皆称些，乃楚人旧俗。"
                },
                {
                    "paragraph": "舍君之乐处，而离彼不祥些。",
                    "zhushu": "舍，置也。祥，善也。言何为舍君楚国饶乐之处，而陆离走不善之郷，以犯触众恶也。舍，一作舍，离，一作罹。五臣云：舍，去也。罹，罗也。"
                },
                {
                    "paragraph": "魂兮归来！东方不可以托些。",
                    "zhushu": "托，寄也。论语曰：可以托六尺之孤。言东方之俗，其人无义，不可托命而寄身也。"
                },
                {
                    "paragraph": "长人千仞，惟魂是索些。",
                    "zhushu": "七尺曰仞。索，求也。言东方有长人之国，其髙千仞，主求人魂而食之也。惟，一作唯。五臣云：皆假立其恶而甚言之。补曰：山海经云：东海之外，大荒之中，有大人之国。"
                },
                {
                    "paragraph": "十日代出，",
                    "zhushu": "代，更。"
                },
                {
                    "paragraph": "流金铄石些。",
                    "zhushu": "铄，销也。言东方有扶桑之木，十日并在其上，以次更行，其热酷烈，金石坚刚，皆为销释也。补曰：庄子曰：昔者十日并出，万物皆照。十日，见天问。代出，言一日至，一日出，交会相代也。"
                },
                {
                    "paragraph": "彼皆习之，魂往必释些。",
                    "zhushu": "释，解也。言彼十日之处，自习其热，魂行往到，身必解烂也。皆，一作自。"
                },
                {
                    "paragraph": "归来兮！不可以托些。",
                    "zhushu": "言魂𩲸宜急来归，此诚不可以托附而居之也。一无兮字，一云归来归来。"
                },
                {
                    "paragraph": "魂兮归来！南方不可以止些。",
                    "zhushu": "言南方之俗，其人甚无信，不可久留也。"
                },
                {
                    "paragraph": "雕题黑齿，",
                    "zhushu": "雕，画也。题，頟也。黑一作墨。五臣云：雕，镂也。补曰：礼记：南方曰蛮，雕题交趾。注云：雕题，刻其肌，以丹青𣵀之。"
                },
                {
                    "paragraph": "得人肉以祀，以其骨为醢些。",
                    "zhushu": "醢，酱也。言南极之人，雕画其额，齿牙尽黑，常食蠃蜯，得人之肉，用祭祀先祖，复以其骨为醢酱也。一云而祀，一云得人以祀，无肉字。五臣云：醢，肉酱也。"
                },
                {
                    "paragraph": "蝮蛇蓁蓁，",
                    "zhushu": "蝮，大蛇也。蓁蓁，积聚之貌。补曰：山海经：蝮蛇，色如绶文，大者百余斤，一名反𤾁蛇。尔雅：蝮，虺，博三寸，首大如擘。本草引张文仲云：蝮蛇，形乃不长，头扁口尖，人犯之，头足贴著。蝮音覆。蓁音臻。"
                },
                {
                    "paragraph": "封狐千里些。",
                    "zhushu": "封狐，大狐也。言炎土之气，多蝮虺恶蛇，积聚蓁蓁，争欲啮人。又有大狐，健走，千里求食，不可逢遇也。五臣云：大狐，其长千里。"
                },
                {
                    "paragraph": "雄虺九首，",
                    "zhushu": "首，头也。五臣云：虺，亦蛇名。补曰：天问已见。虺，许鬼切。"
                },
                {
                    "paragraph": "往来儵忽，吞人以益其心些。",
                    "zhushu": "儵忽，疾急貌也。言复有雄虺，一身九头，往来奄忽，常喜吞人魂𩲸，以益其心，贼害之甚也。儵，一作倏。五臣云：益其心，助其毒也。"
                },
                {
                    "paragraph": "归来兮！不可以久淫些。",
                    "zhushu": "淫，游也。言其恶如此，不可久游，必被害也。一云魂兮归来，一云归来归来，不可久淫，无以字。五臣云：淫，淹也。"
                },
                {
                    "paragraph": "魂兮归来！西方之害，流沙千里些。",
                    "zhushu": "流沙，沙流而行也。尚书曰：余波入于流沙。言西方之地，厥土不毛，流沙滑滑，昼夜流行，从广千里，又无舟航也。从广，一作纵横。"
                },
                {
                    "paragraph": "旋入雷渊，",
                    "zhushu": "旋。转也。渊。室也。渊。文选作泉。补曰：旋，泉绢切。唐避讳，以渊为泉。山海经云：雷泽中有雷神。龙身而人头。"
                },
                {
                    "paragraph": "爢散而不可止些。",
                    "zhushu": "爢，碎也。言欲涉流沙，少止，则回入雷公之室，转还而行，身虽爢碎，尚不得休息也。爢，一作靡，释文作糜，一作麋，非是。补曰：爢，靡为切，烂也，坏也。"
                },
                {
                    "paragraph": "𠂷而得脱，其外旷宇些。",
                    "zhushu": "旷，大也。宇，野也。言从雷渊虽得免脱，其外复有旷远之野，无人之土也。𠂷，一作幸。"
                },
                {
                    "paragraph": "赤螘若象，",
                    "zhushu": "螘，蚍蜉也。小者为螘，大者谓之蚍蜉也。螘，一作蚁。补曰：山海经：大蜂，其状如𧒒。朱蛾，状如蚁。"
                },
                {
                    "paragraph": "玄蠭若壶些。",
                    "zhushu": "壶，乾瓠也。言旷野之中，有赤蚁，其状如象；又有飞蠭，腹大如壶，皆有蠚毒，能杀人也。蠭，一作蜂，释文作𧒒。五臣云：壶，器名。补曰：蠭，音峰。方言云：𧒒大而蜜，谓之壶𧒒。蠚，音壑。"
                },
                {
                    "paragraph": "五榖不生，藂菅是食些。",
                    "zhushu": "柴棘为藂。菅，茅也。言西极之地，不生五榖，其人但食柴草，若群牛也。藂，一作丛。菅，一作葌。补曰：藂，草丛生也。菅、葌，并音奸。说文：葌草，出吴林山。"
                },
                {
                    "paragraph": "其土烂人，求水无所得些。",
                    "zhushu": "言西方之土，温暑而热，燋烂人肉，渴欲求水，无有源泉，不可得之也。补曰：前汉西域传：乌弋地暑热莽平，又：天笁卑湿暑热。"
                },
                {
                    "paragraph": "彷徉无所倚，广大无所极些。",
                    "zhushu": "倚，依也。言欲彷徉东西，无民可依，其野广大，行不可极也。一云言西方之土，广大遥远，无所臻极，虽欲彷徉，求所依止，不可得也。一作仿佯。五臣云：仿佯，游行貌。极，穷也。补曰：广雅云：彷徉，徙倚也。彷，蒲忙切。"
                },
                {
                    "paragraph": "归来兮！恐自遗贼些。",
                    "zhushu": "贼，害也。言魂𩲸欲往者，自予贼害也。一云归来归来。补曰：遗，己季切。"
                },
                {
                    "paragraph": "魂兮归来！北方不可以止些。",
                    "zhushu": ""
                },
                {
                    "paragraph": "増冰峨峨，飞雪千里些。",
                    "zhushu": "言北方常寒，其冰重累，峨峨如山，凉风急时，疾雪随之，飞行千里，乃至地也。五臣云：増，积也。峨峨，髙貌。补曰：神异经：北方有曽冰万里，厚百丈。尸子曰：朔方之寒，地冻厚六尺，北极左右，有不释之水。"
                },
                {
                    "paragraph": "归来兮！不可以久些。",
                    "zhushu": "言其寒杀人，不可久留也。一云归来归来，一云不可以久止。"
                },
                {
                    "paragraph": "魂兮归来！君无上天些。",
                    "zhushu": "天不可得上也。"
                },
                {
                    "paragraph": "虎豹九关，",
                    "zhushu": "五臣云：关、钥。"
                },
                {
                    "paragraph": "啄害下人些。",
                    "zhushu": "啄，啮也。言天门凡有九重，使神虎豹执其关闭，主啄啮天下欲上之人而杀之也。"
                },
                {
                    "paragraph": "一夫九首，拔木九千些。",
                    "zhushu": "言有丈夫一身九头，强梁多力，从朝至暮，拔大木九千枚也。"
                },
                {
                    "paragraph": "犲狼从目，往来侁侁些。",
                    "zhushu": "侁侁，往来声也。诗曰：侁侁征夫。言天上有犲狼之兽，其目皆从，奔走往来，其声侁侁，争欲啖人也。侁，一作莘。五臣云：从，竖也。侁侁，众貌。补曰：南北曰从，即容切。释文：足用切。与注意不合。侁，所臻切。"
                },
                {
                    "paragraph": "悬人以娭，",
                    "zhushu": "悬，释文作县。娭，一作嬉，一作娱。补曰：娭，许其切。"
                },
                {
                    "paragraph": "投之深渊些。",
                    "zhushu": "投，擿也。言犲狼得人，不即啖食，先悬其头，用之娭戏，疲倦已后，乃擿于深渊之底而弃之也。"
                },
                {
                    "paragraph": "致命于帝，然后得瞑些。",
                    "zhushu": "瞑，卧也。言投人已讫，上致命于天帝，然后乃得眠卧也。瞑，一作眠。五臣云：致，送也。送人之命于天帝。补曰：瞑，音眠，又音铭。"
                },
                {
                    "paragraph": "归来！往恐危身些。",
                    "zhushu": "往即逢害，身危殆也。一云归来归来，一云魂兮归来。"
                },
                {
                    "paragraph": "魂兮归来！君无下此幽都些。",
                    "zhushu": "幽都，地下后土所治也。地下幽冥，故称幽都。一无此字。"
                },
                {
                    "paragraph": "土伯九约，其角觺觺些。",
                    "zhushu": "土伯，后土之侯伯也。约，屈也。觺觺，犹狺狺，角利貌也。言地有土伯，执卫门户，其身九屈，有角觺觺，主触害人也。觺，一作𦡼。五臣云：觺觺，铦利貌。补曰：觺，音疑，又牛力切。"
                },
                {
                    "paragraph": "敦脄血拇，",
                    "zhushu": "敦，厚也。脄，背也。栂，手母指也。脄，一作脢，补曰：脄、脢，音梅，又音妹。脊侧之肉。说文云：背肉也。易：咸其脢。一曰：心上口下。拇，莫垢切。"
                },
                {
                    "paragraph": "逐人駓駓些。",
                    "zhushu": "駓駓，走貌也。言土伯之状，广肩厚背，逐人駓駓，其走捷疾，以手中血漫污人也。补曰：駓，音丕。"
                },
                {
                    "paragraph": "参目虎首，其身若牛些。",
                    "zhushu": "言土伯之头，其貌如虎，而有三目，身又肥大，状如牛也。参，一作三。补曰：参，苏甘切。博雅云：参，三也。"
                },
                {
                    "paragraph": "此皆甘人，归来！恐自遗灾些。",
                    "zhushu": "甘，美也。灾，害也。言此物食人以为甘美，径必自与害，不旋踵也。归来，一云归来归来，一作归来兮。灾，释文作菑，补曰：遗，与也，去声。菑与灾同。"
                },
                {
                    "paragraph": "魂兮归来！入修门些。",
                    "zhushu": "修门，郢城门也。宋玉设呼屈原之魂归楚都，入郢门，欲以感激怀王，使还之也。补曰：修门，已见九章龙门注中。"
                },
                {
                    "paragraph": "工祝招君，背行先些。",
                    "zhushu": "工，巧也。男巫曰祝。背，倍也。言选择名工巧辩之巫，使招呼君，倍道先行，导以在前，宜随之也。五臣云：工祝，良巫也。君，谓原，言良巫背行在先，君宜随后。补曰：背，音倍。"
                },
                {
                    "paragraph": "秦篝齐缕，",
                    "zhushu": "落，缕，线也。释文作篝，补曰：古侯切，宠也，笿也。笿，音落，可熏衣。"
                },
                {
                    "paragraph": "郑绵络些。",
                    "zhushu": "绵，𦆑也。络，缚也。言为君魂作衣，乃使秦人织其　络，齐人作彩缕，郑国之工缠而缚之，坚而且好也。绵，一作绵。补曰：说文：绵，䏈㣲也。"
                },
                {
                    "paragraph": "招具该备，永啸呼些。",
                    "zhushu": "该，亦备也。言撰设甘美，招魂之具，靡不毕备，故长啸大呼，以招君也。夫啸者，阴也，呼者，阳也。阳生魂，阴主𩲸，故必啸呼以感之也。"
                },
                {
                    "paragraph": "魂兮归来！反故居些。",
                    "zhushu": "反，还也。故，古也。言宜急来归还古音之处也。"
                },
                {
                    "paragraph": "天地四方，多贼奸些。",
                    "zhushu": "贼，害也。奸，恶也。言天有虎豹，地有土伯，东有长人，西有赤蚁，南有雄虺，北有増冰，皆为奸恶，以贼害人也。地，一作𡑸，一作𡑸。"
                },
                {
                    "paragraph": "像设君室，",
                    "zhushu": "像，法也。君，一作居。"
                },
                {
                    "paragraph": "静间安些。",
                    "zhushu": "无声曰静，空宽曰间。言乃为君造设第室，法像旧庐，所在之䖏，清净宽间，而安乐也。补曰：间，音闲。"
                },
                {
                    "paragraph": "髙堂邃宇，",
                    "zhushu": "𨗉，深也。宇，屋，也。"
                },
                {
                    "paragraph": "槛层轩些。",
                    "zhushu": "槛，楯也。从曰槛，横曰楯。轩，楼版也。言所造之室，其堂髙显，屋甚深邃，下有槛楯，上有楼板，形容异制，且鲜明也。五臣云：槛，栏。层，重也。轩，槛楼上板。补曰，一云檐宇之未曰轩。"
                },
                {
                    "paragraph": "层台累榭，",
                    "zhushu": "层，累，皆重也。无木谓之台，有木谓之榭。补曰：说文：台，观四方而髙者。榭，台有屋也。一曰：凡屋无室曰榭。"
                },
                {
                    "paragraph": "临髙山些。",
                    "zhushu": "言复作重层之台，累石之榭，其颠眇眇，上乃临于髙山也。或曰：临髙山而作台榭也。"
                },
                {
                    "paragraph": "网户朱缀，",
                    "zhushu": "网户，绮文镂也。朱，丹也。缀，缘也。网，一作罔。五臣云：织网于户上，以朱色缀之。"
                },
                {
                    "paragraph": "刻方连些。",
                    "zhushu": "刻，镂也。横木关柱为连。言门户之楣，皆刻镂绮文，朱丹其缘，雕镂连木，使之方好也。五臣云：又刻镂横木为文章，连于上，使之方好。补曰：连。集韵作梿，门持关。"
                },
                {
                    "paragraph": "冬有穾夏，",
                    "zhushu": "穾，复室也。厦，大屋也。诗云：于我乎夏屋渠渠。厦，一作夏。五臣云：穾厦，重屋。补曰：穾，深也，隐暗处。尔雅：东南隅谓之㝔。厦，胡雅切。穾、㝔，并于叫切。"
                },
                {
                    "paragraph": "夏室寒些。",
                    "zhushu": "言隆冬冻寒，则有大屋，复穾温室；盛夏暑热，则有洞达阴堂，其内寒凉也。室，一作屋。补曰：夏，胡驾切。"
                },
                {
                    "paragraph": "川谷径复，",
                    "zhushu": "流源为川，注谿为谷。径，过也。复，反也。川，一作谿，径，一作俓。五臣云：径，往也。补曰：尔雅：水注谿为谷。说文：泉出通川为谷。"
                },
                {
                    "paragraph": "流潺湲些。",
                    "zhushu": "言所居之舍，激导川水，径过园庭，回通反复，其流急疾，又洁净也。"
                },
                {
                    "paragraph": "光风转蕙，",
                    "zhushu": "光风，谓雨已日出而风，草木有光也。转，摇也。五臣云：日光风气转，泛薄于兰蕙之丛。"
                },
                {
                    "paragraph": "汜崇兰些。",
                    "zhushu": "汜，犹泛。泛。摇，动貌也。崇，充也。言天雨霁日明，㣲风奋发，动摇草木，皆令有光，充实兰蕙，使之芬芳，而益畅茂也。五臣云：崇，髙也。补曰：泛，音泛。"
                },
                {
                    "paragraph": "经堂入奥，",
                    "zhushu": "西南隅谓之奥。经，一作径，古本作升。奥，释文作隩。五臣云：言自兰蕙经入于此矣。补曰：奥，乌到切。"
                },
                {
                    "paragraph": "朱尘筵些。",
                    "zhushu": "朱，丹也。尘，承尘也。筵，席也。诗云：肆筵设机。言升殿过堂，入房，至室奥处，上则有朱画承尘，下则有簟筵好席，可以休息也。或曰：朱尘筵，谓承尘抟壁，曼延相连接也。搏，一作薄。补曰：铺陈日筵，藉之曰席。说文：筵，竹席也。"
                },
                {
                    "paragraph": "砥室翠翘，",
                    "zhushu": "砥，石名也。诗曰：其平如砥。翠，鸟名也。翘，羽也。五臣云：以砥石为室，取其平也。又以翠羽相饰之。补曰：砥音咫，砺石也。书传云：砥细于砺。皆磨石也。榖梁云：天子之桷，斲之砻之，加宻石焉。注云：以细石磨之。翘，祈尧切，鸟尾长毛也。"
                },
                {
                    "paragraph": "挂曲琼些。",
                    "zhushu": "挂，悬也。曲琼，玉钩也。言内卧之室，以砥石为壁，平而滑泽，以翠鸟之羽，雕饰玉钩，以悬衣物也。或曰：儃室，谓儃佪曲房也。挂，一作絓。五臣云：玉钩挂于室中。补曰：絓，𦊰也，古卖切。"
                },
                {
                    "paragraph": "翡翠珠被，",
                    "zhushu": "雄曰翡，雌曰翠。被衾也。补曰：翡，赤羽雀；翠，青羽雀。异物志云：翠鸟形如燕，赤而雄曰翡，青而雌曰翠。翡大于群，其羽可以饰帏帐。颜师古曰：鸟各别异，非雌雄异名也。"
                },
                {
                    "paragraph": "烂齐光些。",
                    "zhushu": "齐，同也。言床上之被，则饰以翡翠羽及珠玑，刻昼众华，其文烂然，而同光明也。五臣云：以珠翠饰被，光色烂然相齐。"
                },
                {
                    "paragraph": "蒻阿拂壁，",
                    "zhushu": "蒻，蒻席也。阿，曲隅也。拂，薄也。五臣云：以蒻席替壁之曲。补曰：蒻，音弱，蒲也，可以为席。"
                },
                {
                    "paragraph": "罗帱张些。",
                    "zhushu": "罗，绮属也。张，施也。言房内则以蒻席、薄床，四壁及与曲隅，复施罗帱，轻且凉也。补曰：帱，禅帐也，音俦。尔雅：帱谓之帐。"
                },
                {
                    "paragraph": "纂组绮缟，",
                    "zhushu": "纂组，绶类也。一作繤，一作綦。五臣云：缟，练也。补曰：纂，作管切，似组而赤。组，音祖，绮，文缯也。缟，音杲，素也。一曰：细缯。綦，苍白色。一曰：青里文。礼记有綦组绶。"
                },
                {
                    "paragraph": "结𤦺璜些。",
                    "zhushu": "璜，玉名也。言帱帐之细，皆用绮缟，又以纂组结束玉璜，为帷帐之饰也。𤦺，一作奇，补曰：𤦺，玉名。璜，半璧也。"
                },
                {
                    "paragraph": "室中之观，多玲怪些。",
                    "zhushu": "金玉为珍，诡异为怪。言纵观房室之中，四方珍奇，玩好怪物，无不毕具也。珍，一作珎，怪，一作恠。补曰：珎、恠，皆俗字。"
                },
                {
                    "paragraph": "兰膏明烛，",
                    "zhushu": "兰膏，以兰香炼膏也。烛，一作爥。"
                },
                {
                    "paragraph": "华容备些。",
                    "zhushu": "容，貌也。言日暮游宴，燃香兰之膏，张施明烛，观其镫锭，雕镂百兽，华奇好备也。五臣云：华容，谓美人也。补曰：锭，都定切。"
                },
                {
                    "paragraph": "二八侍宿，",
                    "zhushu": "二八，二列也。言大夫有二列之乐，故晋悼公赐魏绛女乐二八，歌钟二肆也。"
                },
                {
                    "paragraph": "射逓代些。",
                    "zhushu": "射，猒也。诗云：服之无射。逓，更也。言使好女十六人，侍君宴宿，意有猒倦，则使更相代也。或曰：夕逓代。夕，暮也。逓，一作递。五臣云：君或猒之，则递代进矣。补曰：射，音亦。"
                },
                {
                    "paragraph": "九侯淑女，",
                    "zhushu": "淑，善。补曰：九侯，谓九服之诸侯也。"
                },
                {
                    "paragraph": "多迅众些。",
                    "zhushu": "迅，疾也。言复有九国诸侯好善之女，多才长意，用心齐疾，胜于众人也。五臣云：其来迅疾，众多于此。"
                },
                {
                    "paragraph": "盛鬋不同制，",
                    "zhushu": "鬋，鬓也。制，法也。五臣云：盛饰理鬓，其制不同。补曰：鬋音翦。女鬓垂貌。"
                },
                {
                    "paragraph": "实满宫些。",
                    "zhushu": "宫，犹室也。尔雅曰：宫谓之室。言九侯之女，工巧妍雅，装饰两结，垂鬓𩮒下发，形貌奇异，不与众同，皆来实满，充后宫也。一云垂发鬓下鬋，一云垂𩮒下髴。补曰：鬘，发美也。髴，首饰也。"
                },
                {
                    "paragraph": "容态好比，",
                    "zhushu": "态，姿也。比，亲也。五臣云：比，宻也。补曰：好，王逸作美好之好。五臣作好爱之好。"
                },
                {
                    "paragraph": "顺弥代些。",
                    "zhushu": "弥，久也。言美女众多，其貌齐同，姿态好美，自相亲比，承顺上意，久则相代也。代，一作世。五臣云：弥，犹次也，好相亲宻和顺，次以相代也。补曰：作世者非。"
                },
                {
                    "paragraph": "弱颜固植，",
                    "zhushu": "固，坚也。植，志也。植，一作立。"
                },
                {
                    "paragraph": "謇其有意些。",
                    "zhushu": "謇，正言貌也。言美女内多廉耻，弱颜易媿，心志坚固，不可侵犯，则謇然发言，中礼意也。謇，一作蹇。五臣云：謇，正直儿。有意礼则之意。"
                },
                {
                    "paragraph": "姱容修态，",
                    "zhushu": "姱，好貌。修，长也。补曰：姱，苦瓜切。"
                },
                {
                    "paragraph": "絙洞房些。",
                    "zhushu": "絙，竟也。房，室也。言复有美好之女，其貌姱好，多意长智，群聚罗列，竟识洞达，满于房室也。絙，一作縆。五臣云：洞，深也。补曰：絙与亘同。文选云：洞房叫窱而幽邃。"
                },
                {
                    "paragraph": "蛾眉曼睩，",
                    "zhushu": "曼，泽也。睩，视貌。蛾一作娥，睩，一作睇。五臣云：曼，长也。补曰：李善云：曼，轻细也，音万。睩，音禄。说文云：目睐谨也。"
                },
                {
                    "paragraph": "目腾光些。",
                    "zhushu": "腾，驰也。言美女之貌，蛾眉王白，好目曼泽，时睩睩然视，精光腾驰，惊惑人心也。五臣云：腾，发也。"
                },
                {
                    "paragraph": "靡颜腻理，",
                    "zhushu": "靡，致也。腻，滑也。五臣云：靡，好也。补曰：吕氏春秋：靡曼皓齿。注云：靡曼，细理弱肌，美色也。腻，女吏切。"
                },
                {
                    "paragraph": "遗视矊些。",
                    "zhushu": "遗，窃视也。矊，脉也。言诸美女，颜容脂细，身体夷滑，心中矊脉，时时窃视，安详审谛，志不可动也。矊，一作𥌣，一作。　五臣云：𥌣，目中瞳子。言目清澈，烱然见其瞳子。补曰：方言：黸瞳之子谓之矊。注云：矊，邈也，音绵。广韵：瞳子黑也。又：矊，眇远视。"
                },
                {
                    "paragraph": "离榭修幕，",
                    "zhushu": "离，别也。修，长也。幕，大帐也。"
                },
                {
                    "paragraph": "侍君之间些。",
                    "zhushu": "间，静也。言愿令美女于离宫别观帐幕之中，侍君间静而宴游也。补曰：间音闲。"
                },
                {
                    "paragraph": "翡帷翠帐，饰髙堂些。",
                    "zhushu": "言复以翡翠之羽，雕餝帱帐，张之髙堂，以乐君也。帐，一作帱，饰，一作餝。补曰：在旁曰帷。餝与饰同。"
                },
                {
                    "paragraph": "红壁沙版，",
                    "zhushu": "红。赤白色也。沙，丹沙也。"
                },
                {
                    "paragraph": "玄玉梁些。",
                    "zhushu": "玄，黑也。言堂上四壁皆垩色，令之红白，又以丹沙画饰轩版，承以黑玉之梁，五采分别也。一云玄王之梁。五臣云：黑玉饰于屋梁。"
                },
                {
                    "paragraph": "仰观刻桷，",
                    "zhushu": "补曰：左传：丹楹刻桷。文选云：龙角雕镂。说文：椽方曰桷。音角。"
                },
                {
                    "paragraph": "画龙蛇些。",
                    "zhushu": "言仰观视屋之欀橑，皆刻画龙蛇而有文章也。"
                },
                {
                    "paragraph": "坐堂伏槛，",
                    "zhushu": "槛，楯也。"
                },
                {
                    "paragraph": "临曲池些。",
                    "zhushu": "言坐于堂上，前伏槛楯，下临曲水清池，可渔钓也。"
                },
                {
                    "paragraph": "芙蓉始发，",
                    "zhushu": "芙蓉，莲华也。"
                },
                {
                    "paragraph": "杂芰荷些。",
                    "zhushu": "芰，菱也。秦人谓之薢茩。言池水之中有芙蓉，始发其华，芰菱杂错，罗列而生，俱盛茂也。或曰：倚荷，谓荷立生水中，持倚之也。五臣云：芰，水草。荷，芙蓉之茎。"
                },
                {
                    "paragraph": "紫茎屏风，",
                    "zhushu": "屏风，水葵也。补曰：本草：凫葵，即莕菜，生水中，俗名水葵。又防风，一名屏风。"
                },
                {
                    "paragraph": "文缘波些。",
                    "zhushu": "言复有水葵，生于池中，其茎紫色，风起水动，波缘其叶上而生文也。或曰：紫茎，言荷茎紫色也。屏风，谓荷叶鄣风也。缘，文选作绿。五臣云：风起吹之，生文于绿波中也。"
                },
                {
                    "paragraph": "文异豹饰，",
                    "zhushu": "豹，犹虎豹。补曰：诗云：羔裘豹饰。"
                },
                {
                    "paragraph": "侍陂陁些。",
                    "zhushu": "陂陁，长陛也。言侍从之人，皆衣虎豹之文，异采之饰，侍君堂隅，卫阶陛也。或曰：侍陂池，谓侍从于君，游陂池之中，赫然光华也。陁，一作陀。补曰：陂，音颇，陀，音駞，不平也。文选：陂，音波。"
                },
                {
                    "paragraph": "轩辌既低，",
                    "zhushu": "轩、辌，皆轻车名也。低，屯也。一曰：低，俯也。补曰：轩，曲辀藩车也。辌，音凉，卧车也。"
                },
                {
                    "paragraph": "步骑罗些。",
                    "zhushu": "徒行为步，乘马为骑。罗，列也。言官属之车，既已屯止，步骑士众，罗列而陈，竢须君命也。"
                },
                {
                    "paragraph": "兰薄户树，",
                    "zhushu": "薄，附也，树，种也。五臣云：木丛生曰薄。"
                },
                {
                    "paragraph": "琼木篱些。",
                    "zhushu": "柴落为篱。言所造舍，种树兰蕙，附于门户，外以玉木为其篱落，守御坚重，又芬香也。五臣云：言夹户种丛兰，又栽木为藩篱以自蔽。琼者，美言也。"
                },
                {
                    "paragraph": "魂兮归来！何远为些？",
                    "zhushu": "远为四方而久不归也。五臣云：此足可安居，何用远去为也。"
                },
                {
                    "paragraph": "室家遂宗，",
                    "zhushu": "宗，众也。补曰：宗，尊也。"
                },
                {
                    "paragraph": "食多方些。",
                    "zhushu": "方，道也。言君九族室家，遂以众盛，人人晓味，故饮食之和，多方道也。五臣云：营造饮食，亦多方略。"
                },
                {
                    "paragraph": "稻粢穱麦，",
                    "zhushu": "稻、稌、粢，稷。穱，择也，择麦中先熟者也。补曰：颜师古云：本草所谓稻米者，今之稬米耳。说文云：稻，稌也。又急就篇云：稻黍秫稷。左太冲蜀都赋云：粳稻汉漠。益知稻即稬，共粳并出矣。粢，子夷切。本草云：稷，即穄也，今楚人谓之稷。穱，音捉，稻处种麦也。"
                },
                {
                    "paragraph": "挐黄粱些。",
                    "zhushu": "挐，糅也。言饭则以秔稻糅稷，择新麦糅以黄粱，和而柔嬬，且香滑也。补曰：挐，女居切。记云：饭：黍、稷、稻、粱、白黍、黄粱。本草：黄粱出蜀、汉，商、浙间亦种之，香美逾于诸粱，号为竹根黄。"
                },
                {
                    "paragraph": "大苦醎酸，",
                    "zhushu": "大苦，豉也。醎，一作咸。五臣云：咸，䀋也。酸，酢也。大苦咸酸辛甘皆和之，使其味行。补曰：本草：豉味苦，故逸以大苦为豉。然说左氏者曰：醯醢塩梅不及豉，古人未有豉也。内则及招魂备论饮食，言不及豉。史游急就篇曰：及有无夷塩豉。盖秦汉以来始为之耳。据此，则逸说非也。又尔雅云：蘦，大苦。郭氏以为甘草。又诗云：隰有苓。陆机草木虫鱼疏云：苓，大苦也，可为乾菜。此所谓大苦，盖苦味之甚者尔。"
                },
                {
                    "paragraph": "辛甘行些。",
                    "zhushu": "辛，谓椒姜也。甘，谓饴蜜也。言取豉汁和以椒姜，醎酢和以饴蜜，则辛甘之味，皆发而行也。"
                },
                {
                    "paragraph": "肥牛之腱，",
                    "zhushu": "腱，筋头也。五臣云：腱，筋肉。补曰：腱，居言切。膂，腱肉也。一曰筋之大者。"
                },
                {
                    "paragraph": "臑若芳些。",
                    "zhushu": "臑若，熟烂也。言取肥牛之腱，烂熟之，则肥濡𦠆美也。若，一作弱。臑，一作𦠌，一作胹。臑，仁珠切。𦠌，音耎。胹，音而。释文作  ，而兖切。补曰：集韵腝、𦓒、胹、臑，皆有而音。说文云：烂也。一曰：臑，嫰耎貌。𦠆，苏夲切。"
                },
                {
                    "paragraph": "和酸若苦，陈吴羹些。",
                    "zhushu": "言美人工作羹，和调甘酸，其味若苦而复甘也。五臣云：酸苦皆得中。补曰：若，犹及也。羹，音郎，𦞦也。集韵云：鲁颂、楚词、急就篇羹与房、浆为韵。淮南曰：荆吴芬馨，以嚂其口。嚂，音蓝。又云：煎熬焚炙，调齐和之适，以穷荆吴甘酸之变。注云：二国善醎酸之和。"
                },
                {
                    "paragraph": "胹鼈炮羔，",
                    "zhushu": "羔，羊子也。胹，一作臑。释文作濡，而朱切。五臣云：濡，煑也。补曰：濡，集韵音而。亨肉和湆也。炮，蒲交切。合毛炙物。一曰裹物烧。"
                },
                {
                    "paragraph": "有柘浆些。",
                    "zhushu": "柘，藷蔗也。言复以饴蜜胹鼈炮羔，令之烂熟，取藷蔗之汁为浆饮也。或曰：血鼈炰羔，和牛五藏为羔臛，鹜为羹者也。柘，一作蔗。一注云：胹鼈炮羔，和牛五藏臛为羹者也。补曰：相如赋云：诸柘巴苴。注云：柘，甘柘也。"
                },
                {
                    "paragraph": "鹄酸臇凫，",
                    "zhushu": "臇，小臛也。补曰：鹄，鸿鹄也。臇，子兖切。臛，少汁也。凫，野鸭也。"
                },
                {
                    "paragraph": "煎鸿鸧些。",
                    "zhushu": "鸿，鸿鴈也。鸧，鸧鹤也。言复以酸酢烹鹄为羹，小臇臛凫，煎熬鸿鸧，令之肥美也。补曰：鸧，音仓，麋鸹也。此言以酢浆烹鹄凫为羹，用膏煎鸿鸧也。"
                },
                {
                    "paragraph": "露鸡臛蠵，",
                    "zhushu": "露鸡，露栖之鸡也。有菜曰羹，无菜曰臛。蠵，大龟之属也。蠵，一作蠵。补曰：塩铁论曰：煎鱼切肝，羊淹鸡寒。臛，字书作𦞦，呼各切，又音霍，肉羹也。集韵：涪陵郡出大龟，一名灵蠵，音携。又以规切。"
                },
                {
                    "paragraph": "厉而不爽些。",
                    "zhushu": "厉，烈也。爽，败也。楚人名羹败曰爽。言乃复烹露栖之肥鸡，臛蠵龟之肉，则其味清烈不败也。补曰：爽音霜，恊韵。老子曰：五味令人口爽。"
                },
                {
                    "paragraph": "粔籹蜜饵，有餦餭些。",
                    "zhushu": "餦，餭饧也。言以蜜和米面，熬煎作粔籹，捣黍作饵，又有美饧，众味甘美也。捣黍，一作捣麦，一作揉米。补曰：粔，音巨。籹，音女，又音汝。粔籹，蜜饵也。吴谓之膏环。饵，粉饼也。方言曰：饵谓之餻，饧谓之餦餭。注云：即乾饴也，音张皇。一曰饼也，一曰饵也。"
                },
                {
                    "paragraph": "瑶浆蜜勺，",
                    "zhushu": "瑶，玉也。勺，沾也。古木蜜作𧖅。补曰：勺音酌。一云丁狄、时斫二切。沾，音忝。"
                },
                {
                    "paragraph": "实羽觞些。",
                    "zhushu": "实，满也。羽，翠羽也。觞，觚也。言食已，复有玉浆，以蜜沾之，满于羽觞，以漱口也。五臣云：勺，和也。觞，酒器也。挿羽于上。补曰：杯上缀羽，以速饮也。一云作生爵形。实曰觞，虚曰觯。"
                },
                {
                    "paragraph": "挫糟冻饮，",
                    "zhushu": "挫，捉也。冻，冰也。五臣云：糟，酒滓也，可以冻饮。李善云：冻，冷也。补曰：挫，宗卧切。"
                },
                {
                    "paragraph": "酎清凉些。",
                    "zhushu": "酎，醇酒也。言盛夏则为覆蹙乾酿，提去其糟，但取清醇，居之冰上，然后饮之。酒寒凉，又长味好饮也。补曰：酎，直又切。三重醸酒。月令：孟夏，天子饮酎。注云：春酒至此始成。"
                },
                {
                    "paragraph": "华酌既陈，",
                    "zhushu": "酌，酒斗也。陈，一作敶。五臣云：华酌，谓置华于酒中。补曰：华，采也。说文云：酌，盛酒行觞也。"
                },
                {
                    "paragraph": "有琼浆些。",
                    "zhushu": "言酒罇在前，华酌陈列，复有玉浆，恣意所用也。"
                },
                {
                    "paragraph": "归来反故室，敬而无妨些。",
                    "zhushu": "妨，害也。言君魂急来归，还反所居故室，子孙承事恭敬，长无祸害也。一云归来归来，一云归反故室，无来字。"
                },
                {
                    "paragraph": "肴羞未通，",
                    "zhushu": "鱼肉为肴。羞，进也。补曰：肴，骨体。又葅也。致滋味为羞。"
                },
                {
                    "paragraph": "女乐罗些。",
                    "zhushu": "言肴膳已具，进举在前，宾主之礼，殷勤未通，则女乐倡荡，罗列在堂下也。"
                },
                {
                    "paragraph": "敶钟按皷，",
                    "zhushu": "按，徐。敶，一作陈。按，一作按。五臣云：按。犹击也。"
                },
                {
                    "paragraph": "造新歌些。",
                    "zhushu": "言乃奏乐作音，而撞钟，徐皷，造为新曲之歌，与众绝异也。"
                },
                {
                    "paragraph": "涉江采菱，发扬荷些。",
                    "zhushu": "楚人歌曲也。言已步渡大江，南入湖池。采取菱芰。发扬荷叶。喻屈原背去朝堂。隐伏草泽。失其所也。菱，一作䔖。文选作阳荷。注云：荷，当作阿。涉江、采菱、阳阿皆楚歌名。补曰：淮南云：歌采菱。发扬阿。又云：足蹀阳阿之舞。注云：阳阿。古之名倡。又云：欲美和者。必先始于阳阿、采菱。注云：阳阿、采菱。乐曲之和声。"
                },
                {
                    "paragraph": "美人既醉，朱颜酡些。",
                    "zhushu": "朱，赤也。酡，著也。言美女饮啖醉饱，则面著赤色而鲜好也。酡，一作𨠑，一本云：当作袉，徒何切，著也。为𨠑者非。补曰：酡音䭾，饮而赭色著面。"
                },
                {
                    "paragraph": "娭光眇视，",
                    "zhushu": "娭，戏也。眇，眺也。娭，一作嬉，一作娱。"
                },
                {
                    "paragraph": "目曽波些。",
                    "zhushu": "波，华也。言美女酣乐，顾望娭戏，身有光文，眺视曲眄，目采盼然，白黑分明，若水波而重华也。五臣云：言美人既为戏乐，光彩横出，眇然远视，目若水波。补曰：曽，重也。"
                },
                {
                    "paragraph": "被文服纤，",
                    "zhushu": "文，谓绮绣也。纤，谓罗縠也。补曰：纤，细也。"
                },
                {
                    "paragraph": "丽而不奇些。",
                    "zhushu": "丽，美好也。不奇，奇也。犹诗云：不显文王，不显，显也。言美女被服绮绣，曳罗縠，其容靡丽，诚足奇怪也。一云被兹文服，纤丽不奇。"
                },
                {
                    "paragraph": "长发曼鬋，",
                    "zhushu": "曼，泽。发，一作鬓。补曰：曼，音万。鬋，音翦。"
                },
                {
                    "paragraph": "艳陆离些。",
                    "zhushu": "艳，好貌也。左氏传曰：宋华督见孔父之妻，目逆而送之，曰：美而艳。言美人长发工结，鬋鬓滑泽，其状艳美，仪貌陆离，而难具形也。"
                },
                {
                    "paragraph": "二八齐容，",
                    "zhushu": "齐，同。补曰：二八，已见。舞赋云：郑女出进，二八徐侍。"
                },
                {
                    "paragraph": "起郑舞些。",
                    "zhushu": "郑舞，郑国之舞也。言二八美女，其仪容齐一，被服同饰，奋袂俱起而郑舞也。或曰：郑舞，郑重屈折而舞也。补曰：相如赋云：郑女曼姫。边让赋云：齐倡列，郑女罗。战国策云：被郑国之女，粉白黛黑，立于衢间，非知而见之者，以为神。淮南子注云：郑袖，楚怀幸姫，善歌工舞，因名郑舞。郑重，殷勤也。"
                },
                {
                    "paragraph": "衽若交竿，",
                    "zhushu": "竿，竹竿也。衽，一作袵，补曰：而甚切。"
                },
                {
                    "paragraph": "抚案下些。",
                    "zhushu": "抚，抑也。言舞者回旋，衣衽掉摇，回转相钩，状若交竹竿，以手抑案，而徐来下也。一云抚，抵也，以手抵案，而徐下行也。五臣云：衽，衣襟也。言舞人回转，衣襟相交如竿也，以手抚案其节而徐行也。补曰：下，音户。唐段安节乐录曰：舞者，乐之容。古有大垂手、小垂手。"
                },
                {
                    "paragraph": "竽瑟狂会，",
                    "zhushu": "狂，犹并也。"
                },
                {
                    "paragraph": "搷鸣鼓些。",
                    "zhushu": "搷，击也。言众乐并会，吹竽弹瑟，又搷击鸣鼓，以进八音，为之节也。搷，一作嗔，一作填。文选作槇，徒年切。补曰：搷，田、殿二音。集韵：嗔，音田，引诗振旅嗔嗔。"
                },
                {
                    "paragraph": "宫庭震惊，",
                    "zhushu": "震，动也。惊，骇也。"
                },
                {
                    "paragraph": "发激楚些。",
                    "zhushu": "激，清声也。言吹竽击鼓，众乐并会，宫庭之内，莫不震动惊骇，复作激楚之清声，以发其音也。补曰：淮南曰：扬郑卫之浩乐，结激楚之遗风。注云：结激，清楚之声也。舞赋云：激楚结风，阳阿之舞。五臣云：激，急也。楚，谓楚舞也。舞急萦结其风。李善云：激楚，歌曲也。列女传曰：听激楚之遗风。上林赋云：鄢郢缤纷，激楚结风。文颕曰：激，冲激急风也。结风，回风，亦急风也。楚地风既自漂疾，然歌乐者犹复依激结之急风为节，其乐促迅哀切也。"
                },
                {
                    "paragraph": "吴歈蔡讴，",
                    "zhushu": "吴、蔡，国名也。歈、讴，皆歌也。补曰：歈，音俞。古赋云：巴俞宋蔡。说文云：歈，歌也。徐铉曰：偷水之人善歌舞，汉髙祖采其声，后人因加此字。按楚词已有此语，则歈盖歌之别称耳。徐说非是。"
                },
                {
                    "paragraph": "奏大吕些。",
                    "zhushu": "大吕，六律名也。周官曰：舞云门，奏大吕。言乃复使吴人歌谣，蔡人讴吟，进雅乐，奏大吕，五音六律，声和调也。文选奏作秦。五臣云：吴、蔡、秦，皆国名。补曰：大吕非秦声。五臣说非是。"
                },
                {
                    "paragraph": "士女杂坐，乱而不分些。",
                    "zhushu": "言醉饱酣乐，合罇促席，男女杂坐，比肩齐膝，恣意调戏，乱而不分别也。"
                },
                {
                    "paragraph": "放敶组缨，",
                    "zhushu": "组，绶。敶，一作陈。补曰：缨，冠系也。"
                },
                {
                    "paragraph": "班其相纷些。",
                    "zhushu": "纷，乱也。言男女共坐，除去威严，放其冠缨，舒敶印绶，班然相乱，不可整理也。班，一作班。"
                },
                {
                    "paragraph": "郑卫妖玩，",
                    "zhushu": "郑、卫，国名也。妖玩，好女也。补曰：许慎云：郑、卫，新声所出国也。"
                },
                {
                    "paragraph": "来杂陈些。",
                    "zhushu": "杂，厕也。陈，列也。言郑、卫二国，复遣妖玩之好女，来，杂厕俱坐而陈列也。陈，一作敶。"
                },
                {
                    "paragraph": "激楚之结，",
                    "zhushu": "激，感也。结，头，髻也。补曰：结，古诣切，束发也。"
                },
                {
                    "paragraph": "独秀先些。",
                    "zhushu": "秀，异也。言郑、卫妖女，工于服饰，其结殊形，能感楚人，故异之，而使之先进也。五臣云：秀异而先进于前。"
                },
                {
                    "paragraph": "菎蔽象棋，",
                    "zhushu": "菎，玉也。蔽，簙箸，以玉饰之也。或言菎蕗，今之箭里也。菎一作琨，一作箟。补曰：菎，音昆，香草也。琨，玉名。箟，竹名。蔽，集韵作𥳆，其字从竹。方言：簙谓之蔽，秦、晋之间谓之簙，吴、楚之间谓之蔽，或谓之箭里，或谓之棋。博雅云：博箸谓之箭。"
                },
                {
                    "paragraph": "有六簙些。",
                    "zhushu": "投六箸，行六棋，故为六簙也。言宴乐既毕，乃设六簙，以菎落作箸，象牙为棋，丽而且好也。簙，一作博。补曰：说文云：局戏也。六箸，十二棋也。鲍宏博经云：所掷头谓之琼，琼有五采，刻为一画者谓之塞；刻为两画者谓之白；刻为三画者谓之黑；一边不刻者，五塞之间谓之五塞。列子曰：击博楼上。注云：击，打也，如今双陆碁也。古博经云：博法，二人相对，坐向局，局分为十二道，两头当中，名为水。用碁十二枚，六白六黑。又用鱼二枚，置于水中。其掷采以琼为之。琼畟方寸三分，长寸五分，锐其头，钻刻琼四面为眼，亦名为齿。二人互掷采行碁，碁行到处即竖之，名为骁碁，即入水食鱼，亦名牵鱼。毎牵一鱼获二筹，一鱼获三筹。畟，音侧。"
                },
                {
                    "paragraph": "分曹并进，",
                    "zhushu": "曹，偶。"
                },
                {
                    "paragraph": "遒相迫些。",
                    "zhushu": "遒，亦迫。言分曹列偶，并进技巧，投箸行棋，转相遒迫，使不得择行也。或曰：分曹并进者，谓并用射礼进也。五臣云：遒，急也。言务以求胜。"
                },
                {
                    "paragraph": "成枭而牟，",
                    "zhushu": "倍胜为牟。文选枭作凫。补曰：汉书枭骑。注云：枭，勇也，若六博之枭。作凫非是。淮南曰：善博者不欲牟，不恐不胜。注云：博其棋不伤为牟。枭，坚尧切。牟，过也，进也，大也。"
                },
                {
                    "paragraph": "呼五白些。",
                    "zhushu": "五白，簙齿也。言已棋已枭，当成牟胜，射张食棋，下兆于屈，故呼五白，以助投也。兆于屈，一作逃于窟。补曰：列子云：楼上博者射，明琼张中。说者曰：凡戏争能取中皆曰射。明琼齿，五白也。中，去声。射，食亦切。"
                },
                {
                    "paragraph": "晋制犀比，",
                    "zhushu": "晋，国名也。制，作也。比，集也。补曰：比、频二切。"
                },
                {
                    "paragraph": "费白日些。",
                    "zhushu": "费，光，貌也。言晋国工作簙棋箸，比集犀角，以为雕饰，投之皓然如日光也。补曰：费，耗也。昲，日光也，芳未切。"
                },
                {
                    "paragraph": "铿钟摇簴，",
                    "zhushu": "铿，撞也。摇，动也。铿，释文作銵，簴，一作虡。五臣云：虡，悬钟格。言击钟则摇动其格。补曰：铿、銵，并苦耕切。虡，奇举切。"
                },
                {
                    "paragraph": "揳梓瑟些。",
                    "zhushu": "揳，鼓也。言众宾既集，共簙以相娱乐，堂下复鸣大钟，左右歌吟，鼓瑟琴也。五臣云：揳，抚也。以梓木为瑟。补曰：揳，古八切，轹也。书亦作戛。"
                },
                {
                    "paragraph": "娱酒不废，",
                    "zhushu": "娱乐。"
                },
                {
                    "paragraph": "沈日夜些。",
                    "zhushu": "言虽以酒相娱乐，不废政事，昼夜沈湎，以忘忧也。或曰：娱酒不发。发，旦也。诗云：明发不寐，言日夜娱乐。又曰：和乐且湛。言昼夜以酒相乐也。夜，一作夕。"
                },
                {
                    "paragraph": "兰膏明烛，",
                    "zhushu": "一作爥。"
                },
                {
                    "paragraph": "华镫错些。",
                    "zhushu": "言镫锭尽雕𤥨错镂，饰设以禽兽，有英华也。镫，一作雕。五臣云：似兰渍膏，取其香也。华，谓有光华。补曰：镫，音登。说文曰：锭也。徐铉曰：锭中置烛，故谓之镫。又说文曰：错，金涂也，亦支错。"
                },
                {
                    "paragraph": "结撰至思，",
                    "zhushu": "撰，犹博也。五臣云：言我能撰深心，以思贤人。补曰：撰，述也，定也，持也。"
                },
                {
                    "paragraph": "兰芳假些。",
                    "zhushu": "假，至也。书曰：假于上下。兰芳，以喻贤人也。言君能结撰博专至之心，以思贤人，贤人即自至也。补曰：假，音格。"
                },
                {
                    "paragraph": "人有所极，同心赋些。",
                    "zhushu": "赋，诵也。言乐坐之人，各欲尽情，与己同心者，独诵忠信与道德也。五臣云：极，尽也。赋，聚也。贤人尽至，则同心相聚，君可选也。补曰：释名曰：敷布其义谓之赋。汉书曰：不歌而诵谓之赋。五臣以赋为聚，盖取赋敛之义。"
                },
                {
                    "paragraph": "酎饮尽欢，乐先故些。",
                    "zhushu": "故，旧也。言饮酒作乐，尽己欢欣者，诚欲乐我先祖及与故旧人也。酎，一作酌。一夲尽上有既字。五臣云：乐君先祖及故旧。"
                },
                {
                    "paragraph": "魂兮归来，反故居些。",
                    "zhushu": "言魂神宜急来归，还反楚国，居旧故之处，安乐无忧也。"
                },
                {
                    "paragraph": "乱曰：献岁发春兮",
                    "zhushu": "献，进。"
                },
                {
                    "paragraph": "汨吾南征，",
                    "zhushu": "征，行也。言岁始来进，春气奋扬，万物皆感气而生，自伤放逐，独南行也。五臣云：汨，疾也。亦代原为词。补曰：汨，于笔切。文选自此至白芷生，句末皆有些字。一本至诱骋先有些字。"
                },
                {
                    "paragraph": "菉苹齐叶兮",
                    "zhushu": "菉，王刍也。苹，一作薠。补曰：菉，音绿，见骚经。"
                },
                {
                    "paragraph": "白芷生。",
                    "zhushu": "言屈原放时，菉苹之草，其叶适齐，白芷萌牙，方始欲生。据时所见，自伤哀也。犹诗云昔我往矣，杨柳依依也。"
                },
                {
                    "paragraph": "路贯庐江兮左长薄，",
                    "zhushu": "贯，出也。庐江，长薄，地名也。言屈原行，先出庐江，过历长薄，长薄在江北，时东行，故言左也。五臣云：在其左也。补曰：前汉地理志：庐江出陵阳东南，北入江。"
                },
                {
                    "paragraph": "倚沼畦瀛兮",
                    "zhushu": "沼，池也。畦，犹区也。瀛，池中也。楚人名池泽中曰嬴。五臣云：倚，立也。"
                },
                {
                    "paragraph": "遥望博。",
                    "zhushu": "遥，远也。博，平也。言已循江而行，遂入池泽，其中区瀛远望平博，无人民也。"
                },
                {
                    "paragraph": "青骊结驷兮",
                    "zhushu": "纯黑为骊。结，连也。四马为驷。补曰：骊，吕知切。"
                },
                {
                    "paragraph": "齐千乘，",
                    "zhushu": "齐，同也。言屈原尝与君俱猎于此，官属齐驾驷马，或青或黑，连千乘，皆同服也。补曰：自此以下，盛言畋猎之乐，以招之也。"
                },
                {
                    "paragraph": "悬火延起兮玄颜烝。",
                    "zhushu": "悬火，悬镫也。玄，天也。言已时从君夜猎，悬镫林木之中，其火延及，烧于野泽，烟上烝天，使黑色也。烝，一作蒸。补曰：颜，容也。说文：烝，火气上行也。蒸，进也，众也。"
                },
                {
                    "paragraph": "步及骤处兮",
                    "zhushu": "骤，走也。处，止也。"
                },
                {
                    "paragraph": "诱骋先，",
                    "zhushu": "诱，导也。骋，驰也。言猎时有步行者，有乘马走骤者，有处止者，分以围兽，已独驰骋，为君先导也。"
                },
                {
                    "paragraph": "抑骛若通兮",
                    "zhushu": "抑，止也。骛，驰也。若，顺也。五臣云：止驰骛者，使顺通猎事。"
                },
                {
                    "paragraph": "引车右还。",
                    "zhushu": "还，转也。言抑止驰骛者，顺通共获，引车右转，以遮兽也。还，一作旋，一云引右运，无车字。补曰：还，音旋。"
                },
                {
                    "paragraph": "与王趋梦兮课后先。",
                    "zhushu": "梦，泽中也。楚人名泽中为梦中。左氏传曰：楚大夫斗伯比与䢵公之女媱而生子，弃诸梦中。言已与怀王俱猎于梦泽之中，课第群臣，先至后至也。一注云：梦，草中也。补曰：梦，音蒙，又去声。楚谓草泽曰梦。尔雅曰：楚有云梦。先儒云：左传：楚子与郑伯田子江南之梦。地理志：南郡华容县南有云梦泽。杜预云：南郡枝江县西有云梦城，江夏安陆县亦有云梦。或曰南郡华容县东南有巴丘湖。江南之梦，云梦一泽，而毎处有名者。司马相如子虚赋云：云梦者，方八九百里。则此泽跨江南北，毎处名存焉。左传：楚昭王寝㝱于云中。则此泽亦得单称云，单称梦也。沈存中云：书曰：云土梦作乂。孔安国注：书云：云梦在江南，不然也。据左传，吴人入郢，楚子涉睢济江，入于云中。王寝，盗攻之，以戈击王，王奔郧。楚子自郢西走涉睢，则当出于江南。其后涉江入于云中，遂奔郧。郧则今之安州，涉江而后至云，入云然后至郧，则云在江北也。左传：郑伯如楚，王以田江南之梦，曰江南之梦，则云在江北明矣。江南则今之公安、石首、建宁等县，江北则玉沙、监利、景陵等县也。"
                },
                {
                    "paragraph": "君王亲发兮",
                    "zhushu": "发，射。"
                },
                {
                    "paragraph": "惮青兕，",
                    "zhushu": "惮，惊也。言怀王是时亲自射兽，惊青兕牛而不能制也。以言尝侍从君猎，今乃放逐，叹而自伤闵也。兕，一作兕。五臣云：惮，惧也。时君王亲射青兕，惧其不能制，我佐君杀之。补曰：惮，当割切。庄子云：惮赫千里。音义云：千里皆惧。尔雅：兕似牛。注云：一角，青色，重千斤。"
                },
                {
                    "paragraph": "朱明承夜兮",
                    "zhushu": "朱明，日也。承，续也。"
                },
                {
                    "paragraph": "时不可以淹。",
                    "zhushu": "淹，久也。言岁月逝往，昼夜相续，年命将老，不可久处，当急来归也。一云时不淹，一云时不可淹，一云时不见淹。五臣云：日夜相承，四时不得淹止。"
                },
                {
                    "paragraph": "皋兰被径兮",
                    "zhushu": "皐，泽也。被，覆也。径，路也。"
                },
                {
                    "paragraph": "斯路渐。",
                    "zhushu": "渐，没也。言泽中香草茂盛，覆被径路，人无采取者，水卒増溢，渐没其道，将至弃捐也。以言贤人久处山野，君不事用，亦将陨颠也。五臣云：埋没凋落。补曰：渐音尖，流入也。"
                },
                {
                    "paragraph": "湛湛江水兮",
                    "zhushu": "湛湛，水貌。"
                },
                {
                    "paragraph": "上有枫，",
                    "zhushu": "枫，木名也。言湛湛江水，浸润枫木，使之茂盛，伤已不蒙君惠，而身放弃，曽不若树木得其所也。或曰：水旁林木中，鸟兽所聚，不可居之也。补曰：枫，音风。尔雅：枫，摄摄。注云：似白杨，叶圆而歧，有脂而香。本草云：树髙大，商、洛间多有。说文云：枫木，厚叶弱枝，善摇。汉宫殿中多植之，至霜后，叶丹可爱，故骚人多称之。"
                },
                {
                    "paragraph": "目极千里兮伤春心。",
                    "zhushu": "言湖泽博乎，春时草短，望见千里，令人愁思而伤心也。或曰：荡春心。荡，涤也。言春时泽乎望远，可以涤荡愁思之心也。一作伤心悲。补曰：心，旧音苏含切。按诗远送于南与实劳我心叶韵，正与此同。"
                },
                {
                    "paragraph": "魂兮归来哀江南！",
                    "zhushu": "言魂𩲸当急来归，江南土地僻远，山林崄阻，诚可哀伤，不足处也。五臣云：欲使原复归于郢，故言江南之地可哀如此，皆讽君之词。补曰：庾信哀江南赋取此为名。"
                }
            ]
        },
        {
            "name": "大招章句第十",
            "paragraphs": [
                {
                    "paragraph": "大招章句第十",
                    "zhushu": "",
                    "type": 1
                },
                {
                    "paragraph": "大招者，屈原之所作也。或曰景差，疑不能明也。",
                    "zhushu": "屈原赋二十五篇，渔父以上是也。大招恐非屈原作。"
                },
                {
                    "paragraph": "屈原放流九年，忧恖烦乱，精神越散，与形离别，恐命将终，所行不遂，故愤然大招其魂，盛称楚国之乐，崇怀、襄之德，以比三王，能任用贤，公卿明察，能荐举",
                    "zhushu": "一无明字。"
                },
                {
                    "paragraph": "人，宜辅佐之，以兴至治，因以风谏，达己之志也。",
                    "zhushu": "",
                    "type": 2
                },
                {
                    "paragraph": "青春受𧬄，",
                    "zhushu": "青，东方春位，其色青也。𧬄，去也。𧬄，一作谢。补曰：淮南曰：扶桑受谢，日炤宇宙，炤炤之光，辉烛四海。文选云：阴谢阳施。注引此语。"
                },
                {
                    "paragraph": "白日昭只。",
                    "zhushu": "昭，明也。言岁始春，青帝用事，盛阴已去，少阳受之，则日色黄白，昭然光明。草木之类，皆含气芽蘖而生。以言魂魄亦宜顺阳气而长养也。补曰：只音止，语已词。"
                },
                {
                    "paragraph": "春气奋发，",
                    "zhushu": "春，蠢也。发，泄也。"
                },
                {
                    "paragraph": "万物遽只。",
                    "zhushu": "遽，犹竞也。言春阳气奋起，上帝发泄，和气温燠，万物蠢然，竞起而生，各欲滋茂，以言精魂亦宜奋发精明，令己盛壮也。补曰：遽，其据切。"
                },
                {
                    "paragraph": "冥凌浃行，",
                    "zhushu": "冥，玄冥，北方之神也。凌，犹驰也。浃，徧也。"
                },
                {
                    "paragraph": "魂无逃只。",
                    "zhushu": "逃，窜也。言岁始春，阳气上升，阴气下降，玄冥之神，徧行凌驰于天地之间，收其阴气，闭而藏之，故魂不可以逃，将随太阴下而沈没也。一作伏阴。"
                },
                {
                    "paragraph": "魂魄归徕，无远遥只。",
                    "zhushu": "遥，犹漂遥，放流貌也。魂者，阳之精也。魂者，阴之形也。言人体含阴阳之气，失之则死，得之则生。屈原放在草野，忧心愁悴，精神散越，故自招其魂𩲸，言宜顺阳气始生而徕归已，无远漂遥，将遇害也。一作魂𩲸，一作徕归。"
                },
                {
                    "paragraph": "魂乎归徕！无东无西，无南无北只。",
                    "zhushu": "言我精魂可徕归矣，无散东西南，比四方异俗，多贼害也。古本乎皆作兮，一作徕归，一云魂乎归兮，一云无东西而南北只。"
                },
                {
                    "paragraph": "东有大海，溺水浟浟只。",
                    "zhushu": "浟浟，流貌也。言东方有大海，广远无涯，其水淖溺，沈没万物，不可度越，其流浟浟，又迅疾也。补曰：浟音悠。"
                },
                {
                    "paragraph": "螭龙并流，上下悠悠只。",
                    "zhushu": "悠悠，螭龙行貌也。言海水之中，复有螭龙神兽，随流上下，并行游戏，其状悠悠，可畏惧也。悠，一作攸，古作修修。"
                },
                {
                    "paragraph": "雾雨淫淫，",
                    "zhushu": "地气发泄，天气不应曰雾。淫淫，流貌也。"
                },
                {
                    "paragraph": "白皓胶只。",
                    "zhushu": "皓胶，水冻貌也。言大海之涯，多雾恶气，天常甚雨，如注壅水，冬则凝冻，皓然正白，回错胶戾，与天相薄也。皓，一作浩，补曰：胶，戾也，音豪。"
                },
                {
                    "paragraph": "魂乎无东！汤谷𡧯只。",
                    "zhushu": "言魂神不可东行。又有汤谷，日之所出，其地无人，视听𡧯然，无所见闻。或曰：𡧯，水蘸之貌。乎，一作兮，一本𡧯下有寥字，补曰：蘸，没也。"
                },
                {
                    "paragraph": "魂乎无南！南有炎火千里，",
                    "zhushu": "炎，火盛貌也。尚书曰：火曰炎上。"
                },
                {
                    "paragraph": "蝮蛇蜒只。",
                    "zhushu": "蜒，长貌也。言南方太阳，有积火千里，又有恶蛇，蜿蜒而长，有𧍗毒也。补曰：蜿音鸳，蜒音延。"
                },
                {
                    "paragraph": "山林险隘，",
                    "zhushu": "林，一作陵。"
                },
                {
                    "paragraph": "虎豹蜿只。鰅鳙短狐，",
                    "zhushu": "蜿，虎行貌也。言南方有髙山深林，其路险阨，又多虎豹，匍匐蜿蜒，以𠋫伺人也。鰅鳙，短狐类也。短狐，鬼蜮也。补曰：鰅，鱼恭切。鳙，以恭切。鰅鳙，状如犁牛。又鰅，鱼名，皮有文。鳙鱼，音如彘鸣。"
                },
                {
                    "paragraph": "王虺骞只。",
                    "zhushu": "工虺，大蛇也。尔雅曰：蟒，王蛇也。骞，举头貌也。言复有鰅鳙鬼蜮，射伤害人，人蛇群聚，举头而望，其状骞然也。补曰：骞，读若骞，音轩。"
                },
                {
                    "paragraph": "魂乎无南，蜮伤躬只。",
                    "zhushu": "蜮，短狐也。诗云：为鬼为蜮。言魂乎无敢南行，水中多蜮鬼，必伤害于尔躬也。乎，一作兮。补曰：榖梁子曰：蜮，射人者也。前汉五行志云：蜮生南越，乱气所生，在水旁，能射人，甚者至死。陆机云：一名射影，人在岸上，影见水中，投人影则射之。或谓含沙射人。孙真人云：江东、江南有虫，名短狐，谿毒，亦名射工。其虫无目而利耳，能听，在山源谿水中，闻人声，便以口中毒射人。说文云：蜮，似鳖，三足，以气射害人。音蜮，又音或。"
                },
                {
                    "paragraph": "魂乎无西！西方流沙，漭洋洋只。",
                    "zhushu": "洋洋，无涯貌也。言西方有流沙，漭然平正，视之洋洋，广大无涯，不可过也。补曰：漭，母朗切，水大貌。"
                },
                {
                    "paragraph": "豕首纵目，",
                    "zhushu": "纵，一作从。补曰南北曰纵。将容切。"
                },
                {
                    "paragraph": "被发鬤只。",
                    "zhushu": "豕，猪也。首，头也。鬤，乱貌也。鬤，古作长。补曰鬟。而羊切。"
                },
                {
                    "paragraph": "长爪踞牙，诶笑狂只。",
                    "zhushu": "诶，犹强也。言西方有神，其状猪头从目，被发鬤鬤，手足长爪，出齿倨牙，得人强笑，憙而狂獝也。或曰：诶，笑乐也，谓得人憙乐也。此盖蓐收神之状也。一云：豕爪。踞，一作倨，诶，一作娱。补曰：踞音据，蹲也。诶音僖，说文云：可恶之词。汉书嘻笑注云：强笑也。"
                },
                {
                    "paragraph": "魂乎无西，多害伤只。",
                    "zhushu": "言西方金行，其神兽刚强，皆伤害人也。"
                },
                {
                    "paragraph": "魂乎无北！北有寒山，逴龙赩只。",
                    "zhushu": "逴龙，山名也。赩，赤色，无草木貌也。言北方有常寒之山，阴不见日，名曰逴龙。其土赤色，不生草木，不可过之，必冻杀人也。或曰：逴龙，色逴越也。赩，惧也。言起越寒山，赩然而惧，恐不得过也。逴，一作卓。补曰：逴音卓，远也。山海经：西北海之外，有章尾山，有神，身长千里，人面蛇身而赤，是烛九阴，是谓烛龙。疑此逴龙即烛龙也。赩，许力切，大赤也。"
                },
                {
                    "paragraph": "代水不可涉，深不可测只。",
                    "zhushu": "言复有代水广大，不可过度，其深无底，不可穷测，沈𣳚人也。代，一作伐。"
                },
                {
                    "paragraph": "天白颢颢，",
                    "zhushu": "颢颢，光貌。补曰：颢音皓。说文：白貌。"
                },
                {
                    "paragraph": "寒凝凝只。",
                    "zhushu": "疑凝，水冻貌也。言比方冬夏积雪，其光颢颢，天地皆白，冰冻重累，其状凝凝，其寒酷烈，伤肌骨也。凝，一本及释文并作嶷，鱼力切。"
                },
                {
                    "paragraph": "魂乎无往，盈北极只。",
                    "zhushu": "盈，满也。北极，太阴之中，空虚之处也。言我魂归乎北极，空虚不可盈满，往必陨坠，不得出也。补曰：淮南云：北极之山曰寒门。"
                },
                {
                    "paragraph": "魂魄归徕，间以静只。",
                    "zhushu": "言已魂𩲸宜急徕还，归我之身，随已游戏，心既闲乐，居清静也。一作徕归。"
                },
                {
                    "paragraph": "自恣荆楚，安以定只。",
                    "zhushu": "言四方多害，不可以游，独荆楚饶乐，可以恣意，居之安定，无危殆也。"
                },
                {
                    "paragraph": "逞志究欲，",
                    "zhushu": "逞，快也。究，穷也。"
                },
                {
                    "paragraph": "心意安只。",
                    "zhushu": "欲，嗜欲也。言楚国珍奇所聚集，尤多姣女，可以快志意，穷情欲，心得安乐而无忧也。"
                },
                {
                    "paragraph": "穷身永乐，年寿延只。",
                    "zhushu": "言居于楚国，穷身长乐，保延年寿，终无忧患也。永，一作安。"
                },
                {
                    "paragraph": "魂乎归徕！乐不可言只。",
                    "zhushu": "言楚国饶乐，不可胜敶也。一作徕归。"
                },
                {
                    "paragraph": "五榖六仞，",
                    "zhushu": "五榖，稻、稷、麦、豆、麻也。七尺曰仞。补曰：说文云：仞，伸臂一寻，八尺也。"
                },
                {
                    "paragraph": "设菰粱只。",
                    "zhushu": "设，施也。苽梁，蒋实，谓雕葫也。言楚国土地肥美，堪用种植五榖，其穗长六仞，又有苽粱之饭，芬香且柔滑也。或曰：仞，因也，以五榖因苽粱厕为饭也。菰，一作苽，补曰：菰、苽，并音孤。此言积榖之多尓，非谓穗长六仞也。"
                },
                {
                    "paragraph": "鼎臑盈望，和致芳只。",
                    "zhushu": "臑，熟也。致，致醎酸也。芳，谓椒姜也。言乃以鼎镬臑熟羹臛，调和醎酸，致其芬芳，望之满案，有行列也。臑，一作胹，释文作腩，徒南切。补曰：腩，𦞦也。"
                },
                {
                    "paragraph": "内鸧鸽鹄，",
                    "zhushu": "鸧，鸧鹤也。鸽似鸠而小，青白。鹄，黄鹄也。内，一作肭。补曰：内与纳同。肭，肥也。鸧音仓。尔雅：鸧，麋鸹。注云：即鸧鸹也。徐朝七喻云：云鸧水鹄，禽蹯豹胎。鹄，有白鹄，有黄鹄。"
                },
                {
                    "paragraph": "味豺羹只。",
                    "zhushu": "豺似狗，言宰夫巧于调和，先定甘酸，乃内鸧鸽黄鹄，重以豺肉，故羹味尤美也。补曰：豺，狼属，狗声。"
                },
                {
                    "paragraph": "魂乎归徕！恣所尝只。",
                    "zhushu": "尝，用也。言羹饭既美，魂宜急徕归，恣意所用，快已之口也。一作徕归。"
                },
                {
                    "paragraph": "鲜𧓈甘鸡，",
                    "zhushu": "生洁为鲜。𧓈，大龟也。释文作𩺫。"
                },
                {
                    "paragraph": "和楚酪只。",
                    "zhushu": "酪，酢酨也。言取鲜洁大龟，烹之作羹，调以饴蜜，复用肥鸡之肉，和以酢酪，其味清烈也。补曰：酪，乳浆也。酨，音载，浆也。"
                },
                {
                    "paragraph": "醢豚苦狗，",
                    "zhushu": "醢，肉酱也。苦，以胆和酱也。世所谓胆和者也。豚，古作ㅤ\u200e\u200e。补曰：集韵作，　音同。"
                },
                {
                    "paragraph": "脍苴蒪只。",
                    "zhushu": "苴蒪，蘘荷也。言乃以肉酱啖烝豚，以胆和酱，啖狗肉，杂用脍炙，切蘘荷以为香，备众味也。蒪，一作ㅤ。补曰苴，即鱼切。蒪、普各、匹沃二切。本草：蘘荷，叶似初生甘蔗，根似姜牙。博雅云：蒪苴，蘘荷也。九叹蘘荷注云：蒪，菹也。或作莼，非是。"
                },
                {
                    "paragraph": "吴酸蒿蒌，",
                    "zhushu": "蒿，蘩草也。蒌，香草也。诗曰：言采其蒌也。一作芼蒌。注云：芼，菜也。言吴人善为羹，其菜若蒌，味无沾薄，言其调也。补曰：尔雅云：蘩，皤蒿，即白蒿也，可以为葅。陆机云：春生，秋乃香美可食。又蒌，蒿也，叶似芆，生水中，脆美可食。蒌，龙珠切。以菜和羹曰芼。"
                },
                {
                    "paragraph": "不沾薄只。",
                    "zhushu": "沾，多汁也。薄，无味也。言吴人工调醎酸，爚蒿蒌以为虀，其味不醲不薄，适甘美也。或曰：吴酸𨡭䤅。𨡭䤅，榆酱也。一云吴酢𨡭䤅。补曰：沾音添，益也。𨡭音模。䤅音途。"
                },
                {
                    "paragraph": "魂兮归徕！恣所择只。",
                    "zhushu": "言众味盛多，恣魂志意择用之也。一作魂乎徕归。"
                },
                {
                    "paragraph": "炙鸹烝凫，",
                    "zhushu": "鸹，一作鹄。凫，一作臬。补曰：炙音柘，燔肉也。鸹，麋鸹也。古活切。"
                },
                {
                    "paragraph": "煔鹑敶只。",
                    "zhushu": "煔，爚也。言复炙鸧鸹，烝凫鴈。煔爚鹑鷃，敶列众味，无所不具也。补曰：煔音潜。沈肉于汤也。"
                },
                {
                    "paragraph": "煎鰿𦞦雀，",
                    "zhushu": "鰿，鲋。𦞦，一作臛。补曰：鰿，旧音积。集韵：𦣱、责二音。小鱼也。"
                },
                {
                    "paragraph": "遽爽存只。",
                    "zhushu": "遽，趣也。爽，差也。存，前也。言乃复煎鲋鱼，臛黄雀，敕趣宰人，差次众味，持之而前也。"
                },
                {
                    "paragraph": "魂乎归徕！丽以先只。",
                    "zhushu": "言先进靡丽美物，以快神心也。丽，一作进。"
                },
                {
                    "paragraph": "四酎并孰，",
                    "zhushu": "醇酒为酎。幷，俱也。"
                },
                {
                    "paragraph": "不歰嗌只。",
                    "zhushu": "嗌，䬼也。言乃酝酿醇酒，四器俱热，其味甘美，饮之醲滑，入口消释，不苦歰，令人不䬼满也。歰，一作涩。补曰：歰，不滑也。嗌，于革切，又音益，咽喉也。䬼，饫也，于泫切，一作饐。"
                },
                {
                    "paragraph": "清馨冻𣤗，",
                    "zhushu": "馨，香之远闻者也。冻，犹寒也。𣤗，一作饮。补曰：集韵作㱃。"
                },
                {
                    "paragraph": "不歠役只。",
                    "zhushu": "歠，饮也。役，贱也。言醇醲之酒，清而且香，宜于寒饮，不可以饮役饯之人，即以饮役贱之人，即易醉颠仆，失礼敬。"
                },
                {
                    "paragraph": "吴醴白糵，",
                    "zhushu": "再宿为醴。糵，米曲也。补曰：说文云：醴，酒一宿熟。"
                },
                {
                    "paragraph": "和楚沥只。",
                    "zhushu": "沥，清酒也。言使吴人醲醴，和以白米之曲，以作楚沥，其清酒尤醲美也。"
                },
                {
                    "paragraph": "魂乎归徕！不遽惕只。",
                    "zhushu": "言饮食醲羙，安意遨游，长无惶遽怵惕之忧也。一作徕归。"
                },
                {
                    "paragraph": "代秦郑卫，鸣竽张只。",
                    "zhushu": "言代、秦、郑、卫之国，工作妙音，使吹鸣竽箎，作为众乐，以乐君也。代，一作岱。"
                },
                {
                    "paragraph": "伏戏驾辩，楚劳商只。",
                    "zhushu": "伏戏，古王者也，始作瑟。驾辩、劳商，皆曲名也。言伏戏氏作瑟，造驾辩之曲，楚人因之作劳商之歌，皆要妙之音，可乐听也。或曰：伏戏、驾辩，皆要妙歌曲也。劳，绞也。以楚声绞商音，为之清激也。补曰：文选云：或超延露而驾辩。"
                },
                {
                    "paragraph": "讴和扬阿，",
                    "zhushu": "徒歌曰讴。扬，举也。阿，曲也。补曰：杨阿，即阳阿。已见招魂。"
                },
                {
                    "paragraph": "赵箫倡只。",
                    "zhushu": "赵，国名也。箫，乐器也。先歌为倡，言乐人将歌，徐且讴吟，扬举善曲，乃俱相和。又使赵人吹箫先倡，五声乃发也。或曰：讴和、扬阿，皆歌曲也。"
                },
                {
                    "paragraph": "魂乎归徕！定空桑只。",
                    "zhushu": "空桑，瑟名也。周官云：古者弦空桑而为瑟，言魂急徕归，定意楚国，听瑟之乐也。或曰：空桑，楚地名。一作徕归，下并同。"
                },
                {
                    "paragraph": "二八接舞，",
                    "zhushu": "接。联也。舞，一作武。"
                },
                {
                    "paragraph": "投诗赋只。",
                    "zhushu": "投，合也。诗赋，雅乐也。古者以琴瑟歌诗赋为雅乐，关睢、鹿鸣是也。言有美女十六人，联接而舞，发声举足，与诗雅相合，且有节度也。"
                },
                {
                    "paragraph": "叩钟调磬，",
                    "zhushu": "叩，击也。金曰钟，石曰磬也。"
                },
                {
                    "paragraph": "娱人乱只。",
                    "zhushu": "娱，乐也。乱，理也。言美女起舞，叩钟击磬，得其节度，则诸乐人各得其理，有条序也。"
                },
                {
                    "paragraph": "四上竞气，",
                    "zhushu": "四上，谓上四国，代、秦、郑、卫也。补曰：四上，谓声之上者有四，谓代、秦、郑、卫之鸣竽也，伏戏之驾辩也，楚之劳商也，赵之箫也。"
                },
                {
                    "paragraph": "极声变只。",
                    "zhushu": "言四国竞发善气，穷极昔声，变易其曲，无终已也。"
                },
                {
                    "paragraph": "魂乎归徕！听歌撰只。",
                    "zhushu": "撰，具也。言观听众乐，无不具也。"
                },
                {
                    "paragraph": "朱唇皓齿，",
                    "zhushu": "皓，白。朱唇，一作美人。"
                },
                {
                    "paragraph": "嫭以姱只。",
                    "zhushu": "嫭、姱，好貌也。言美人朱唇白齿，嫭眄美姿，仪状姱好可近，而亲侍左右也。嫭，一作嫮。补曰：嫭音护。姱，苦花切。"
                },
                {
                    "paragraph": "比德好间，习以都只。",
                    "zhushu": "言选择美人，比其才德、容貌，都闲习于礼节，乃敢进也。补曰：北，必寐切。间音闲。汉书曰：间雅甚都。"
                },
                {
                    "paragraph": "丰肉微骨，",
                    "zhushu": "丰，厚也。微，细也。"
                },
                {
                    "paragraph": "调以娱只。",
                    "zhushu": "言美人肥白润泽，小骨厚肉，肌肤柔弱，心志和调，宜侍燕居，以自娱乐也。"
                },
                {
                    "paragraph": "魂乎归徕！安以舒只。",
                    "zhushu": "言美女鲜好，可以安意，舒缓忧思也。"
                },
                {
                    "paragraph": "嫮目宜笑，",
                    "zhushu": "嫮，眄瞻貌。补曰：嫮与嫭同。"
                },
                {
                    "paragraph": "娥眉曼只。",
                    "zhushu": "曼，泽也。言复有异女，工于嫮眄，好口宜笑，蛾眉曼泽，异于众人也。"
                },
                {
                    "paragraph": "容则秀雅，",
                    "zhushu": "则，法也。秀，异也。"
                },
                {
                    "paragraph": "稚朱颜只。",
                    "zhushu": "稚，幼也。朱，赤也。言美女仪容间雅，动有法则，秀异于人，年又幼稚，颜色赤白，体香㓗也。"
                },
                {
                    "paragraph": "魂乎归徕！静以安只。",
                    "zhushu": "言美好之女，可以静居安精神也。"
                },
                {
                    "paragraph": "姱修滂浩，",
                    "zhushu": "修，长也。滂浩，广大也。一作修广婉心。婉，一作远。"
                },
                {
                    "paragraph": "丽以佳只。",
                    "zhushu": "佳，善也。言美女身体修长，用意广大，多于所知，又性婉顺，善心肠也。"
                },
                {
                    "paragraph": "曽颊倚耳，",
                    "zhushu": "曽，重也。倚，辟也。"
                },
                {
                    "paragraph": "曲眉规只。",
                    "zhushu": "规，圜也。言美女之面，丰容丰满，颊肉若重，两耳郭辟，曲眉正圜，貌绝殊也。郭，一作却。"
                },
                {
                    "paragraph": "滂心绰态，",
                    "zhushu": "绰，犹多也。态，姿也。滂，一作漫，绰，一作淖。"
                },
                {
                    "paragraph": "姣丽施只。",
                    "zhushu": "姣，好也。言美女心意广大，宽能容众，多姿绰态，调戏不穷，既好有智，无所不施也。"
                },
                {
                    "paragraph": "小腰秀颈，若鲜卑只。",
                    "zhushu": "鲜卑，衮带头也。言好女之状，腰文细小，颈锐秀长，靖然而特异，若以鲜卑之带，约而束之也。补曰：前汉匈奴传：黄金犀毗。孟康曰：要中大带也。张晏曰：鲜卑郭洛带，瑞兽名也。东胡好服之。师古曰：犀毗，胡带之钩，亦曰鲜卑。魏书曰：鲜卑，东胡之余也，别保鲜卑山，因号焉。"
                },
                {
                    "paragraph": "魂乎归徕！思怨移只。",
                    "zhushu": "移，去也。言美女可以忘忧，去怨思也。思，一作恖，古本作怨思移只。"
                },
                {
                    "paragraph": "易中利心，以动作只。",
                    "zhushu": "言复有美女，用志滑易，心意和利，动作合礼，能顺人意，可以自侍也。补曰：易，以豉切。"
                },
                {
                    "paragraph": "粉白黛黑，施芳泽只。",
                    "zhushu": "言美女又工糚饰，传著脂粉，面白如玉，黛画眉鬓，黑而光净，又施芳泽，其芳香郁渥也。"
                },
                {
                    "paragraph": "长袂拂面，",
                    "zhushu": "袂，袖也。拂，拭也。"
                },
                {
                    "paragraph": "善留客只。",
                    "zhushu": "言美女工舞，榆其长袖，周旋屈折，拂拭人面，芬香流衍，众客喜乐，留不能去也。"
                },
                {
                    "paragraph": "魂乎归徕！以娱昔只。",
                    "zhushu": "昔，夜也。诗云：乐酒今昔。言可以终夜自娱乐也。昔，一作夕。"
                },
                {
                    "paragraph": "青色直眉，美目媔只。",
                    "zhushu": "媔，黠也。言复有美女，体色青白，颜眉平直，美目窃眄，媔然黠慧，知人之意也。补曰：青色，谓眉也。媔音绵，美目貌。"
                },
                {
                    "paragraph": "靥辅奇牙，宜笑嘕只。",
                    "zhushu": "嘕，笑貌也。言美女颊有靥辅，口有奇牙，嘕然而笑，尢媚好也。辅，一作䩉。补曰：靥，于牒切。䩉与辅同，扶羽切，颊车也。左氏：辅车相依。淮南云：奇牙出，𩉇䩉摇。注云：将笑，故好齿出。𩉇䩉，颊边文，妇人之媚也。又云：靥辅在颊前则好。嘕，虚延切。"
                },
                {
                    "paragraph": "丰肉微骨，体便姢只。",
                    "zhushu": "便姢，好貌也。己解于上。补曰。便，平声。"
                },
                {
                    "paragraph": "魂乎归徕！恣所便只。",
                    "zhushu": "便，犹安也。言所选美女五人，仪貌各异，恣魂所安，以侍栖宿也。补曰：便，平声。"
                },
                {
                    "paragraph": "夏屋广大，沙堂秀只。",
                    "zhushu": "沙，丹沙也。言乃为魂造作髙殿峻屋，其中广大，又以丹沙朱画其堂，其形秀异，宜居处也。"
                },
                {
                    "paragraph": "南房小坛，",
                    "zhushu": "房，室也。坛，犹堂也。补曰：坛音善。"
                },
                {
                    "paragraph": "观绝霤只。",
                    "zhushu": "观，犹楼也。霤，屋宇也。言复有南房别室，间静小堂，楼观特髙，与大殿宇绝远，宜游宴也。补曰：观音贯。释名曰：观者，于上观望也。霤音溜。说文曰：霤，屋水流也。礼记中霤注云：古者复穴，是以名室为霤云。"
                },
                {
                    "paragraph": "曲屋步壛，",
                    "zhushu": "曲屋，周阁也。步壛，长砌也。壛，一作櫩。补曰：上林赋：步櫩周流。李善云：步櫩，长廊也。集韵：櫩与簷同。壛与阎同。"
                },
                {
                    "paragraph": "宜扰畜只。",
                    "zhushu": "扰，谨也。言南堂之外，复有曲屋，周旋阁道，步壛长砌，其路险陜，宜乘扰谨之马，周旋屈折，行游观也。畜，一作嘼，一作兽。补曰：畜音嗅。师古云：嘼者，人之所养，兽是山泽所育，故尔雅说牛、马、羊、豕，即在释畜；论麋、鹿、虎、豹，即在释兽。说文云：嘼，㹌也。六畜之字，本目作嘼，后乃借畜养字为之。"
                },
                {
                    "paragraph": "腾驾步游，",
                    "zhushu": "腾，驰。"
                },
                {
                    "paragraph": "猎春囿只。",
                    "zhushu": "春草始生，囿中平易也。言从曲阁之路，可驾马腾驰，而临平易，又可步行，遂往田猎于春囿之中，取禽兽也。"
                },
                {
                    "paragraph": "琼毂错衡，",
                    "zhushu": "金银为错。琼一作瑶。补曰：诗云：约軝错衡。"
                },
                {
                    "paragraph": "英华假只。",
                    "zhushu": "假，大也。言所乘之车，以王饰毂，以金错衡，英华照燿，大有光明也。假，一作嘏，补曰：假，大也。嘏，亦大也。"
                },
                {
                    "paragraph": "茝兰桂树，郁弥路只。",
                    "zhushu": "言所行之道，皆罗桂树，茝兰香草，郁郁然满路，动履芳洁，德义备也。茝，一作芷。"
                },
                {
                    "paragraph": "魂乎归徕！恣志虑只。",
                    "zhushu": "言魂乎徕归，居有大殿，宴有小堂，游有园囿，恣君所志而处之也。虑，一作处。"
                },
                {
                    "paragraph": "孔雀盈园，畜鸾皇只。",
                    "zhushu": "畜，养也。言园中之禽，则有孔雀群聚，盈满其中，又养鸾鸟、凤皇，皆神智之鸟，可珍重也。畜，释文作慉，补曰：畜，许六切。"
                },
                {
                    "paragraph": "鹍鸿群晨，",
                    "zhushu": "鹍、鹍鸡。鸿，鸿鹤也。"
                },
                {
                    "paragraph": "杂𪃩鸧只。",
                    "zhushu": "鹙鸧，鵚鹙也。诗云：有鹙在梁。言鹍鸡鸿鹤，群聚候时，鹤知夜半，鹍鸡晨鸣，各知其职也。杂以鹙鸧之属，鸣声啾啾，各有节度也。补曰：𪃩音秋。"
                },
                {
                    "paragraph": "鸿鹄代游，曼鹔鷞只。",
                    "zhushu": "曼，曼衍也。鹔鷞，俊鸟也。言复有鸿鹄，往来游戏，与鹔鷞俱飞，翩翻曼衍，无绝已也。曼，一作漫，鷞，一作鹴。补曰：鷞、鹴，并音霜。鹔鷞，长颈绿身，其形似鴈。一曰凤皇别名。马融曰：其羽如纨，髙首而修颈。说文曰：西方神鸟也。东方发明，南方焦明，西方鹔鷞，北方幽昌，中央凤皇。"
                },
                {
                    "paragraph": "魂乎归徕！凤皇翔只。",
                    "zhushu": "言所居园圃，皆多俊大之鸟，咸有智谟，魂宜来归，若凤皇之翔归有德，就同志也。或曰：鸾皇以下皆大鸟，以喻仁智之士。言楚国多贤，魂宜来归也。"
                },
                {
                    "paragraph": "曼泽怡面，",
                    "zhushu": "怡，怿貌也。怡，一作台，注云：台，泽貌也。"
                },
                {
                    "paragraph": "血气盛只。",
                    "zhushu": "言魂来归已，则心志说乐，肌肤曼致，面貌怡怿，血气充盛，身体强壮也。盛，一作晠。"
                },
                {
                    "paragraph": "永宜厥身，保寿命只。",
                    "zhushu": "言魂既还归，则与己身相共俱生，长保寿命，终百年也。一云长保命只。"
                },
                {
                    "paragraph": "室家盈廷，爵禄盛只。",
                    "zhushu": "言已既保年寿，室家宗族，盈满朝廷，人有爵禄，豪强族盛也。"
                },
                {
                    "paragraph": "魂乎归徕！居室定只。",
                    "zhushu": "言官爵既崇，宗族既盛，则居家之道大安定也。"
                },
                {
                    "paragraph": "接径千里，出若云只。",
                    "zhushu": "言楚国境界，径路交接，方千余里，中有隐士，慕已徕出，集聚若云也。"
                },
                {
                    "paragraph": "三圭重侯，",
                    "zhushu": "三圭，谓公、侯、伯也。公执桓圭，侯执信圭，伯执躬圭，故言三圭也。重侯，谓子、男也。子、男共一爵，故言重侯也。补曰：公、侯、伯、子、男，同谓之诸侯，三圭比子、男为重。"
                },
                {
                    "paragraph": "听类神只。",
                    "zhushu": "言楚国所包，中有公、侯、伯、子、男执玉圭之君，明于知人，听愚贤之类，别其善恶，昭然若神，能荐达贤人也。"
                },
                {
                    "paragraph": "察笃夭隐，",
                    "zhushu": "笃，病也。早死为夭。隐，匿也。夭，一作夭。"
                },
                {
                    "paragraph": "孤寡存只。",
                    "zhushu": "言三圭之君，不但知贤愚之类，乃察知万民之中，被笃疾病早夭死，及隐逸之士，存视孤寡而振赡之也。补曰：笃，厚也。"
                },
                {
                    "paragraph": "魂兮归徕！正始昆只。",
                    "zhushu": "昆，后也。言楚国公侯昭明，魂宜来归，遂忠信之志，正终始之行，必显用也。兮，一作乎。"
                },
                {
                    "paragraph": "田邑千畛，",
                    "zhushu": "田，野也。畛，田上道也。邑，都邑也。诗云：徂隰徂畛。补曰：畛，之忍切。"
                },
                {
                    "paragraph": "人阜昌只。",
                    "zhushu": "阜，盛也。昌，炽也。言楚国田野广大，道路于数，都邑众多，人民炽盛，所有肥饶，乐于他国也。"
                },
                {
                    "paragraph": "美冒众流，",
                    "zhushu": "冒，覆。"
                },
                {
                    "paragraph": "德泽章只。",
                    "zhushu": "章，明也。言楚国有美善之化，复冒群下，流于众庶，德泽之惠，甚著明也。"
                },
                {
                    "paragraph": "先威后文，",
                    "zhushu": "威，武。"
                },
                {
                    "paragraph": "善美明只。",
                    "zhushu": "言楚国为政，先以威武严民，后以文德抚之，用法诚善美，而君明臣直，魂宜还归也。"
                },
                {
                    "paragraph": "魂乎归徕！赏罚当只。",
                    "zhushu": "言君明臣正，赏善罚恶，各当其所也。一作徕归。补曰：当，平声。"
                },
                {
                    "paragraph": "名声若日，照四海只。",
                    "zhushu": "言楚王方建道德名声，光辉若日之明，照见四海，尽知贤愚。照，一作昭。"
                },
                {
                    "paragraph": "德誉配天，万民理只。",
                    "zhushu": "言楚王修德于内，荣誉外发，功德配天，能理万民之𡨚结也。理，一作治，一本此二句次善美明只之后。"
                },
                {
                    "paragraph": "北至幽陵，",
                    "zhushu": "幽陵，犹幽州也。"
                },
                {
                    "paragraph": "南交阯只。",
                    "zhushu": "交趾，地名。补曰：记云：南方曰蛮，离题交趾。注云：交趾，足相郷。后汉书云：其俗男女同川而浴，故曰交阯。阯与趾同。舆地志云：其夷足大指开析，两足并立，指则相交。"
                },
                {
                    "paragraph": "西薄羊肠，",
                    "zhushu": "羊肠，山名。补曰：战国策注云：羊肠，赵险塞名。山形屈辟，状如羊肠。今在太原晋阳之西北。"
                },
                {
                    "paragraph": "东穷海只。",
                    "zhushu": "言荣誉流行，周遍四极，无远不闻也。补曰：书云：东渐于海，西被于流沙，朔南暨声教，讫于四海。史记曰：北至于幽陵，南至于交阯，西至于流沙，东至于蟠木。淮南曰：南至交阯，北至幽都，东至阳谷，西至三危。"
                },
                {
                    "paragraph": "魂乎归徕！尚贤士只。",
                    "zhushu": "言魂急归徕，楚方尚进贤士，必见进用也。一作徕归，一云尚进士只，一云进贤士只。"
                },
                {
                    "paragraph": "发政献行，",
                    "zhushu": "献，进。"
                },
                {
                    "paragraph": "禁苛暴只。",
                    "zhushu": "言楚王发教施令，进用仁义之行，禁绝苛刻暴虐之人也。禁，一作绝。"
                },
                {
                    "paragraph": "举杰压陛，",
                    "zhushu": "一国之髙为杰。压，抑也。陛，阶次也。压，一作厌，陛，一作阶。补曰厌，于甲切。"
                },
                {
                    "paragraph": "诛讥罢只。",
                    "zhushu": "讥，非也。罢，驽也。言楚国选举，必先升用杰俊之士，压抑无德，不由阶次之人，非恶罢驽，诛而去之。补曰：罢音疲。"
                },
                {
                    "paragraph": "直嬴在位，",
                    "zhushu": "赢，余。补曰：赢音盈。说文云：有余贾利也。"
                },
                {
                    "paragraph": "近禹麾只。",
                    "zhushu": "禹，圣王，明于知人。麾，举手也。言忠直之人，皆在显位，复有赢余贤俊，以为储副，诚近夏禹指麾取士，一国之人悉进之也。一云：诚近夏禹所称举贤人之意也。"
                },
                {
                    "paragraph": "豪杰执政，",
                    "zhushu": "千人才曰豪，万人才曰杰。杰，一作俊，执，一作理。"
                },
                {
                    "paragraph": "流泽施只。",
                    "zhushu": "言豪杰贤士，执持国政，惠泽流行，无不被其施也。"
                },
                {
                    "paragraph": "魂乎徕归！国家为只。",
                    "zhushu": "言魂乎急徕归，为国家作转佐也。补曰：据注，为，去声。"
                },
                {
                    "paragraph": "雄雄赫赫，天德明只。",
                    "zhushu": "雄雄赫赫，威势盛也。言楚王有雄雄之威，赫赫之勇，德配天地，体性髙明，宜为尽节也。"
                },
                {
                    "paragraph": "三公穆穆，",
                    "zhushu": "穆穆，和美貌。"
                },
                {
                    "paragraph": "登降堂只。",
                    "zhushu": "言楚有三公，其位尊髙，穆穆而美，上下玉堂，与君议政，宜急徕归，处履之也。降，一作玉。"
                },
                {
                    "paragraph": "诸侯毕极，立九卿只。",
                    "zhushu": "言楚选置三公，先用诸侯尽极，乃立九卿以续之，用士有道，不失其次序也。"
                },
                {
                    "paragraph": "昭质既设，",
                    "zhushu": "昭质，谓明旦也。补曰：记云：质明而始行事。"
                },
                {
                    "paragraph": "大侯张只。",
                    "zhushu": "侯，谓所射布也。王者当制服诸侯，故名布为侯而射之。古者选士，必于郷射，心端忠正，射则能中，所以别贤不肖也。言楚玉选士，必于郷射，明旦既设礼，张施大侯，使众射之，中则举进，不中退却，各以能升，民无𡜱望也。补曰：射侯，见周官考工记、礼记射义。"
                },
                {
                    "paragraph": "执弓挟矢，",
                    "zhushu": "挟，持也。矢，箭也。"
                },
                {
                    "paragraph": "揖辞让只。",
                    "zhushu": "上手为揖，言众士将射，已持弓箭，必先举手以相辞让，进退有礼，不失威仪也。一云揖让辞只。"
                },
                {
                    "paragraph": "魂乎徕归！尚三王只。",
                    "zhushu": "尚，上也。三王，禹、汤、文王也。言魂急徕归，楚国举士，上法夏、殷、周，众贤并进，无有遗失也。"
                }
            ]
        },
        {
            "name": "惜誓章句第十一",
            "paragraphs": [
                {
                    "paragraph": "惜誓章句第十一",
                    "zhushu": "",
                    "type": 1
                },
                {
                    "paragraph": "惜誓者，不知谁所作也。或曰贾𧨏，疑不能明也。",
                    "zhushu": "汉书：贾𧨏，洛阳人。文帝召为博士，议以𧨏任公卿。绛灌之属毁𧨏，天子亦疏之，以𧨏为长沙王太傅。意不自得，及度湘水，为赋以吊屈原。赋云：所贵圣之神德兮，远浊世而自藏。使麒麟可系而羁兮，岂云异夫大羊？又曰：凤皇翔于千仞兮，览德煇而下之。见细德之险微兮，遥増击而去之。彼寻常之汗渎兮，岂容吞舟之鱼？横江潭之鳣鲸兮，固将制于蝼蚁。与此语意颇同。"
                },
                {
                    "paragraph": "惜者，哀也。誓者，信也，约也。言哀惜怀王，与已信约，而复背之也。古者君臣将共为治，必以信誓相约，然后言乃从",
                    "zhushu": "一作从之。"
                },
                {
                    "paragraph": "而身以亲也。盖刺怀王有始而无终也。",
                    "zhushu": "",
                    "type": 2
                },
                {
                    "paragraph": "惜余年老而日衰兮，岁忽忽而不反。",
                    "zhushu": "言哀已年岁已老，气力衰微，岁月卒过，忽然不还，而功不成，德不立也。"
                },
                {
                    "paragraph": "登苍天而髙举兮，历众山而日远。",
                    "zhushu": "言已想得道真，上升苍天，髙抗志行，经历众山，去我郷邑，日以远也。"
                },
                {
                    "paragraph": "观江河之纡曲兮，离四海之霑濡。",
                    "zhushu": "言已遂见江河之纡曲，志为盘结；遇四海之风波，衣为濡湿，心愁身苦，忧悲且思也。遇，一作过。"
                },
                {
                    "paragraph": "攀北极而一息兮，吸沆瀣以充虚。",
                    "zhushu": "言已周流，行求道真，冀得上攀北极之星，且中休息，吸清和之气，以充空虚，疗饥渴也。以，一作㠯。补曰：晋志云：北极五星，天运无穷，三光迭耀，而极星不移，故曰居其所而众星共之。沆瀣，已见。"
                },
                {
                    "paragraph": "飞朱鸟使先驱兮，驾太一之象舆。",
                    "zhushu": "言已吸天元气，得其道真，即朱雀神鸟为我先导，遂乘太一神象之轝而游戏也。补曰：淮南云：左青龙，右白虎，前朱鸟，后玄武。注云：角、亢为青龙，参、伐为白虎，星、张为朱鸟，斗、牛为玄武。沈存中云：朱雀莫知何物，但谓鸟而朱者，羽族赤而翔上，集必附木，此火之象也。或云：鸟即凤也。然天文家朱鸟，乃取象于鹑，南方七宿，曰鹑首、鹑火、鹑尾是也。"
                },
                {
                    "paragraph": "苍龙蚴虬于左骖兮，白虎骋而为右騑。",
                    "zhushu": "言巳德合神明，则驾苍龙，骖白虎，其状蚴虬，有威容也。补曰：蚴，于纠切。虬，渠纠切。騑音妃。"
                },
                {
                    "paragraph": "建日月以为盖兮，载玉女于后车。",
                    "zhushu": "言已乃立日月之光，以为车盖，载玉女于后车，以侍栖宿也。补曰：大人赋云：载玉女而与之归。张揖曰：玉女，青要。乘弋等也。"
                },
                {
                    "paragraph": "驰骛于杳冥之中兮，休息乎昆仑之墟。",
                    "zhushu": "言已虽驰骛杳冥之中，修善不倦，休息昆仑之山，以游观也。骛，一作𩥦，乎，一作乎。补曰：说文：虚，大丘也，丘于切。昆仑丘，或谓之昆仑虚。或从上。"
                },
                {
                    "paragraph": "乐穷极而不猒兮，愿从容乎神明。",
                    "zhushu": "言巳周行观望，乐无穷极，志犹不猒，愿复与神明俱游戏也。乎，一作乎。"
                },
                {
                    "paragraph": "涉丹水而驼骋兮，",
                    "zhushu": "丹水，犹赤水也。淮南言赤水出昆仑也。驼，一作驰。"
                },
                {
                    "paragraph": "右大夏之遗风。",
                    "zhushu": "大夏，外国名也，在西南。言已复渡丹水而驰骋，顾见大夏之俗，思念楚国也。补曰：淮南云：九州之外有八殥，西北方曰大夏。"
                },
                {
                    "paragraph": "黄鹄之一举兮，知山川之纡曲。再举兮，睹天地之圜方。",
                    "zhushu": "言黄鹄养其羽翼，一飞则见山川之屈曲，再举则知天地之圜方，居身益髙，所睹愈远也。以言贤者亦宜髙望远虑，以知君之贤愚也。黄，一作鸿，一，或作壹。睹，一作睹，一作知。补曰：始元中，黄鹄下建章宫太液池中。师古云：黄鹄，大鸟，一举千里，非白鹄也。"
                },
                {
                    "paragraph": "临中国之众人兮，托回飚乎尚羊。",
                    "zhushu": "尚羊，游戏也。言己临见楚国之中，众人贪佞，故托回风，远行游戏也。一云托回风乎倘佯。补曰：尚音常，与倘同。飚，集韵作飙，音标。"
                },
                {
                    "paragraph": "乃至少原之壄兮，",
                    "zhushu": "少原之壄，仙人所居。望，一作野。"
                },
                {
                    "paragraph": "赤松王乔皆在旁。",
                    "zhushu": "言遂至众仙所居，而见赤松子与王乔也。乔，一作侨。补曰：淮南云：王乔、赤松去尘埃之间，离群慝之纷，吸阴阳之和，食天地之精，蹀虚轻举，乘云游雾。"
                },
                {
                    "paragraph": "二子拥瑟而调均兮，",
                    "zhushu": "均，亦调也。补曰：国语云：律者，所以立均出度也。"
                },
                {
                    "paragraph": "余因称乎清商。",
                    "zhushu": "清商，歌曲也。言赤松、王乔见己欢喜，持瑟调弦而歌，我因称清商之曲最为善也。"
                },
                {
                    "paragraph": "澹然而自乐兮，",
                    "zhushu": "澹，一作淡。"
                },
                {
                    "paragraph": "吸众气而翶翔。",
                    "zhushu": "众气，谓朝霞、正阳、沦阴、沆瀣之气也。言已得与松、乔相对，心中澹然而自欣乐，俱吸众气而游戏。"
                },
                {
                    "paragraph": "念我长生而久仙兮，不如反余之故郷。",
                    "zhushu": "言屈原设去世离俗，遭遇真人，虽得长生久仙，意不甘乐，犹思楚国，念故郷，忠信之至，恩义之笃也。"
                },
                {
                    "paragraph": "黄鹄后时而寄处兮，鸱枭群而制之。",
                    "zhushu": "言黄鹄一飞千里，常集髙山茂林之上，设后时而欲寄处，则鸱枭群聚，禁而制之，不得止也。言贤者失时后軰，亦为谗佞所排逐。一作鸿鹄。补曰：鸱，称脂切。鸱鸺，怪鸟。枭，坚尧切，不孝鸟。"
                },
                {
                    "paragraph": "神龙失水而陆居兮，为蝼蚁之所裁。",
                    "zhushu": "蝼，蝼蛅也。蚁，蚍蜉也。裁，制也。言神龙常濳深水，设其失水，居于陵陆之地，则为蝼蚁、蚍蜉所裁制，而见啄啮也。以言贤者不居庙堂，则为俗人所侵害也。蚁，一作螘。补曰：蝼音楼。管子曰：蛟龙，水虫之神者也。乘于水则神立，失于水则神废。庄子曰：吞舟之鱼，砀而失水，则蚁能苦之。"
                },
                {
                    "paragraph": "夫黄鹄神龙犹如此兮，况贤者之逢乱世哉。",
                    "zhushu": "言黄鹄能飞翔，神龙能存能亡，奄然失所，为鸱枭、蝼蚁所制，其困如此，何况贤者身无爵禄，为俗人所困侮，固其宜也。"
                },
                {
                    "paragraph": "寿冉冉而日衰兮，固儃回而不息。",
                    "zhushu": "儃回，运转也。言已年寿日以衰老，而楚国群臣承顺君非，随之运转，常不止息也。固，一作国。儃，一作邅。"
                },
                {
                    "paragraph": "俗流从而不止兮，众枉聚而矫直。",
                    "zhushu": "枉，邪也。矫，正也。言楚国俗人流从謟谀，不可禁止，众邪群聚，反欲正忠直之士，使随之也。"
                },
                {
                    "paragraph": "或偷合而苟进兮，或隐居而深藏。",
                    "zhushu": "言士有偷合于世，苟欲进取，以得爵位。或有修行德义，隐藏深山，而君不照知也。"
                },
                {
                    "paragraph": "苦称量之不审兮，",
                    "zhushu": "称，所以知轻重。量，所以别多少。补曰：称、量，并平声。"
                },
                {
                    "paragraph": "同权槩而就衡。",
                    "zhushu": "槩，平也。权、衡，皆称也。言患苦众人称物量榖，不知审其多少，同其称平，以失情实，则使众人怨也。以言君不称量士之贤愚而同用之，则使智者恨也。补曰：权，称锤也。槩，平斛木也。衡，平也。"
                },
                {
                    "paragraph": "或推迻而苟容兮，或直言之谔谔。",
                    "zhushu": "言臣承顺君非，可推可迻，苟自容入，以得髙位，有直言谔谔，谏正君非，而反放弃之也。迻，一作移。谔，释文作讍。"
                },
                {
                    "paragraph": "伤诚是之不察兮，并纫茅𢇁以为索。",
                    "zhushu": "单为纫，合为索。言已诚伤念君待遇苟合之人与忠直之士，曽无别异，犹并纫𢇁与茅共为索也。一云并绳丝以为索。注云：单为绳，合为索。补曰：纫，女巾切。"
                },
                {
                    "paragraph": "方世俗之幽昏兮，",
                    "zhushu": "幽昏，不明也。"
                },
                {
                    "paragraph": "眩白黑之美恶。",
                    "zhushu": "眩，惑也。言方今之世，君臣不明，惑于贪浊，眩于白黑，不能知人善恶之情也。一本眩下有于字。"
                },
                {
                    "paragraph": "放山渊之龟玉兮，",
                    "zhushu": "龟可以决吉凶，故人亦珤之。放，弃也。"
                },
                {
                    "paragraph": "相与贵夫砾石。",
                    "zhushu": "小石为砾。言世人皆弃昆山之玉，大泽之龟，反相与贵重小石也。言暗君贵佞伪，贱忠直也。"
                },
                {
                    "paragraph": "梅伯数谏而至醢兮，",
                    "zhushu": "已解于离骚经。醢，一作菹。一云至菹醢兮。补曰：梅音浼。"
                },
                {
                    "paragraph": "来革顺志而用国。",
                    "zhushu": "来革，纣佞臣也。言来革佞谀，从顺纣意，故得显用，持国权也。"
                },
                {
                    "paragraph": "悲仁人之尽节兮，反为小人之所贼。",
                    "zhushu": "言哀伤梅伯尽忠直之节，谏正于纣，反为来革所𧮂，而被贼害也。"
                },
                {
                    "paragraph": "比干忠谏而剖心兮，",
                    "zhushu": "剖，一作割。"
                },
                {
                    "paragraph": "箕子被发而佯狂。",
                    "zhushu": "巳解于九章。佯，一作详。补曰：详，与佯同。"
                },
                {
                    "paragraph": "水背流而源竭兮，",
                    "zhushu": "竭，释文作渴。补曰：渴音竭，水尽也。"
                },
                {
                    "paragraph": "木去根而不长。",
                    "zhushu": "言水横流，背其源泉，则枯竭，木去其根株，则枝叶不长也。以言人背仁义，违忠信，亦将遇害也。"
                },
                {
                    "paragraph": "非重躯以虑难兮，惜伤身之无功。",
                    "zhushu": "言已非重爱我身，以虑难而不竭忠，诚伤生于世间，无功德于民也。躯，一作体。"
                },
                {
                    "paragraph": "已矣哉！独不见夫鸾凤之髙翔兮，乃集大皇之壄。",
                    "zhushu": "大皇之壄，大荒之薮，一无夫字，大，一作太，壄，一作野。一注云：皇，美也，大美之薮。"
                },
                {
                    "paragraph": "循四极而回周兮，见盛德而后下。",
                    "zhushu": "言鸾鸟、凤皇乃髙飞于大荒之野，循于四极，回旋而戏，见仁圣之王，乃下来集，归于有德也。以言贤者亦宜处山泽之中，周流观望，见髙明之君，乃当仕也。回，一作佪。而回周兮，一作以周览兮。"
                },
                {
                    "paragraph": "彼圣人之神德兮，远浊世而自藏。",
                    "zhushu": "言彼神智之鸟，乃与圣人合德，见非其旹，则远藏匿迹，言己亦宜効之也。"
                },
                {
                    "paragraph": "使麒麟可得羁而系兮，",
                    "zhushu": "一无得字。一夲系下有之字。"
                },
                {
                    "paragraph": "又何以异乎犬羊？",
                    "zhushu": "言麒麟仁智之兽，远见避害，常藏隐不见，有圣德之君，乃肯来出。如使可得羁系而畜之，则与犬羊无异，不足贵也。言贤者亦以不可枉屈为髙，如可趋走，亦不足称也。乎，一作乎，一作夫。"
                }
            ]
        },
        {
            "name": "招隐士章句第十二",
            "paragraphs": [
                {
                    "paragraph": "招隐士章句第十二",
                    "zhushu": "",
                    "type": 1
                },
                {
                    "paragraph": "招隐士者，淮南小山之所作也。昔淮南王安，博雅好古，招怀天下俊伟之士。",
                    "zhushu": "汉书：淮南王安好书，招致宾客数千人，作为内外书甚众。"
                },
                {
                    "paragraph": "自八公之徒，咸慕其德而归其仁，",
                    "zhushu": "神仙传曰：八公诣门，王执弟子之礼。后八公与安俱仙去。"
                },
                {
                    "paragraph": "各竭才智，",
                    "zhushu": "竭，一作擅。"
                },
                {
                    "paragraph": "著作篇章，分造辞赋，以类相从。故或称小山，或称大山，其义犹诗有小雅、大雅也。",
                    "zhushu": "汉艺文志有淮南王、群臣赋四十四篇。"
                },
                {
                    "paragraph": "小山之徒，闵伤屈原，又怪其文升天乘云，伇使百神，似若仙者，虽身沉没，名德显闻，与隐处山泽无异。故作招隐士之赋，以章其志也。",
                    "zhushu": "也，一作云迩。",
                    "type": 2
                },
                {
                    "paragraph": "桂树丛生兮",
                    "zhushu": "桂树芬香，以兴屈原之忠贞也。补曰：郭璞云：桂，白华，丛生山峰，冬常青，间无杂木。"
                },
                {
                    "paragraph": "山之幽，",
                    "zhushu": "远去朝廷而隐藏也。"
                },
                {
                    "paragraph": "偃蹇连蜷兮",
                    "zhushu": "容貌美好，悳茂盛也。蜷，一作卷，补曰：音权。"
                },
                {
                    "paragraph": "枝相缭。",
                    "zhushu": "仁义交错，条理成也。以言才德髙明，宜辅贤君为贞干也。五臣云：皆树之美貌，亦喻原之美行。补曰：缭，纽也，居休切。"
                },
                {
                    "paragraph": "山气巃嵸兮",
                    "zhushu": "岑崟㠁嵯，云滃郁也。巃，一作巄。五臣云：巃嵸，云气。貌补曰：巃，力孔切。嵸音摠，山孤貌。"
                },
                {
                    "paragraph": "石嵯峨，",
                    "zhushu": "嵯峨嶻孽，峻蔽日也。五臣云：嵯峨，髙貌。"
                },
                {
                    "paragraph": "谿谷崭岩兮",
                    "zhushu": "﨑岖閜寪。崄，阻窟也。五臣云：崭岩，险峻貌。补曰：崭，鉏咸切。閜，呼雅反。寪，于䡄反。寪，苦滑反。"
                },
                {
                    "paragraph": "水曽波。",
                    "zhushu": "踊跃沣沛，流迅疾也。曽，一作増。"
                },
                {
                    "paragraph": "猿狖群啸兮",
                    "zhushu": "禽兽所居，至乐佚也。猿，一作蝯。补曰：狖，以狩切。"
                },
                {
                    "paragraph": "虎豹噑，",
                    "zhushu": "猛兽争食，欲相囓也。以言山谷之中，幽深险阻，非君子之所处，猿狖虎豹，非贤者之偶，使屈原急来也。补曰：噑，胡髙切，咆也。"
                },
                {
                    "paragraph": "攀援桂枝兮",
                    "zhushu": "登山引木，远望愁也。一云，引持美木，喻美行也。五臣云：援，持也。言原引持美行，淹留于此，以待明君。"
                },
                {
                    "paragraph": "聊淹留。",
                    "zhushu": "周旋中野，立踟蹰也。"
                },
                {
                    "paragraph": "王孙游兮",
                    "zhushu": "隐士避世，在山隅也。游，一作游。五臣云：原与楚同姓，故云王孙。补曰：乐府有王孙游，出于此。"
                },
                {
                    "paragraph": "不归，",
                    "zhushu": "违偕旧土，弃室家也。"
                },
                {
                    "paragraph": "春草生兮",
                    "zhushu": "万物蠢动，抽萌牙也。"
                },
                {
                    "paragraph": "萋萋。",
                    "zhushu": "垂条吐叶，纷华荣也。五臣云：萋萋，草色。"
                },
                {
                    "paragraph": "岁暮兮",
                    "zhushu": "年齿已老，寿命衰也。"
                },
                {
                    "paragraph": "不自聊，",
                    "zhushu": "中心烦乱，常含忧也。补曰：聊音留。"
                },
                {
                    "paragraph": "蟪蛄鸣兮",
                    "zhushu": "蜩蝉得夏，喜呼号也。五臣云：蟪蛄，夏蝉。补曰：庄子云：蟪蛄不知春秋。说者云：寒蝉也，一名蝭蟟，春生夏死，夏生秋死。或曰：山蝉秋鸣者不及春，春鸣者不及秋。广雅云：蟪蛄、蛁蟟，即楚词所云寒螀者也。方言云：蛥蚗，齐谓之螇螰，楚谓之蟪蛄。"
                },
                {
                    "paragraph": "啾啾。",
                    "zhushu": "秋节将至，悲嘹噍也。以言物盛则衰，乐极则哀。不宜久隐，失盛时也。补曰：啾啾，众声，音揫。"
                },
                {
                    "paragraph": "坱兮轧，",
                    "zhushu": "雾气昧也。补曰：坱，乌朗切。轧，于黠切。贾𧨏赋云：坱圠无垠。注云：其气坱圠，非有限齐也。集韵：軮轧，远相映貌。"
                },
                {
                    "paragraph": "山曲𡶒，",
                    "zhushu": "盘，诘屈也。补曰：𡶒音佛，山曲也。一音皮笔切。"
                },
                {
                    "paragraph": "心淹留兮",
                    "zhushu": "志望绝也。"
                },
                {
                    "paragraph": "恫慌忽。",
                    "zhushu": "亡妃匹也。一作洞荒忽。五臣云：忧思深也。补曰：恫音通，痛也。慌，上声。"
                },
                {
                    "paragraph": "罔兮沕，",
                    "zhushu": "精气失也。五臣云：失志貌。补曰：沕，濳藏也。美笔切。文选音勿。"
                },
                {
                    "paragraph": "憭兮栗，",
                    "zhushu": "心剥切也。栗，一作栗。补曰：憭音了，又音聊，一音留。"
                },
                {
                    "paragraph": "虎豹穴，",
                    "zhushu": "嵺，穿岤也。穴，一作岤。五臣云：既危苦。又进虎豹之穴。补曰：淮南云：虎豹袭穴而不敢咆。袭，入也。咆，噑也。嵺音料。岤音血。"
                },
                {
                    "paragraph": "丛薄深林兮",
                    "zhushu": "𢷺，刺棘也。补曰：深草曰薄。"
                },
                {
                    "paragraph": "人上栗。",
                    "zhushu": "恐变色也。上，一作之。五臣云：栗，战也。"
                },
                {
                    "paragraph": "嵚岑埼礒兮",
                    "zhushu": "山阜𡸨嵎。嵚，一作钦。岑，一作崯。埼礒，一作﨑嶬。补曰：嵚音钦。岑音吟。埼音绮。礒音蚁，又音锜。嵚岑，山髙险也。埼礒，石貌。﨑嶬，山形。"
                },
                {
                    "paragraph": "碅磳磈硊，",
                    "zhushu": "崔嵬嵼嵃。补曰：碅，绮矜切。释文：苦本切，非也。碅从囷，硱从困。磳，七氷切。磈，于鬼切。硊，鱼毁切。并石貌。"
                },
                {
                    "paragraph": "树轮相纠兮",
                    "zhushu": "交错扶疏。纠，一作糺。扶疏，一作纠纷。五臣云：轮，横枝也。"
                },
                {
                    "paragraph": "林木茷骩。",
                    "zhushu": "枝条盘纡，一无林木二字。茷，一作茇，一作柭，一作茷。补曰：茇、柭、茷，并音跋。茷，木枝叶盘纡貌，通作茇。骫音委。骫骳，屈曲也。"
                },
                {
                    "paragraph": "青莎杂树兮",
                    "zhushu": "草木杂居。补曰：本草云：莎，古人为诗多用之。此草根名香附子，荆襄人谓之莎草。"
                },
                {
                    "paragraph": "薠草靃靡，",
                    "zhushu": "随风披敷。薠，一作苹，靃，一作ㅤ，一作𧆑。补曰：靃靡，弱貌。𧆑，草木花敷貌。"
                },
                {
                    "paragraph": "白鹿麏麚兮",
                    "zhushu": "众兽并游，麚，一作䴥。补曰：麏音君，麞也。麚音加，牝鹿。"
                },
                {
                    "paragraph": "或腾或倚。",
                    "zhushu": "走住异趋。一云：走䟭殊也。"
                },
                {
                    "paragraph": "状貌崯崯兮峨峨，",
                    "zhushu": "头角甚殊。峨峨，一作嶬嶬，音蚁。五臣云：头角髙貌。"
                },
                {
                    "paragraph": "凄凄兮漇漇。",
                    "zhushu": "衣毛若濡也。兮，一作而，漇，一作縰。补曰：漇，疏绮切，润也。"
                },
                {
                    "paragraph": "猕猴兮熊罴，",
                    "zhushu": "百兽俱也。补曰：罴，音陂，如熊，黄白文。"
                },
                {
                    "paragraph": "慕类兮以悲，",
                    "zhushu": "哀已不遇也。从此以上，皆陈山林倾危，草木茂盛，麋鹿所居，虎兕所行，不宜育道德，养情性，欲使屈原还归郢也。五臣云：言山中之兽，犹慕俦类，而悲哀放弃独处，实难为心也。"
                },
                {
                    "paragraph": "攀援桂枝兮",
                    "zhushu": "配托香木，誓同志也。援，一作折，一无援字。"
                },
                {
                    "paragraph": "聊淹留。",
                    "zhushu": "踟蹰低佪，待明时也。一云：倚立蹢躅，待明时也。"
                },
                {
                    "paragraph": "虎豹鬭兮",
                    "zhushu": "残贼之兽，忿争怒也。"
                },
                {
                    "paragraph": "熊罴咆，",
                    "zhushu": "贪杀之兽，跳梁吼也。补曰：咆，蒲交切，嗥也。"
                },
                {
                    "paragraph": "禽兽骇兮",
                    "zhushu": "雉兔之群，惊奔走也。"
                },
                {
                    "paragraph": "亡其曹。",
                    "zhushu": "违离党辈，失群偶也。"
                },
                {
                    "paragraph": "王孙兮归来，",
                    "zhushu": "旋反旧邑，入故字也。一作来归。"
                },
                {
                    "paragraph": "山中兮不可以久留。",
                    "zhushu": "诚多患害，难隐处也。"
                },
                {
                    "paragraph": "楚辞卷第十二",
                    "zhushu": ""
                }
            ]
        },
        {
            "name": "七谏章句第十三",
            "paragraphs": [
                {
                    "paragraph": "七谏章句第十三",
                    "zhushu": "",
                    "type": 1
                },
                {
                    "paragraph": "七谏者，东方朔之所作也。",
                    "zhushu": "昔枚乘作七发，傅毅作七激，张衡作七辩，崔骃作七依，曹植作七启，张恊作七命，皆七谏之类。李善云：七发者，说七事以起发太子也，犹楚词七谏之流。五臣云：七者，少阳之数，欲发阳明于君也。前汉：东方朔，字曼倩，为太中大夫，免为庶人。后常为郎，上书自讼不得大官，欲求试用。"
                },
                {
                    "paragraph": "谏者，正也，谓陈法度以谏正君也。古者，人臣三谏不从，退而待放。屈原与楚同姓，无相去之义，故加为七谏。慇懃之意，忠厚之节也。或曰：七谏者，法天子有争臣七人也。东方朔追悯屈原，故作此辞，以述其志，",
                    "zhushu": "一作意。"
                },
                {
                    "paragraph": "所以昭忠信、矫曲朝也。",
                    "zhushu": "",
                    "type": 2
                },
                {
                    "paragraph": "初放",
                    "zhushu": "",
                    "type": 2
                },
                {
                    "paragraph": "平生于国兮，",
                    "zhushu": "平，屈原名也。一本国上有中字。"
                },
                {
                    "paragraph": "长于原壄。",
                    "zhushu": "髙平曰原，坰外曰野。言屈原少生于楚国，与君同朝，长太见远，弃于山野，伤有始而无终也。壄，一作野。"
                },
                {
                    "paragraph": "言语讷䜧兮，",
                    "zhushu": "出口为言，相答曰语。讷者，钝也。䜧者，难也。䜧，一作歰，释文作䜧。补曰：并所立切。集韵作𠽼，口不能言也。通作歰。"
                },
                {
                    "paragraph": "又无强辅。",
                    "zhushu": "言己质性忠信，不能巧利辞令，言语讷钝，复无强友党辅，以保达已志也。强，一作强。"
                },
                {
                    "paragraph": "浅智褊能兮，",
                    "zhushu": "褊，狭也。补曰：褊，必善切。说文：衣小也。"
                },
                {
                    "paragraph": "闻见又寡。",
                    "zhushu": "寡，少也。屈原多才有智，博闻远见，而言浅狭者，是其谦也。"
                },
                {
                    "paragraph": "数言便事兮，见怨门下。",
                    "zhushu": "门下，喻亲近之人也。言己数进忠言，陈便宜之事以助治，而见怨恨于左右，欲害己也。作数谏便事。"
                },
                {
                    "paragraph": "王不察其长利兮，卒见弃乎原壄。",
                    "zhushu": "言怀王不察巳忠谋可以安国利民，反信谗言，终弃我于原野而不还也。一无见字，壄，一作野。"
                },
                {
                    "paragraph": "伏念思过兮，无可改者。",
                    "zhushu": "言己伏自思念，行无过失可改易也。"
                },
                {
                    "paragraph": "群众成朋兮，",
                    "zhushu": "群，一作群。"
                },
                {
                    "paragraph": "上浸以惑。",
                    "zhushu": "上，谓君也。浸，稍也。言佞人相与群聚，朋党成众，君稍以惑乱而不自知也。"
                },
                {
                    "paragraph": "巧佞在前兮，贤者灭息。",
                    "zhushu": "灭，消也。言佞臣巧好其言，顺意承旨，旦夕在于君前，而使忠贤之士心怀恐惧，吞声小语，消灭謇謇之气，以避祸患也。"
                },
                {
                    "paragraph": "尧舜圣已没兮，",
                    "zhushu": "一无圣字。"
                },
                {
                    "paragraph": "孰为忠直？",
                    "zhushu": "言尧、舜圣明，今已没矣，谁为尽忠直也？补曰：为，去声。"
                },
                {
                    "paragraph": "髙山崔巍兮，",
                    "zhushu": "崔巍，髙貌。补曰：上徂回，下五回切。"
                },
                {
                    "paragraph": "水流汤汤。",
                    "zhushu": "汤汤，流貌，言己仰视髙山，其形崔巍，而不知颓㢮。俯视水流，汤焉流行，而不知竭。自伤不如山川之性，身将颠沛也。补曰：书云：汤汤洪水方割。汤音商。"
                },
                {
                    "paragraph": "死日将至兮，与麋鹿同坈。",
                    "zhushu": "陂池曰坈。言已年岁衰老，死日将至，不得处国朝，辅政治，而与麋鹿同坈，鸟兽为伍，将坠陷坈穽，不复久也。补曰：坈，字书作坑，丘庚切，俗作坑。"
                },
                {
                    "paragraph": "块兮鞠，",
                    "zhushu": "块，独处貌。匍匐为鞠。一作块鞠兮。补曰：块，苦对切。"
                },
                {
                    "paragraph": "当道宿。",
                    "zhushu": "夜止曰宿。言己孤独无耦，块然独处，鞠然匍匐，当道而踬卧，无所栖宿也。"
                },
                {
                    "paragraph": "举世皆然兮，",
                    "zhushu": "举，一作与。"
                },
                {
                    "paragraph": "余将谁告？",
                    "zhushu": "举，与也。言举当世之人皆行佞伪，当何所告我忠信之情也？一无余字，补曰：告，姑沃切。易：初筮告。"
                },
                {
                    "paragraph": "斥逐鸿鹄兮，",
                    "zhushu": "鸿鹄，大鸟。"
                },
                {
                    "paragraph": "近习鸱枭。",
                    "zhushu": "鸱枭，恶鸟。一无习字。枭，一作鸮。补曰：斥音赤。枭，不孝鸟。鸮，于骄切，恶声之鸟一。"
                },
                {
                    "paragraph": "斩伐橘柚兮，",
                    "zhushu": "橘柚，美木。补曰：尚书：厥包橘柚。小曰橘，大曰柚。柚似橙而实酢。吕氏春秋：果之美者，有云梦之柚。"
                },
                {
                    "paragraph": "列树苦桃。",
                    "zhushu": "苦桃，恶木。言君亲近贪贼奸恶之人，而远仁贤之士也。补曰：桃自有苦者，如苦李之类。本草云：羊桃味苦。陶隐居云：山野多有之。诗：隰有苌楚是也。"
                },
                {
                    "paragraph": "便姢之修竹兮，寄生乎江潭。",
                    "zhushu": "便姢，好貌。屈原以竹自喻。言有便姢长好之竹，生于江水之潭，被蒙润潭而茂盛，自恨放流而独不蒙君之惠也。乎，一作于。补曰：便，平声。姢，乌玄切。"
                },
                {
                    "paragraph": "上葳ㅤ而防露兮，",
                    "zhushu": "葳ㅤ，盛貌。防，蔽也。补曰：葳音威。ㅤ，儒佳切，艸木垂貌。集韵作蕤。"
                },
                {
                    "paragraph": "下泠泠而来风。",
                    "zhushu": "泠泠，清凉貌。言竹被润泽，上则葳　而防蔽雾露，言能有所覆也。下则泠泠清凉，可休庇也。以言己德土能覆盖于君，下能庇荫于民。补曰：泠音灵。"
                },
                {
                    "paragraph": "孰知其不合兮，",
                    "zhushu": "孰，一作固。"
                },
                {
                    "paragraph": "若竹栢之异心。",
                    "zhushu": "竹心空，屈原自喻志通达也。栢心实，以喻君暗塞也。言己性达道德，而君闭塞，其志不合，若竹栢之异心也。"
                },
                {
                    "paragraph": "往者不可及兮，",
                    "zhushu": "谓圣明之王，尧、舜、禹、汤、文、武也。"
                },
                {
                    "paragraph": "来者不可待。",
                    "zhushu": "欲须贤君，年齿已老，命不可待也。"
                },
                {
                    "paragraph": "悠悠苍天兮，莫我振理。",
                    "zhushu": "悠悠，忧貌。振，救也。言己忧愁思想，则呼苍天。言已懐忠正，而君不知，群下无有救理我之侵𡨚者。补曰：太史公屈原传云：人穷则反本，故劳苦倦极，未尝不呼天也。"
                },
                {
                    "paragraph": "窃怨君之不寤兮，吾独死而后已。",
                    "zhushu": "言已私怨怀王用心暗惑，终不觉寤。令我独抱忠信，死于山野之中而已。",
                    "type": 2
                },
                {
                    "paragraph": "沈江",
                    "zhushu": "",
                    "type": 2
                },
                {
                    "paragraph": "惟往古之得失兮，",
                    "zhushu": "言已思念古者，人君得道则安，失道则危，禹、汤以王，桀、纣以亡。"
                },
                {
                    "paragraph": "览私微之所伤。",
                    "zhushu": "伤，害也。言己又观人君私爱佞谗，受其微言，伤害贤臣者，国以危殆也。楚之无极，吴之宰噽是也。"
                },
                {
                    "paragraph": "尧舜圣而慈仁兮，后世称而弗忘。",
                    "zhushu": "言尧舜所以有圣明之德者，以任贤能，慈爱百姓，故民至今称之也。弗，一作不。"
                },
                {
                    "paragraph": "齐桓失于专任兮，夷吾忠而名彰。",
                    "zhushu": "夷吾，管仲名也。管仲将死，戒桓公曰：竖刁自割，易牙烹子，此二臣者，不爱其身，不慈其子，不可任也。桓公不从，使专国政。桓公卒，二子各欲立其所传公子，诸公子并争，国乱无主，而桓公尸不棺，积六十日，虫流出户。故曰失于专任。夷吾忠而名著也。"
                },
                {
                    "paragraph": "晋献惑于㛤姫兮，申生孝而被殃。",
                    "zhushu": "已解于九章篇中。㛤，一作骊。补曰：并力支切。"
                },
                {
                    "paragraph": "偃王行其仁义兮，荆文寤而徐亡。",
                    "zhushu": "荆，楚也。徐，偃王国名也，周宣王之舅申伯所封也。诗曰：申伯番番，既入于徐。周衰，其后僣号称王也。偃，谥也。言徐偃王修行仁义，诸侯朝之三十余国，而无武备。楚文王见诸侯朝徐者众，心中觉悟，恐为所并，因兴兵撃之而灭徐也。故司马法曰：国虽强大，忘战必危。盖谓此也。补曰：史记：周穆王西巡狩，徐偃王作乱，造父为穆王御，长驱归周以救乱。淮南子云：徐偃王被服慈惠，身行仁义，然而身死国亡，子孙无类。注云：偃王于衰乱之世，修行仁义，不设武备，楚文王灭之。徐国，今下邳徐、僮是也。又曰：徐偃王好行仁义，陆地而朝者三十二国。王孙厉谓楚庄王曰：王不伐徐，必反朝徐。乃举兵伐徐，遂灭之。后汉书曰：徐夷僣号，率九夷以伐宗周，西至河上。穆王畏其方炽，乃分东方诸侯，命徐偃王主之。偃王行仁义，陆地而朝者三十六国。穆王后得骥騄之乘，乃使造父御以告楚，令伐徐，一日而至，于是楚文王大举兵而灭之。博物志云：偃王既治其国，仁义著闻，江淮诸侯服从者三十六国。穆王闻之，遣使乘驲，一日至楚，使伐之。偃王仁，不忍鬭其民，为楚所败。元和姓纂云：伯益之子，夏时受封于徐，至偃王为楚所灭。按徐偃王当周穆王时，楚文王乃春秋时，相去甚远，岂春秋时自有一徐偃王邪？然诸书称偃王多云穆王时人，唯慱物志、姓纂但云为楚败灭，不指文王，其说近之。后汉书乃以穆王与楚文王同时，大谬。"
                },
                {
                    "paragraph": "纣暴虐以失位兮，周得佐乎吕望。",
                    "zhushu": "卒怒曰暴。贼善曰虐。言殷纣暴虐以失其位，周得吕望而有天下也。"
                },
                {
                    "paragraph": "修往古以行恩兮，封比干之丘垄。",
                    "zhushu": "小曰丘，大曰垄。言武王修先古之法，敬爱贤能，克纣，封比干之墓以彰其德，宣示四方也。垄，一作陇。补曰：集韵：垄有笼音。"
                },
                {
                    "paragraph": "贤俊慕而自附兮，日浸淫而合同。",
                    "zhushu": "才敌千人为俊。浸淫，多貌也。言天下贤能英俊，慕周之德，曰来亲附，浸淫盛多，四海并合，皆同志也。浸，一作侵。补曰：浸音侵。浸淫，渐渍。"
                },
                {
                    "paragraph": "明法令而修理兮，兰芷幽而有芳。",
                    "zhushu": "言周家选贤任士，官得其人，法令修理，故幽隐之士皆有嘉名也。一云法令修而循理兮。"
                },
                {
                    "paragraph": "苦众人之妬予兮，",
                    "zhushu": "言己患苦楚国众人妬我忠直，欲害己也。"
                },
                {
                    "paragraph": "箕子寤而佯狂。",
                    "zhushu": "箕子，纣之庶兄，见比干谏而被诛，则被发佯狂，以脱其难也。佯，一作详。补曰：详与佯同。"
                },
                {
                    "paragraph": "不顾地以贪名兮，心怫郁而内伤。",
                    "zhushu": "言已欲效箕子佯狂而去，不顾楚国之地，贪忠直之名，念君暗昧，心为伤痛而怫郁也。补曰：怫音佛。"
                },
                {
                    "paragraph": "联蕙芷以为佩兮，过鲍肆而失香。",
                    "zhushu": "言仁人联结蕙芷，服之于身，过鲍鱼之肆，则失其性而不芬香也。以言己积絫忠信，为谗人所毁，失其忠名也。芷，一作若，佩，一作珮，香，一作芳。补曰：古人云：与不善人居，如入鲍鱼之肆。谓恶人之行，如鲍鱼之臭也。"
                },
                {
                    "paragraph": "正臣端其操行兮，反离谤而见攘。",
                    "zhushu": "谤，讪也。攘，排也。言正直之臣，端其心志，欲以辅君，反为谗人所谤讪，身见排逐而远放也。补曰：操，七到切。行，下孟切。攘，而羊切。"
                },
                {
                    "paragraph": "世俗更而变化兮，",
                    "zhushu": "而，一作以。"
                },
                {
                    "paragraph": "伯夷饿于首阳。",
                    "zhushu": "言当世俗人皆改其清洁，化为贪邪，当若伯夷饿于首阳，而身垂功名也。补曰：马融云：首阳山在河东蒲坂华山之北，河曲之中。苏鹗演义云：蒲坂有雷首山，伯夷、叔齐所居，故云首阳山。又陇西地名首阳，东有鸟鼠山，亦谓之首阳。又杜预云：洛阳之东，首阳山之南，有小山，西瞻宫阙，北望夷、齐。又阮籍诗云：步出上东门，遥望首阳岑。下有采薇士，上有嘉树林。据夷、齐所居此山是矣。论语注以蒲坂为是，恐误。又后汉注亦云：首阳山在洛阳东北。"
                },
                {
                    "paragraph": "独廉洁而不容兮，叔齐久而逾明。",
                    "zhushu": "叔齐，伯夷弟也。言己独行廉洁，不容于世，虽饥饿而死，幸若叔齐，久而有荣名也。逾，一作愈。"
                },
                {
                    "paragraph": "浮云陈而蔽晦兮，使日月乎无光。",
                    "zhushu": "言谗佞陈列在侧，则使君不聪明也。乎，一作兮。"
                },
                {
                    "paragraph": "忠臣贞而欲谏兮，谗谀毁而在旁。",
                    "zhushu": "言忠臣正其心，欲谏其君，谗毁在旁而不敢言也。"
                },
                {
                    "paragraph": "秋草荣其将实兮，",
                    "zhushu": "其，一作而。"
                },
                {
                    "paragraph": "微霜下而夜降。",
                    "zhushu": "微霜杀物，以喻谗谀。言秋时百草将实，微霜夜下而杀之，使不得成熟也。以言谗人晨夜毁己，亦将害己身，使其忠名不得成也。"
                },
                {
                    "paragraph": "商风肃而害生兮，",
                    "zhushu": "商风，西风。肃，急貌。一作肃肃。"
                },
                {
                    "paragraph": "百草育而不长。",
                    "zhushu": "言秋气起，则西风急疾而害生物，使百华不得盛长，以言君令急促，刬伤百姓，使不得保其性命也。育，一作堕。"
                },
                {
                    "paragraph": "众并谐以妬贤兮，",
                    "zhushu": "谐，同也。"
                },
                {
                    "paragraph": "孤圣特而易伤。",
                    "zhushu": "言众佞相与并同，以妬贤者，虽有圣明之智，孤特无助，易伤害也。一云圣孤特。补曰：易，以豉切。"
                },
                {
                    "paragraph": "怀计谋而不见用兮，岩穴处而隐藏。",
                    "zhushu": "士曰隐，寳曰藏。言己怀忠信之计，不得列见，独处岩穴之中，隐藏而已。"
                },
                {
                    "paragraph": "成功隳而不卒兮，",
                    "zhushu": "隳，坏也。补曰：翾规切。"
                },
                {
                    "paragraph": "子胥死而不葬。",
                    "zhushu": "言子胥为吴伐楚破郢，谋行功成，后用谗言，赐剑弃死，故言死而不葬也。补曰：吴王取子胥尸，盛以鸱夷革，浮之江中，故曰死而不葬也。葬音藏，瘗也。颜师古音臧。"
                },
                {
                    "paragraph": "世从俗而变化兮，随风靡而成行。",
                    "zhushu": "言当世之人，见子胥被害，则变心从俗，以承上意，若风靡草，群聚成行而罗列。"
                },
                {
                    "paragraph": "信直退而毁败兮，虚伪进而得当。",
                    "zhushu": "言信直之臣，被蒙谮毁，而身败弃。虚伪之人，进用在位，而当显职也。"
                },
                {
                    "paragraph": "追悔过之无及兮，",
                    "zhushu": "之，一作而，无，一作不。"
                },
                {
                    "paragraph": "岂尽忠而有功？",
                    "zhushu": "言君进用虚伪之臣，则国倾危，追而自悔，亦无所及也。已欲尽忠直之节，终不能成其功也。岂，一作觊。"
                },
                {
                    "paragraph": "废制度而不用兮，务行私而去公。",
                    "zhushu": "言在位之臣，废先王之制度，务从私邪，背去公正，争欲求利也。"
                },
                {
                    "paragraph": "终不变而死节兮，惜年齿之未央。",
                    "zhushu": "言已执守清白而死忠直，终不变节，惜年齿尚少，寿命未尽，而将夭逝也。"
                },
                {
                    "paragraph": "将方舟而下流兮，冀幸君之发蒙。",
                    "zhushu": "大夫方丹，士特舟，蒙，僮蒙也。言我将方舟随江而浮，冀幸怀王开其蒙惑之心而还己也。方，一作舫，蒙，一作蒙。补曰：舫与方同。说文云：方，并舟也，亦作舫。素问曰：发蒙解惑，未足以论。"
                },
                {
                    "paragraph": "痛忠言之逆耳兮，恨申子之沈江。",
                    "zhushu": "申子，伍子胥也。吴封之于申，故号为申子也。哀痛忠直之言忤逆君耳，使之恚怒，若申胥谏，吴王杀而沈之江流也。"
                },
                {
                    "paragraph": "愿悉心之所闻兮，",
                    "zhushu": "心，一作余。"
                },
                {
                    "paragraph": "遭值君之不聪。",
                    "zhushu": "悉，尽也。听远曰聪。言己欲尽忠竭其所闻，陈列政事，遭值怀王暗不聪明，而不见纳也。"
                },
                {
                    "paragraph": "不开寤而难道兮，",
                    "zhushu": "道，一作导。"
                },
                {
                    "paragraph": "不别横之与纵。",
                    "zhushu": "纬曰横，经曰纵。言君心常惑而不可开寤，语以政道，尚不别缯布经纬横纵，不能知贤愚亦明矣。补曰：别，彼列切。"
                },
                {
                    "paragraph": "听姧臣之浮说兮，",
                    "zhushu": "姧，一作奸。"
                },
                {
                    "paragraph": "绝国家之久长。",
                    "zhushu": "言君好听邪说之臣虚言浮说，以自误乱，将绝国家累世久长之禄也。"
                },
                {
                    "paragraph": "灭规矩而不用兮，背绳墨之正方。",
                    "zhushu": "言君为政，灭先圣之法度而不施用，背弃忠直之臣，以自倾危。"
                },
                {
                    "paragraph": "离忧患而乃寤兮，",
                    "zhushu": "离，一作罹。"
                },
                {
                    "paragraph": "若纵火于秋蓬。",
                    "zhushu": "蓬，蒿也。秋时枯槁。言君信任佞谀，不虑艰难，卒遭忧患，然后乃觉，若放火于秋蒿，不可救制也。"
                },
                {
                    "paragraph": "业失之而不救兮，尚何论乎祸凶？",
                    "zhushu": "言君施行，业以失道，身将危殆，尚复论国之祸凶，岂不晚哉？"
                },
                {
                    "paragraph": "彼离畔而朋党兮，独行之士其何望？",
                    "zhushu": "言彼谗佞相与朋党，并食重禄，独行忠直之士当复何望？宜，穷困也。补曰：望，平声。"
                },
                {
                    "paragraph": "日渐染而不自知兮，",
                    "zhushu": "稍积为渐，汗变为染。积，一作渍。补曰：渐音尖。"
                },
                {
                    "paragraph": "秋毫微哉而变容。",
                    "zhushu": "锐毛为毫，夏落秋生。言君用谗邪，日以渐染，随之变化，而不自知，若秋毫更生，其容㣲眇，而日长大也。毫，一作豪，一无哉字，哉，一作裁。补曰：庄子：秋豪虽小。司马云：兔豪在秋而成。一云：毛至秋而耎细，故以喻小。说文云：豪，豕鬣如笔管者，毫，长锐毛。"
                },
                {
                    "paragraph": "众轻积而折轴兮，原咎杂而累重。",
                    "zhushu": "咎，过也。言车载众轻之物，以折其轴而不可乘，其过咎由重絫杂载众多之故也。以言国君听用群小之言，则坏败法度，而自倾危也。原，一作厚。补曰：战国策云：积羽沈舟，群轻折轴。累，释文：力瑞切。"
                },
                {
                    "paragraph": "赴湘沅之流澌兮，恐逐波而复东。",
                    "zhushu": "言己心清洁，不能久居浊世，故赴湘、沅之水，与流澌俱浮，恐遂乘波而东入大海也。补曰：说文：澌，水索也。澌，流氷也。此当从仌。"
                },
                {
                    "paragraph": "怀沙砾而自沈兮，不忍见君之蔽壅。",
                    "zhushu": "砾，小石也。言己所以怀沙𧴥石，甘乐死亡，自沈于水者，不忍久见怀王壅蔽于谗佞也。壅，一作雍。补曰：壅，塞也，音雍。",
                    "type": 2
                },
                {
                    "paragraph": "怨世",
                    "zhushu": "",
                    "type": 2
                },
                {
                    "paragraph": "世沈淖而难论兮，",
                    "zhushu": "沈，没也。淖，溺也。难，一作不。补曰淖，泥也。女孝切。"
                },
                {
                    "paragraph": "俗岒峨而㠁嵯。",
                    "zhushu": "岒我，㠁嵯，不齐貌。言时世之人沉没财利，用心淖溺，不论是非，不别忠佞，风俗毁誉，髙下㠁嵯，贤愚合同，上不任贤，化使然也。岒，一作岑，补曰：并鱼今切。㠁，楚岑切。嵯，又宜切，一音仓何切。"
                },
                {
                    "paragraph": "清泠床而殱灭兮，",
                    "zhushu": "清泠泠，以喻洁白。殱，尽也。灭，消也。殱，一作瀐，一作纤，一云而日瀐兮。补曰：殱，尽也。瀐，泉一见一否，并音尖。"
                },
                {
                    "paragraph": "溷湛湛而日多。",
                    "zhushu": "溷湛湛，喻贪浊也。言泠泠清洁之士，尽弃销灭，不见论用，贪浊之人，进在显位，日以盛多。"
                },
                {
                    "paragraph": "枭鸮既以成群兮，玄鹤弭翼而屏移。",
                    "zhushu": "言贪狼之人，并进成群；廉洁之士，敛节而退也。以，一作己。补曰：鸮，于骄切。释文：何苗切。史记：师旷鼓琴，有玄鹤二八，舞于廊门。山海经：雷山有玄鹤，粹黑如漆，其寿满三百六十岁，则色纯黑。昔黄帝习乐于昆仑山，有玄鹤飞翔。"
                },
                {
                    "paragraph": "蓬艾亲入御于床笫兮，",
                    "zhushu": "笫，床箦也。以喻亲宻。一无入字。补曰：第音姊，床也。方言：陈、楚谓之笫。又阻史切。说文：床箦也。"
                },
                {
                    "paragraph": "马兰踸踔而日加。",
                    "zhushu": "马兰，恶草也。踸踔，暴长貌也。加，盛也。言蓬蒿萧艾入御房中，则马兰之草踸踔暴长而茂盛也。以言佞謟见亲近，则邪伪之徒踊跃而欣喜也。补曰：踸，敕锦切。踔，敕角切，又丑角切。说文云：踸踔，行无常貌。本草云：马兰生泽旁，气臭，花似菊而紫。楚词以恶草喻恶人。"
                },
                {
                    "paragraph": "弃捐药芷与杜衡兮，余奈世之不知芳何。",
                    "zhushu": "言弃捐芳草忠正之士，当奈世人不知贤何。药，一作兰，衡，一作蘅，一本余下有今字，一云余奈夫世不知芳何，一云余奈夫不知芳何。释文药音约。"
                },
                {
                    "paragraph": "何周道之平易兮，然芜秽而险戏。",
                    "zhushu": "险戏，犹言倾危也。言周家建立德化，其道平直公方，所履无失。而言芜秽倾危者，心惑意异也。以平直为倾危，则以忠正为邪枉也。诗曰：周道如砥，其直如矢。补曰：易，以豉切。戏音希。"
                },
                {
                    "paragraph": "髙阳无故而委尘兮，",
                    "zhushu": "髙阳，帝颛顼也。委尘，坋尘也。言帝颛顼圣明克让，然无故被尘翳，言与帝共二争天下也。淮南子曰：颛顼与共工争为帝。"
                },
                {
                    "paragraph": "唐虞点灼而毁议。",
                    "zhushu": "点，污也。灼，灸也。犹身有病，人点灸之。言尧、舜至圣，道德扩被，尚点灸谤毁，言有不慈之过，卑父之累也。补曰：集韵议有仪音。"
                },
                {
                    "paragraph": "谁使正其真是兮，",
                    "zhushu": "言佞人妄论，以善为恶，乃非讪圣王，当谁使正其真伪乎？已以忠被罪，固其宜也。"
                },
                {
                    "paragraph": "虽有八师而不可为。",
                    "zhushu": "八师，谓禹、稷、卨、皐陶、伯夷、倕、益、夔也。言尧、舜有圣贤之臣八人，以为师傅，不能除去虚伪之谤，平疾谗之辞也。"
                },
                {
                    "paragraph": "皇天保其髙兮，后土持其久。",
                    "zhushu": "言皇天保其髙明之姿，不可逾越也，后土持其久长，不可掘发也，贤人守其志分，亦不可倾夺也。一云不可轻脱。"
                },
                {
                    "paragraph": "服清白以逍遥兮，偏与乎玄英异色。",
                    "zhushu": "玄英，纯黑也，以喻贪浊。言已被服芬香，履修清白，偏与贪浊者异行，不可同趣也。色，一作采。补曰：尔雅：冬为玄英。"
                },
                {
                    "paragraph": "西施媞媞而不得见兮，",
                    "zhushu": "西施，美女也。媞媞，好貌也。诗曰：好人媞媞也。补曰：淮南云：嫫母有所美，西施有所丑。又曰：曼颊皓齿，形夸骨佳，不待脂粉芳泽而性可说者。西施，阳文也。媞，大奚切。媞媞，安也。一曰美好。"
                },
                {
                    "paragraph": "𡠜母勃屑而日侍。",
                    "zhushu": "𡠜母，丑女也。勃屑，犹媻姗，膝行貌。言西施媞媞，仪容姣好，屏不得见。𡠜母丑恶，反得媻姗而侍左右也。以言亲近小人，斥逐君子也。日，一作近。补曰：𡠜音谟。屑，苏骨切。勃屑，行貌。媻姗，一作蹒跚。"
                },
                {
                    "paragraph": "桂蠹不知所淹留兮，",
                    "zhushu": "桂蠹，以喻食禄之臣也。言桂蠹食芬香，居髙显，不知留止，妄欲移徙，则失甘美之木，亡其处也。以言众臣食君之禄，不建忠信，妄行佞謟，亦将失其位，丧其所也。补曰：蠹音妬，木中虫。"
                },
                {
                    "paragraph": "蓼虫不知徙乎葵菜。",
                    "zhushu": "言蓼虫处辛烈，食苦恶，不能知徙于葵菜，食甘美，终以困苦而癯瘦也。以喻己修洁白，不能变志易行，以求禄位，亦将终身贫贱而困穷也。知，一作能。补曰：蓼，辛菜也，音了。魏都赋云：习蓼虫之忘辛。李善引楚词：蓼虫不知从乎葵藿。"
                },
                {
                    "paragraph": "处湣湣之浊世兮，今安所达乎吾志。",
                    "zhushu": "言己居浊溷之世，无有达我清白之志也。湣，一作涽，一无乎字，一云今安达乎吾志。补曰：湣音昏。"
                },
                {
                    "paragraph": "意有所载而远逝兮，固非众人之所识。",
                    "zhushu": "识，知也。言己心载忠正之志，欲远去以求贤人君子，固非众人所能知也。补曰：识音志。"
                },
                {
                    "paragraph": "骥踌躇于弊輂兮，",
                    "zhushu": "踌躇，不行貌。輂，一作轝，一作辇。补曰：辇，拘玉切，大车驾马。"
                },
                {
                    "paragraph": "遇孙阳而得代。",
                    "zhushu": "孙阳，伯乐姓名也。言众人不识骐骥，以驾败车，则不肯进，遇伯乐知其才力，以车代之，则至千里。流名德也。以言俗人不识己志，亦将遇明君，建道流仕，垂功业也。"
                },
                {
                    "paragraph": "吕望穷困而不聊生兮，遭周文而舒志。𡩋戚饭牛而商歌兮，桓公闻而弗置。",
                    "zhushu": "皆解于离骚经。弗，一作不。补曰聊，赖也。"
                },
                {
                    "paragraph": "路室女之方桑兮，",
                    "zhushu": "路室、客舍也。"
                },
                {
                    "paragraph": "孔子过之以自侍。",
                    "zhushu": "言孔子出游，过于客舍，其女方采桑，一心不视，喜其贞信，故以自侍。过，一作遇。"
                },
                {
                    "paragraph": "吾独乖刺而无当兮，",
                    "zhushu": "乖，差也。刺，邪也。补曰：刺，戾也，力达切。"
                },
                {
                    "paragraph": "心悼怵而耄思。",
                    "zhushu": "耄，乱也，九十曰耄。言古贤俊皆有遭遇，我独乖差，与时邪刺，故心中自伤，怵惕而思，志为耄乱。补曰：思，去声。"
                },
                {
                    "paragraph": "思比干之恲恲兮，",
                    "zhushu": "恲恲，忠直之貌。补曰：恲，被耕切，忼慨也。"
                },
                {
                    "paragraph": "哀子胥之慎事。",
                    "zhushu": "子胥临死曰：抉吾两目，置吴东门，以观越兵之入也。死不忘国，故言慎事也。补曰：子胥慎事吴王而见杀，故哀之。"
                },
                {
                    "paragraph": "悲楚人之和氏兮，献宝玉以为石。遇厉武之不察兮，",
                    "zhushu": "厉，厉王。武，武王。"
                },
                {
                    "paragraph": "羌两足以毕斮。",
                    "zhushu": "斮，断也。昔卞和得宝玉之璞，而献之楚厉王，或毁之以为石，王怒，断其左足。武王即位，和复献之。武王不察视，又断其右足。和乃抱宝泣于荆山之下，悲极血出，于是暨成玉。乃使工人攻之，果得美玉，世所谓和氏之璧也。或曰：两足毕索。索，尽也。以言王石易别于忠佞，尚不能知，已之获罪，是其常也。一本云两足以之毕斮。补曰：斮，仄略切。刘向新序云：荆人卞和得玉璞而献之荆厉王，使王尹相之，曰：石也。王以和为谩，而断其左足。厉王薨，武王即位，和复奉玉璞而献之武王，王使王尹相之，曰：石也。又以为谩，而断其右足。武王薨，共王即位，和乃奉玉璞而哭于荆山中，三日三夜，泣尽而继之以血。共王闻之，乃使人理其璞而得宝焉。又淮南子注云：楚人卞和，得美玉璞于荆山之下，以献武王。王以示玉人，玉人以为石，刖其左足。文王即位，复献之，以为石，刖其右足，抱璞不释而泣血。及成王即位，又献之。成王曰：先君轻刖而重剖石。遂剖视之，果得美玉，以为璧。盖纯白夜光，故曰和氏之璧。又琴操曰：卞和得玉璞以献楚怀玉，使乐正子占之，言非玉，以其欺谩，斩其一足。怀王死，子平王立，和复抱其璞而献之。平王复以为欺，斩其一足。平王死，和欲献，恐复见断，乃抱其王而哭荆山之中。诸说不同。按史记楚世家：武王卒，子文王立。文王卒，子熊囏立，是为杜敖。其弟弑杜敖自立，是为成王。则淮南子注为是。新序之说与朔同，然与史记不合，今并存之。"
                },
                {
                    "paragraph": "小人之居势兮，",
                    "zhushu": "志狭智少，为小人也。"
                },
                {
                    "paragraph": "视忠正之何若？",
                    "zhushu": "言小人智少虑狭，苟欲承顺求媚，以居位势，视忠正之人当何如乎？甚于草芥也。之，一作其。"
                },
                {
                    "paragraph": "改前圣之法度兮，",
                    "zhushu": "前，一作先。"
                },
                {
                    "paragraph": "喜嗫嚅而妄作。",
                    "zhushu": "嗫嚅，小语谋私貌也。言小人在位，以其愚心，改更先圣法度，背违仁义，相与耳语谋利，而妄造虚伪以谮毁贤人也。嗫嚅，或作噂沓。补曰：嗫，如叶切。嚅，如朱切。说文云：噂，聚语也。引诗：噂沓背憎。"
                },
                {
                    "paragraph": "亲谗谀而疏贤圣兮，讼谓闾娵为丑恶。",
                    "zhushu": "讙哗为讼。闾娵，好女也。言君亲信谗谀之臣，斥逐忠正，背先圣法度，众人讙諽之讼，以好为恶，心惑意迷而不自知也。一无谓字，娵，一作娶。补曰：荀子曰：闾姝子奢，莫知媒兮。亦作闾娵。韦昭云：梁王魏瞿之美女。娵音邹。集韵：娶音须，人名。引荀子：闾娶子奢。"
                },
                {
                    "paragraph": "愉近习而蔽远兮，孰知察其黑白？",
                    "zhushu": "言君近謟谀，习而信之，蔽远贤者，言不见用，谁当知己之清白，彼之贪浊也。愉，一作俞，补曰：愉音愈。"
                },
                {
                    "paragraph": "卒不得效其心容兮，",
                    "zhushu": "卒，一作来。"
                },
                {
                    "paragraph": "安眇眇而无所归薄。",
                    "zhushu": "薄，附也。言己放流，不得内竭忠诚，外尽形体，东西眇眇，无所归附也。"
                },
                {
                    "paragraph": "专精爽以自明兮，晦冥冥而壅蔽。",
                    "zhushu": "言己专壹忠情，竭尽耳目之精明，欲以助君，而为佞人之所壅蔽，不得进也。"
                },
                {
                    "paragraph": "年既已过太半兮，然埳轲而留滞。",
                    "zhushu": "輡轲，不遇也。言已年已过五十，而輡轲沈滞，卒无所逢遇也。埳，一作轗，一作輡。补曰：埳，苦暗切。轲，苦个切，又音坎可。轗音坎。埳坷，不平也。輡轲，车行不平。一曰不得志。"
                },
                {
                    "paragraph": "欲髙飞而远集兮，恐离罔而灭败。",
                    "zhushu": "罔以喻法。言己欲髙飞远止他方，恐遭罪法，以灭败忠厚之志也。离，一作罹。"
                },
                {
                    "paragraph": "独𡨚抑而无极兮，伤精神而寿夭。",
                    "zhushu": "寿命夭也。"
                },
                {
                    "paragraph": "皇天既不纯命兮，余生终无所依。",
                    "zhushu": "依，保也。一本无上四句。"
                },
                {
                    "paragraph": "愿自沈于江流兮，绝横流而径逝。",
                    "zhushu": "径，一作远。"
                },
                {
                    "paragraph": "宁为江海之泥涂兮，安能久见此浊世？",
                    "zhushu": "言已思委命于江流，沈为泥涂，不忍久见贪浊之俗也。",
                    "type": 2
                },
                {
                    "paragraph": "怨思",
                    "zhushu": "",
                    "type": 2
                },
                {
                    "paragraph": "贤士穷而隐处兮，",
                    "zhushu": "士，一作者。"
                },
                {
                    "paragraph": "廉方正而不容。",
                    "zhushu": "言时贪乱者众，贤者隐敝，廉正之士不能容于世也。"
                },
                {
                    "paragraph": "子胥谏而靡躯兮，比干忠而剖心。子推自割而飤君兮，德日忘而怨深。",
                    "zhushu": "已解于九章也。一云推自割而食君兮。补曰：靡。美皮切。飤音寺。粮也。食音同。"
                },
                {
                    "paragraph": "行明白而曰黑兮，荆棘聚而成林。",
                    "zhushu": "荆棘多刺，以喻谗贼。言己修行清白，皎然日明，而谗人聚而蔽之谓之暗，使不得进也。聚，一作藂。"
                },
                {
                    "paragraph": "江离弃于穷巷兮，蒺藜蔓乎东厢。",
                    "zhushu": "廧序之东为东厢。以言贤者弃捐闾巷，小人亲近左右也。藜，一作䔧。补曰：曼音万。厢，庑也。"
                },
                {
                    "paragraph": "贤者蔽而不见兮，谗谀进而相朋。",
                    "zhushu": "相朋，一作在位。朋，一作明。"
                },
                {
                    "paragraph": "枭鸮并进而俱鸣兮，凤皇飞而髙翔。",
                    "zhushu": "言小人相举而论议，贤智隐而深藏也。"
                },
                {
                    "paragraph": "愿壹往而径逝兮，",
                    "zhushu": "壹，或作一。"
                },
                {
                    "paragraph": "道壅绝而不通。",
                    "zhushu": "言已思壹见君，尽忠言而遂径去，障蔽于谗佞而不得至也。",
                    "type": 2
                },
                {
                    "paragraph": "自悲",
                    "zhushu": "",
                    "type": 2
                },
                {
                    "paragraph": "居愁懃其谁告兮，独永思而忧悲。",
                    "zhushu": "言己放在山泽，心中愁苦，无所告愬，长忧悲而已。懃，一作苦。"
                },
                {
                    "paragraph": "内自省而不惭兮，操愈坚而不衰。",
                    "zhushu": "言已自念怀抱忠诚，履行清白，内不惭于身，外不媿于人，志愈坚固，不衰懈也。"
                },
                {
                    "paragraph": "隐三年而无决兮，岁忽忽其若颓。",
                    "zhushu": "言已放在山野，满三年矣，岁月迫促，去若颓下，年且老也。古者人臣三谏不从，待放三年，君命还则复，无则遂行也。"
                },
                {
                    "paragraph": "怜余身不足以卒意兮，",
                    "zhushu": "怜，一作怜。卒，释文作𣨛。"
                },
                {
                    "paragraph": "冀一见而复归。",
                    "zhushu": "言已自怜身老，不足以终志意，幸复一见君，陈忠言，还郷邑也。"
                },
                {
                    "paragraph": "哀人事之不幸兮，",
                    "zhushu": "幸，爱。"
                },
                {
                    "paragraph": "属天命而委之咸池。",
                    "zhushu": "咸池，天神也。言已自哀不能修人事以见爱于君，属禄命于天，委之神明而已。补曰：言已遭时之不幸，无可奈何，付之天命而已。逸说非是。属音烛，付也。淮南云：咸池者，水鱼之囿也。注云：水鱼，天神。"
                },
                {
                    "paragraph": "身被疾而不闲兮，",
                    "zhushu": "闲，差也。补曰：闲，瘳也。音谏。差，楚懈切。"
                },
                {
                    "paragraph": "心沸热其若汤。",
                    "zhushu": "言己修行仁义，身反被病而不闲差，忧道不立，心中怛然，而气热若汤之沸。沸，一作怫。补曰：怫音费，忿貌。"
                },
                {
                    "paragraph": "氷炭不可以相并兮，",
                    "zhushu": "并，并也。"
                },
                {
                    "paragraph": "吾固知乎命之不长。",
                    "zhushu": "言氷见炭则消，炭得氷则灭，以喻忠佞不可并处，则相伤害，固知我命之不得长久，将消灭也。一云固知余命之不长，一云吾乎固知命之不长。"
                },
                {
                    "paragraph": "哀独苦死之无乐兮，惜予年之未央。",
                    "zhushu": "自哀惜死年尚少也。予，一作余。"
                },
                {
                    "paragraph": "悲不反余之所居兮，",
                    "zhushu": "一本不下有得字。"
                },
                {
                    "paragraph": "恨离予之故郷。",
                    "zhushu": "不得归郢见故居也。"
                },
                {
                    "paragraph": "鸟兽惊而失群兮，",
                    "zhushu": "飞者为鸟，走者为兽。群，一作群。补曰：礼记云：今是大鸟兽失丧其群匹，越月逾时焉，则必反巡，过其故郷，翔回焉，鸣号焉，蹢躅焉，踟蹰焉，然后乃能去之。"
                },
                {
                    "paragraph": "犹髙飞而哀鸣。",
                    "zhushu": "言鸟兽失其群偶，尚哀鸣相求，以刺同位之人，曽无相念之意也。"
                },
                {
                    "paragraph": "狐死必首丘兮，夫人孰能不反其真情？",
                    "zhushu": "真情，本心也。言狐狸之死，犹向丘穴，人年老将死，谁有不思故郷乎？言已尤甚也。"
                },
                {
                    "paragraph": "故人疏而日忘兮，新人近而俞好。",
                    "zhushu": "言旧故忠臣，日以疏远；谗谀新人，日近而见亲也。俞，一作愈，一云新人愈近而日好。补曰：俞，与愈同。"
                },
                {
                    "paragraph": "莫能行于杳冥兮，孰能施于无报？",
                    "zhushu": "言众人谁能有执心正行于杳冥之中，施于无报之人乎？言皆苟且而行，以求利也。补曰：传曰：行乎冥冥，施乎无报。"
                },
                {
                    "paragraph": "苦众人之皆然兮，乘回风而远游。",
                    "zhushu": "言己患苦众人皆行苟且，故乘风而远去也。"
                },
                {
                    "paragraph": "凌恒山其若陋兮，",
                    "zhushu": "凌，乘也。恒山，北岳也。陋，小也。补曰：恒，胡登切。恒山在中山曲阳县西北。"
                },
                {
                    "paragraph": "聊愉娱以忘忧。",
                    "zhushu": "言巳乘腾髙山，以为庳小，陟险犹易，聊且愉乐，以忘悲忧也。愉，一作媮，补曰：并音俞。"
                },
                {
                    "paragraph": "悲虚言之无实兮，",
                    "zhushu": "谗言无诚，君不察也。"
                },
                {
                    "paragraph": "苦众口之铄金。",
                    "zhushu": "已解于九章中。"
                },
                {
                    "paragraph": "过故郷而一顾兮，泣歔欷而霑衿。",
                    "zhushu": "言已远行，犹思楚国，而悲泣也。"
                },
                {
                    "paragraph": "厌白玉以为面兮，",
                    "zhushu": "厌，著也。补曰：厌，于叶切，一音淹。"
                },
                {
                    "paragraph": "怀琬琰以为心。",
                    "zhushu": "言已施行清白，心面若玉，内外相副。"
                },
                {
                    "paragraph": "邪气入而感内兮，施玉色而外淫。",
                    "zhushu": "淫，润也。言谗邪之言，虽自内感，己志而犹不变，玉色外润，而内愈明也。"
                },
                {
                    "paragraph": "何青云之流澜兮，",
                    "zhushu": "澜，一作烂。"
                },
                {
                    "paragraph": "微霜降之蒙蒙。",
                    "zhushu": "蒙蒙，盛貌。诗云：零雨其蒙。言遭佞人群聚，造作虚辞，君政用急，天早下霜，则害草木，伤其贞节也。之，一作而，蒙，一作蒙，注同。"
                },
                {
                    "paragraph": "徐风至而徘徊兮，",
                    "zhushu": "而，一作之，一作俳佪。"
                },
                {
                    "paragraph": "疾风过之汤汤。",
                    "zhushu": "风为号令，言君命宽则风舒，风舒则已徘徊而有还志也。令急风疾，则己惶遽欲急去也。汤，一作荡，一云疾风舒之荡荡。"
                },
                {
                    "paragraph": "闻南藩乐而欲往兮，",
                    "zhushu": "藩，蔽也。南国诸侯为天子藩蔽，故称藩也。唐本无乐而二字，补曰：乐，五効切，注读作入声。"
                },
                {
                    "paragraph": "至会稽而且止。",
                    "zhushu": "会稽，山名也。言已闻南国饶乐，而欲往至会稽山，且休息也。"
                },
                {
                    "paragraph": "见韩众而宿之兮，问天道之所在。",
                    "zhushu": "韩众，仙人也。天道，长生之道也。众，一作终。"
                },
                {
                    "paragraph": "借浮云以送予兮，载雌霓而为旌。",
                    "zhushu": "旌，旗也。有铃为旌也。载，一作戴，一云载虹霓而为旍。补曰：梁书王筠传：沈约制郊居赋，要筠读，至雌霓连蜷，约曰：仆常恐人呼为霓。上五激，下五鸡切。"
                },
                {
                    "paragraph": "驾青龙以驰骛兮，班衍衍之冥冥。",
                    "zhushu": "言极疾也。"
                },
                {
                    "paragraph": "忽容容其安之兮，超慌忽其焉如。",
                    "zhushu": "不知所之也。焉，一作安。补曰：如，去声。"
                },
                {
                    "paragraph": "苦众人之难信兮，愿离群而远举。",
                    "zhushu": "举。去也。言苦见俗人多言无信。不可据任。故愿离众而远去也。补曰：举有据音。"
                },
                {
                    "paragraph": "登峦山而远望兮，",
                    "zhushu": "峦，小山也。一云登峦，无山字。"
                },
                {
                    "paragraph": "好桂树之冬荣。",
                    "zhushu": "南方有不死之草，北方有不释之氷也。一云好桂茂而冬荣。"
                },
                {
                    "paragraph": "观天火之炎炀兮，听大壑之波声。",
                    "zhushu": "大壑，海水也。言己仰观天火，下睹海水，心愁思也。补曰：炀，以让切，炙燥也。"
                },
                {
                    "paragraph": "引八维以自道兮，",
                    "zhushu": "天有八维，以为纲纪也。道，一作导。"
                },
                {
                    "paragraph": "含沆　以长生。",
                    "zhushu": "言已乃擥持八维，以自导引，含沆瀣之气，以不死也。补曰：沆，胡亢。瀣，胡介切，本作瀣。"
                },
                {
                    "paragraph": "居不乐以时思兮，",
                    "zhushu": "以，一作而，一云思时。"
                },
                {
                    "paragraph": "食草木之秋实。",
                    "zhushu": "秋实，谓枣栗之属也。"
                },
                {
                    "paragraph": "饮菌若之朝露兮，构桂木而为室。",
                    "zhushu": "言饮食洁清，所处芬香也。补曰：菌音窘。"
                },
                {
                    "paragraph": "杂橘柚以为囿兮，",
                    "zhushu": "囿，一作圃。"
                },
                {
                    "paragraph": "列新夷与椒桢。",
                    "zhushu": "杂聚众善，以自修餝也。补曰：新夷，即辛夷也。桢，女贞也。"
                },
                {
                    "paragraph": "鹍鹤孤而夜号兮，哀居者之诚贞。",
                    "zhushu": "言鹍鸡、鸧鹤大鸟犹知贤良，哀惜己之履行正直，而不施用也。",
                    "type": 2
                },
                {
                    "paragraph": "哀命",
                    "zhushu": "",
                    "type": 2
                },
                {
                    "paragraph": "哀时命之不合兮，伤楚国之多忧。",
                    "zhushu": "言已自哀生时禄命，好行公正，不与君合，怜伤楚国无有忠臣，国家多忧也。"
                },
                {
                    "paragraph": "内怀情之洁白兮，",
                    "zhushu": "洁，一作质。"
                },
                {
                    "paragraph": "遭乱世而离尤。",
                    "zhushu": "言己怀洁白之志，以得罪过于众人也。而，一作以。"
                },
                {
                    "paragraph": "恶耿介之直行兮，世溷浊而不知。",
                    "zhushu": "言众人恶明正之直士，以君暗昧，不知用之故也。"
                },
                {
                    "paragraph": "何君臣之相失兮，上沅湘而分离。",
                    "zhushu": "言谗佞害己，使朋君放逐忠臣，上下分离，失其所也。"
                },
                {
                    "paragraph": "测汨罗之湘水兮，",
                    "zhushu": "汨水在长沙罗县，下注相水中。补曰：汨音觅。"
                },
                {
                    "paragraph": "知时固而不反。",
                    "zhushu": "言已沈身汨水，终不还楚国也。"
                },
                {
                    "paragraph": "伤离散之交乱兮，遂侧身而既远。",
                    "zhushu": "遂去而流迁也。"
                },
                {
                    "paragraph": "处玄舍之幽门兮，穴岩石而窟伏。",
                    "zhushu": "岩，穴也。言己修德不用，欲伏岩穴之中，以自隐藏也。"
                },
                {
                    "paragraph": "从水蛟而为徒兮，与神龙乎休息。",
                    "zhushu": "自喻德如蛟龙而濳匿也。乎，一作而。"
                },
                {
                    "paragraph": "何山石之崭岩兮，灵魂屈而偃蹇。",
                    "zhushu": "言山石髙岩，非己所居，灵魂偃蹇难止，欲去之也。崭，一作嶃，补曰：并士衔切。"
                },
                {
                    "paragraph": "含素水而蒙深兮，日眇眇而既远。",
                    "zhushu": "素水，白水也。言虽远行，不失清白之节也。蒙深，一作蒙蒙。"
                },
                {
                    "paragraph": "哀形体之离解兮，",
                    "zhushu": "解，一作懈。补曰：解音懈。"
                },
                {
                    "paragraph": "神𦉾两而无舍。",
                    "zhushu": "罔两，无所据依貌也。舍，止也。自哀身体陆离，远行解倦，精神罔两，无所据依而舍止也。𦉾，一作罔。补曰：郭象曰：罔两，景外之微阴也。"
                },
                {
                    "paragraph": "惟椒兰之不反兮，",
                    "zhushu": "椒，子椒也。兰，子兰也。不，一作无。"
                },
                {
                    "paragraph": "魂迷惑而不知路。",
                    "zhushu": "言子椒、子兰不肯反己，魂魄迷惑，不知道路当如何也。"
                },
                {
                    "paragraph": "愿无过之设行兮，",
                    "zhushu": "释文：行，户更切。"
                },
                {
                    "paragraph": "虽灭没之自乐。",
                    "zhushu": "言愿设陈巳行。终无过恶，虽身没名灭，犹自乐不改易也。补曰：乐。去声。"
                },
                {
                    "paragraph": "痛楚国之流亡兮，哀灵修之过到。",
                    "zhushu": "言怀王之过，已至于恶，楚国将危亡，失贤之故也。补曰：到，至也。"
                },
                {
                    "paragraph": "固时俗之溷浊兮，志瞀迷而不知路。",
                    "zhushu": "瞀，闷也。迷，惑也。言己遭遇乱世，心中烦惑，不知所行也。补曰：瞀音茂。"
                },
                {
                    "paragraph": "念私门之正匠兮，",
                    "zhushu": "匠，教也。"
                },
                {
                    "paragraph": "遥涉江而远去。",
                    "zhushu": "言己念众臣皆营其私，相教以利，乃以具邪心欲王国家之事，故已远去也。"
                },
                {
                    "paragraph": "念女𡡓之婵媛兮，涕泣流乎于悒。",
                    "zhushu": "于悒，増叹貌也。已解于离骚经。悒，一作邑。补曰：于悒，音见九章。"
                },
                {
                    "paragraph": "我决死而不生兮，虽重追吾何及。",
                    "zhushu": "言亦无所复还也。一云吾其何及。"
                },
                {
                    "paragraph": "戏疾瀬之素水兮，望髙山之蹇产。",
                    "zhushu": "言巳履清白，其志如水，虽遇弃放，犹志仰髙远而不懈也。髙山，一作乔木。"
                },
                {
                    "paragraph": "哀髙丘之赤岸兮，遂没身而不反。",
                    "zhushu": "言巳哀楚有髙丘之山，其岸峻崄，赤而有光明，伤无贤君，将以阽危，故沈身于湘流而不还也。没，一作殁。",
                    "type": 2
                },
                {
                    "paragraph": "谬谏",
                    "zhushu": "鲍慎思云：篇目当在乱曰之后。按古本释文，七谏之后，乱曰别为一篇，九怀、九思皆同。",
                    "type": 2
                },
                {
                    "paragraph": "怨灵修之浩荡兮，",
                    "zhushu": "巳解于离骚经。"
                },
                {
                    "paragraph": "夫何执操之不固？",
                    "zhushu": "操，志也。固，坚也。言己念怀王信用谗佞，志数变移而不坚固也。补曰：操，七到切。"
                },
                {
                    "paragraph": "悲太山之为隍兮，",
                    "zhushu": "隍，城下池也。易曰：城复于隍也。隍，一作湟。补曰：说文：城也。有水曰池，无水曰隍。"
                },
                {
                    "paragraph": "孰江河之可涸。",
                    "zhushu": "涸，塞也。言太山将颓为池，以喻君且失其位，用心迷惑，过恶已成，若江河之决，不可涸塞也。补曰：涸，乎固切，水竭也。"
                },
                {
                    "paragraph": "愿承闲而效志兮，",
                    "zhushu": "志，一作忠。补曰：闲音闲。"
                },
                {
                    "paragraph": "恐犯忌而于讳。",
                    "zhushu": "所畏为忌，所隐为讳。于，触也。言己愿承君闲暇之时，竭効忠言，恐犯上忌，触众人讳，而见刑诛也。"
                },
                {
                    "paragraph": "卒抚情以寂寞兮，",
                    "zhushu": "寞，一作漠。"
                },
                {
                    "paragraph": "然怊怅而自悲。",
                    "zhushu": "怊怅，恨貌也。言巳终抚我情，寂漠不言，然怊怅自恨，心悲毒也。补曰：怊音超。"
                },
                {
                    "paragraph": "王与石其同匮兮，",
                    "zhushu": "匮，匣也。其，一作而。"
                },
                {
                    "paragraph": "贯鱼眼与珠玑。",
                    "zhushu": "圜泽为珠，廉隅为玑。以言君不知贤愚忠佞之士，犹同玉石，杂鱼眼与珠玑同贯而不别也。一云粗嵎为玑。补曰：玑字音机，珠不圆也。"
                },
                {
                    "paragraph": "驽骏杂而不分兮，",
                    "zhushu": "驽，顿马也。良马为骏。补曰：顿与钝同。"
                },
                {
                    "paragraph": "服罢牛而骖骥。",
                    "zhushu": "在辕为服，外騑为骖。言君选士用人，杂用驽骏，不异贤愚。若驾罢牛，骖以骐骥，才力不同也。补曰：罢音皮。"
                },
                {
                    "paragraph": "年滔滔而自远兮，",
                    "zhushu": "滔滔，行貌。远，一作往。"
                },
                {
                    "paragraph": "寿冉冉而愈衰。",
                    "zhushu": "自伤不遇，年衰老也。愈，一作俞。补曰：俞与愈同。衰，所泪切，一所戾切。"
                },
                {
                    "paragraph": "心悇憛而烦𡨚兮，",
                    "zhushu": "悇憛，忧愁貌也。𡨚，一作怨，释文作宛，于袁切。补曰：悇，他胡切。憛，他暗切。一曰，祸福未定，屈艸自覆曰宛。"
                },
                {
                    "paragraph": "蹇超摇而无冀。",
                    "zhushu": "蹇，辞也。超摇，不安也。言已自念年老，心中悇憛，超摇不安，终无所冀望也。"
                },
                {
                    "paragraph": "固时俗之工巧兮，灭规矩而改错。",
                    "zhushu": "补曰：错，七故切。"
                },
                {
                    "paragraph": "却骐骥而不乘兮，策驽骀而取路。当世岂无骐骥兮，诚无王良之善驭。见执辔者非其人兮，故驹跳而远去。",
                    "zhushu": "皆已解在九辩。补曰：许慎云：王良，晋大夫御无恤子良也。所谓御良也。一名孙无政。为赵简子御。死而托精于天驷星。天文有王良星是也。"
                },
                {
                    "paragraph": "不量凿而正枘兮，恐矩矱之不同。",
                    "zhushu": "已解于离骚经。同，一作周。补曰：凿，才到切。枘，而锐切。矩，俱两切。矱，乌郭切。"
                },
                {
                    "paragraph": "不论世而髙举兮，恐操行之不调。",
                    "zhushu": "调，和也。言人不论世之贪浊，而髙举清白之行，恐不和于俗，而见憎于众也。"
                },
                {
                    "paragraph": "弧弓弛而不张兮，",
                    "zhushu": "弛，解。弧，一作故。弛，一作㢮。释文作矤。补曰：弧音胡，说文：木弓也。一曰，往体多、来体寡曰弧。弛、矤，并音矢。"
                },
                {
                    "paragraph": "孰云知其所至？",
                    "zhushu": "言弧弓虽强，弛而不张，谁知其力之所至乎？以言贤者不在职位，亦不知其才德也。"
                },
                {
                    "paragraph": "无倾危之患难兮，焉知贤士之所死。",
                    "zhushu": "言国无倾危之难，则不知贤士之伏节死义。补曰：老子云：国家昏乱有忠臣。"
                },
                {
                    "paragraph": "俗推佞而进富兮，节行张而不著。",
                    "zhushu": "张，一作明。补曰：著，张虑切。"
                },
                {
                    "paragraph": "贤良蔽而不群兮，朋曹比而党誉。",
                    "zhushu": "补曰：比音鼻。"
                },
                {
                    "paragraph": "邪说饰而多曲兮，正法弧而不公。",
                    "zhushu": "弧，戾也。言世俗之人，推佞以为贤，进富以为能，故君之正法胶戾不用，众皆背公而向私也。一本邪下有枉字。补曰：胶音豪，戾也。"
                },
                {
                    "paragraph": "直士隐而避匿兮，",
                    "zhushu": "避，一作辟。"
                },
                {
                    "paragraph": "谗谀登乎明堂。",
                    "zhushu": "明堂，布政之宫也。言忠直之士隐身避世，谗谀之人反登明堂而为政也。补曰：左传：勇则害上，不登于明堂。"
                },
                {
                    "paragraph": "弃彭咸之娱乐兮，",
                    "zhushu": "言弃彭咸清洁之行，娱乐风俗，则为贪佞也。补曰：彭咸以伏节死义为乐，而时人弃之。"
                },
                {
                    "paragraph": "灭巧倕之绳墨。",
                    "zhushu": "言工灭巧倕之绳墨，则枉直失其制也。言君偕先王之法，则自乱惑也。"
                },
                {
                    "paragraph": "菎蕗杂于黀蒸兮，",
                    "zhushu": "枲翮曰黀，煏竹曰蒸。言待菎蕗香直之草，杂于黀蒸，烧而燃之，则不识于物也。以言取忠直弃之林野，亦不知贤也。一作箟簬。黀，一作菆，一作靡，一作樷，一作䕺，一作丛，一作藂。一云菎蔬杂于黀䇰。补曰：菎音昆。蕗音路。箟与菌同，箘簬也，音窘，亦音昆。黀，麻䕸也。菆，麻蒸也，并音邹。蒸，折麻中干也。䇰，竹炬也，并音烝。樷、䕺、藂，并与丛同，草丛生也。菆，亦音丛。靡音糜。"
                },
                {
                    "paragraph": "机蓬矢以射革。",
                    "zhushu": "矢，箭也。言张强弩之机，以蓬蒿之箭，以射犀革之盾，必摧折而无所能入也。言使愚巧任政，必致荒乱，无所能成。"
                },
                {
                    "paragraph": "驾蹇驴而无策兮，",
                    "zhushu": "蹇，跛也。策，箠也。"
                },
                {
                    "paragraph": "又何路之能极？",
                    "zhushu": "极，竟也。言君任驽蝢之臣，使在显职，如驾跛蹇之驴，又无鞭箠，终不竟道，将倾覆也。"
                },
                {
                    "paragraph": "以直针而为钓兮，",
                    "zhushu": "钓，一作钩。补曰：针音针。"
                },
                {
                    "paragraph": "又何鱼之能得？",
                    "zhushu": "言君不能以礼敬聘请贤者，犹以直针钓鱼，无所能得也。"
                },
                {
                    "paragraph": "伯牙之绝弦兮，",
                    "zhushu": "伯牙，工鼓琴也。补曰：列子：伯牙善鼓琴，钟子期善听。"
                },
                {
                    "paragraph": "无钟子期而听之。",
                    "zhushu": "钟子期，识音者也。言钟子期死，伯牙破琴绝弦，不肯复鼓，以世无知音也。言已不遇明君识忠直者，亦宜钳口而不语言也。"
                },
                {
                    "paragraph": "和抱璞而泣血兮，",
                    "zhushu": "一云和氏。"
                },
                {
                    "paragraph": "安得良工而剖之？",
                    "zhushu": "和，卞和也。训，犹活也。已解于上篇也。安，一作焉。剖，一作刋，一作刑。"
                },
                {
                    "paragraph": "同音者相和兮，",
                    "zhushu": "谓清浊也。"
                },
                {
                    "paragraph": "同类者相似。",
                    "zhushu": "谓好恶也。以言君清明则洁白之士进，君暗昧则贪浊之人用。易曰：方以类聚，物以群分。似，一作仇。"
                },
                {
                    "paragraph": "飞鸟号其群兮，鹿鸣求其友。",
                    "zhushu": "同志为友。言飞鸟登髙木，志意喜乐，则和鸣求其群而呼其耦。鹿得美草，口甘其味，则求其友而号其侣也。以言在位之臣，不思贤念旧，曽不若鸟兽也。诗曰：婴其鸣矣，求其友声。又曰：呦呦鹿鸣，食野之苹。"
                },
                {
                    "paragraph": "故叩宫而宫应兮，弹角而角动。",
                    "zhushu": "叩，击也。弹，揳也。宫、角，五音也。言叩击五音，各以其声感而相应也。以言君求仁则仁至，修正则下直也。一云叩官而商应，弹角而征动。补曰：庄子云：皷宫宫动，皷角角动，音律同矣。淮南云：调弦者，叩宫宫应，弹角角动。此同声相和者也。注：叩大宫则少宫应，弹大角则少角动。"
                },
                {
                    "paragraph": "虎啸而谷风至兮，",
                    "zhushu": "虎，阳物也。谷风，阳气也。言虎悲啸而吟，则谷风至而应其类也。以言君修德行正，则百姓随而化也。"
                },
                {
                    "paragraph": "龙举而景云往。",
                    "zhushu": "龙，介虫，阴物也。景云，大云而有光者。云亦阴也。言神龙将举升天，则景云覆而扶之，辅其𩔗也。言君好贤士，则英俊往而并集也。补曰：诗云：习习谷风。易曰：云从龙，风从虎。新序：孔子曰：虎啸而谷风起，龙兴而景云见。淮南曰：虎啸而谷风至，龙举而景云属。注云：虎，土物也。谷风，木风也。木生于土，故虎啸而谷风至。龙，水也。云生水。故龙举而景云属。管辂别传云：徐季龙与辂共论。龙动则景云起。虎啸则谷风至。以为火星者龙。参星者虎。火出则云应。参出则风到。此乃阴阳之感化。非龙虎之所致也。辂言：若以参星为虎。则谷风更为寒霜之风。非东风之名。是以龙者阳精，以濳为阴，幽灵上通，和气感神，二物相扶，故能兴云。夫虎者，阴精而居于阳，依木长啸，动于巽休，二数相感，故能运风。况龙有濳飞之化，虎有文明之变，招云召风，何足为疑？季龙言：龙之在渊，不过一井之底。虎之悲啸，不过百步之中，形气浅弱，所通者近，何能漂景云而驰东风？辂言：君不见阴阳燧在掌握之中，形不出手，乃上引太阳之火，下引太阴之水，嘘吸之间，烟景以集，自然之道，无有远近。"
                },
                {
                    "paragraph": "音声之相和兮，言物类之相感也。",
                    "zhushu": "言鸟兽相呼，云龙相感，无不应其类而从其耦也。伤君独无精诚之心以动贤也。一云音击而相和兮，一无言及也字。"
                },
                {
                    "paragraph": "夫方圜之异形兮，",
                    "zhushu": "一云若夫。圜，一作圆。"
                },
                {
                    "paragraph": "势不可以相错。",
                    "zhushu": "言君性所为，不与己合，若方与圜不可错杂，势不相安也。"
                },
                {
                    "paragraph": "列子隐身而穷处兮，",
                    "zhushu": "列子，古贤士也。补曰：列子，名御冦，其书曰：子列子穷，容貌有饥色，居郑圃四十年，人无识者。"
                },
                {
                    "paragraph": "世莫可以寄托。",
                    "zhushu": "言列子所以隐佚不仕而穷处者，以世多诈伪，无可以寄命托身也。以，一作与。"
                },
                {
                    "paragraph": "众鸟皆有行列兮，凤独翔翔而无所薄。",
                    "zhushu": "已解于九辩也。翔翔，一作翺翔，一作洋洋。薄，一作合。补曰：行，胡冈切。"
                },
                {
                    "paragraph": "经浊世而不得志兮，愿侧身岩穴而自托。",
                    "zhushu": "言已历贪浊之世，终不得展其志意，但甘处岩穴之中而隐伏也。一无侧身二字，有依字。"
                },
                {
                    "paragraph": "欲阖口而无言兮，尝被君之厚德。",
                    "zhushu": "阖，闭也。言已欲闲口结舌而不复言，以尝被君之厚禄，故不能默也。"
                },
                {
                    "paragraph": "独便悁而怀毒兮，愁郁郁之焉极。",
                    "zhushu": "言忧愁之无穷，便悁，一作申旦，愁，一作凭。补曰：悁，忿也，音渊。"
                },
                {
                    "paragraph": "念三年之积思兮，愿壹见而陈词。",
                    "zhushu": "思一见君而陈忠言也。壹，或作一。补曰：糜信以为屈原著辞见放九年。今东方朔谬谏之章云：三年积思愿壹见。愚谓此言朔自为也。案汉书朔传亦郁邑于不登用，故因名此章为谬谏。若云谬语，因托屈原以讽汉主也。讽，一作诬。糜信，魏乐平太守也。一作庾信。予按卜居云：屈原既放三年，不得复见。则三年积思，正谓屈原也。唯以谬谏名篇，当如糜信之说尔。"
                },
                {
                    "paragraph": "不及君而骋说兮，",
                    "zhushu": "骋，驰也。"
                },
                {
                    "paragraph": "世孰可为明之？",
                    "zhushu": "言已不及贤君，而骋极忠说，则时世暗蔽无可为明真伪也。补曰：为，去声。"
                },
                {
                    "paragraph": "身寝疾而日愁兮，",
                    "zhushu": "寝，卧也。"
                },
                {
                    "paragraph": "情沉抑而不扬。",
                    "zhushu": "言己身被疾病，卧而愁思，自伤忠诚沈抑而不得扬达也。"
                },
                {
                    "paragraph": "众人莫可与论道兮，悲精神之不通。",
                    "zhushu": "言当世之人，无可与议事君之道者，哀我精神所志，而不得通于君也。",
                    "type": 2
                },
                {
                    "paragraph": "乱曰：鸾皇孔凤日以远兮，",
                    "zhushu": "孔，孔雀也。一云鸾孔凤皇。"
                },
                {
                    "paragraph": "畜凫驾鹅。",
                    "zhushu": "一云畜枭驾鹅。补曰：驾音加。博雅：𪀉鹅，鴈也。𪀉音加。郭璞云：驾鹅，野鹅也。"
                },
                {
                    "paragraph": "鸡鹜满堂坛兮，",
                    "zhushu": "髙殿敞扬为堂，平场广坦为坛。扬，一作阳。补曰：坛音善。"
                },
                {
                    "paragraph": "鼃黾游乎华池。",
                    "zhushu": "鼃，虾蟆也。华池，芳华之池也。言君推远孔凤，斥逐贤智，畜养鹅鹜，亲近小人，满于堂庭。鼃黾，谕谗谀弄口得志也。"
                },
                {
                    "paragraph": "要褭奔亡兮，腾驾橐驼。",
                    "zhushu": "要，一作騕，补曰：并音杳。应劭曰：騕褭，古之骏马，赤喙玄身，日行五千里。橐音托，又音骆。"
                },
                {
                    "paragraph": "鈆刀进御兮，遥弃太阿。",
                    "zhushu": "要褭，骏马，太阿，利剑也。言君放远要褭英俊之士，而驾ㅤ驼，任使罢驽顿朽之人，而弃明智之士也。补曰：贾𧨏云：莫邪为钝兮，鈆刀为锯。鈆音沿，青金也。"
                },
                {
                    "paragraph": "拔搴玄芝兮，",
                    "zhushu": "玄芝，神草也。补曰：搴音蹇。本草：黑芝，一名玄芝。"
                },
                {
                    "paragraph": "列树芋荷。橘柚萎枯兮，",
                    "zhushu": "橘柚，美木也。"
                },
                {
                    "paragraph": "苦李旖旎。",
                    "zhushu": "旖旎，盛貌也。言君乃拔去芝草，贱弃橘柚，种殖芋荷，养育苦李，爱重小人，斥逐君子也。补曰：旖，乌可切，当作㫊。旎，难可切，见九辩。"
                },
                {
                    "paragraph": "甂瓯登于明堂兮，",
                    "zhushu": "甂瓯，瓦器名也。补曰：甂音边。方言：自关而西，盆盎小者曰甂也。瓯，小盆也。"
                },
                {
                    "paragraph": "周鼎濳乎深渊。",
                    "zhushu": "周鼎，夏禹所作鼎也。左氏传曰：昔夏禹之有德，远方图物，贡金九牧，铸鼎象物。桀有昏德，鼎迁于商。商纣暴虐，鼎迁于周，是为周鼎。言甂瓯之器登明堂，周鼎反藏于深渊之水。言小人任政，贤者隐匿也。乎，一作于。补曰：汉郊祀志云：宋太丘社亡，而鼎没于泗水彭城下。"
                },
                {
                    "paragraph": "自古而固然兮，吾又何怨乎今之人。",
                    "zhushu": "言往古嫉妬忠直而不肯进用，我何为独怨今世之人乎？自慰之词。"
                }
            ]
        },
        {
            "name": "哀时命章句第十四",
            "paragraphs": [
                {
                    "paragraph": "哀时命章句第十四",
                    "zhushu": "",
                    "type": 1
                },
                {
                    "paragraph": "哀时命者，严夫子之所作也。夫子名忌，",
                    "zhushu": "忌，会稽吴人，本姓庄，当时尊尚，号曰夫子，避汉明帝讳曰严。一云名忌，字夫子。"
                },
                {
                    "paragraph": "与司马相如俱好辞赋，客游于梁，梁孝王甚奇重之。忌哀屈原受性忠贞，",
                    "zhushu": "一云受命而生。"
                },
                {
                    "paragraph": "不遭明君而遇暗世，斐然作辞，叹而述之，",
                    "zhushu": "一云追以述之。"
                },
                {
                    "paragraph": "故曰哀时命也。",
                    "zhushu": ""
                },
                {
                    "paragraph": "哀时命之不及古人兮，夫何予生之不遘时？",
                    "zhushu": "遘，遇也。诗云：遘闵既多。言已自哀生时年命，不及古贤圣之出遇清明之时，而当贪乱之世也。遘，一作遭，闵，一作𢚓。"
                },
                {
                    "paragraph": "往者不可扳援兮，俫者不可与期。",
                    "zhushu": "言往者圣帝不可板引而及，后世明主亦不可须待与期，伤生不遇时，遭困戹也。扳，一作攀，俫，一作来。补曰：扳与攀同，引也。"
                },
                {
                    "paragraph": "志憾恨而不逞兮，",
                    "zhushu": "憾，亦恨也。论语曰：与朋友共，弊之而无憾。逞，解也。补曰：逞，丑郢切。说文：逞，通也。楚谓疾行为逞。一曰快也。"
                },
                {
                    "paragraph": "杼中情而属诗。",
                    "zhushu": "属，续也。言已上下无所遭遇，意中憾恨，忧而不解，则杼我中情，属续诗文，以敶己志也。杼，一作抒。补曰：杼，常与切。属音烛。"
                },
                {
                    "paragraph": "夜炯炯而不寐兮，怀隐忧而历兹。",
                    "zhushu": "言己中心愁怛，目为炯炯而不能眠，如遭大忧，常怀戚戚，经历年岁，以至于此也。炯，一作ㅤ，释文作烱。隐，一作殷。补曰：炯，古茗切，光也。烱，俱永切，炎蒸也。隐，痛也。殷，大也。注云大忧，疑作殷者是。"
                },
                {
                    "paragraph": "心郁郁而无告兮，众孰可与深谋？",
                    "zhushu": "言己心中忧毒，而无所告语，众皆謟谀，无可与议忠信也。"
                },
                {
                    "paragraph": "欿愁悴而委惰兮，",
                    "zhushu": "欿，愁貌也。委惰，懈惓也。惰，释文作憜。补曰：欿音坎，不自满足意。"
                },
                {
                    "paragraph": "老冉冉而逮之。",
                    "zhushu": "言己欲行忠信而不得进，欿然愁悴，意中懈倦，年复已过，为老所及，而志不立也。"
                },
                {
                    "paragraph": "居处愁以隐约兮，",
                    "zhushu": "居，一作凥。以，一作㠯。"
                },
                {
                    "paragraph": "志沈抑而不扬。",
                    "zhushu": "言已放于山泽，隐身守约，而志意沈抑，不得扬见于君，而永忧恨也。"
                },
                {
                    "paragraph": "道壅塞而不通兮，",
                    "zhushu": "通，一作达。"
                },
                {
                    "paragraph": "江河广而无梁。",
                    "zhushu": "言已欲竭忠谋，谗邪壅塞而不得达，若临江河，无桥梁以济。"
                },
                {
                    "paragraph": "愿至昆仑之悬囿兮，采钟山之玉英。",
                    "zhushu": "钟山，在昆仑山西北。淮南言钟山之玉，烧之三日，其色不变。言已自知不用，愿避世远去，上昆仑山，游于悬圃，采玉英咀而嚼之，以延寿也。补曰：淮南云：钟山之玉，炊以鑪炭，三日三夜而色泽不变，则至德天地之精也。许慎云：钟山，北陆无日之地，出美玉。援神契曰：玉英，王有英华之色。"
                },
                {
                    "paragraph": "擥瑶木之橝枝兮，",
                    "zhushu": "擥，一作𢱯，椫，一作橝。补曰：橝，大男切，木名。"
                },
                {
                    "paragraph": "望阆风之板桐。",
                    "zhushu": "板桐，山名也，在阆风之上。言已既登昆仑，复欲引王树之枝，上望阆风、板桐之山，遂陟天庭而游戏也。板，一作阪。补曰：博雅云：昆仑虚有三山，阆风、板桐、玄圃。水经云：昆仑三级：下曰樊桐，一名板松；二曰玄圃，一名阆风；上曰层城，一名天庭。淮南云：悬圃、凉风、樊桐，在昆仑阊阖之中。樊，读如饭。"
                },
                {
                    "paragraph": "弱水汨其为难兮，",
                    "zhushu": "尚书曰：道弱水至于合𥠖也。补曰：汨音骨，一于笔切。应劭曰：弱水出张掖删丹，西至酒泉、合𥠖，余波入于流沙。师古曰：弱水，谓西域绝远之水，乘毛车以渡者耳，非张掖弱水也。"
                },
                {
                    "paragraph": "路中断而不通。",
                    "zhushu": "言已想得登神山，顾以娱忧，迫弱水不得涉渡，路绝不通，所为无可也。断，一作绝。"
                },
                {
                    "paragraph": "势不能凌波以径度兮，",
                    "zhushu": "以，一作而。度，一作渡。"
                },
                {
                    "paragraph": "又无羽翼而髙翔。",
                    "zhushu": "言巳势不能为船，乘波渡水，又无羽翼可以飞翔，当亦穷困也。"
                },
                {
                    "paragraph": "然隐悯而不达兮，",
                    "zhushu": "悯，一作闵。"
                },
                {
                    "paragraph": "独徙倚而彷徉。",
                    "zhushu": "徙倚，犹低佪也。言己隐身山泽，内自悯伤志不得达，独徘徊彷徉而游戏也。一作仿佯。"
                },
                {
                    "paragraph": "怅惝罔㠯永思兮，",
                    "zhushu": "㠯，一作而，补曰惝，昌掌切，惊貌。"
                },
                {
                    "paragraph": "心纡𨋎而増伤。",
                    "zhushu": "言已含忧彷徉，意中怅然，惝罔长思，心屈𦆑痛，苦重伤也。补曰：𨋎，当作轸。"
                },
                {
                    "paragraph": "倚踌躇以淹留兮，",
                    "zhushu": "以，一作㠯。"
                },
                {
                    "paragraph": "日饥馑而绝粮。",
                    "zhushu": "蔬不孰曰馑。言已欲踌躇久留，恐百姓饥饿粮食绝乏也。绝，古本作𢇍，粮，一作粻。补曰：𢇍，古绝字，反𢇍为继，或作继，非是。"
                },
                {
                    "paragraph": "廓抱景而独倚兮，超永思乎故郷。",
                    "zhushu": "言已在于山泽，廓然无耦，独抱形景而立，长念楚国，心不能已，惝惘长思故郷也。乎，一作兮，一云超永思乎此故郷。"
                },
                {
                    "paragraph": "廓落寂而无友兮，谁可与玩此遗芳？",
                    "zhushu": "玩，习也。言己居处廓落，又无知友，当谁与讲习忠信之谋也？"
                },
                {
                    "paragraph": "白日晼晩其将入兮，哀余寿之弗将。",
                    "zhushu": "将，犹长也。言日月西流，晼晩而殁，天时不可留，哀我年命不得长久也。弗，一作不。补曰：晼音苑。"
                },
                {
                    "paragraph": "车既弊而马罢兮，蹇邅徊而不能行。",
                    "zhushu": "言已周行四方，车以弊败，马又罢极，蹇然邅徊，不能复前，而不遇贤君也。徊，一作回。补曰：罢音疲。"
                },
                {
                    "paragraph": "身既不容于浊世兮，不知进退之宜当。",
                    "zhushu": "言己执贞洁之行，不能自入贪浊之世，愁不知进止之宜，当何所行者也。"
                },
                {
                    "paragraph": "冠崔嵬而切云兮，剑淋离而从横。",
                    "zhushu": "淋离，长貌也。言己虽不见容，犹整饰衣服，冠则崔嵬上摩于云，剑则长好，文武并盛，与众异也。补曰：崔音摧，淋音林。"
                },
                {
                    "paragraph": "衣摄叶以储与兮，",
                    "zhushu": "摄叶、储与，不舒展貌。补曰：摄，之叶切，曲折也。储音宁，又音伫。"
                },
                {
                    "paragraph": "左袪挂于榑桑。",
                    "zhushu": "袪，袖也。诗云：羔裘豹袪。言己衣服长大，摄叶储与，不得舒展，德能弘广，不得施用，东行则左袖挂于榑桑，无所不覆也。挂，一作絓，榑，一作扶，桑，一作桒。补曰：榑与扶同。"
                },
                {
                    "paragraph": "右衽拂于不周兮，六合不足以肆行。",
                    "zhushu": "六合，谓天地四方也。言己西行则右祍拂于不周之山，以六合为小，不足肆行，言道德盛大无所不包也。"
                },
                {
                    "paragraph": "上同凿枘于伏戏兮，",
                    "zhushu": "戏，一作羲。"
                },
                {
                    "paragraph": "下合矩矱于虞唐。",
                    "zhushu": "言已德能纯美，宜上辅伏戏，与同制量，下佐尧、舜，与合法度而共治也。合，一作同，矩，一作规。"
                },
                {
                    "paragraph": "愿尊节而式髙兮，志犹卑夫禹汤。",
                    "zhushu": "言己虽不见用，犹尊髙节度，意卑禹、汤，不欲事也。"
                },
                {
                    "paragraph": "虽知困其不改操兮，终不以邪枉害方。",
                    "zhushu": "言已虽自知贫贱困极，不能变志易操，终不能邪枉其身，以害公方之行也。"
                },
                {
                    "paragraph": "世并举而好朋兮，壹斗斛而相量。",
                    "zhushu": "言今世之人，皆好朋党，并相荐举，持其贪佞之心，以量清洁之士。壹，或作一，斗，一作升。"
                },
                {
                    "paragraph": "众比周以肩迫兮，",
                    "zhushu": "比，亲也。周，合也。以，一作而。"
                },
                {
                    "paragraph": "贤者远而隐藏。",
                    "zhushu": "言众佞相与合同，并肩亲比，故贤者远逝而藏匿也。一云隐而退藏。"
                },
                {
                    "paragraph": "为凤皇作鹑笼兮，虽翕翅其不容。",
                    "zhushu": "为凤皇作栖以鹑鴳之笼，虽翕其翅翼，犹不能容其形体也。以言贤者遭世乱，虽屈其身，亦不能自容入。一本作上有而字。翅，一作翼。补曰：翕，虚及切。"
                },
                {
                    "paragraph": "灵皇其不寤知兮，",
                    "zhushu": "一无寤字。"
                },
                {
                    "paragraph": "焉陈词而効忠？",
                    "zhushu": "言怀王暗蔽，心不觉寤，安所陈词効己之忠信乎？词，一作辞。"
                },
                {
                    "paragraph": "俗嫉妬而蔽贤兮，孰知余之从容？",
                    "zhushu": "言楚国风俗嫉妬蔽贤，无有知我进退执守忠信也。"
                },
                {
                    "paragraph": "愿舒志而抽冯兮，",
                    "zhushu": "冯，一作凭，一作懑，一作愁。补曰：冯音凭，亦音愤。"
                },
                {
                    "paragraph": "庸讵知其吉凶？",
                    "zhushu": "庸，用也。言巳思舒志意，援引愤懑，尽极忠信，当何缘知其逢吉将被凶也？"
                },
                {
                    "paragraph": "璋珪杂于甑窐兮，",
                    "zhushu": "璋珪，王名也。窐，甑土孔。一作珪璋。补曰：甑，子孕切。窐音携，又音鼃。淮南云：弊箄甑瓾，在袇茵之上。注云：瓾，甑带。音鼃。"
                },
                {
                    "paragraph": "陇廉与孟娵同宫。",
                    "zhushu": "陇廉，丑妇也。孟娵，好女也。言世人不识善恶，乃以甑窐之一杂厕圭王，又使丑妇与好女同室也。以言君暗惑，不别贤愚也。补曰：娵，女名。音邹，一音须。"
                },
                {
                    "paragraph": "举世以为恒俗兮，",
                    "zhushu": "恒，常。"
                },
                {
                    "paragraph": "固将愁苦而终穷。",
                    "zhushu": "言举世不识贤愚，以为常俗，我固当终身穷苦而已。"
                },
                {
                    "paragraph": "幽独转而不寐兮，惟烦懑而盈匈。",
                    "zhushu": "懑，愤也。言已愁思展转而不能卧，心中烦愤，气结满匈也。"
                },
                {
                    "paragraph": "魂眇眇而驰骋兮，心烦𡨚之𢥞𢥞。",
                    "zhushu": "言已精魂眇眇独驰，心中烦懑，𢥞𢥞而忧也。魂，一作魂，之，一作而，补曰：𢥞，丑弓切。"
                },
                {
                    "paragraph": "志欿憾而不憺兮，",
                    "zhushu": "憺，安。补曰：大暂切。"
                },
                {
                    "paragraph": "路幽昧而甚难。",
                    "zhushu": "言已心中欿恨，意识不安，欲复远去，以道路深冥，难数移也。"
                },
                {
                    "paragraph": "块独守此曲隅兮，然欿切而永叹。",
                    "zhushu": "言己独处山野，块然守此山曲，心为切痛，长叹而已。"
                },
                {
                    "paragraph": "愁修夜而宛转兮，",
                    "zhushu": "而，一作之。"
                },
                {
                    "paragraph": "气涫𩰾其若波。",
                    "zhushu": "言巳心忧宛转而不能卧，愁夜之长，气为涫𩰾，若水之波也。其，一作而，波，一作汤。补曰：涫，沸也。释文：音馆。集韵：官、贯二音。𩰾与沸同。"
                },
                {
                    "paragraph": "握剞劂而不用兮，",
                    "zhushu": "剞劂，刻镂刀也。补曰：剞，居绮切。劂，居卫切，又九月切。应劭曰：剞，曲刀。劂，曲凿。说文云：剞𠜾，曲刀也。"
                },
                {
                    "paragraph": "操规矩而无所施。",
                    "zhushu": "言己怀德不用，若工握剞劂而无所刻镂，持方圜而无所错也。一云而无施。"
                },
                {
                    "paragraph": "骋骐骥于中庭兮，焉能极夫远道？",
                    "zhushu": "言骐骥壹驰千里，乃骋之中庭促狭之处，不得展足以极远道也。以言使贤者执洒扫之役，亦不得展志意也。"
                },
                {
                    "paragraph": "置猿狖于棂槛兮，夫何以责其捷巧？",
                    "zhushu": "言猿狖当居髙木茂林，见其才力，而置之棂槛之中，迫局之处，责其捷巧，非其理也。以言君子当在庙堂为政，而弃之山林，责其智能，亦非其宜也。猿，一作蝯，狖，一作貌，捷，一作捷。补曰：棂音零。阶际栏。"
                },
                {
                    "paragraph": "驷跛鼈而上山兮，吾固知其不能升。",
                    "zhushu": "言已念君信用众愚，欲以致治，犹若驾跛鼈而欲上山，我固知其不能登也。补曰：跛，波可切。"
                },
                {
                    "paragraph": "释管晏而任臧获兮，",
                    "zhushu": "臧，为人所贱系也。获，为人所系得也。贱系，一作残击。补曰：方言云：臧获，奴婢贱称也。骂奴曰臧，骂婢曰获。男而𦕓婢曰臧，女而妇奴曰获。亡奴谓之臧，亡婢谓之获。"
                },
                {
                    "paragraph": "何权衡之能称？",
                    "zhushu": "言君欲为政，反置管仲、晏婴，任用贱军贱辱系获之士，何能称权衡，兴至治乎？或曰：臧，守藏者也。获，生禽者也。皆卑贱无知之人。"
                },
                {
                    "paragraph": "箟簬杂于黀蒸兮，机蓬矢以䠶革。",
                    "zhushu": "已解于七谏也。箟，竹也。一作菎蕗，黀，一作菆，一作丛，一作靡，䠶，一作射。"
                },
                {
                    "paragraph": "𧴥檐荷以文尺兮，欲伸要而不可得。",
                    "zhushu": "背曰𧴥，荷曰檐。言己居于衰乱之世，常低头俯视，若以背肩𧴥檐，丈尺而步，不敢伸要仰首，以远罪过也。檐，一作担。补曰：檐、担，并都滥切，𧴥也。担，又都甘切。释名曰：任也，任力所胜也。要与腰同。"
                },
                {
                    "paragraph": "外迫胁于机臂兮，",
                    "zhushu": "迫胁，近附也。机臂，弩身也。于，一作以，臂，一作辟。补曰：庄子云：中于机辟。辟，毗亦切。疏云：辟，法也。机关之类。"
                },
                {
                    "paragraph": "上牵联于矰隿。",
                    "zhushu": "言己居常怖惧，若附强弩机臂，畏其妄发，上恐牵联于隿䠶，身被矰缴也。隿，一作弋。补曰：联音连，矰音增。隿与弋同。"
                },
                {
                    "paragraph": "肩倾侧而不容兮，",
                    "zhushu": "一云不得容。补曰：孟子云：胁肩謟笑。"
                },
                {
                    "paragraph": "固陿腹而不得息。",
                    "zhushu": "言己欲倾侧肩背，容头自入，又不见纳，故陿腹小息，畏惧患祸也。陿，一作惬，腹，一作膓。补曰：陿音狭，隘也。"
                },
                {
                    "paragraph": "务光自投于深渊兮，",
                    "zhushu": "务光，古清白之士也。补曰：务光，见庄子。"
                },
                {
                    "paragraph": "不获世之尘垢。",
                    "zhushu": "言古有贤士务光，憎恶浊世，言不见从，自投深渊而死，不为谗佞所尘污，已慕其行也。垢，一作埃。补曰：屈原传：不获世之滋垢。"
                },
                {
                    "paragraph": "孰魁摧之可久兮，愿退身而穷处。",
                    "zhushu": "言己为谀佞所𧮂，被过魁摧，不可久止，愿退我身，处于贫穷而已。"
                },
                {
                    "paragraph": "凿山楹而为室兮，",
                    "zhushu": "楹，柱。而，一作以。"
                },
                {
                    "paragraph": "下被衣于水渚。",
                    "zhushu": "渚，水涯也。言己虽穷，犹凿山石以为室柱，下洗浴水涯，被己衣裳，不失清洁也。"
                },
                {
                    "paragraph": "雾露蒙蒙其晨降兮，",
                    "zhushu": "一作朦朦。"
                },
                {
                    "paragraph": "云依斐而承宇。",
                    "zhushu": "言幽居山谷，雾露蒙蒙而晨来下，浮云依斐，承我屋霤，尽夜暗冥也。斐，一作霏，一云云衣斐斐而承宇。补曰：斐音非。"
                },
                {
                    "paragraph": "虹霓纷其朝霞兮，",
                    "zhushu": "霓，一作霓。"
                },
                {
                    "paragraph": "夕淫淫而淋雨。",
                    "zhushu": "言天云杂色，虹霓扬光，纷然炫燿，日未明旦，复有朝霞，则夕淋雨，愁且思也。补曰：诗云：朝隮干西，崇朝其雨。"
                },
                {
                    "paragraph": "怊茫茫而无归兮，",
                    "zhushu": "茫，一作芒。"
                },
                {
                    "paragraph": "怅远望此旷野。",
                    "zhushu": "言已幽居遇雨，愁思茫茫，无所依归，但见旷野草木盛茂也。旷，一作广。"
                },
                {
                    "paragraph": "下垂钓于谿谷兮，上要求于仙者。",
                    "zhushu": "言已幽居无事，下则垂钓饵于谿谷，上则要结仙人，从之受道也。求，一作结。补曰：要，平声。"
                },
                {
                    "paragraph": "与赤松而结友兮，",
                    "zhushu": "一无而字。"
                },
                {
                    "paragraph": "比王侨而为耦。",
                    "zhushu": "言己执守清洁，遂与二子为群党也。"
                },
                {
                    "paragraph": "使枭杨先导兮，",
                    "zhushu": "枭杨，山神名，即狒狒也。导，一作道。补曰：说文：周成王时，州靡国献狒，人身反踵，自笑，笑则上唇掩其目，食人。尔雅：狒狒如人，被发，迅走，食人。注云：枭羊也。山海经曰：其状如人，面长唇黑，身有毛，反踵，见人则笑。狒，父费切。淮南云：山出嘄阳。注云：山精也。一说云：枭羊，大口，其初得人喜而笑，却唇上覆额，移时而后食之。张衡玄图曰：枭羊喜获，先笑后愁。谓人凿其唇于额而得禽之也。"
                },
                {
                    "paragraph": "白虎为之前后。浮云雾而入冥兮，骑白鹿而容与。",
                    "zhushu": "言已与仙人俱出，则山神先道，乘云雾，骑白鹿而游戏也。"
                },
                {
                    "paragraph": "魂眐眐以寄独兮，",
                    "zhushu": "眐眐。独行貌也。补曰：眐音征，从目。眐眩。独视也。博雅云：聇聇，行也。其字从耳。"
                },
                {
                    "paragraph": "汨徂往而不归。",
                    "zhushu": "言我魂神聇眐独行，寄居而处，汨然遂往而不还也。补曰：汨，于笔切。"
                },
                {
                    "paragraph": "处卓卓而日远兮，",
                    "zhushu": "卓卓，髙貌，卓，一作逴，远，一作髙。补曰：逴音卓。"
                },
                {
                    "paragraph": "志浩荡而伤怀。",
                    "zhushu": "言已随从仙人上游，所居卓卓，日以髙远，中心浩荡，罔然愁思，念楚国也。"
                },
                {
                    "paragraph": "鸾凤翔于苍云兮，故矰缴而不能加。",
                    "zhushu": "一无而字。补曰：缴音酌。"
                },
                {
                    "paragraph": "蛟龙濳于旋渊兮，身不挂于罔罗。",
                    "zhushu": "言鸾凤飞于千仞，蛟龙藏于旋渊，故矰缴不能逮，罗罔不能加也。以言贤者亦宜髙举𨼆藏，法令不能拘也。旋，一作深，罔，一作网。补曰：淮南云：藏志乎九旋之渊。注云：九回之渊，至深也。"
                },
                {
                    "paragraph": "知贪饵而近死兮，不如下游乎清波。",
                    "zhushu": "清波，清洁之流，无人之处也。言蛟龙明于避害，知贪香饵必近于死，故下游于清波无人之处也。以言贤者亦不宜贪禄位以危其身也。而，一作之。"
                },
                {
                    "paragraph": "宁幽隐以远祸兮，孰侵辱之可为？",
                    "zhushu": "言己亦宁隐身幽藏，以远患祸，不能久被侵辱，诚为难也。"
                },
                {
                    "paragraph": "子胥死而成义兮，屈原沈于汨罗。虽体解其不变兮，",
                    "zhushu": "其，一作而。"
                },
                {
                    "paragraph": "岂忠信之可化？",
                    "zhushu": "补曰：化音花。"
                },
                {
                    "paragraph": "志怦怦而内直兮，",
                    "zhushu": "怦，一作恲，补曰：披耕切。"
                },
                {
                    "paragraph": "履绳墨而不颇。",
                    "zhushu": "皆已解于离骚、九辩、七谏。"
                },
                {
                    "paragraph": "执权衡而无私兮，称轻重而不差。",
                    "zhushu": "差，过也。言已如得执持权衡，能无私阿，称量贤愚，必不过差，各如其理也。补曰：差，七何切。"
                },
                {
                    "paragraph": "摡尘垢之枉攘兮，",
                    "zhushu": "枉攘，乱貌，槪，一作慨，一作狂攘，一作枉壤。摡，涤也。"
                },
                {
                    "paragraph": "除秽累而反真。",
                    "zhushu": "言己又欲摡激浊乱之臣，使君除去秽累，而反于清明之德。真，一作悳。"
                },
                {
                    "paragraph": "形体白而质素兮，中晈洁而淑清。",
                    "zhushu": "言已自念形体洁白，表里如素，心中晈洁，内有善性，清明之质也。"
                },
                {
                    "paragraph": "时猒饫而不用兮，且隐伏而远身。",
                    "zhushu": "言时君不好忠直之士，猒倦其言而不肯用，故且隐伏山泽，斥远己身也。补曰：饫，于据切。"
                },
                {
                    "paragraph": "聊窜端而匿迹兮，嗼寂默而无声。",
                    "zhushu": "言已竭忠而不见用，且逃头匿足，窜伏自藏，执守寂寞，呑舌无声也。嗼，一作漠，一作叹，一作叹，一云叹寂漠。补曰：嗼音莫。说文：𠴫，嗼也。"
                },
                {
                    "paragraph": "独便悁而烦毒兮，",
                    "zhushu": "便悁，一作悁悒。"
                },
                {
                    "paragraph": "焉发愤而抒情。",
                    "zhushu": "言已懹忠直之志，独悁悒烦毒，无所发我愤懑。世己忠心也。"
                },
                {
                    "paragraph": "时暧暧其将罢兮，",
                    "zhushu": "暧，一作薆。补曰：罢音皮。"
                },
                {
                    "paragraph": "遂闷叹而无名。",
                    "zhushu": "言已遭时不明，行善罢倦，心遂烦闷，伤无美名以流后世也。叹，一作漠，一作嗼。"
                },
                {
                    "paragraph": "伯夷死于首阳兮，",
                    "zhushu": "一作首山，一云首阳之山。"
                },
                {
                    "paragraph": "卒夭隐而不荣。",
                    "zhushu": "言伯夷饿于首阳，夭命而死，不飨其爵禄，得其荣宠也。天，一作夭。补曰：天，于表切。"
                },
                {
                    "paragraph": "太公不遇文王兮，身至死而不得逞。",
                    "zhushu": "言太公不遇文王，至死不得解于厮贱。一无得字。补曰：逞，丑京切，纵也。"
                },
                {
                    "paragraph": "怀瑶象而佩琼兮，愿陈列而无正。",
                    "zhushu": "言己怀玉象，履忠信，愿陈列己志，无有明正之君听而受之也。"
                },
                {
                    "paragraph": "生天𡒰之若过兮，忽烂漫而无成。",
                    "zhushu": "烂漫，犹消散也。言已生于天地之间，忽若风雨之过，晻然而消散，恨无成功也。烂，一作澜。"
                },
                {
                    "paragraph": "邪气袭余之形体兮，",
                    "zhushu": "一无体字。"
                },
                {
                    "paragraph": "疾憯恒而萌生。",
                    "zhushu": "袭，及也。言己常恐邪恶之气及我形体，疾病𢡚痛横发而生，身僵仆也。补曰：怛，多达切。"
                },
                {
                    "paragraph": "愿壹见阳春之白日兮，恐不终乎永年。",
                    "zhushu": "言已被疾忧惧，恐随草木徂落，不能至阳春见白日，不终年命，遂委弃也。"
                }
            ]
        },
        {
            "name": "九怀章句第十五",
            "paragraphs": [
                {
                    "paragraph": "九怀章句第十五",
                    "zhushu": "",
                    "type": 1
                },
                                {
                    "paragraph": "九怀者，谏议大夫王襃之所作也。",
                    "zhushu": "襃，字子渊，蜀人也，为谏大夫。"
                },
                {
                    "paragraph": "怀者，思也。言屈原虽见放逐，",
                    "zhushu": "一作流放。"
                },
                {
                    "paragraph": "犹思念其君，忧国倾危而不能忘也。襃读屈原之文，嘉其温雅，藻采敷衍，执握金玉，委之污渎。遭世溷浊，",
                    "zhushu": "溷，一作泥。"
                },
                {
                    "paragraph": "莫之能识，追而愍之，",
                    "zhushu": "一作诸。"
                },
                {
                    "paragraph": "故作九怀以禆其词。",
                    "zhushu": "释文作埤，作䛐。埤，频弥切。"
                },
                {
                    "paragraph": "史官录第，遂列于篇。",
                    "zhushu": "一作编。",
                    "type": 2
                },
                {
                    "paragraph": "匡机",
                    "zhushu": "",
                    "type": 2
                },
                {
                    "paragraph": "极运兮不中，",
                    "zhushu": "周转求君，道不合也。"
                },
                {
                    "paragraph": "来将屈兮困穷。",
                    "zhushu": "还就农桑，修播植也。来，一作求，一作永。"
                },
                {
                    "paragraph": "余深𢚓兮惨怛，",
                    "zhushu": "我内愤伤，心切剥也。𢚓，一作愍，惨，一作愤。"
                },
                {
                    "paragraph": "愿一列兮无从。",
                    "zhushu": "欲陈忠谋，道隔塞也。"
                },
                {
                    "paragraph": "乘日月兮上征，",
                    "zhushu": "想托神明，升天庭也。"
                },
                {
                    "paragraph": "顾游心兮鄗酆。",
                    "zhushu": "回眄周京，念先圣也。文王都酆，武王都鄗，二圣有德，明于用贤，故顾其都，冀遭逢也。顾，一作愿。补曰：鄗，下老切。在长安西上林苑中。酆，在京兆杜陵西南。"
                },
                {
                    "paragraph": "弥览兮九隅，",
                    "zhushu": "历观九州，求英俊也。"
                },
                {
                    "paragraph": "彷徨兮兰宫。",
                    "zhushu": "游戏道室，诵五经也。一作仿偟。"
                },
                {
                    "paragraph": "芷闾兮药房，",
                    "zhushu": "居仁履义，守忠贞也。闾，一作室。"
                },
                {
                    "paragraph": "奋摇兮众芳。",
                    "zhushu": "动作应礼，行馨香也。众，一作种。"
                },
                {
                    "paragraph": "菌阁兮蕙楼，",
                    "zhushu": "节度弥髙，德成就也。"
                },
                {
                    "paragraph": "观道兮从横。",
                    "zhushu": "众人瞻望，闻功名也。补曰：横音黄，叶。"
                },
                {
                    "paragraph": "宝金兮委积，",
                    "zhushu": "志意坚固，策谋明也。"
                },
                {
                    "paragraph": "美玉兮盈堂。",
                    "zhushu": "懿誉光明，满朝廷也。"
                },
                {
                    "paragraph": "桂水兮潺湲，",
                    "zhushu": "芳流衍溢，周四境也。"
                },
                {
                    "paragraph": "扬流兮洋洋。",
                    "zhushu": "洁白之化，动百姓也。"
                },
                {
                    "paragraph": "蓍蔡兮踊跃，",
                    "zhushu": "蓍龟喜乐，慕清髙也。蓍，筮也。蔡，大龟也。论语曰：臧文仲居蔡。补曰：淮南云：大蔡神龟。注云：大蔡，元龟所出地名，因名其龟为大蔡。家语云：臧氏有守龟，其名曰蔡。文选云：抟耆龟。注云：耆，老也。龟之老者神。引耆蔡兮踊跃。据此，则蓍当作耆。然注以为蓍龟之蓍，蓍虽神草，安能踊跃乎？"
                },
                {
                    "paragraph": "孔鹤兮回翔。",
                    "zhushu": "畏怖罗网，升青云也。鹤，一作鹄。"
                },
                {
                    "paragraph": "抚槛兮远望，",
                    "zhushu": "登楼伏楯，观楚郢也。"
                },
                {
                    "paragraph": "念君兮不忘。",
                    "zhushu": "思慕怀王，结中情也。不，一作弗。"
                },
                {
                    "paragraph": "怫郁兮莫陈，",
                    "zhushu": "忠言蕴积，不列听也。莫，一作弗，陈，一作敶。补曰：怫音佛。"
                },
                {
                    "paragraph": "永怀兮内伤。",
                    "zhushu": "长思切切，中心痛也。",
                    "type": 2
                },
                {
                    "paragraph": "通路",
                    "zhushu": "",
                    "type": 2
                },
                {
                    "paragraph": "天门兮𡒰户，",
                    "zhushu": "金闱玉闺，君之舍也。𡒰，一作墬，一作地。"
                },
                {
                    "paragraph": "孰由兮贤者？",
                    "zhushu": "谁当涉履，英俊路也。"
                },
                {
                    "paragraph": "无正兮溷厕，",
                    "zhushu": "邪佞杂乱，来并居也。"
                },
                {
                    "paragraph": "怀德兮何睹？",
                    "zhushu": "忠信之士，不见用也。"
                },
                {
                    "paragraph": "假寐兮愍斯，",
                    "zhushu": "衣冠而寝，自怜伤也。不脱冠带而卧曰假寐。诗云：假寐永叹。愍，一作𢚓。"
                },
                {
                    "paragraph": "谁可与兮寤语？",
                    "zhushu": "众人愚暗，谁与谋也。一无与字。"
                },
                {
                    "paragraph": "痛凤兮远逝，",
                    "zhushu": "仁智之士，遁世去也。"
                },
                {
                    "paragraph": "畜鴳兮近处。",
                    "zhushu": "畜养佞谀而亲附也。鴳，释文作鷃，补曰：鴳音晏，雇也。"
                },
                {
                    "paragraph": "鲸鱏兮幽濳，",
                    "zhushu": "大贤隐匿，窜林薮也。鱏，一作鱓。补曰：鲸音勍，海大鱼也。鱏音寻。鱓音善，皮可为鼓。"
                },
                {
                    "paragraph": "从虾兮游陼。",
                    "zhushu": "小人并进，在朝廷也。鲸鱏，大鱼也。虾，小鱼也。陼，一作渚。补曰：虾，释文：音遐。说文云：虾，蟆也。一曰，虾虫与水母游。"
                },
                {
                    "paragraph": "乘虬兮登阳，",
                    "zhushu": "意欲驾龙而升云也。"
                },
                {
                    "paragraph": "载象兮上行。",
                    "zhushu": "遂骑神兽，用登天也。神象白身赤头，有翼能飞也。补曰：行，胡冈切。叶。"
                },
                {
                    "paragraph": "朝发兮葱岭，",
                    "zhushu": "旦发西极之髙山也。补曰：后汉书云：西至葱岭。注云：葱岭，山名。其山髙大，生葱故名。"
                },
                {
                    "paragraph": "夕至兮明光。",
                    "zhushu": "暮宿东极之月峦也。"
                },
                {
                    "paragraph": "北饮兮飞泉，",
                    "zhushu": "吮嗽天液之浮源也。补曰：张摄云：飞泉在昆仑西南。"
                },
                {
                    "paragraph": "南采兮芝英。",
                    "zhushu": "咀嚼灵草，以延年也。"
                },
                {
                    "paragraph": "宣游兮列宿，",
                    "zhushu": "徧历六合，视众星也。补曰：文选云：将北度而宣游。宣，徧也。"
                },
                {
                    "paragraph": "顺极兮彷徉。",
                    "zhushu": "周绕北辰，观天庭也。"
                },
                {
                    "paragraph": "红采兮骍衣，",
                    "zhushu": "婆娑五采，芬华英也。古本：虹采兮霓衣。补曰：骍，思营切，赤色。"
                },
                {
                    "paragraph": "翠缥兮为裳。",
                    "zhushu": "衣色瑰玮，耀青葱也。补曰：缥。疋沼切。帛青白色。"
                },
                {
                    "paragraph": "舒佩兮綝纚，",
                    "zhushu": "缓带徐步，五玉呜也。一本舒下有余字，补曰：綝，林、森二音。纚，力知、所宜二切。衣裳毛羽垂貌。"
                },
                {
                    "paragraph": "竦余剑兮干将。",
                    "zhushu": "握我宝剑，立延颈也。补曰：张揖云：干将，韩王剑师也。博物志：干将阳龟文。莫耶阴漫理。此二剑吴王使干将作之。莫耶，干将妻也，夫妇善作剑。"
                },
                {
                    "paragraph": "腾蛇兮后从，",
                    "zhushu": "神虺侍从，慕仁贤也。腾，一作滕，一云从后。补曰：荀子云：螣蛇无足而飞。文子曰：驣蛇无足而腾。郭璞云：螣，龙类，能兴云雾而游其中。"
                },
                {
                    "paragraph": "飞駏兮步旁。",
                    "zhushu": "駏驉，奋飞，承毂轮也。补曰：駏音巨。淮南云：北方有兽，其名曰蹶，常为蛩蛩駏驉取甘草。蹶有患，蛩蛩駏驉必𧴥而走。郭璞曰：卭卭似马而青。穆天子传：卭卭距虚，日走五百里。"
                },
                {
                    "paragraph": "微观兮玄圃，",
                    "zhushu": "上睨帝圃，见天园也。"
                },
                {
                    "paragraph": "览察兮瑶光。",
                    "zhushu": "观视斗柄与玉衡也。瑶，一作摇。补曰：淮南云：瑶光者，资粮万物者也。注云：瑶光，北斗杓第七星也。居中而运，历指十二辰，擿起阴阳，以杀生万物者也。"
                },
                {
                    "paragraph": "启匮兮探策，",
                    "zhushu": "发匣引筹，考禄相也。策，释文作笧。"
                },
                {
                    "paragraph": "悲命兮相当。",
                    "zhushu": "不获富贵，值流放也。相，一作所。"
                },
                {
                    "paragraph": "纫蕙兮永词，",
                    "zhushu": "结草为誓，长诀行也。补曰：纫，女巾切。"
                },
                {
                    "paragraph": "将离兮所思。",
                    "zhushu": "背去九族，远怀王也。"
                },
                {
                    "paragraph": "浮云兮容与，",
                    "zhushu": "天气滃溶，乍东西也。"
                },
                {
                    "paragraph": "道余兮何之？",
                    "zhushu": "来迎导我，难随从也。"
                },
                {
                    "paragraph": "远望兮仟眠，",
                    "zhushu": "遥视楚国，阇未明也。一作芊瞑，一作晦昏。补曰：集韵云：䀒瞑，遥视。"
                },
                {
                    "paragraph": "闻雷兮阗阗。",
                    "zhushu": "君奷妄怒，威武盛也。补曰：阗音田。"
                },
                {
                    "paragraph": "阴忧兮感余，",
                    "zhushu": "内愁郁伊，害我性也。忧，一作愁。"
                },
                {
                    "paragraph": "惆怅兮自怜。",
                    "zhushu": "怅然失志，嗟厥命也。",
                    "type": 2
                },
                {
                    "paragraph": "危俊",
                    "zhushu": "",
                    "type": 2
                },
                {
                    "paragraph": "林不容兮鸣蜩，",
                    "zhushu": "国不养民，贤宜退也。"
                },
                {
                    "paragraph": "余何留兮中州？",
                    "zhushu": "我去诸夏，将远逝也。"
                },
                {
                    "paragraph": "陶嘉月兮总驾，",
                    "zhushu": "嘉及吉时，驱乘驷也。总，一作摠，一作驱。"
                },
                {
                    "paragraph": "搴玉英兮自修。",
                    "zhushu": "采取琼华，自修饰也。修，一作修。"
                },
                {
                    "paragraph": "结荣茝兮逶逝，",
                    "zhushu": "束草陈信，遂奔迈也。逶，一作远。"
                },
                {
                    "paragraph": "将去烝兮远游。",
                    "zhushu": "违离于君，之四裔也。尔雅曰：林、烝，君也。或曰：烝，进也。言去日进而远也。"
                },
                {
                    "paragraph": "径岱土兮魏阙，",
                    "zhushu": "行出北荒，山髙桀也。阙，一作国。补曰：岱，泰山也。注云比荒，疑岱本代字。春秋传曰：魏，大名也。一曰：象魏。阙名。许慎云：巍巍髙大，故曰魏阙。"
                },
                {
                    "paragraph": "历九曲兮牵牛。",
                    "zhushu": "过观列宿，九天际也。补曰：尔雅：河鼓谓之牵牛。"
                },
                {
                    "paragraph": "聊假日兮相佯，",
                    "zhushu": "且徐游戏，𩓣年岁也。𩓣，一作消，相，一作ㅤ，释文作ㅤ，音祥。"
                },
                {
                    "paragraph": "遗光燿兮周流。",
                    "zhushu": "敷扬荣华，垂显烈也。"
                },
                {
                    "paragraph": "望太一兮淹息，",
                    "zhushu": "观天贵将，止沈滞也。"
                },
                {
                    "paragraph": "纡余辔兮自休。",
                    "zhushu": "绥我马勒，留寝寐也。"
                },
                {
                    "paragraph": "晞白日兮皎皎，",
                    "zhushu": "天精光明，而照察也。晞，一作睎，皎，一作晈。补曰：晞，明之始升也。睎，望也。"
                },
                {
                    "paragraph": "弥远路兮悠悠。",
                    "zhushu": "周望八极，究地外也。"
                },
                {
                    "paragraph": "顾列孛兮缥缥，",
                    "zhushu": "邪视彗星，光瞥瞥也。补曰：孛，薄没切。缥，匹妙切。"
                },
                {
                    "paragraph": "观幽云兮陈浮。",
                    "zhushu": "山气滃郁而罗列也。陈，一作敶。"
                },
                {
                    "paragraph": "巨宝迁兮砏磤，",
                    "zhushu": "太岁转移，声𥕤硙也。补曰：砏，普贫、披班二切。磤音殷。又于谨切。石声。"
                },
                {
                    "paragraph": "雉咸雊兮相求。",
                    "zhushu": "飞鸟惊鸣，雌雄合也。补曰：雊音遘。前汉郊祀志云：秦文公获若石云，于陈仓北阪城祠之。其神或岁不至，或岁数。来也常以夜，光辉若流星，从东方来，集于祠城，若雄雉，其声殷殷云，野鸡夜鸣。以一牢祠之，名曰陈宝。又曰：汉兴，世世常来，光色赤黄，长四五丈，直祠而息，音声砰隐，野鸡皆雊。此阳气旧祠也。注云：陈宝若来而有声，则野鸡皆鸣以应之。又杨雄校猎赋云：追天宝，出一方，应駍声，击流光。壄尽山穷，囊括其雌雄。注云：天宝，陈宝也。陈宝神来下时，駍然有声，又有光精也。下时穷极山川天地之间，然后得其雌雄。雄在陈仓，雌在南阳，故云野尽山穷也。"
                },
                {
                    "paragraph": "泱莽莽兮究志，",
                    "zhushu": "周望率土，远广大也。补曰：泱，于朗切。"
                },
                {
                    "paragraph": "惧吾心兮㤽㤽。",
                    "zhushu": "惟我忧思，意愁毒也。补曰：㤽，忧也，音俦。"
                },
                {
                    "paragraph": "步余马兮飞柱，",
                    "zhushu": "徘徊神山，且休息也。"
                },
                {
                    "paragraph": "览可与兮匹俦。",
                    "zhushu": "历观群英，求妃合也。二人为匹，四人为俦。俦，一作畴，一云一人为匹。"
                },
                {
                    "paragraph": "卒莫有兮纤介，",
                    "zhushu": "众皆邪佞，无忠直也。"
                },
                {
                    "paragraph": "永余思兮怞怞。",
                    "zhushu": "愁心长虑，忧无极，补曰：怞，忧㒵，音由。",
                    "type": 2
                },
                {
                    "paragraph": "昭世",
                    "zhushu": "",
                    "type": 2
                },
                {
                    "paragraph": "世溷兮冥昏，",
                    "zhushu": "时君暗蔽，臣贪佞也。一云世溷浊兮。"
                },
                {
                    "paragraph": "违君兮归真。",
                    "zhushu": "将去怀王，就仁贤也。一云臣违君兮。"
                },
                {
                    "paragraph": "乘龙兮偃蹇，",
                    "zhushu": "骖驾神兽，拏纷纭也。"
                },
                {
                    "paragraph": "髙回翔兮上臻。",
                    "zhushu": "行戏遨游，遂至天也。回，一作回。"
                },
                {
                    "paragraph": "袭英衣兮缇䌌，",
                    "zhushu": "重我绛袍，采色鲜也。袭，一作龙。补曰：缇音提。䌌音习。集韵：缇，赤色。䌌，缏衣也，七入切，又音妾。"
                },
                {
                    "paragraph": "披华裳兮芳芬。",
                    "zhushu": "徐曳文衣，动馨香也。诗曰：婆娑其下。"
                },
                {
                    "paragraph": "登羊角兮扶舆，",
                    "zhushu": "升彼髙山，徐顾睨也。舆，一作与。补曰：庄子：抟扶摇羊角而上者九万里。疏云：旋风曲戾，犹如羊角。音义云：风曲上行曰羊角。相如赋云：扶舆猗靡。史记注云：郭璞曰：淮南所谓曽折摩地，扶舆猗委也。按今淮南子云：曽挠摩地，扶于猗那。"
                },
                {
                    "paragraph": "浮云漠兮自娱。",
                    "zhushu": "乘云歌吟而游戏也。或曰浮云汉。汉，天河也。"
                },
                {
                    "paragraph": "握神精兮雍容，",
                    "zhushu": "握持神明，动容仪也。一云握精明，一云接精神，一云按神明，一云按精明。雍，一作廱。"
                },
                {
                    "paragraph": "与神人兮相胥。",
                    "zhushu": "留待松、乔，与伴俪也。"
                },
                {
                    "paragraph": "流星坠兮成雨，",
                    "zhushu": "阴精并降，如堕雨也。补曰：春秋：夜中星陨如雨。公羊曰：如雨者，状似雨。"
                },
                {
                    "paragraph": "进瞵盼兮上丘墟。",
                    "zhushu": "天旦欲明，至山溪也。进，一作集，古本无上字，补曰：瞵，力辰切。视貌。盼，普苋切。"
                },
                {
                    "paragraph": "览旧邦兮滃郁，",
                    "zhushu": "下见楚国之乱危也。览，一作临。补曰：滃，邬孔切，云气起也。"
                },
                {
                    "paragraph": "余安能兮久居！",
                    "zhushu": "将背旧郷，之九夷也。"
                },
                {
                    "paragraph": "志怀逝兮心懰栗，",
                    "zhushu": "心中欲去，内伤悲也。一无懰字，补曰：懰音留。懰栗，忧貌。"
                },
                {
                    "paragraph": "纡余辔兮踌躇。",
                    "zhushu": "缓我马勒，而低佪也。一云情踌躇。"
                },
                {
                    "paragraph": "闻素女兮微歌，",
                    "zhushu": "神仙讴吟，声依违也。"
                },
                {
                    "paragraph": "听王后兮吹竽。",
                    "zhushu": "伏妃作乐，百虫至也。"
                },
                {
                    "paragraph": "魂凄怆兮感哀，",
                    "zhushu": "精神惆怅，而思归也。"
                },
                {
                    "paragraph": "膓回回兮盘纡。",
                    "zhushu": "意中毒闷，心纡屈也。回，一作回。"
                },
                {
                    "paragraph": "抚余佩兮缤纷，",
                    "zhushu": "持我玉带，相纠结也。"
                },
                {
                    "paragraph": "髙太息兮自怜。",
                    "zhushu": "长叹伤已。远放弃也。"
                },
                {
                    "paragraph": "使祝融兮先行，",
                    "zhushu": "俾南方神，开轨辙也。"
                },
                {
                    "paragraph": "令昭明兮开门。",
                    "zhushu": "炎神前驱，关梁发也。"
                },
                {
                    "paragraph": "驰六蛟兮上征，",
                    "zhushu": "乘龙直驱，升阊阖也。"
                },
                {
                    "paragraph": "竦余驾兮入冥。",
                    "zhushu": "遂驰我车，上寥廓也。"
                },
                {
                    "paragraph": "历九州兮索合，",
                    "zhushu": "周遍天下，求双匹也。索，一作寡。"
                },
                {
                    "paragraph": "谁可与兮终生？",
                    "zhushu": "莫足与友，为亲宻也。"
                },
                {
                    "paragraph": "忽反顾兮西囿，",
                    "zhushu": "见彼陇蜀，道阻阨也。"
                },
                {
                    "paragraph": "睹轸丘兮﨑倾。",
                    "zhushu": "山陵嵚岑，难涉历也。轸丘，一作丘陵。补曰：轸丘，犹九章言轸石也。﨑音欹。"
                },
                {
                    "paragraph": "横垂涕兮泫流，",
                    "zhushu": "悲思念国，泣双下也。补曰：泫，胡犬切。涕流貌。"
                },
                {
                    "paragraph": "悲余后兮失灵。",
                    "zhushu": "哀惜我后，违天法也。",
                    "type": 2
                },
                {
                    "paragraph": "尊嘉",
                    "zhushu": "",
                    "type": 2
                },
                {
                    "paragraph": "季春兮阳阳，",
                    "zhushu": "三月温和，气清明也。"
                },
                {
                    "paragraph": "列草兮成行。",
                    "zhushu": "百卉垂条，吐荣华也。"
                },
                {
                    "paragraph": "余悲兮兰生，",
                    "zhushu": "哀彼香草，独陨零也。生，一作萃，一作悴。"
                },
                {
                    "paragraph": "委积兮从横。",
                    "zhushu": "枝条摧折，伤根茎也。"
                },
                {
                    "paragraph": "江离兮遗捐，",
                    "zhushu": "忠正之士，弃山林也。"
                },
                {
                    "paragraph": "辛夷兮挤臧。",
                    "zhushu": "仁智之士，抑沈没也。臧，一作将。补曰：挤，子鸡切，排也。臧音藏，匿也。"
                },
                {
                    "paragraph": "伊思兮往古，",
                    "zhushu": "惟念前世诸贤俊也。"
                },
                {
                    "paragraph": "亦多兮遭殃。",
                    "zhushu": "仁义遇罚，祸及身也。遭，一作逢。"
                },
                {
                    "paragraph": "伍胥兮浮江，",
                    "zhushu": "吴王弃之于江滨也。"
                },
                {
                    "paragraph": "屈子兮沈湘。",
                    "zhushu": "怀沙𧴥石，赴汨渊也。"
                },
                {
                    "paragraph": "运余兮念兹，",
                    "zhushu": "转思念此，志烦𡨚也。"
                },
                {
                    "paragraph": "心内兮怀伤。",
                    "zhushu": "膓中恻痛，摧肝肺也。"
                },
                {
                    "paragraph": "望淮兮沛沛，",
                    "zhushu": "临水恐栗，畏祸患也。一云渊沛沛。补曰：沛，普贝切。"
                },
                {
                    "paragraph": "滨流兮则逝。",
                    "zhushu": "意欲随水而隐遁也。"
                },
                {
                    "paragraph": "榜舫兮下流，",
                    "zhushu": "乘舟顺水，游海滨也。榜舫，一作榜艕，一作榜舡，一作摘艕，一作擿舫。补曰：榜音谤，进船也。舫音方，并船也。艕，补孟切，船也。东坡夲作榜舫。释文：榜作摘。摘，取也。"
                },
                {
                    "paragraph": "东注兮礚礚。",
                    "zhushu": "涛波踊跃，多险难也。礚，一作𥕤，释文作磕，补曰：并苦盖切，石声。"
                },
                {
                    "paragraph": "蛟龙兮导引，",
                    "zhushu": "虬螭水禽，驰在前也。又作文蛇在前也。一云蛟龙沃兮。"
                },
                {
                    "paragraph": "文鱼兮上瀬。",
                    "zhushu": "巨鳞扶已，渡涌湍也。文，一作大。"
                },
                {
                    "paragraph": "抽蒲兮陈坐，",
                    "zhushu": "拔草为席，处薄单也。"
                },
                {
                    "paragraph": "援芙蕖兮为盖。",
                    "zhushu": "引取荷华，以覆身也。一云援英兮为盖，一云拔英。"
                },
                {
                    "paragraph": "水跃兮余旌，",
                    "zhushu": "风波动我，摇旗旛也。旌，一作旍。"
                },
                {
                    "paragraph": "继以兮微蔡。",
                    "zhushu": "续以草芥，入巳船也。以，一作㠯。补曰：蔡，艸也。"
                },
                {
                    "paragraph": "云旗兮电骛，",
                    "zhushu": "遂乘风电，驱横奔也。"
                },
                {
                    "paragraph": "儵忽兮容裔。",
                    "zhushu": "往来亟疾，若鬼神也。补曰：儵音叔。"
                },
                {
                    "paragraph": "河伯兮开门，",
                    "zhushu": "水君竢望。开府寺也。"
                },
                {
                    "paragraph": "迎余兮欢欣。",
                    "zhushu": "喜笑迎己，爱我善也。"
                },
                {
                    "paragraph": "顾念兮旧都，",
                    "zhushu": "还视楚国，思郢城也。"
                },
                {
                    "paragraph": "怀恨兮艰难。",
                    "zhushu": "抱念恚恨，常欲还也。"
                },
                {
                    "paragraph": "窃哀兮浮萍，",
                    "zhushu": "自比如苹，生水濒也。萍，一作蓱。"
                },
                {
                    "paragraph": "泛淫兮无根。",
                    "zhushu": "随水浮游，乍东西也。一作沉淫，一作泛摇。补曰：淫，当作淫，旧音羊赡切，巴东有淫预石，通作滟。又相如赋云：泛淫泛滥。泛音冯，浮也。一读作泛滟，一读作冯淫，皆通。泛，一作沉，淫，一作摇，皆非是。",
                    "type": 2
                },
                {
                    "paragraph": "蓄英",
                    "zhushu": "",
                    "type": 2
                },
                {
                    "paragraph": "秋风兮萧萧，",
                    "zhushu": "阴气用事，天政急也。"
                },
                {
                    "paragraph": "舒芳兮振条。",
                    "zhushu": "动摇百草，使芳熟也。"
                },
                {
                    "paragraph": "微霜兮眇眇，",
                    "zhushu": "霜疑微薄，寒深酷也。"
                },
                {
                    "paragraph": "病夭兮鸣蜩。",
                    "zhushu": "飞蝉卷曲而寂默也。"
                },
                {
                    "paragraph": "𤣥鸟兮辞归，",
                    "zhushu": "燕将入海，化为蛤也。"
                },
                {
                    "paragraph": "飞翔兮灵丘。",
                    "zhushu": "悲鸣神山，奋羽翼也。"
                },
                {
                    "paragraph": "望谿兮滃郁，",
                    "zhushu": "川谷吐气，云暗昧也。"
                },
                {
                    "paragraph": "熊罴兮呴噑。",
                    "zhushu": "猛兽应秋，将害贼也。呴，一作呴。补曰：呴音吼，一音雊，一音乌角切。嗥，胡刀切。"
                },
                {
                    "paragraph": "唐虞兮不存，",
                    "zhushu": "尧、舜已过，难追逐也。"
                },
                {
                    "paragraph": "何故兮久留？",
                    "zhushu": "宜更求君，之他国也。"
                },
                {
                    "paragraph": "临渊兮汪洋，",
                    "zhushu": "瞻望大川，广无极也。补曰：汪洋、晃、养二音。"
                },
                {
                    "paragraph": "顾林兮忽荒。",
                    "zhushu": "回视乔木，与山薄也。补曰：荒，火晃切。"
                },
                {
                    "paragraph": "修余兮袿衣，",
                    "zhushu": "整我袗裳，自结束也。修，一作修。补曰：桂音圭。广雅：袿，长襦也。释名：妇人上服曰袿。其下垂者上广下狭，如刀圭。"
                },
                {
                    "paragraph": "骑霓兮南上。",
                    "zhushu": "托乘赤霄，登张翼也。补曰：上，一音常。"
                },
                {
                    "paragraph": "椉云兮回回，",
                    "zhushu": "载气溶溶，意中恶也。椉，一作乘。"
                },
                {
                    "paragraph": "亹亹兮自强。",
                    "zhushu": "稍稍升进，遂自力也。强，一作强。"
                },
                {
                    "paragraph": "将息兮兰皐，",
                    "zhushu": "且欲中休，止方泽也。"
                },
                {
                    "paragraph": "失志兮悠悠。",
                    "zhushu": "从髙视下，目眩惑也。悠悠，一作调调。"
                },
                {
                    "paragraph": "蒶蕴兮霉黧，",
                    "zhushu": "愁思蓄积，面垢黑也。蒶，一作纷。补曰：蒶音坟。蕴，于云切。蒶蕴，蕴积也。霉音眉。物中久雨青黑。一曰败也。黧，怜题切。黑黄。"
                },
                {
                    "paragraph": "思君兮无聊。",
                    "zhushu": "想念怀王，忘寝食也。补曰：聊音留。"
                },
                {
                    "paragraph": "身去兮意存，",
                    "zhushu": "体远情近，在胸臆也。存，一作在。"
                },
                {
                    "paragraph": "怆恨兮怀愁。",
                    "zhushu": "心中忧恨，内凄恻也。",
                    "type": 2
                },
                {
                    "paragraph": "思忠",
                    "zhushu": "",
                    "type": 2
                },
                {
                    "paragraph": "登九灵兮游神，",
                    "zhushu": "想登九天，放精神也。神，一作精。"
                },
                {
                    "paragraph": "静女歌兮微晨。",
                    "zhushu": "神女夜吟，声激清也。"
                },
                {
                    "paragraph": "悲皇丘兮积葛，",
                    "zhushu": "皇，美。释文丘作丠。"
                },
                {
                    "paragraph": "众体错兮交纷。",
                    "zhushu": "言巳见美大之丘，葛草缘之而生，交错茂盛，人不异而采取，则不成絺绤也。以言楚国士民众多，君不异而举用，则不知其有德也。"
                },
                {
                    "paragraph": "贞枝抑兮枯槁，",
                    "zhushu": "贞，正。"
                },
                {
                    "paragraph": "枉车登兮庆云。",
                    "zhushu": "庆云，喻尊显也。言葛有正直之枝，抑弃枯槁而不见采。枉壌恶者，满车升进，反见珍重，御尊显也。以言贞正之人，弃于山野，佞曲之臣，升于显朝。枉，一作桂，登，一作升。补曰：汉天文志：若烟非烟，若云非云，郁郁纷纷，萧索轮囷，是谓庆云。"
                },
                {
                    "paragraph": "感余志兮惨栗，",
                    "zhushu": "动踊我心，如析割也。惨，一作憀，补曰：憀，力周、力雕二切。"
                },
                {
                    "paragraph": "心怆怆兮自怜。",
                    "zhushu": "意中切伤，忧悲楚也。一云心悲兮。"
                },
                {
                    "paragraph": "驾玄螭兮北征，",
                    "zhushu": "将乘山神而奔走也。"
                },
                {
                    "paragraph": "向吾路兮葱岭。",
                    "zhushu": "欲逾髙山，度阻险也。路，一作道，葱，一作𦴜，补曰：向，属也，音向。"
                },
                {
                    "paragraph": "连五宿兮建旄，",
                    "zhushu": "系续列星，为旗旐也。补曰：宿音秀。"
                },
                {
                    "paragraph": "扬氛气兮为旌。",
                    "zhushu": "举布霾雾，作旗表也。氛，一作雰，旌，一作旍。"
                },
                {
                    "paragraph": "历广漠兮驰骛，",
                    "zhushu": "径过长沙，驰驷马也。"
                },
                {
                    "paragraph": "览中国兮冥冥。",
                    "zhushu": "顾视诸夏，尚昧晦也。"
                },
                {
                    "paragraph": "玄武步兮水母，",
                    "zhushu": "天龟水神，侍送余也。天，一作大。"
                },
                {
                    "paragraph": "与吾期兮南荣。",
                    "zhushu": "与巳为誓。会炎野也。南方冬温，草木常茂，故曰南荣。"
                },
                {
                    "paragraph": "登华盖兮乘阳，",
                    "zhushu": "上攀北斗，蹑房星也。乘，一作椉。补曰：大象赋云：华盖于是乎临映。注云：华盖七星，其柢九星，合十六星，如盖状，在紫微宫中，临勾陈上，以荫帝坐。"
                },
                {
                    "paragraph": "聊逍遥兮播光。",
                    "zhushu": "且徐游戏，布文采也。"
                },
                {
                    "paragraph": "抽库娄兮酌醴，",
                    "zhushu": "引持二星以斟酒也。补曰：大象赋注云：库楼十星，五柱十五星，衡四星，合二十九星，在角南。晋天文志云：库楼十星，六大星为库，南四星为楼。按库楼形似酌酒之器，故云。王逸误以天库及二十八宿之娄以为库娄耳。"
                },
                {
                    "paragraph": "援瓟瓜兮接粮。",
                    "zhushu": "啖食神果，志猒饱也。瓟，一作匏，粮，一作粮。补曰：大象赋云：瓟瓜荐果于震闺。注云：五星在离珠北，天子之果园。占大光润则岁丰，不尔则瓜果之实不登。洛神赋云：叹匏瓜之无匹。注引史记曰：四星在危南，瓟瓜。天官星占曰：匏瓜一名天鸡，在河鼓东。"
                },
                {
                    "paragraph": "毕休息兮远逝，",
                    "zhushu": "周徧留上而复去也。"
                },
                {
                    "paragraph": "发玉轫兮西行。",
                    "zhushu": "引支车木，遂驱驰也。补曰：行，胡冈切。"
                },
                {
                    "paragraph": "惟时俗兮疾正，弗可久兮此方。",
                    "zhushu": "世憎忠信，爱謟谀也。此，一作比。"
                },
                {
                    "paragraph": "寤辟摽兮永思，",
                    "zhushu": "心常长愁，拊心踊也。辟，拊心貌也。辟，一作擗。补曰：诗云：寤辟有摽。注云：辟，拊心也。摽，婢小切，击也。张景阳七命云：㷀嫠为之擗摽。擗，避辟切。摽，避櫂切，惊心也。"
                },
                {
                    "paragraph": "心怫郁兮内伤。",
                    "zhushu": "忧思积结，肝腑烂也。补曰：怫音佛。",
                    "type": 2
                },
                {
                    "paragraph": "陶壅",
                    "zhushu": "",
                    "type": 2
                },
                {
                    "paragraph": "览杳杳兮世惟，",
                    "zhushu": "观楚泥浊，俗愚蔽也。惟，一作维，补曰：惟，谋也。"
                },
                {
                    "paragraph": "余惆怅兮何归？",
                    "zhushu": "罔然失志，无依附也。"
                },
                {
                    "paragraph": "伤时俗兮溷乱，",
                    "zhushu": "哀愍当世，众贪暴也。"
                },
                {
                    "paragraph": "将奋翼兮髙飞。",
                    "zhushu": "振翅翶翔，绝尘埃也。"
                },
                {
                    "paragraph": "驾八龙兮连蜷，",
                    "zhushu": "乘虬翶翔，见容貌也。蜷，一作踡，补曰：并音权。"
                },
                {
                    "paragraph": "建虹旌兮威夷。",
                    "zhushu": "树䗖蝀旗，纷光耀也。旌，一作旍。"
                },
                {
                    "paragraph": "观中宇兮浩浩，",
                    "zhushu": "大哉天下，难徧照也。"
                },
                {
                    "paragraph": "纷翼翼兮上跻。",
                    "zhushu": "盛气振迅，升天衢也。"
                },
                {
                    "paragraph": "浮溺水兮舒光，",
                    "zhushu": "遂渡沈流，扬精华也。溺与弱同。"
                },
                {
                    "paragraph": "淹低佪兮京沶。",
                    "zhushu": "且留水侧，息河洲也。水中可居为洲。小洲为渚，小渚为沶。京沶，即髙洲也。一作彽徊。低，一作徘。京，一作洲。一注云：小渚为洔，小洔曰沶。补曰：京，人所为绝髙丘也。一曰大也。沶，直尸切。洔与沚同。"
                },
                {
                    "paragraph": "屯余车兮索友，",
                    "zhushu": "住我之驾，求松、乔也。补曰：索，所革切。"
                },
                {
                    "paragraph": "睹皇公兮问师。",
                    "zhushu": "遂见天帝，咨秘要也。睹，一作睹。"
                },
                {
                    "paragraph": "道莫贵兮归真，",
                    "zhushu": "执守无为，修朴素也。贵，一作遗。"
                },
                {
                    "paragraph": "羡余术兮可夷。",
                    "zhushu": "念已道艺，可悦乐也。诗云：既见君子，我心则夷。夷，喜也。"
                },
                {
                    "paragraph": "吾乃逝兮南娭，",
                    "zhushu": "往之太阳，游九野也。逝，一作逰。补曰：娭音熙。大人赋云：吾欲往乎南娭。"
                },
                {
                    "paragraph": "道幽路兮九疑。",
                    "zhushu": "涉历深山，过舜墓也。疑，一作嶷。"
                },
                {
                    "paragraph": "越炎火兮万里，",
                    "zhushu": "积热弥天，不可处也。处，一作度。"
                },
                {
                    "paragraph": "过万首兮㠜㠜。",
                    "zhushu": "见海中山数万头也。海中山石，㠜㠜岳岳，万首交跱也。万首，一作千首，㠜㠜，一作旌旌。一注云：万首，海中山名。补曰：㠜音拟，又鱼力切。"
                },
                {
                    "paragraph": "济江海兮蝉蜕，",
                    "zhushu": "遂渡大水，解形体也。补曰：淮南云：蝉饮而不食，三十日而蜕。"
                },
                {
                    "paragraph": "绝北梁兮永辞。",
                    "zhushu": "超过海津，长诀去也。辞，一作词。补曰：江淹别赋用此语。"
                },
                {
                    "paragraph": "浮云郁兮昼昏，",
                    "zhushu": "楚国溃乱，气未除也。"
                },
                {
                    "paragraph": "霾土忽兮塺塺。",
                    "zhushu": "风俗尘浊，不可居也。塺，一作梅。补曰：霾音埋。塺音梅，尘也。"
                },
                {
                    "paragraph": "息阳城兮广夏，",
                    "zhushu": "遂止炎野大屋庐也。"
                },
                {
                    "paragraph": "衰色罔兮中怠。",
                    "zhushu": "志欲懈倦，身罢劳也。色，一作气。补曰：怠有胎音。"
                },
                {
                    "paragraph": "意晓阳兮燎寤，",
                    "zhushu": "心中燎明，内自觉也。燎，一作半，释文作憭，补曰：憭音了。"
                },
                {
                    "paragraph": "乃自𧦽兮在兹。",
                    "zhushu": "徐自省视，至此处也。𧦽，一作眎。在，一作存。自𧦽。一作息轸，恐非。补曰：𧦽，视也，当作诊。"
                },
                {
                    "paragraph": "思尧舜兮袭兴，",
                    "zhushu": "喜慕二圣，相继代也。"
                },
                {
                    "paragraph": "幸咎繇兮获谋。",
                    "zhushu": "冀遇虞舜，与议道也。"
                },
                {
                    "paragraph": "悲九州兮靡君，",
                    "zhushu": "伤今天下无圣主也。"
                },
                {
                    "paragraph": "抚轼叹兮作诗。",
                    "zhushu": "伏车浩叹，作风雅也。",
                    "type": 2
                },
                {
                    "paragraph": "株昭",
                    "zhushu": "一本篇目在乱曰之后。",
                    "type": 2
                },
                {
                    "paragraph": "悲哉于嗟兮，",
                    "zhushu": "愁思愤懑，长叹息也。"
                },
                {
                    "paragraph": "心内切磋。",
                    "zhushu": "意中激感，膓痛恻也。"
                },
                {
                    "paragraph": "款冬而生兮，",
                    "zhushu": "物郎盛阴，不滋育也。补曰：款，叩也。"
                },
                {
                    "paragraph": "凋彼叶柯。",
                    "zhushu": "伤害根茎，枝卷曲也。"
                },
                {
                    "paragraph": "瓦砾进宝兮，",
                    "zhushu": "佞伪愚戆，侍帷幄也。"
                },
                {
                    "paragraph": "捐弃随和。",
                    "zhushu": "贞良君子，弃山泽也。补曰：隋侯之珠，和氏之璧。"
                },
                {
                    "paragraph": "鈆刀厉御兮，",
                    "zhushu": "顽嚚之徒，任政职也。"
                },
                {
                    "paragraph": "顿弃太阿。",
                    "zhushu": "明智忠贤，放斥逐也。补曰：顿音钝，不利也。"
                },
                {
                    "paragraph": "骥垂两耳兮，",
                    "zhushu": "谁俊佯愚，闭口目也。补曰：贾𧨏赋云：骥垂两耳，服塩车兮。"
                },
                {
                    "paragraph": "中坂蹉跎。",
                    "zhushu": "众无知已。不尽力也。补曰：坂音反。说文：坡者曰阪。一曰泽障。一曰山胁也。蹉跎，失足。"
                },
                {
                    "paragraph": "蹇驴服驾兮，",
                    "zhushu": "驽钝之徒，为辅翼也。服，一作般，释文作舨，补曰：般、舨，并与服同。"
                },
                {
                    "paragraph": "无用目多。",
                    "zhushu": "僮蒙并进，填满国也。"
                },
                {
                    "paragraph": "修洁处幽兮，",
                    "zhushu": "执履清白，居陋侧也。"
                },
                {
                    "paragraph": "贵宠沙劘。",
                    "zhushu": "权右大夫，佯不识也。补曰：沙，苏何切，摩挲也。靡音磨，削也。"
                },
                {
                    "paragraph": "凤皇不翔兮，",
                    "zhushu": "贤智隐处，深藏匿也。"
                },
                {
                    "paragraph": "鹑鴳飞扬。",
                    "zhushu": "小人得志，作威福也。"
                },
                {
                    "paragraph": "乘虹骖霓兮，",
                    "zhushu": "托驾神气而远征也。"
                },
                {
                    "paragraph": "载云变化。",
                    "zhushu": "升髙去俗，易形貌也。补曰：化音花。曹子建橘赋：化与家同韵。"
                },
                {
                    "paragraph": "鹪䳟开路兮，",
                    "zhushu": "仁士智鸟，导在前也。一作焦明。补曰：博雅：鹪䳟，凤也。音明。杨子：鹪明冲天，不在六翮乎？"
                },
                {
                    "paragraph": "后属青蛇。",
                    "zhushu": "介虫之长，卫恶奸也。属，一作厉。"
                },
                {
                    "paragraph": "步骤桂林兮，",
                    "zhushu": "驰逐正道，德香芬也。"
                },
                {
                    "paragraph": "超骧卷阿。",
                    "zhushu": "腾越曲阜，过阨难也。补曰：卷，曲也，音拳。"
                },
                {
                    "paragraph": "丘陵翔舞兮，",
                    "zhushu": "山丘踊跃而欢喜也。舞，一作舞。补曰：翔舞，亦丘陵之势也。"
                },
                {
                    "paragraph": "谿谷悲歌。",
                    "zhushu": "川渎作乐，进五音也。补曰：悲歌，亦谓水声。"
                },
                {
                    "paragraph": "神章灵篇兮，",
                    "zhushu": "河图、洛书，纬䜟文也。纬，一作经。"
                },
                {
                    "paragraph": "赴曲相和。",
                    "zhushu": "宫商并会，应琴瑟也。"
                },
                {
                    "paragraph": "余私娱兹兮，",
                    "zhushu": "我诚乐此，发中心也。娱，一作乐。"
                },
                {
                    "paragraph": "孰哉复加？",
                    "zhushu": "天下欢悦，莫如今也。"
                },
                {
                    "paragraph": "还顾世俗兮，",
                    "zhushu": "回视楚国及众民也。"
                },
                {
                    "paragraph": "坏败罔罗。",
                    "zhushu": "废弃仁义，修謟谀也。罔，一作网。"
                },
                {
                    "paragraph": "卷佩将逝兮，",
                    "zhushu": "袪衣束带，将横奔也。"
                },
                {
                    "paragraph": "涕流滂沲。",
                    "zhushu": "思君念国，泣霑衿也。流，一作泗。",
                    "type": 2
                },
                {
                    "paragraph": "乱曰：皇门开兮",
                    "zhushu": "王门启辟，路四通也。一云皇开门兮。"
                },
                {
                    "paragraph": "照下土，",
                    "zhushu": "镜览幽冥，见万方也。"
                },
                {
                    "paragraph": "株秽除兮",
                    "zhushu": "邪恶已消，远逃亡也。株，一作珠。"
                },
                {
                    "paragraph": "兰芷睹。",
                    "zhushu": "俊乂英雄，在朝堂也。"
                },
                {
                    "paragraph": "四佞放兮",
                    "zhushu": "驩、共、苗、鮌，窜四荒也。"
                },
                {
                    "paragraph": "后得禹，",
                    "zhushu": "乃获文命，治江、河也。"
                },
                {
                    "paragraph": "圣舜摄兮",
                    "zhushu": "重华秉政，执纪纲也。舜，一作䑞。"
                },
                {
                    "paragraph": "昭尧绪，",
                    "zhushu": "著明唐业，致时雍也。"
                },
                {
                    "paragraph": "孰能若兮",
                    "zhushu": "谁能知人，如唐虞也。"
                },
                {
                    "paragraph": "愿为辅。",
                    "zhushu": "思竭忠信，备股肱也。"
                }
            ]
        },
        {
            "name": "九叹章句第十六",
            "paragraphs": [
                {
                    "paragraph": "九叹章句第十六",
                    "zhushu": "",
                    "type": 1
                },
                {
                    "paragraph": "逢纷",
                    "zhushu": "",
                    "type": 2
                },
                {
                    "paragraph": "离世",
                    "zhushu": "一作灵怀与诸本异又以怨思为离世远逝为怨思移远游在第五皆非是",
                    "type": 2
                },
                {
                    "paragraph": "怨思",
                    "zhushu": "思一作世",
                    "type": 2
                },
                {
                    "paragraph": "远逝",
                    "zhushu": "逝一作游",
                    "type": 2
                },
                {
                    "paragraph": "惜贤",
                    "zhushu": "",
                    "type": 2
                },
                {
                    "paragraph": "忧苦",
                    "zhushu": "",
                    "type": 2
                },
                {
                    "paragraph": "愍命",
                    "zhushu": "愍一作闵命一作念",
                    "type": 2
                },
                {
                    "paragraph": "思古",
                    "zhushu": "",
                    "type": 2
                },
                {
                    "paragraph": "远游",
                    "zhushu": "游一作逝",
                    "type": 2
                },
                {
                    "paragraph": "九叹者，护左都水使者光禄大夫刘向之所作也。向以博古敏达，典校经书，辩章旧文，",
                    "zhushu": "辩，一作辨。"
                },
                {
                    "paragraph": "追念屈原忠信之节，故作九叹。叹者，伤也，息也。言屈原放在山泽，犹伤念君，叹息无已，所谓赞贤以辅志，骋词以曜德者也。",
                    "zhushu": "赞，一作賛。辅，一作铺。曜，一作燿。",
                    "type": 2
                },
                {
                    "paragraph": "伊伯庸之末胄兮，",
                    "zhushu": "胄，后也。左氏传曰：戎子驹支，四岳之裔胄也。"
                },
                {
                    "paragraph": "谅皇直之屈原。",
                    "zhushu": "谅，信也。论语曰：君子贞而不谅。言屈原承伯庸之后，信有忠直美德，甚于众人也。直，一作贞。"
                },
                {
                    "paragraph": "云余肇祖于髙阳兮，惟楚怀之婵连。",
                    "zhushu": "婵连，族亲也。言屈原与怀王俱颛顼之孙，有婵连之族亲，恩深而义笃也。婵，一作婵。补曰：婵连，犹牵连也。"
                },
                {
                    "paragraph": "原生受命于贞节兮，鸿永路有嘉名。",
                    "zhushu": "鸿，大也。永，长也。路，道也。言屈原受阴阳之正气，体合大道，故长有美善之名也。有，一作以。"
                },
                {
                    "paragraph": "齐名字于天地兮，",
                    "zhushu": "谓名平、字原也。"
                },
                {
                    "paragraph": "并光明于列星。",
                    "zhushu": "谓心达道要。又文采光燿，若天有列星也。补曰：九章云：与曰月兮齐光。"
                },
                {
                    "paragraph": "吸精粹而吐氛浊兮，",
                    "zhushu": "氛，恶气也。左氏传曰：楚氛甚恶。言己吸天地清明之气，而吐其尘浊，内洁净也。"
                },
                {
                    "paragraph": "横邪世而不取容。",
                    "zhushu": "言己体清洁之行，在横邪贪枉之世，而不能自容入于众也。一无取字。"
                },
                {
                    "paragraph": "行叩诚而不阿兮，",
                    "zhushu": "叩，击也。阿，曲也。叩，一作切。"
                },
                {
                    "paragraph": "遂见排而逢谗。",
                    "zhushu": "言己心不容非，以好叩击人之过，故遂为谗佞所推逐也。"
                },
                {
                    "paragraph": "后听虚而黜实兮，",
                    "zhushu": "黜，贬也。实，诚也。"
                },
                {
                    "paragraph": "不吾理而顺情。",
                    "zhushu": "言君听谗佞虚言，以贬忠诚之实，不理我言，而顺邪伪之情，故见放流也。"
                },
                {
                    "paragraph": "肠愤悁而舍怒兮，",
                    "zhushu": "补曰：悁，乌玄切，忿也。"
                },
                {
                    "paragraph": "志迁蹇而左倾。",
                    "zhushu": "言已执忠诚而见贬黜，肠中愤懑，悁悒而怒，则志意迁移，左倾而去也。一云志徒倚而左倾。"
                },
                {
                    "paragraph": "心戃慌其不我与兮，",
                    "zhushu": "戃慌，无思虑貌。慌，一作怳。其，一作而，补曰戃慌，失意。上坦朗，下呼晃切。"
                },
                {
                    "paragraph": "躳速速其不吾亲。",
                    "zhushu": "速速，不亲附貌也。言君心戃慌而无思虑，不肯与我谋议，用志速速，不与己相亲附也。其，一作而。"
                },
                {
                    "paragraph": "辞灵修而陨志兮，",
                    "zhushu": "陨，堕也。易曰：有陨自天也。辞，一作词，志，一作意。"
                },
                {
                    "paragraph": "吟泽畔之江滨。",
                    "zhushu": "畔，界也。滨，涯也。言已与怀王辞诀，志意堕落，长吟江泽之涯而已。"
                },
                {
                    "paragraph": "椒桂罗㠯颠覆兮，",
                    "zhushu": "颠，顿也。覆，仆也。"
                },
                {
                    "paragraph": "有竭信而归诚。",
                    "zhushu": "言已见先贤，若椒桂之人以被祸，其身颠仆，然犹竭信归诚，而志不惧也。"
                },
                {
                    "paragraph": "谗夫蔼蔼而漫著兮，",
                    "zhushu": "蔼蔼，盛多貌也。诗云：蔼蔼王多吉士。漫，污也。一无夫字，漫，一作㬅。注云：㬅，污也。曼污以自著。"
                },
                {
                    "paragraph": "曷其不舒予情？",
                    "zhushu": "曷，何也。言谗人相聚，蔼蔼而盛，欲漫污人以自著，明君何不舒我忠情以诘责之乎？"
                },
                {
                    "paragraph": "始结言于庙堂兮，",
                    "zhushu": "结，犹联也。庙者，先祖之所居也。言人君为政举事，必告于宗庙，议之于明堂也。"
                },
                {
                    "paragraph": "信中涂而叛之。",
                    "zhushu": "涂，道也。叛，背也。言君始尝与已结议连谋于明堂之上，今信用谗言，中道而更背我也。涂，一作涂。"
                },
                {
                    "paragraph": "怀兰蕙与衡芷兮，",
                    "zhushu": "衡，一作蘅。"
                },
                {
                    "paragraph": "行中壄而散之。",
                    "zhushu": "言巳怀忠信之德，执芬香之志，远行中野，散而弃之，伤不见用也。壄，一作野。"
                },
                {
                    "paragraph": "声哀哀而怀髙丘兮，心愁愁而思旧邦。",
                    "zhushu": "言已放斥山野，发声而唫，其音哀哀，心愁思者，念髙丘之山，想归故国也。"
                },
                {
                    "paragraph": "愿承闲而自恃兮，径淫曀而道𡔏。",
                    "zhushu": "淫曀，暗昧也。诗云：不日有曀。言已思承君暗暇，心中自恃，冀得竭忠，而径路暗昧，遂以壅塞。补曰：闲，一音谏，据注音闲。曀，于计切。𡔏音雍。"
                },
                {
                    "paragraph": "颜霉黧以沮败兮，",
                    "zhushu": "黧，黑也。沮，坏也。黧，释文作藜，补曰：霉音眉。汜音咀。"
                },
                {
                    "paragraph": "精越裂而衰耄。",
                    "zhushu": "越，去也。裂，分也。耄，老也。言已欲进不得，中心忧愁，颜色黧黑，面目坏败，精神越去，气力衰老也。"
                },
                {
                    "paragraph": "裳襜襜而含风兮，",
                    "zhushu": "襜襜，摇貌。补曰：襜，𧈪占切，衣动貌。"
                },
                {
                    "paragraph": "衣纳纳而掩露。",
                    "zhushu": "纳纳，濡湿。貌也。上曰衣，下曰裳。言已放行山野，下裳襜襜而含疾风，上衣濡湿而掩霜露，单行独处，身苦寒也。补曰：说文云：纳，丝湿纳纳也。"
                },
                {
                    "paragraph": "赴江湘之湍流兮，顺波凑而下降。",
                    "zhushu": "凑，聚也。言已乘船赴江、湘之疾流，顺聚波而下行，身危殆也。一云赴江湘而横流。补曰：凑，千𠋫切。降，下也，乎攻切。"
                },
                {
                    "paragraph": "徐徘徊于山阿兮，",
                    "zhushu": "阿，曲隅也。徘，一作彽。"
                },
                {
                    "paragraph": "飘风来之汹汹。",
                    "zhushu": "汹汹，讙声也。言已至于山之隈曲，且徐徘徊，冀想君命。飘风卒至，复闻谗佞汹汹，欲来害己也。汹，一作匈。补曰：汹音凶，水势。"
                },
                {
                    "paragraph": "驰余车兮𤣥石，",
                    "zhushu": "𤣥石，山名。"
                },
                {
                    "paragraph": "步余马兮洞庭。",
                    "zhushu": "洞庭，水名。补曰：谓洞庭之山。"
                },
                {
                    "paragraph": "平明发兮苍梧，夕投宿兮石城。",
                    "zhushu": "石城，山名也。言已动履大水，宿止名山，用志清洁且坚固也。"
                },
                {
                    "paragraph": "芙蓉盖而蔆华车兮，",
                    "zhushu": "盖，一作盖。补曰：蔆与䔖同，花黄白色。"
                },
                {
                    "paragraph": "紫贝阙而玉堂。",
                    "zhushu": "紫贝，水虫名。援神契曰：江水出大贝也。一云白玉堂。"
                },
                {
                    "paragraph": "薜荔饰而陆离荐兮，",
                    "zhushu": "陆离，美玉也。荐，卧席也。饰，一作餝。荐，古作𧄟。"
                },
                {
                    "paragraph": "鱼鳞衣而白霓裳。",
                    "zhushu": "鱼鳞衣，杂五彩为衣，如鳞文也。言所居清洁，被服芬芳，德体如王，文彩嬥明也。"
                },
                {
                    "paragraph": "登逢龙而下陨兮，",
                    "zhushu": "逢龙，山名。逢，一作逄，古本作蓬。补曰：逢，符容切。逄，皮江切。"
                },
                {
                    "paragraph": "违故都之漫漫。",
                    "zhushu": "言已登逢龙之山，而遂下顾，去楚国之辽远也。漫，一作曼，补曰：漫，莫半切。"
                },
                {
                    "paragraph": "思南郢之旧俗兮，肠一夕而九运。",
                    "zhushu": "言已思念郢都邑里故俗，肠中愁悴，一夕九转，欲还归也。"
                },
                {
                    "paragraph": "扬流波之潢潢兮，",
                    "zhushu": "潢潢，大貌。补曰：潢音晃，水深广貌。"
                },
                {
                    "paragraph": "体溶溶而东回。",
                    "zhushu": "溶溶，波貌也。言已随流而行，水盛广大，波髙溶溶，将东入于海也。"
                },
                {
                    "paragraph": "心怊怅以永思兮，意晻晻而日颓。",
                    "zhushu": "言已将至于海，心中怊恨而长思，意晻晻而稍下，恐不复还也。日，一作自。颓，一作隤。补曰：晻，乌感切。颓，下坠也，与隤同。"
                },
                {
                    "paragraph": "白露纷㠯涂涂兮，",
                    "zhushu": "涂涂，厚貌，一云纷纷。"
                },
                {
                    "paragraph": "秋风浏㠯萧萧。",
                    "zhushu": "浏，风疾貌也。言四时欲尽，白露已降，秋风急疾，年𡻕且老，愁忧思也。一云浏浏。补曰：浏音流。"
                },
                {
                    "paragraph": "身永流而不还兮，魂长逝而常愁。",
                    "zhushu": "言己身随水长流，不复旋反，则魂𩲸遂去，常愁念楚国也。魂，一作魂。"
                },
                {
                    "paragraph": "叹曰：譬彼流水，纷扬礚兮，",
                    "zhushu": "礚，一作𥕤，补曰：并丘盖切，石声。"
                },
                {
                    "paragraph": "波逢汹涌，濆滂沛兮。",
                    "zhushu": "水性清洁平正，顺而不争，故以喻屈原也。言水逢风纷乱，扬波滂沛，失其本性。以言屈原志行清白，遭逢贪佞，被过放逐，亦失其本志也。渍，一作纷。补曰：汹，诩拱切，汹涌，水声。濆，扶刎、扶文二切，涌也。"
                },
                {
                    "paragraph": "揄扬涤荡，漂流陨往，触崟石兮，",
                    "zhushu": "崟，锐也。言风揄扬，水流陨往，触锐利之石，使之危殆，以言谗人亦扬己过，使得罪罚也。崟，一作岑。补曰：岑，鉏簪切，山小而锐。"
                },
                {
                    "paragraph": "龙卭脟圈，缭戾宛转，阻相薄兮。",
                    "zhushu": "言水得风则龙卭缭戾，与险阻相薄，不得顺其流性也。以言忠臣逢谗人，亦匡攘惶遽而窜伏也。脟，一作纶。补曰：脟音脔。圈，惧免切。缭音了。戾，力结切，曲也。"
                },
                {
                    "paragraph": "遭纷逢凶，蹇离尤兮。",
                    "zhushu": "言己遭逢纷浊之世，而遇百凶，以蹇蹇之故，遂以得过也。尤，一作邮。"
                },
                {
                    "paragraph": "垂文扬采，遗将来兮。",
                    "zhushu": "言已虽不得施行道德，将垂典雅之文，扬美藻之采，以遗将来贤君，使知己志也。",
                    "type": 2
                },
                {
                    "paragraph": "逢纷",
                    "zhushu": "",
                    "type": 2
                },
                {
                    "paragraph": "灵怀其不吾知兮，灵怀其不吾闻。",
                    "zhushu": "言怀王暗惑，不知我之忠诚，不闻我之清白，反用谗言而放逐己。"
                },
                {
                    "paragraph": "就灵怀之皇祖兮，愬灵怀之鬼神。",
                    "zhushu": "言已所言忠正而不见信，愿就怀王先祖告语其𡨚，使照己心也。鬼神明察，故欲愬之，以自证明也。"
                },
                {
                    "paragraph": "灵怀曽不吾与兮，",
                    "zhushu": "与　作知。"
                },
                {
                    "paragraph": "即听夫人之谀辞。",
                    "zhushu": "言怀王之心，曽不与我合，又听用谗谀之言，以过怒己也。即，一作恻。夫，一作谗，一云夫谗人。补曰：即，就也。"
                },
                {
                    "paragraph": "余辞上参于天墬兮，旁引之于四时。",
                    "zhushu": "言已所言，上参之于天，下合之于地，旁引四时之神，以为符验也。一无辞字，墬，一作𡒰，一无之字。"
                },
                {
                    "paragraph": "指日月使延照兮，",
                    "zhushu": "延，长也。照，知也。"
                },
                {
                    "paragraph": "抚招摇㠯质正。",
                    "zhushu": "招摇，北斗杓星也。斗主建天时，言己上指语日月，使长视己之志，抚北斗之杓柄，使质正我之志，动告神明，以自征验也。㠯，一作使。补曰：礼记：招摇在上。注云：在北斗杓间指时者。隋志云：招摇一星，在北斗杓间。"
                },
                {
                    "paragraph": "立师旷俾端词兮，",
                    "zhushu": "师旷，圣人也，字子壄。生无目而善听。当晋平公时，端，正也。"
                },
                {
                    "paragraph": "命咎繇使并听。",
                    "zhushu": "言己之言，信而有征，诚可据行，愿立师旷，使正其词，令咎繇并而听之。二圣聪明，长于人情，知真伪之心也。"
                },
                {
                    "paragraph": "兆出名曰正则兮，卦发字曰灵均。",
                    "zhushu": "言己生有形兆，伯庸名我为正则以法天，筮而卜之，卦得坤，字我曰灵均，以法地也。补曰：兆，龟折兆也。"
                },
                {
                    "paragraph": "余幼既有此鸿节兮，长愈固而弥纯，",
                    "zhushu": "言己幼少有大节度，以应天地，长大修行，而弥纯固也。鸿，一作洪，愈，一作逾，一作俞。补曰：俞与愈同。"
                },
                {
                    "paragraph": "不从俗而诐行兮，",
                    "zhushu": "诐，犹倾也。补曰：诐，彼寄切。"
                },
                {
                    "paragraph": "直躳指而信志，",
                    "zhushu": "言己执履忠信，不能随从俗人，倾易其行，直身而言，以信己之志，终不回移也。"
                },
                {
                    "paragraph": "不枉绳以追曲兮，屈情素以从事。",
                    "zhushu": "言己心正直，不能枉性以追曲俗，屈我素志以从众人而承事之也。"
                },
                {
                    "paragraph": "端余行其如玉兮，述皇舆之踵迹。",
                    "zhushu": "言思正我行，令之如玉，不匿瑕恶，以承述先王正治之法，继续其业而大之也。补曰：行，户更切。"
                },
                {
                    "paragraph": "群阿容以晦光兮，",
                    "zhushu": "晦，冥也。光，明也。群，一作群。"
                },
                {
                    "paragraph": "皇舆覆以幽辟。",
                    "zhushu": "幽僻。暗昧也。言群臣皆行枉曲，以蔽君之聪明，使楚国暗昧，将危覆也。补曰：辟，匹亦切。"
                },
                {
                    "paragraph": "舆中涂以回畔兮，驷马惊而横犇。",
                    "zhushu": "马，以喻贤臣也。言君为无道，国人中道倍畔而去之，贤臣惊怖奔亡，争欲远也。犇，一作奔。"
                },
                {
                    "paragraph": "执组者不能制兮，",
                    "zhushu": "执组，犹织组也。织组者，动之于此，而成文于彼。善御者亦动之于手，而尽马力也。诗云：执辔如组。一无能字。补曰：组，绶属。列女传曰：诗云：执辔如组，两骖如舞。孔子曰：信若是诗，则可以治天下也。言执之于此，而成文于彼。"
                },
                {
                    "paragraph": "必折轭而摧辕。",
                    "zhushu": "言驷马惊奔，虽有执辔之御，犹不能制，必摧车轭而折其辕也。以言贤臣奔亡，使国荒乱而倾危也。补曰：轭，辕前也，于革切，辕，辀也。"
                },
                {
                    "paragraph": "断镳衔㠯驰骛兮，",
                    "zhushu": "镳，勒也。衔，饰口铁也。断，一作绝，㠯，一作以，补曰镳，彼苗切。"
                },
                {
                    "paragraph": "暮去次而敢止。",
                    "zhushu": "暮，夜也。次，舍也。止，制也。言车败马奔，镳衔断绝，犹自驰骛，至于暮夜乃舍，无有制止之者也。以言人臣一去君，亦不复得拘留也。去，一作者。"
                },
                {
                    "paragraph": "路荡荡其无人兮，",
                    "zhushu": "荡荡，平易貌也。尚书曰：王道荡荡。"
                },
                {
                    "paragraph": "遂不御乎千里。",
                    "zhushu": "御，禁也。言君国之道路荡荡，空无贤人，以不待遇之故，遂行千里，远之他方也。"
                },
                {
                    "paragraph": "身衡陷而下沈兮，",
                    "zhushu": "衡，撗也。下沈，一作不行。"
                },
                {
                    "paragraph": "不可获而复登。",
                    "zhushu": "言已远去千里，身必横陷沈没，长不可复得登引而用之也。"
                },
                {
                    "paragraph": "不顾身之卑贱兮，惜皇舆之不兴。",
                    "zhushu": "言已远行千里，不敢顾念身之贫贱，欲慕髙位也。惜君国失贤，道德不盛也。"
                },
                {
                    "paragraph": "出国门而端指兮，冀壹寤而锡还。",
                    "zhushu": "言已放出国门，正心直指，执履诚信，幸君觉寤，赐已以还命也。一本冀上有方字，锡，一作赐。"
                },
                {
                    "paragraph": "哀仆夫之坎毒兮，",
                    "zhushu": "坎，恨也。毒，恚也。坎，一作歁，补曰：歁音坎，食不满也。"
                },
                {
                    "paragraph": "屡离忧而逢患。",
                    "zhushu": "屡，数也。言已不自念惜身之放逐，诚哀仆御之夫，坎然恚恨，以数逢忧患，无已时也。补曰：患，平声。"
                },
                {
                    "paragraph": "九年之中不吾反兮，思彭咸之水游。",
                    "zhushu": "言已放出九年，君不肯反我，中心愁思，欲自沈于水，与彭咸俱游戏也。"
                },
                {
                    "paragraph": "惜师延之浮渚兮，",
                    "zhushu": "师延，殷纣之臣也，为纣作新声北里之乐。纣失天下，师延抱其乐器，自投濮水而死也。补曰：史记：卫灵公至于濮水之上，夜半闻鼓琴声，召师㳙听而写之，乃之晋，见晋平公，令师㳙援琴鼓之。师旷曰：此亡国之声，师延所作也，与纣为靡靡之乐。武王伐纣，师延东走，自投濮水之中。"
                },
                {
                    "paragraph": "赴汨罗之长流。",
                    "zhushu": "言已复贪慕师延自投于水，身浮渚涯，冀免于刑诛，故遂赴汨水长流而去也。"
                },
                {
                    "paragraph": "遵江曲之逶移兮，",
                    "zhushu": "逶移，长貌。一云遵曲江之逶虵。"
                },
                {
                    "paragraph": "触石埼而衡游。",
                    "zhushu": "言巳愿循江水逶移而行，反触石埼而复撗流，所为无可也。补曰：埼，曲岸。音祈。"
                },
                {
                    "paragraph": "波澧澧而扬浇兮，",
                    "zhushu": "澧澧，波声也。回波为浇也。澧，唐本作沣。补曰：浇，女教切，湍也。一曰水回波，见集韵。旧音叫。"
                },
                {
                    "paragraph": "顺长瀬之浊流。",
                    "zhushu": "言已横流而行，水波澧澧，回而扬浇，邪引已船，则顺长瀬之流，以避其难也。"
                },
                {
                    "paragraph": "凌黄沱而下低兮，",
                    "zhushu": "黄沱，江别名也。江别为沱也。沱，释文作沲。补曰：沱，唐何切。江别流出崏山东，别为沱。低。脂市切。"
                },
                {
                    "paragraph": "思还流而复反。",
                    "zhushu": "言已凌乘黄沱，低船而下，将入于海，心思还水之流，冀幸复旋反也。还，一作远。"
                },
                {
                    "paragraph": "𤣥舆驰而并集兮，",
                    "zhushu": "𤣥者，水也。"
                },
                {
                    "paragraph": "身容与而日远。",
                    "zhushu": "言己以水为车，与船并驰而流，故身容与，日以远也。"
                },
                {
                    "paragraph": "櫂舟杭以横濿兮，",
                    "zhushu": "濿，渡也。由带以上为濿。杭，一作航，以，一作而，濿，一作厉。一注云：由膝以上为厉。补曰濿，履石渡水。通作厉。"
                },
                {
                    "paragraph": "𣸓湘流而南极。",
                    "zhushu": "𣸓，亦渡也。言已乃櫂船横行，南渡湘水，极其源流也。𣸓，一作济，而，一作于。补曰：𣸓，集韵作㴉。"
                },
                {
                    "paragraph": "立江界而长吟兮，愁哀哀而累息。",
                    "zhushu": "言已还入大江之界，远望长吟，心中悲叹而太息，哀不遇也。界，一作介，累，一作絫。"
                },
                {
                    "paragraph": "情慌忽以忘归兮，神浮游以髙厉。",
                    "zhushu": "言已心愁，情志慌忽，思归故郷，则精神浮游，髙厉而远行也。"
                },
                {
                    "paragraph": "心蛩蛩而怀顾兮，",
                    "zhushu": "蛩蛩，怀忧貌，心，一作志。补曰：蛩音卭。"
                },
                {
                    "paragraph": "魂眷眷而独逝。",
                    "zhushu": "眷眷，顾貌。诗云：眷眷怀顾。言已心中蛩蛩，常怀大忧，内自顾哀，则魂神眷眷独行，无有还意也。眷，一作眷。补曰：眷，古倦切，顾也。"
                },
                {
                    "paragraph": "叹曰：余思旧邦，",
                    "zhushu": "思，一作恖。"
                },
                {
                    "paragraph": "心依违兮。日暮黄昏，羌幽悲兮。",
                    "zhushu": "言我思念故国，心中依违，不能远去，日暮黄昏，无所归附，中心悲愁而忧思也。羌，一作嗟。"
                },
                {
                    "paragraph": "去郢东迁，",
                    "zhushu": "去，一作王。"
                },
                {
                    "paragraph": "余谁慕兮？谗夫党旅，其㠯兹故兮。",
                    "zhushu": "旅，众也。言已去郢东徙，我谁思慕而欲远去乎？诚以谗夫朋党众多之故，而见放弃也。"
                },
                {
                    "paragraph": "河水淫淫，情所愿兮。",
                    "zhushu": "淫淫，流貌。"
                },
                {
                    "paragraph": "顾瞻郢路，终不返兮！",
                    "zhushu": "言河水淫淫，流行日远，诚我中心之所愿慕也。观视楚郢之道路，终不复还反，内自哀伤也。",
                    "type": 2
                },
                {
                    "paragraph": "离世",
                    "zhushu": "",
                    "type": 2
                },
                {
                    "paragraph": "惟郁郁之忧毒兮，志坎𡒄而不违。",
                    "zhushu": "坎𡒄，不过貌也。言已放逐，心中郁郁，忧而愁毒，虽坎𡒄不遇，志不离于忠信也。补曰：𡒄，力感切。"
                },
                {
                    "paragraph": "身憔悴而考旦兮，",
                    "zhushu": "憔悴，忧貌也。考，犹终也。旦，明也。"
                },
                {
                    "paragraph": "日黄昏而长悲。",
                    "zhushu": "言已心忧憔悴，从夜终明，不能寝寐，日入黄昏，复涕泣而长悲也。"
                },
                {
                    "paragraph": "闵空宇之孤子兮，",
                    "zhushu": "宇，居也。无父曰孤。"
                },
                {
                    "paragraph": "哀枯杨之𡨚鶵。",
                    "zhushu": "𡨚，烦𡨚也。生哺曰鷇，生啄曰鶵。言已既放伤念，坐于空室之中，孤子焭焭，东西无所依归，又悲哀飞鸟生鶵，其身烦𡨚而不得出，在于枯杨之树，居危殆也。言己有孤子之忧，𡨚鶵之危也。补曰：鶵，崇初切。生噣鶵，鸟子生而能自啄者。"
                },
                {
                    "paragraph": "孤雌吟于髙墉兮，",
                    "zhushu": "墉，墙也。易曰：射隼于髙墉之上。言𡨚鶵之生，早失其雄，其母孤居，吟于髙墙之上，将复遇害也。言己亦失其所居，在于林泽，居非其处，恐颠仆也。"
                },
                {
                    "paragraph": "鸣鸠栖于桑榆。",
                    "zhushu": "言鸠鸟轻佻巧利，乃栖于桑榆，居茂木之上，鼓翼而鸣，得其所也。以言谗佞弄口妾说，以居尊位，得志意也。"
                },
                {
                    "paragraph": "𤣥蝯失于濳林兮，独偏弃而远放。",
                    "zhushu": "言𤣥蝯材力捷敏，失于髙深之林，则独偏遇放弃，忘其能也。以言贤人弃在山泽，亦失其志也。"
                },
                {
                    "paragraph": "征夫劳于周行兮，",
                    "zhushu": "行，道也。诗云：苕苕公子，行彼周道。"
                },
                {
                    "paragraph": "处妇愤而长望。",
                    "zhushu": "言征行之夫，罢劳周道，行伇过时而不得归，则处妇愤懑，长望而思之也。以言已放在山泽之中，曽无思之也。"
                },
                {
                    "paragraph": "申诚信而罔违兮，情素㓗于纽帛。",
                    "zhushu": "申，重也。罔，无也。纽，结束也。易曰：束帛戋戋。言已放弃，虽无有思之者，然犹重行诚信，无有违离，情志洁净，有如束帛也。一云情结素。释文：纽，女九切。补曰：纽，系也。一曰结而可解。或作纫，非是。"
                },
                {
                    "paragraph": "光明齐于日月兮，文采燿于玉石。",
                    "zhushu": "言己耳目聪明，如日月之光，无所不照，发文序词，烂然成章，如玉石有文采也。"
                },
                {
                    "paragraph": "伤压次而不发兮，",
                    "zhushu": "压，镇压也。次，失次也。压，一作厌。释次：于甲切。"
                },
                {
                    "paragraph": "思沈抑而不扬。",
                    "zhushu": "言己怀文武之质，自伤压镇失次，不得发扬其美德，思虑沈抑而不得扬见也。"
                },
                {
                    "paragraph": "芳懿懿而终败兮，",
                    "zhushu": "懿懿，芳貌。"
                },
                {
                    "paragraph": "名靡散而不彰。",
                    "zhushu": "靡散，犹消灭也。言已有芬芳懿美之德，而放弃不用，身将终败，名字消灭，不得彰明于后世也。靡，一作糜。补曰：靡音眉。"
                },
                {
                    "paragraph": "背玉门以犇骛兮，",
                    "zhushu": "玉门，君门。犇，一作奔。"
                },
                {
                    "paragraph": "蹇离尤而千诟。",
                    "zhushu": "干，求也。言己背君门奔驰而去者，以已忠信之故，得过于众，而自求辱也。诟，一作訽，补曰：并音苟，辱也。又许𠋫、胡遘、丘𠋫三切。"
                },
                {
                    "paragraph": "若龙逄之沈首兮，",
                    "zhushu": "补曰：逄音庞。"
                },
                {
                    "paragraph": "王子比干之逢醢。",
                    "zhushu": "圣贤忠谏而见诛也。"
                },
                {
                    "paragraph": "念社禝之几危兮，",
                    "zhushu": "几，一作机。"
                },
                {
                    "paragraph": "反为雠而见怨。",
                    "zhushu": "言已念君信用谗佞，社禝几危，以故正言极谏，反为众臣所雠，而见怨恶也。"
                },
                {
                    "paragraph": "思国家之离沮兮，躳获愆而结难。",
                    "zhushu": "言己思念国家纲纪将以离坏，而竭忠言，身以得过，结为患难也。补曰：沮，将绪切。难，乃旦切。"
                },
                {
                    "paragraph": "若青蝇之伪质兮，",
                    "zhushu": "伪，犹变也。青蝇变白使黑，变黑成白，以喻谗佞。诗云：营营青蝇。"
                },
                {
                    "paragraph": "晋骊姫之反情。",
                    "zhushu": "言谗人若青蝇变转其语，以善为恶，若晋骊姫以申生之孝，反为悖逆也。"
                },
                {
                    "paragraph": "恐登阶之逢殆兮，",
                    "zhushu": "之，一作而。"
                },
                {
                    "paragraph": "故退伏于末庭。",
                    "zhushu": "末，远也。言巳思欲登君阶陛，正言直谏，恐逢危殆，故复退身于远庭而窜伏也。"
                },
                {
                    "paragraph": "孽臣之号咷兮，",
                    "zhushu": "号咷，讙呼。臣，一作子。补曰：号，乎髙切。咷音逃。"
                },
                {
                    "paragraph": "本朝芜而不治。",
                    "zhushu": "言佞臣妖孽，委曲其声，相聚讙哗，君以迷惑，国将倾危，朝用芜薉而不治也。补曰：治，平声。杨恽曰：田彼南山，芜秽不治。"
                },
                {
                    "paragraph": "犯颜色而触谏兮，反蒙辜而被疑。",
                    "zhushu": "言巳以犯君之颜色，触禁而谏，反蒙罪辜，而被猜疑，不见信也。一无色字，谏，一作讳。"
                },
                {
                    "paragraph": "菀蘼芜与菌若兮，",
                    "zhushu": "菀，积。蘼，一作靡。补曰：菀音郁。"
                },
                {
                    "paragraph": "渐藳本于洿渎。",
                    "zhushu": "污渎，小沟也。洿，一作污。补曰：渐，子廉切。荀子云：兰茝槀本，渐于蜜醴，一佩易之。渐，浸也。管子云：五沃之土，五臭畴生，莲与蘪芜、藁本白芷。本草云：藳本，茎叶根味与芎䓖小别，以其根上苗下似禾藁，故名之。"
                },
                {
                    "paragraph": "淹芳芷于腐井兮，",
                    "zhushu": "淹，渍也。腐，臭也。"
                },
                {
                    "paragraph": "弃鸡骇于筐簏。",
                    "zhushu": "鸡骇，文犀也。筐簏，竹器也。言积渍众芳于污泥臭井之中，弃文犀之角，置于筐簏而不带佩，蔽其美质，失其性也。以言弃贤智之士于山林之中，亦失其志也。一作骇鸡。簏，释文作箓，音录。补曰：集韵并音鹿，竹髙箧也。战国策：楚献鸡骇之犀、夜光之璧于秦。援神契云：神灵滋液，则犀骇鸡。宋哀曰：角有光，鸡见而骇也。后汉传：大秦国有骇鸡犀。注引抱扑子云：通天犀有一理如綖者，以盛未，置群鸡中，鸡欲往啄米，至辄惊却，故南人名为骇鸡。"
                },
                {
                    "paragraph": "执棠谿㠯刜蓬兮，",
                    "zhushu": "棠谿，利剑也。刜，斫也。㠯，一作以，补曰刜，断也，音拂。"
                },
                {
                    "paragraph": "秉干将以割肉。",
                    "zhushu": "干将，亦利剑也。利剑宜以为威，诛无状以征不服。今乃用斫蓬蒿、割熟肉，非其宜也。以言使贤者为仆𨽻之徒，非其宜也。论语曰：割鸡焉用牛刀。"
                },
                {
                    "paragraph": "筐泽泻㠯豹鞹兮，",
                    "zhushu": "筐，满也。泽泻，恶草也。鞹，革也。论语曰：虎豹之鞹。言取泽泻恶草，盛于革囊，满而藏之，无益于用也。以言养育小人，置之髙堂，亦无益于政治也。补曰：鞹，去毛皮也。本草：泽泻叶狭长，丛生浅水中，多食病人眼。"
                },
                {
                    "paragraph": "破荆和㠯继筑。",
                    "zhushu": "筑，大杵也。言破和氏之璧，以继筑杵而舂，败玉寳，失其好也。以言取贤人刑伤，使执厮役，亦害忠良，失其宜也。"
                },
                {
                    "paragraph": "时溷浊犹未清兮，",
                    "zhushu": "时，一作旹。"
                },
                {
                    "paragraph": "世殽乱犹未察。",
                    "zhushu": "察，明也。言时世贪浊，善恶殽乱，尚未清明也。补曰：殽，一作淆。并乎交切，杂也。"
                },
                {
                    "paragraph": "欲容与㠯竢时兮，",
                    "zhushu": "时，一作旹，一作之。"
                },
                {
                    "paragraph": "惧年岁之既晏。",
                    "zhushu": "晏，晚也。言已欲游戏以待明君，恐年岁已晩，身衰老也。晏，一作旰。"
                },
                {
                    "paragraph": "顾屈节以从流兮，心巩巩而不夷。",
                    "zhushu": "巩巩，拘挛貌也。夷，悦也。言思屈己忠直之节，随俗流行，心中拘挛，仁义不舒，而志不悦乐。顾，一作愿，巩，一作蛩。补曰：巩音拱，以韦束也。"
                },
                {
                    "paragraph": "宁浮沅而驰骋兮，下江湘㠯邅回。",
                    "zhushu": "邅回，运转也。言已不能随俗，宁浮身于沅水，驰骋而去，遂下湘江，运转而行也。㠯，一作而。"
                },
                {
                    "paragraph": "叹曰：山中槛槛，余伤怀兮。",
                    "zhushu": "槛槛，车声也。诗云：大车槛槛。言已放去山中，车行槛槛，鸣有节度，自伤不遇，心愁思也。补曰：槛音舰，上声。"
                },
                {
                    "paragraph": "征夫皇皇，其孰依兮？",
                    "zhushu": "皇皇，惶遽貌。言己惜征行之夫，心常惶遽，一身独处，无所依附也。征夫，一作征征。"
                },
                {
                    "paragraph": "经营原野，杳冥冥兮。",
                    "zhushu": "南北为经，东西为营。言已放行山野之中，但见草木杳冥，无有人民也。"
                },
                {
                    "paragraph": "乘骐骋骥，舒吾情兮。",
                    "zhushu": "言已愿欲乘骐骥，驰骋以求贤君，舒肆忠节，展我之情也。乘，一作椉。"
                },
                {
                    "paragraph": "归骸旧邦，莫谁语兮。",
                    "zhushu": "言己心念故郷，虽死欲归骸骨于楚国，无所告语，达已之心也。"
                },
                {
                    "paragraph": "长辞远逝，乘湘去兮。",
                    "zhushu": "言已欲归骸骨于楚国而众不知，故复长诀，乘水而欲远去也。辞，一作词。",
                    "type": 2
                },
                {
                    "paragraph": "怨思",
                    "zhushu": "",
                    "type": 2
                },
                {
                    "paragraph": "志隐隐而郁怫兮，",
                    "zhushu": "隐隐，忧也。诗云：忧心殷殷。一作隐隐。"
                },
                {
                    "paragraph": "愁独哀而𡨚结。",
                    "zhushu": "言己放流，心中隐隐而忧愁，思念怫郁，独自哀伤，执行忠信而被谗邪，𡨚结曽无解已也。一云愁独哀哀。"
                },
                {
                    "paragraph": "膓纷纭㠯缭转兮，",
                    "zhushu": "纷纭，乱貌也。缭，绕也。补曰：缭音了。"
                },
                {
                    "paragraph": "涕渐渐其若屑。",
                    "zhushu": "渐渐，泣流貌也。言已忧愁，膓中回乱，缭绕而转，涕泣交流，若硙屑之下，无绝时也。补曰：渐，侧衔切。"
                },
                {
                    "paragraph": "情慨慨而长怀兮，",
                    "zhushu": "慨慨，叹貌也。诗云：慨我寤叹。"
                },
                {
                    "paragraph": "信上皇而质正。",
                    "zhushu": "上皇，上帝也。言己中情愤懑，慨然长叹，欲自信理于上帝，使天正其意也。质，一作贞。补曰：信音伸。正，平声，叶。"
                },
                {
                    "paragraph": "合五岳与八灵兮，",
                    "zhushu": "五岳，五方之山也。王者巡狩考课玫化之处也。东为泰山，西为华山，南为衡山，北为恒山，中央为嵩山。八灵，八方之神也。"
                },
                {
                    "paragraph": "讯九鬿与六神。",
                    "zhushu": "讯，问也。诗云：执讯获丑。九鬿，谓北斗九星也。言己忠直而不见信用，愿合五岳与八方之神，察己之志，上问九鬿、六宗之神，以照明之也。讯，一作谇，鬿，一作魁。补曰：讯音信。谇，息醉切。鬿音祈，星名也。北斗七星，辅一星，在第六星旁。又招摇一星，在北斗杓端。"
                },
                {
                    "paragraph": "指列宿以白情兮，诉五帝㠯置词。",
                    "zhushu": "言已愿复指语二十八宿，以列己清白之情，告诉五方之帝，令受我词而听之也。置，一作宣。"
                },
                {
                    "paragraph": "北斗为我折中兮，",
                    "zhushu": "折，一作质。补曰：折中，平也。中音众。"
                },
                {
                    "paragraph": "太一为余听之。",
                    "zhushu": "折，正也。言已乃复使北斗为我正其中和，太一之神听其善恶也。"
                },
                {
                    "paragraph": "云服阴阳之正道兮，",
                    "zhushu": "阳为仁也，阴为义也。"
                },
                {
                    "paragraph": "御后土之中和。",
                    "zhushu": "上色黄，其味甘，故言中和也。言群神劝我承天奉地，服循仁义，处中和之行，无有违离也。"
                },
                {
                    "paragraph": "佩苍龙之蚴虬兮，",
                    "zhushu": "蚴虬，龙貌。补曰：于紏、渠紏二切。"
                },
                {
                    "paragraph": "带隐虹之逶虵。",
                    "zhushu": "隐，大也。逶虵，长貌。补曰：虵，唐何切。"
                },
                {
                    "paragraph": "曳彗星之晧旰兮，",
                    "zhushu": "曳，引也。晧旰，光也。彗，一作篲，晧，一作皓。补曰：晧，下老切。旰音汗。相如云：采色澔汗。"
                },
                {
                    "paragraph": "抚朱爵与鵕䴊。",
                    "zhushu": "朱爵、鵕䴊，皆神俊之鸟也。言己动以神物自喻，诸神劝我行当如苍龙，能屈能申；志当如大虹，能扬文采；精当若彗星，能耀光明；举当若鵕䴊，飞能冲天也。补曰：鵕䴊，浚仪二音。释文：鵕音迅。师古云：鷩也，似山鸡而小。"
                },
                {
                    "paragraph": "游清灵之飒戾兮，",
                    "zhushu": "飒戾，清凉貌。灵，一作雾。"
                },
                {
                    "paragraph": "服云衣之披披。",
                    "zhushu": "披披，长貌也。言积德不止，乃上游清冥清凉之庭，被服云气而通神明也。服，一作　。补曰：黄庭经云：恍惚之间至清灵。般与服同。"
                },
                {
                    "paragraph": "杖玉华与朱旗兮，",
                    "zhushu": "华，一作策。"
                },
                {
                    "paragraph": "垂明月之𤣥珠。",
                    "zhushu": "朱，赤也。黑光曰𤣥也。"
                },
                {
                    "paragraph": "举霓旌之墆翳兮，",
                    "zhushu": "墆翳，蔽隐貌。旌，一作旍。补曰：墆音帝。博雅云：障蔽也。"
                },
                {
                    "paragraph": "建黄纁之总旄。",
                    "zhushu": "总，合也。黄纁，赤黄也。天气𤣥黄，故曰黄纁也。言已修善弥固，手乃杖执美玉之华，带明月之珠，扬赤霓以为旌，杂五色以为旗旄，志行清明，车服又殊也。纁，一作昏，注云：黄昏时天气𤣥黄，故曰黄昏。"
                },
                {
                    "paragraph": "躳纯粹而罔愆兮，承皇考之妙仪。",
                    "zhushu": "仪，法也。言己行度纯粹而无过失，上以承美先父髙妙之法，不敢解也。一本承上有永字，妙，一作眇，注云：髙远之法。"
                },
                {
                    "paragraph": "惜往事之不合兮，撗汨罗而下濿。",
                    "zhushu": "言已贪惜以忠事君，而志不合，故欲横渡汨水，以自沈没也。濿，一作厉。"
                },
                {
                    "paragraph": "椉隆波而南渡兮，",
                    "zhushu": "隆，盛也。椉，一作乘，渡，一作度。"
                },
                {
                    "paragraph": "逐江湘之顺流。赴阳侯之潢洋兮，下石瀬而登洲。",
                    "zhushu": "言已愿乘盛波，逐湘江之流，赴阳侯之大波，过石瀬之湍，登水中之洲，身历危殆，不遑安处也。补曰：潢，户广切。洋，以掌切。水深㒵。"
                },
                {
                    "paragraph": "陵魁堆以蔽视兮，",
                    "zhushu": "魁堆，髙㒵。陵，一作陆，魁，一作鬿。补曰：陵，大阜。陆，髙平地。"
                },
                {
                    "paragraph": "云冥冥而暗前。山峻髙以无垠兮，遂曽闳而迫身。",
                    "zhushu": "垠，岸涯也。曽，重也。闳，大也。言己所在之处，前有髙陵，蔽不得视，后有峻大之山，迫附于己，幽藏山野，心中愁思也。"
                },
                {
                    "paragraph": "雪雰雰而薄木兮，",
                    "zhushu": "雰雰，雪㒵。木。一作林。"
                },
                {
                    "paragraph": "云霏霏而陨集。",
                    "zhushu": "陨，下也。集，会也。"
                },
                {
                    "paragraph": "阜隘狭而幽险兮，",
                    "zhushu": "大陵曰阜。狭，陋也。"
                },
                {
                    "paragraph": "石㠁嵯以翳日。",
                    "zhushu": "翳，蔽也。言己居隘险之处，山石蔽日，霜雪并会，身既忧愁，又寒苦也。补曰：㠁嵯，楚岑，又宜二切。山不齐。"
                },
                {
                    "paragraph": "悲故郷而发忿兮，",
                    "zhushu": "忿，恚也。"
                },
                {
                    "paragraph": "去余邦之弥久。",
                    "zhushu": "言已不得还归，中心发恚，自恨去我国邑之甚久也。"
                },
                {
                    "paragraph": "背龙门而入河兮，",
                    "zhushu": "龙门，郢东门也。"
                },
                {
                    "paragraph": "登大坟而望夏首。",
                    "zhushu": "言已虚被谗言，背郢城门而奔走，将入大河，登其髙坟以望夏水之口，泄思念也。大，一作髙。"
                },
                {
                    "paragraph": "横舟航而𣸓湘兮，",
                    "zhushu": "𣸓，一作齐。"
                },
                {
                    "paragraph": "耳聊啾而戃慌。",
                    "zhushu": "聊啾，耳鸣也。戃慌，忧愁也。言已愿乘舟航济渡湘水，寂无人声，耳中聊啾而自鸣，意中忧愁而戃慌，无所依归也。一作党荒。补曰：聊音留。党，他朗。慌，呼晃切。"
                },
                {
                    "paragraph": "波淫淫而周流兮，鸿溶溢而滔荡。",
                    "zhushu": "滔荡，广大㒵也。言已愁思戃慌，又见水中流波，淫淫相随，鸿溶广大，怅然失志也。鸿，一作澒。补曰：澒、鸿，并乎孔切。溶音勇，水盛也。大人赋云：纷鸿溶而上厉。"
                },
                {
                    "paragraph": "路曼曼其无端兮，周容容而无识。",
                    "zhushu": "言己所行，山泽广远，道路悠长，周流容容而无知识也。补曰：识音志。"
                },
                {
                    "paragraph": "引日月以指极兮，",
                    "zhushu": "极，中也。谓北辰星也。"
                },
                {
                    "paragraph": "少须臾而释思。",
                    "zhushu": "释，解也。言已施行正直，愿引日月使照我情，上指北辰，诉告于天，冀君觉寤，且解忧思湏臾之间也。"
                },
                {
                    "paragraph": "水波远以冥冥兮，眇不睹其东西。",
                    "zhushu": "睹，一作睹。"
                },
                {
                    "paragraph": "顺风波以南北兮，雾宵晦以纷纷。",
                    "zhushu": "宵，夜也。诗云：肃肃宵征。言已渡广水，心迷不知东西，雾气晦冥，白昼若夜也。纷纷，一作纷暗。"
                },
                {
                    "paragraph": "日杳杳以西颓兮，",
                    "zhushu": "颓，一作隤。"
                },
                {
                    "paragraph": "路长远而窘迫。",
                    "zhushu": "言日已西颓，年岁卒尽，道路长远，不得复还，忧心迫窘，无所舒志也。"
                },
                {
                    "paragraph": "欲酌醴以娱忧兮，",
                    "zhushu": "醴，醴酒也。诗云：为酒为醴。忧，一作意。"
                },
                {
                    "paragraph": "蹇骚骚而不释。",
                    "zhushu": "蹇，难也。言已欲酌醴酒以自娱乐，心中愁思，不可解释也。"
                },
                {
                    "paragraph": "叹曰：飘风蓬龙，埃坲坲兮，",
                    "zhushu": "蓬龙，犹蓬转风㒵也。坲坲，尘埃貌。蓬，一作逢，坲，一作浡。补曰：坲音佛，尘起也。浡音同。"
                },
                {
                    "paragraph": "屮木摇落，",
                    "zhushu": "屮，一作草。补曰：中与草同。"
                },
                {
                    "paragraph": "时槁悴兮！",
                    "zhushu": "槁，枯也。悴，病也。言飘风转运，扬起尘埃，摇动屮木，使之迎时枯槁，茎叶被病，不得盛长也。以言谗人亦运转其言，埃尘忠直，使之被病而伤形也。补曰：悴音遂律切。"
                },
                {
                    "paragraph": "遭倾遇祸，不可救兮。长吟永欷，涕究究兮！",
                    "zhushu": "究究，不止貌也。言已遭倾危之世而遇患祸，不可复救，故长叹歔欷而涕滂流，不可止也。究，一作焭，古本作究。"
                },
                {
                    "paragraph": "舒情敶诗，冀以自免兮！颓流下陨，身日远兮。",
                    "zhushu": "言已舒展中情，敶序志意，冀得脱免患祸，然身颓流日远，不得还也。一云颓流下逆，身日以远兮。一云颓流下陨，身逝远兮。",
                    "type": 2
                },
                {
                    "paragraph": "远逝",
                    "zhushu": "",
                    "type": 2
                },
                {
                    "paragraph": "览屈氏之离骚兮，心哀哀而怫郁。",
                    "zhushu": "言巳观屈原所作离骚之经，慱达温雅，忠信恳恻，而怀王不寤，心为之悲而怫郁也。"
                },
                {
                    "paragraph": "声嗷嗷以寂寥兮，",
                    "zhushu": "嗷嗷，呼声也。寂寥，空无人民之貌也。嗷，一作噭。释文作寂嘐，上七到，下音老。一作嘐，音同。补曰：嗷嗷，众口愁也。噭，呼也，音叫。集韵：𠴫音寂。𠹊𡂕，寂静也，音草老。"
                },
                {
                    "paragraph": "顾仆夫之憔悴。",
                    "zhushu": "言已思为屈原讼理𡨚结，嗷嗷而呼，山野寂寥，空无人民，顾视仆御，心皆憔悴而有忧色也。补曰：悴，遂律切。"
                },
                {
                    "paragraph": "拨謟谀而匡邪兮，",
                    "zhushu": "拨，治也。匡，正也。謟，一作谗。"
                },
                {
                    "paragraph": "切淟涊之流俗。",
                    "zhushu": "切，犹槩也。淟涊，垢浊也。言已如得进用，则治谗谀之人，正其邪伪，槩贪浊之俗，使之清净也。补曰：淟，他典切。涊，乃典切。"
                },
                {
                    "paragraph": "荡渨涹之奸咎兮，",
                    "zhushu": "荡，涤也。渨涹，污薉也。乱在内为奸。咎，恶也。补曰：渨，乌回切。涹，乌禾切。博雅：渨，秽也。涹，浊也。"
                },
                {
                    "paragraph": "夷蠢蠢之溷浊。",
                    "zhushu": "夷，灭也。蠢蠢，无礼义貌也。诗云：蠢尔蛮荆。言己欲荡涤谗佞污秽之臣，以除奸恶，夷灭贪残无礼义之人也。补曰：蠢，出尹切。"
                },
                {
                    "paragraph": "怀芬香而挟蕙兮，",
                    "zhushu": "挟，持。芬，一作芳。"
                },
                {
                    "paragraph": "佩江蓠之婓婓。",
                    "zhushu": "一作菲菲。补曰：婓音霏。说文：往来婓婓貌。"
                },
                {
                    "paragraph": "握申椒与杜若兮，冠浮云之峨峨。",
                    "zhushu": "峨峨，髙貌也。言己独怀持香草，执忠贞之行，志意髙厉，冠切浮云，不得而施用也。峨，一作峩。"
                },
                {
                    "paragraph": "登长陵而四望兮，览芷圃之蠡蠡。",
                    "zhushu": "圃，野树也。诗云：东有圃草。蠡蠡，犹历历，行列貌也。言已登髙大之陵，周而四望，观香芷之圃，历历而有行列，伤人不采而佩带也。言己亦修德行义，动有节度，而不见进用也。一无树字，补曰：蠡，礼戈切。"
                },
                {
                    "paragraph": "游兰皐与蕙林兮，睨玉石之㠁嵯。",
                    "zhushu": "顾视为睨，玉石，以喻君门也。㠁嵯，不亝貌也。言己放流，犹喜居兰皋蕙林芬芳之处，修行清白，动不离身，上睨君门，贤愚并进，㠁嵯不亝也。"
                },
                {
                    "paragraph": "扬精华以眩燿兮，",
                    "zhushu": "贤燿，光貌。一作耀。"
                },
                {
                    "paragraph": "芳郁渥而纯美。",
                    "zhushu": "渥，厚。芳，一作芬。"
                },
                {
                    "paragraph": "结桂树之旖旎兮，",
                    "zhushu": "旖旎，盛貌。诗云：旖旎其华。一作猗狔。补曰：于绮、乃绮二切。集韵：猗狔，弱貌。"
                },
                {
                    "paragraph": "纫荃蕙与辛夷。",
                    "zhushu": "言己扬耳目之精，其明炫燿，姿质纯美，犹复结桂枝，索兰蕙，修善益固，德行弥盛也。荃蕙，一作蕙草。"
                },
                {
                    "paragraph": "芳若兹而不御兮，捐林薄而菀死。",
                    "zhushu": "菀，积也。言已修行众善若此，而不见用，将弃林泽，菀积而死，恨功不立而志不成也。补曰：菀音郁。"
                },
                {
                    "paragraph": "驱子侨之犇走兮，",
                    "zhushu": "驱，驰也。子侨，王子侨也。犇，一作奔。"
                },
                {
                    "paragraph": "申徒狄之赴渊。",
                    "zhushu": "申徒狄，贤者，避世不仕，自沈赴河也。言己修善不见进用，意欲驱驰，待王子侨随之奔走，以学道真，又见申徒狄避世赴河，意中纷乱，不知所行也。"
                },
                {
                    "paragraph": "若由夷之纯美兮，",
                    "zhushu": "由，许由也。夷，伯夷也。一作夷由。"
                },
                {
                    "paragraph": "介子推之隐山。",
                    "zhushu": "言己又有清髙之行如许由，尧让以天下，辞而不肯受。伯夷、叔齐让国而饿死。介子推逃晋文公之赏，隐身深山，无爵位而有显名也。"
                },
                {
                    "paragraph": "晋申生之离殃兮，",
                    "zhushu": "殃，一作谗。"
                },
                {
                    "paragraph": "荆和氏之泣血。吴申胥之抉眼兮，",
                    "zhushu": "一作子胥。补曰：抉，乌决切。"
                },
                {
                    "paragraph": "王子比干之横废。",
                    "zhushu": "皆巳解于九章。"
                },
                {
                    "paragraph": "欲卑身而下体兮，心隐恻而不置。",
                    "zhushu": "言己欲卑身下体，以顺风俗，心中恻然而痛，不能置中正而行佞谀也。"
                },
                {
                    "paragraph": "方圜殊而不合兮，钩绳用而异态。",
                    "zhushu": "言方与圜其性不同，钩曲绳直，其态殊异而不可合也。以言忠佞异志，犹钩绳也。"
                },
                {
                    "paragraph": "欲竢时于须臾兮，日阴曀其将暮。",
                    "zhushu": "日以喻君。阴曀，暗昧也。言已欲待盛世明时，君又暗昧，年岁已暮，身将老也。"
                },
                {
                    "paragraph": "时迟迟其日进兮，",
                    "zhushu": "迟迟，行貌。诗云：行道迟迟。其，一作而。"
                },
                {
                    "paragraph": "年忽忽而日度。",
                    "zhushu": "度，去也。言天时转运曰追。迟迟而行，已年忽去，日以衰老也。而，一作以。补曰：辰去速而来迟。迟迟，来迟也。忽忽，去速也。"
                },
                {
                    "paragraph": "妄周容而入世兮，内距闭而不开。",
                    "zhushu": "言己欲妄行，周比苟容，自入于君，心内距闭而意不开，敏于忠正而遇于谗谀也。"
                },
                {
                    "paragraph": "竢时风之清激兮，",
                    "zhushu": "风以喻政，激，感也。"
                },
                {
                    "paragraph": "愈氛雾其如塺。",
                    "zhushu": "塺，尘也。言已欲待明君之政，清洁之化，以感激风俗，而君愈贪浊，如氛雾之气来尘塺人也。愈，一作逾。补曰：塺音梅。"
                },
                {
                    "paragraph": "进雄鸠之耿耿兮，",
                    "zhushu": "耿耿，小节貌。"
                },
                {
                    "paragraph": "谗介介而蔽之。",
                    "zhushu": "言已欲如雄鸠，进其耿耿小节之诚，言谗人尚复介隔蔽而障之，况有鸾凤之志，当获𧮂毁，固其宜也。介，一作纷，注云：分隔。"
                },
                {
                    "paragraph": "默顺风以偃仰兮，",
                    "zhushu": "默，寂。"
                },
                {
                    "paragraph": "尚由由而进之。",
                    "zhushu": "由由，犹豫也。言己欲寂默不语，以顺风俗，随众俯仰，而不敢毁誉，然尚犹豫不肯进也。"
                },
                {
                    "paragraph": "心懭恨以𡨚结兮，",
                    "zhushu": "懭悢，失志貌也。心，一作志。懭，一作　。补曰：懭，苦晃切。悢音朗，　，胡晃切。"
                },
                {
                    "paragraph": "情舛错以曼忧。",
                    "zhushu": "言已欲随从风俗，尚不肯进，意中懭悢，心为𡨚结，情意舛错而长忧苦也。补曰：舛，尺兖切。曼音万。"
                },
                {
                    "paragraph": "搴薜荔于山野兮，采撚支于中洲。",
                    "zhushu": "撚支，香草也。言已虽忧愁，犹采取香草以自约束，修善不怠也。支，一作枝，洲，一作州。补曰：撚音烟。相如赋云：批杷橪杮。其字从木。郭璞云：橪支，木也。"
                },
                {
                    "paragraph": "望髙丘而叹涕兮，悲吸吸而长怀。",
                    "zhushu": "言已遥望楚国而不得归，心为悲叹，涕出长思也。下而，一作其。"
                },
                {
                    "paragraph": "孰契契而委栋兮，",
                    "zhushu": "契契，忧貌也。诗云：契契寤叹。契，一作挈。补曰：尔雅：佻佻、契契，逾遐急也。契，苦絜切。注云：贤人忧叹，远益急也。"
                },
                {
                    "paragraph": "日晻晻而下颓。",
                    "zhushu": "言谁有契契忧国念君，欲委其梁栋之谋若己者乎？然日颓暮，伤不得行也。补曰：晻音奄，日无光也。"
                },
                {
                    "paragraph": "叹曰：江湘油油，长流汨兮。",
                    "zhushu": "油油，流貌也。诗云：河水油油。言已见江、湘之水，油油长流，将归于海，自伤放流，独无所归也。一云油油江湘。补曰：汨，于笔切。"
                },
                {
                    "paragraph": "挑揄扬汰，荡迅疾兮。",
                    "zhushu": "言水尚得顺其经脉，扬荡其波，使之迅疾，自伤不得顺其天性，扬其志意，而常屈伏。汰，一作波。补曰：挑，挠也。坦雕切，揄，动也。汰音太，一音大。"
                },
                {
                    "paragraph": "忧心展转，愁怫郁兮。",
                    "zhushu": "展转，不寤貌。诗云：展转反侧。言已放弃，不得竭其忠诚，心中愁闷，展转怫郁，不能寐也。一曰愁郁郁兮。补曰：今诗作辗，卧而不周曰辗。"
                },
                {
                    "paragraph": "𡨚结未舒，长隐忿兮。",
                    "zhushu": "言已抱守𡨚结，长隐山野，心中忿恨无已时也。"
                },
                {
                    "paragraph": "丁时逢殃，可奈何兮！",
                    "zhushu": "丁，当也。言己之生当逢遇殃咎，安可奈何，自闵而已。一本可上有孰字。"
                },
                {
                    "paragraph": "劳心悁悁，涕滂沲兮。",
                    "zhushu": "言已欲竭节尽忠，终不见省，但劳我心，令我悁悒悲涕而横流也。补曰：悁音绢。",
                    "type": 2
                },
                {
                    "paragraph": "惜贤",
                    "zhushu": "",
                    "type": 2
                },
                {
                    "paragraph": "悲余心之悁悁兮，哀故邦之逢殃。",
                    "zhushu": "言已所以悲哀，心中悁悒者，哀念楚国信用谗佞，将逢殃咎也。悁悁，一作悁邑。"
                },
                {
                    "paragraph": "辞九年而不复兮，",
                    "zhushu": "辞，一作词。"
                },
                {
                    "paragraph": "独茕茕而南行。",
                    "zhushu": "茕茕，独貌也。言已与君辞诀而出，至今九年，不肯反已，常独茕茕南循江也。"
                },
                {
                    "paragraph": "思余俗之流风兮，",
                    "zhushu": "风，化。"
                },
                {
                    "paragraph": "心纷错而不受。",
                    "zhushu": "纷错，愦乱也。言已念我楚国风俗余化，好行谗佞，心为愤乱，不能受其邪伪也。"
                },
                {
                    "paragraph": "遵壄莽以呼风兮，",
                    "zhushu": "莽，草。"
                },
                {
                    "paragraph": "步从容于山廀。",
                    "zhushu": "廀，隈也。言巳循山野之中，以呼风俗之人，欲语以忠正之道，故徐步山隈，游戏以湏之也。廀，一作廋，一作薮。"
                },
                {
                    "paragraph": "巡陆夷之曲衍兮，",
                    "zhushu": "大阜曰陆。夷，平也。衍，泽也。"
                },
                {
                    "paragraph": "幽空虚以寂寞。",
                    "zhushu": "言巳巡行陵陆，经历曲泽之中，空虚杳冥，寂寞无人声也。"
                },
                {
                    "paragraph": "倚石岩以流涕兮，忧憔悴而无乐。",
                    "zhushu": "言已依倚岩石之山，悲而涕流，中心憔悴，无欢乐之时也。"
                },
                {
                    "paragraph": "登㠝岏以长企兮，",
                    "zhushu": "㠝岏，锐山也。企，立貌。诗云：企予望之。补曰：㠝，徂丸切。岏，吾宫切。"
                },
                {
                    "paragraph": "望南郢而闚之。",
                    "zhushu": "闚，视也。言已乃登髙锐之山，立而长望，顾视南郢楚邦，悲且思也。"
                },
                {
                    "paragraph": "山修远其辽辽兮，",
                    "zhushu": "辽辽，远貌。"
                },
                {
                    "paragraph": "涂漫漫其无时。",
                    "zhushu": "涂，道也。言己之视楚国，山林长远，辽辽难见，道路漫漫，诚无时至也。一作曼曼。"
                },
                {
                    "paragraph": "听𤣥鹤之晨鸣兮，于髙冈之峨峨。",
                    "zhushu": "玄鹤，俊鸟也。君有德则来，无德则去，若鸾凤矣。故师旷鼓琴，天下𤣥鹤皆衔明月之珠以舞也。言已听𤣥鹤振音晨鸣，乃于髙冈之上，峨峨之颠，见有德之君，乃来下也。以言贤者亦宜自安处，以须明君礼敬已，然后仕也。一作峩峩。"
                },
                {
                    "paragraph": "独愤积而哀娱兮，翔江洲而安歌。",
                    "zhushu": "言已在山泽之中，思虑愤积，一哀一乐，故游江水之中洲，安意歌吟，自宽慰也。"
                },
                {
                    "paragraph": "三鸟飞以自南兮，",
                    "zhushu": "一云飞飞。"
                },
                {
                    "paragraph": "览其志而欲北。",
                    "zhushu": "言已在于湖泽之中，见三鸟飞从南来，观察其志，欲北渡江，纵恣自在也。自伤不得北归，曽不若飞鸟也。补曰：博物志：王毋来见武帝，有三青鸟如鸟大，夹王母。三鸟，王母使也，出山海经。韩愈诗云：浪凭三鸟通丁宁。用此也。"
                },
                {
                    "paragraph": "愿寄言于三鸟兮，去飘疾而不可得。",
                    "zhushu": "言已既不得比归，愿因三鸟寄善言以遗其君，去又急疾而不可得，心为结恨也。"
                },
                {
                    "paragraph": "欲迁志而改操兮，心纷结其未离。",
                    "zhushu": "言已欲徙意改操，随俗佞伪，中心乱结，未能离于忠信也。其，一作而。"
                },
                {
                    "paragraph": "外彷徨而游览兮，内恻隐而含哀。",
                    "zhushu": "言已外虽彷徨于山野之中以游戏，然心常恻隐舍悲而念君也。"
                },
                {
                    "paragraph": "聊须臾以时忘兮，",
                    "zhushu": "一作忘时。"
                },
                {
                    "paragraph": "心渐渐其烦错。",
                    "zhushu": "言已且欲须臾以忘忧思，中心渐渐错乱，意不能已也。其，一作而，补曰：渐，子廉切，流入也。"
                },
                {
                    "paragraph": "愿假簧以舒忧兮，",
                    "zhushu": "笙中有舌曰簧。诗云：吹笙鼓簧。"
                },
                {
                    "paragraph": "志纡郁其难释。",
                    "zhushu": "纡，屈也。郁，愁也。言己欲假笙簧吸以舒忧，意中纡郁，诚难解释也。"
                },
                {
                    "paragraph": "叹离骚以扬意兮，犹未殚于九章。",
                    "zhushu": "殚，尽也。言己忧愁不解，乃叹唫离骚之经以扬已志，尚未尽九章之篇，而愁思悲结也。犹，一作独。"
                },
                {
                    "paragraph": "长嘘吸以于悒兮，",
                    "zhushu": "嘘吸、于悒，皆啼泣貌也。嘘，一作呼。"
                },
                {
                    "paragraph": "涕横集而成行。",
                    "zhushu": "言已唫叹九章未尽，自知言不见省用，故长嘘吸而啼，涕下交集，自闵伤也。"
                },
                {
                    "paragraph": "伤明珠之赴泥兮，鱼眼玑之坚藏。",
                    "zhushu": "言忠良弃捐，谗佞珍用也。"
                },
                {
                    "paragraph": "同驽驘与椉驵兮，",
                    "zhushu": "马母驴父生子曰驘。椉驵，骏马也。补曰：驵，作朗切，牡马。"
                },
                {
                    "paragraph": "杂班駮与阘茸。",
                    "zhushu": "班駮，杂色也。阘茸，驽顿也。言君不明智，斥逐忠良而任用佞谀，委弃明珠而贵鱼眼，乘驽驘，杂骏马，重班駮，喜阘茸，心迷意惑，终不悟也。班，一作斑。补曰：阘茸，劣也。上托盍，下乳勇切。"
                },
                {
                    "paragraph": "葛藟蔂于桂树兮，",
                    "zhushu": "藟，葛荒也。蔂，缘也。诗曰：葛藟蔂之。蔂，一作累。一注云：藟，巨荒也。补曰：藟，力水切。蔂，伦追切，蔓也。"
                },
                {
                    "paragraph": "鸱鸮集于木兰。",
                    "zhushu": "鸱鸮，鸋鴂，贪鸟也。言葛藟恶草，乃缘于桂树，鸱鸮贪鸟，而集于木兰。以言小人进在显位，贪佞升为公卿也。补曰：鸮，于骄切。郭璞云：鸋鴂，鸱类。"
                },
                {
                    "paragraph": "偓促谈于廊庙兮，",
                    "zhushu": "偓促，拘愚之貌。补曰：偓促，迫也。一曰小貌。于角、楚角二切。"
                },
                {
                    "paragraph": "律魁放乎山间。",
                    "zhushu": "律，法也。魁，大也。言拘愚蔽暗之人，反谈论廊庙之中；明于大法贤智之士，弃在山间而不见用也。乎，一作于。"
                },
                {
                    "paragraph": "恶虞氏之箫韶兮，好遗风之激楚。",
                    "zhushu": "言世人愚惑，恶虞舜箫韶之乐，反好俗人淫泆激楚之音也。犹言恶典谟中正之言，而好謟谀之说也。"
                },
                {
                    "paragraph": "濳周鼎于江淮兮，爨土鬵于中宇。",
                    "zhushu": "爨，炊竃也。诗曰：执爨踖踖。鬵，釜也。诗云：漑之釜鬵。言乃藏九鼎于江、淮之中，反炊土釜于堂宇之上，犹言弃贤智，近愚顽者也。补曰：鬵音濳，又才淫切，大釜也。一曰鼎大上小下若甑。"
                },
                {
                    "paragraph": "且人心之持旧兮，",
                    "zhushu": "持，一作有。"
                },
                {
                    "paragraph": "而不可保长。",
                    "zhushu": "言贤人君子，其心所志，自有旧故，执守信义，不可长保而行之也。一无而字。"
                },
                {
                    "paragraph": "邅彼南道兮，征夫宵行。",
                    "zhushu": "言已放流，转彼江南之道，晨夜而行，身勤苦也。一本征上有以字。"
                },
                {
                    "paragraph": "思念郢路兮，还顾眷眷。涕流交集兮，泣下涟涟。",
                    "zhushu": "涟涟，流貌也。诗云：泣涕涟涟。言已思念楚郢之路，冀得复归，还顾眄视，心中悲感，涕泣交会，涟涟而流也。补曰：眷音眷。"
                },
                {
                    "paragraph": "叹曰：登山长望，中心悲兮。",
                    "zhushu": "言巳登于髙山，长望楚国，则心中悲思而结毒也。"
                },
                {
                    "paragraph": "菀彼青青，泣如颓兮。",
                    "zhushu": "菀，盛㒵也。诗云：有菀者柳。言已观彼山泽草木，莫不茂盛，青青而生，己独放弃，身将萎枯，故自伤悲，涕泣俱下也。菀，一作苑。补曰：菀音郁，青音菁。"
                },
                {
                    "paragraph": "留思北顾，涕渐渐兮。",
                    "zhushu": "言已所以留精思，常北顾而视郢都，想见郷邑，思念君也，故涕渐渐而下流。补曰：渐，仄衔切。"
                },
                {
                    "paragraph": "折锐摧矜，凝汜滥兮。",
                    "zhushu": "摧，挫也。矜，严也。凝，止也。汜滥，犹沈浮也。言已欲折我精锐之志，挫我矜严忠直之心，止与俗人更相沈浮，而意不能也。补曰：汜音泛。"
                },
                {
                    "paragraph": "念我茕茕，魂谁求兮？",
                    "zhushu": "言已自念茕茕东西，魂𩲸惶遽，而求忠直之士，欲与事君，亦谁乎？此不能沈浮之道也。一作魂。"
                },
                {
                    "paragraph": "仆夫慌悴，散若流兮。",
                    "zhushu": "慌，亡也。言已欲求贤人而未遭遇，仆御之人感怀愁悴，欲散亡而去，若水之流，不可复还也。补曰：慌音荒。博雅云：忘也。",
                    "type": 2
                },
                {
                    "paragraph": "忧苦",
                    "zhushu": "",
                    "type": 2
                },
                {
                    "paragraph": "昔皇考之嘉志兮，喜登能而亮贤。",
                    "zhushu": "言昔我美父伯庸，体有嘉善之德，喜升进贤能，信爱仁智，以为行也。"
                },
                {
                    "paragraph": "情纯洁而罔薉兮，",
                    "zhushu": "补曰：薉与秽同。"
                },
                {
                    "paragraph": "姿盛质而无愆。",
                    "zhushu": "言巳受先人美烈，情性纯厚，志意洁白，身无瑕秽，姿质茂盛，行无过失也。情纯洁，一云外清洁，姿，一作资，质，一作实。"
                },
                {
                    "paragraph": "放佞人与谄谀兮，斥谗夫与便嬖。",
                    "zhushu": "便，利也。嬖，爱也。以言君如使己为政，则放远巧佞谄谀之人，斥逐谗夫与便利嬖爱之臣，而去之也。补曰：便，毗连切。嬖，卑义切。贱而得幸曰嬖。"
                },
                {
                    "paragraph": "亲忠正之悃诚兮，",
                    "zhushu": "悃，厚也。正，一作政，之，一作与。补曰：政，与正同。悃，苦本切。"
                },
                {
                    "paragraph": "招贞良与明智。",
                    "zhushu": "言己如得秉执国政，则使君亲任忠正之士，招致幽隐明智之人，令与众职也。"
                },
                {
                    "paragraph": "心溶溶其不可量兮，",
                    "zhushu": "溶溶，广大㒵。其，一作而。"
                },
                {
                    "paragraph": "情澹澹其若渊。",
                    "zhushu": "澹澹，不动㒵也。言己之心，智谋溶溶，广大如川，不可度量，情意深奥，澹澹若渊，不可妄动。"
                },
                {
                    "paragraph": "回邪辟而不能入兮，诚愿藏而不可迁。",
                    "zhushu": "言己执志清白渊静，回邪之言，淫辟之人，不能自入于己，诚愿执藏此行，以承事君，心终不移也。补曰：辟，匹亦切。"
                },
                {
                    "paragraph": "逐下祑于后堂兮，",
                    "zhushu": "下祑，谓妾御也。补曰：集韵祑音秩：祭有次也。"
                },
                {
                    "paragraph": "迎宓妃于伊雒。",
                    "zhushu": "宓妃，神女，盖伊咎水之精也。言已愿令君推逐妾御出之，勿令乱政，迎宓妃贤女于伊雒之水，以配于君，则化行也。雒，一作川。"
                },
                {
                    "paragraph": "刜谗贼于中廇兮，",
                    "zhushu": "弗，去也。中廇，室中央也。广，一作雾，一泟云：堂中央也。补曰：廇音渊，中庭也。刜，断也，音拂。"
                },
                {
                    "paragraph": "选吕管于榛薄。",
                    "zhushu": "吕，吕尚也。管，管仲也。言己欲为君斫去谗贼之臣于堂庙之中，选进吕尚、管仲之徒以为辅佐，则邦国安宁也。薄，释文音博。"
                },
                {
                    "paragraph": "丛林之下无怨士兮，江河之畔无隐夫。",
                    "zhushu": "畔，界也。言己欲举士，必先于丛林恻陋之中，使无怨恨，令江河之界无隐佚之夫，贤人尽升，道可兴也。"
                },
                {
                    "paragraph": "三苗之徒以放逐兮，",
                    "zhushu": "三苗，尧之佞臣也。尚书曰：窜三苗于三危。"
                },
                {
                    "paragraph": "伊皐之伦以充庐。",
                    "zhushu": "伊，伊尹也。皐，皐陶也。充，满也。言放逐佞谀之徒若三苗者，置之四裔，进用伊尹、皐陶之徒，使满国庐，则谗邪道塞也。补曰：自此以上，皆言皇考之美。自此以下，言今之不然也。"
                },
                {
                    "paragraph": "今反表以为里兮，颠裳㠯为衣。",
                    "zhushu": "颠，倒也。言今世之君，迷惑谗佞，反表以为襄，倒裳以为衣，而不能知也。"
                },
                {
                    "paragraph": "戚宋万于两楹兮，",
                    "zhushu": "宋万，宋闵公之臣也。与闵公博，争道，以手搏之，绝其脰。戚，亲也。楹，柱也。两楹之间，户牖之前，尊者所处也。一云宋万戚于两楹兮。"
                },
                {
                    "paragraph": "废周邵于遐夷。",
                    "zhushu": "不用曰废。周，周公旦也。邵，邵公奭也。遐，远也。言君反亲爱篡逆之臣若宋万者，置于两楹之间，与谋政事，废弃仁贤若周公、邵公者，放于远夷之外而不近也。"
                },
                {
                    "paragraph": "却骐骥以转运兮，",
                    "zhushu": "却，退也。转，移也。"
                },
                {
                    "paragraph": "腾驴驘以驰逐。",
                    "zhushu": "腾，乘也。言退却骐骥以转徙重车，乘驽顿驴驘反以奔走，驰逐急疾，失其性也。以言役使贤者，令之𧴥檐，进用顽愚，以任政职，亦失其志也。"
                },
                {
                    "paragraph": "蔡女黜而出帷兮，",
                    "zhushu": "蔡女，蔡国贤女也。黜，贬也。一本女下有疾字。"
                },
                {
                    "paragraph": "戎妇入而彩绣服。",
                    "zhushu": "戎，戎狄也。言蔡女美好，反见贬黜而去离帷幄，戎狄丑妇，反入椒房，被五彩之绣，衣夫人之服也。"
                },
                {
                    "paragraph": "庆忌囚于阱室兮，",
                    "zhushu": "庆忌，吴之公子，勇而有力。阱，深陷也。补曰：阱，疾郢、囚性二切。淮南云：王子庆忌死于剑。注云：吴王僚之弟子阖闾杀僚。庆忌勇健，亡在郑，阖闾畏之，使要离刺庆忌也。"
                },
                {
                    "paragraph": "陈不占战而赴围。",
                    "zhushu": "陈不占，齐臣，有义而怯，闻其君战，将赴之，饭则失匕，上车失轼。既至，闻钟皷之声，因怖而死。言乃囚勇猛之士，若吴庆忌于阱陷之中，使陈不占赴围而战，军必败也。以言君用臣，颠倒失其人也。"
                },
                {
                    "paragraph": "破伯牙之号钟兮，",
                    "zhushu": "号钟，琴名。号，一作号。补曰：乎髙切。"
                },
                {
                    "paragraph": "挟人筝而弹纬。",
                    "zhushu": "挟，持也。筝，小瑟也。纬，张弦也。言乃破伯牙号钟所鼓之鸣琴，反持凡人小筝，急张其弦而弹之也。以言世憎恶大贤之言，亲信小人之语也。补曰：轩辕本纪云：黄帝之琴名号钟。傅𤣥琴赋云：齐桓公有鸣琴曰号钟。长笛赋云：号钟髙调。风俗通云：筝，蒙恬所造。一云秦人薄义，父子争瑟而分之，因以为名。文选注引挟秦筝而弹徽。人筝，一作介筝。小瑟，一作小琴。"
                },
                {
                    "paragraph": "藏瑉石于金匮兮，",
                    "zhushu": "瑉石，次玉者。匮，匣也。瑉，一作珉，补曰：并音旻。"
                },
                {
                    "paragraph": "捐赤瑾于中庭。",
                    "zhushu": "赤瑾，美玉也。言乃藏珉石置于金匮，反弃美玉于中庭，言不知别于善恶也。言人而不别玉石，则不知忠佞之分也。补曰：瑾音近。"
                },
                {
                    "paragraph": "韩信蒙于介胄兮，",
                    "zhushu": "韩信，汉名将也。介，铠也。胄，兜鍪也。"
                },
                {
                    "paragraph": "行夫将而攻城。",
                    "zhushu": "言使韩信猛将被铠兜鍪，守于屯阵，藏其智谋，令行伍怯夫反为将军而攻城，必失利而无功也。补曰：行，胡郎切。"
                },
                {
                    "paragraph": "莞芎弃于泽洲兮，",
                    "zhushu": "莞，夫离也。芎，芎穷也。皆香草也。夫离，一作符篱。补曰：莞音丸。本草：白芷，一名莞，一名芙蓠。尔雅：莞，芙蓠。注云：蒲也。"
                },
                {
                    "paragraph": "瓟瓥蠹于筐簏。",
                    "zhushu": "瓟，瓠也。瓥，瓢也。方为筐，圆为簏。言弃夫离芎䓖于水泽之中，藏枯匏之瓢置于筐簏，令之腐蠹。言爱小人，憎君子也。或曰：蠹，囊也。瓟，一作匏，瓥，一作蠡。补曰：方言：瓥，陈、楚、宋、魏之间或谓之瓢。注云：瓠，勺也，音丽。瓟与匏同，一音雹。"
                },
                {
                    "paragraph": "麒麟奔于九皐兮，",
                    "zhushu": "麒麟，仁兽也。君有德则至，无德则去也。"
                },
                {
                    "paragraph": "熊罴群而逸囿。",
                    "zhushu": "熊罴，猛兽，以喻贪残也。囿，苑也。言骐骥奔窜于九皋之中，熊罴逸踊于君之苑也。以言斥远仁德之士，而养贪残之人也。逸，一作溢，注云：满溢君之苑。"
                },
                {
                    "paragraph": "折芳枝与琼华兮，树枳棘与薪柴。",
                    "zhushu": "小枣为棘，枯枝为柴。"
                },
                {
                    "paragraph": "掘荃蕙与射干兮，",
                    "zhushu": "射干，香草。补曰：掘，具物切。射音夜。荀子曰：西方有木焉，名曰射干，茎长四寸，生于髙山之上，而临百仞之渊。木茎非能长也，所立者然也。注引陶𢎞景云：花白茎长，如射人之执竿。又引阮公诗云：夜干临层城。是生于髙处也。据本草在草部中，又生南阳川谷。此云木，未详。"
                },
                {
                    "paragraph": "耘藜藿与蘘荷。",
                    "zhushu": "耘，耔也。诗云：千耦其耘。蘘荷，蒪菹也。藿，豆叶也。言折弃芳草及与玉华，列种柴棘，掘拔射于，而耨耘藜藿，失其所珍也。以言贱弃君子而育养小人也。补曰：蘘，而羊切。蒪，普各切，即大招所称苴蒪也。"
                },
                {
                    "paragraph": "惜今世其何殊兮，",
                    "zhushu": "何殊，一作舛异。"
                },
                {
                    "paragraph": "远近思而不同。",
                    "zhushu": "言已哀惜今世之人，贤愚异性，其思虑或远或近，智谋不同也。"
                },
                {
                    "paragraph": "或沉沦其无所达兮，",
                    "zhushu": "沦，没。"
                },
                {
                    "paragraph": "或清激其无所通。",
                    "zhushu": "清，明也。激，感也。言或有耳目沉没，无所照见，或有欲感激行于清明，亦复不能通达，分别其臧否也。一本无两所字。补曰：此言沈沦于世俗者，困而不能达；清激以自厉者，介而不能通。"
                },
                {
                    "paragraph": "哀余生之不当兮，独蒙毒而逢尤。",
                    "zhushu": "言哀我之生，不当昭明之世，举贤之时，独蒙苦毒而遇罪过也。"
                },
                {
                    "paragraph": "虽謇謇以申志兮，君乖差而屏之。",
                    "zhushu": "言巳虽竭忠謇謇，以重达其志，君心乃乖差而不与我同，故遂屏弃而不见用也。謇，一作蹇，差，一音楚嫁切。"
                },
                {
                    "paragraph": "诚惜芳之菲菲兮，反以兹为腐也。",
                    "zhushu": "腐，臭也。言已自惜被服芳香，菲菲而盛，君反以此为腐臭不可用。一无也字。"
                },
                {
                    "paragraph": "怀椒聊之蔎蔎兮，",
                    "zhushu": "在衣曰怀。椒聊，香草也。诗曰：椒聊且。蔎蔎，香貌。蔎。一作蔼。一注云：在䄂曰怀。补曰：蔎，桑葛切。集韵引此。"
                },
                {
                    "paragraph": "乃逢纷以罹诟也。",
                    "zhushu": "言已怀持椒聊，其香蔎蔎，身修行洁，动有节度，而逢乱世，遂为谗佞所害而见耻辱也。罹，一作离，诟，一作訽，一本句末无也字，补曰：诟，呼𠋫切。"
                },
                {
                    "paragraph": "叹曰：嘉皇既殁，终不返兮。",
                    "zhushu": "嘉，美也。皇，君也。以言怀王不用我谋，以殁于秦，遂死而不归，终无遗命，使已得还也。"
                },
                {
                    "paragraph": "山中幽险，郢路远兮。",
                    "zhushu": "言已被放，在此山泽深险之处，去我郢道甚辽远也。"
                },
                {
                    "paragraph": "谗人諓諓，孰可愬兮。",
                    "zhushu": "諓諓，谗言㒵也。尚书曰：諓諓靖言。言谗人諓諓，承顺于君，不可告以忠直之意也。补曰：諓音翦，巧言也。"
                },
                {
                    "paragraph": "征夫罔极，谁可语兮。",
                    "zhushu": "言已放逐远行，忧愁无极，众皆佞谀，不可与语忠信也。"
                },
                {
                    "paragraph": "行唫累欷，声喟喟兮。",
                    "zhushu": "欷，息也。喟，叹声也。累，一作絫，一作累。"
                },
                {
                    "paragraph": "怀忧含戚，",
                    "zhushu": "一云心怀忧戚。"
                },
                {
                    "paragraph": "何侘傺兮。",
                    "zhushu": "言已行常歌唫，増叹累息，怀忧含戚，怅然侘傺而失意也。补曰：上丑加，下丑利切。",
                    "type": 2
                },
                {
                    "paragraph": "愍命",
                    "zhushu": "",
                    "type": 2
                },
                {
                    "paragraph": "冥冥深林兮，树木郁郁。山参差以嶃岩兮，阜杳杳以蔽日。",
                    "zhushu": "言已放在屮野，处于深林冥冥之中，山阜髙峻，树木蔽日，望之无人，但见鸟兽也。参差，一作㟥㟥。"
                },
                {
                    "paragraph": "悲余心之悁悁兮，",
                    "zhushu": "一作悄悄。"
                },
                {
                    "paragraph": "目眇眇而遗泣。",
                    "zhushu": "遗，堕也。言已居于山林，心中愁思，目视眇眇而泣下堕也。"
                },
                {
                    "paragraph": "风骚屑以摇木兮，",
                    "zhushu": "骚屑，风声貌。"
                },
                {
                    "paragraph": "云吸吸以湫戾。",
                    "zhushu": "吸吸，云动貌也。湫戾，犹卷戾也。言已心既忧悲，又见疾风动摇草木，其声骚屑，浮云吸吸，卷戾而相随，重愁思也。湫，一作湫，戾，一作泪。补曰：湫，子小切。戾，力结切，曲也。"
                },
                {
                    "paragraph": "悲余生之无欢兮，愁倥偬于山陆。",
                    "zhushu": "倥偬，犹困苦也。言悲念我之生，遭遇乱世，心无欢乐之时，身常困苦于山陆之中也。补曰：倥偬，苦贡、走贡二切，困苦也，又音孔。摠，事多也。"
                },
                {
                    "paragraph": "旦徘徊于长阪兮，夕仿偟而独宿。",
                    "zhushu": "言已旦起徘徊，行于长阪之上，夕暮独宿山谷之间，忧且惧也。"
                },
                {
                    "paragraph": "发披披以鬤鬤兮，",
                    "zhushu": "披披，鬤鬤，解乱貌也。鬤，古本作𩮳，补曰：鬤，而羊切。𩮳，匹昭切。"
                },
                {
                    "paragraph": "躬劬劳而瘏悴。",
                    "zhushu": "劬，亦劳也。诗云：劬劳于野。瘏，病也。诗云：我马瘏矣。言已履涉风露，头发解乱，而身罢病也。补曰：瘏音徒。"
                },
                {
                    "paragraph": "魂俇俇而南行兮，",
                    "zhushu": "俇俇，惶遽之貌。魂，一作魂，行，一作征。补曰：俇，具往切。"
                },
                {
                    "paragraph": "泣霑襟而濡袂。",
                    "zhushu": "袂，袖也。言已中心忧戚，用志不安，魂𩲸俇俇，惶遽南行，悲感外发，涕泣交下，霑衣袖也。濡，一作掩。"
                },
                {
                    "paragraph": "心婵媛而无告兮，口噤闭而不言。",
                    "zhushu": "闭口为噤也。言己愁思，心中牵引而痛，无所告语，闭我之口，不知所言，众皆佞伪，无可与谋也。补曰：噤，巨荫切。"
                },
                {
                    "paragraph": "违郢都之旧闾兮，",
                    "zhushu": "闾，里。"
                },
                {
                    "paragraph": "回湘沅而远迁。",
                    "zhushu": "言已放逐，去我郢都故闾，回于湘、沅之水，而远移徙，失其所之也。回，一作过。"
                },
                {
                    "paragraph": "念余邦之横陷兮，",
                    "zhushu": "补曰：横，户孟切。"
                },
                {
                    "paragraph": "宗鬼神之无次。",
                    "zhushu": "同姓为宗。次，第也。言我思念楚国任用谗佞，将横陷危殆，己之宗族先祖鬼神，失其次第而不见祀也。"
                },
                {
                    "paragraph": "闵先嗣之中绝兮，",
                    "zhushu": "嗣，继。"
                },
                {
                    "paragraph": "心惶惑而自悲。",
                    "zhushu": "言已伤念先祖，乃从屈瑕建立基功，子孙世世承而继之，至于己身而当中绝，心为惶惑，内自悲哀也。"
                },
                {
                    "paragraph": "聊浮游于山陿兮，",
                    "zhushu": "陿，山侧也。补曰：与峡同。"
                },
                {
                    "paragraph": "步周流于江畔。",
                    "zhushu": "畔，界。"
                },
                {
                    "paragraph": "临深水而长啸兮，且倘佯而汜观。",
                    "zhushu": "汜，博也。言已忧愁不能宁处，出升山恻，游戏博观，临水长啸，思念楚国而无解已也。补曰：倘音常，汜音泛。"
                },
                {
                    "paragraph": "兴离骚之微文兮，冀灵修之壹悟。还余车于南郢兮，复往轨于初古。",
                    "zhushu": "轨，车辙也。月令曰：车同轨。言已虽见放逐，犹兴离骚之文以讽谏其君，冀其心一寤，有命还已，已复得乘车周行楚国，修古始之辙迹也。补曰：车同轨，今中庸文也。古音故。"
                },
                {
                    "paragraph": "道修远其难迁兮，伤余心之不能已。",
                    "zhushu": "言已后或归郢，其路长远，诚难迁徙，然我心中想念于君，不能已也。"
                },
                {
                    "paragraph": "背三五之典刑兮，",
                    "zhushu": "典，常。刑，法。"
                },
                {
                    "paragraph": "绝洪范之辟纪。",
                    "zhushu": "洪范，尚书篇名。箕子所为武王陈五行之道也。言君施行，背三皇五帝之常典，绝去洪范之法纪，任意妄为，故失道也。补曰：辟，婢亦切。"
                },
                {
                    "paragraph": "播规矩以背度兮，",
                    "zhushu": "播，弃。"
                },
                {
                    "paragraph": "错权衡而任意。",
                    "zhushu": "错，置也。衡，称也，所以铨物轻重也。言君弃先王之法度而不奉循，犹置衡称不以量物，更任其意而商轻重，必失道径，违人情也。补曰：错，七故切，意有臆音。"
                },
                {
                    "paragraph": "操绳墨而放弃兮，倾容幸而侍侧。",
                    "zhushu": "侧，旁也。言贤者执持法度而见放弃，倾头容身谗谀之人，反得亲近侍于旁侧也。幸，一作达。"
                },
                {
                    "paragraph": "甘棠枯于丰草兮，",
                    "zhushu": "甘棠，杜也。诗云：蔽芾甘棠。补曰：尔雅：杜，甘棠。注云：今之杜梨。"
                },
                {
                    "paragraph": "藜棘树于中庭。",
                    "zhushu": "堂下谓之庭。言甘棠香美之木，枯于草中而不见御，反种蒺藜棘刺之木，满于中庭，以言远仁贤、近谗贼也。"
                },
                {
                    "paragraph": "西施斥于北宫兮，仳倠倚于弥楹。",
                    "zhushu": "西施，美女也。仳倠，丑女也。弥，犹徧也。楹，柱也。言西施美好，弃于后宫不见进御，仳倠丑女，反倚立徧两楹之间，侍左右也。补曰：仳，步浼。倠，虎偎。曰：又仳音毗。倠，呼维切。说文云：丑，而也。淮南注云：仳倠，古之丑女。音靡也。"
                },
                {
                    "paragraph": "乌获戚而骖乘兮，燕公操于马圉。",
                    "zhushu": "乌获，多力士也。燕公，邵公也。封于燕，故曰燕公也。养马曰圉，言与多力乌获同车骖乘，令仁贤邵公执役养马，失其宜也。补曰：孟子曰：举乌获之任。许慎云：秦武王之力士。"
                },
                {
                    "paragraph": "蒯聩登于清府兮，咎繇弃而在壄。",
                    "zhushu": "蒯聩，卫灵公太子也。不顺其亲，欲害其后母。清府，犹清庙也。言使蒯聩无义之人，登于清庙而执纲纪，放弃圣人咎繇于外野，政必乱，身危殆也。一元弃于壄外，一作外野。补曰：蒯，苦怪。聩，五怪切。"
                },
                {
                    "paragraph": "盖见兹以永叹兮，",
                    "zhushu": "以，一作而。"
                },
                {
                    "paragraph": "欲登阶而狐疑。",
                    "zhushu": "言已见君亲爱恶人，斥逐忠良，诚欲进身登阶，竭尽谋虑，意中狐疑，恐遇患害也。"
                },
                {
                    "paragraph": "椉白水而髙骛兮，",
                    "zhushu": "椉，一作乘。"
                },
                {
                    "paragraph": "因徙弛而长词。",
                    "zhushu": "言已恐登阶被害，欲乘白水髙驰而远游，遂清洁之志，因徙弛却退而长诀也。弛，二作㢮，一作施。"
                },
                {
                    "paragraph": "叹曰：倘佯垆阪，沼水深兮。",
                    "zhushu": "倘佯，山名也。垆，黄黑色上也。沼，池也。诗云：王在灵沼。言倘佯之山，其阪土玄黄，其下有也。水深而且清，宜以避世而长隐身也。补曰：说文：垆，黑刚士也。"
                },
                {
                    "paragraph": "容与汉渚，涕淫淫兮。",
                    "zhushu": "汉，水名也。尚书曰：嶓冢导漾，东流为汉。言已将欲避世，游戏汉水之岸，心中哀悲而不能去，涕流淫淫也。"
                },
                {
                    "paragraph": "钟牙已死，谁为声兮？",
                    "zhushu": "钟，钟子期。牙，伯牙也。言二子晓音，今皆已死，无知音者，谁为作善声也。以言君不晓忠信，亦不可为竭谋尽诚也。"
                },
                {
                    "paragraph": "纤阿不御，焉舒情兮？",
                    "zhushu": "纤阿，古善御者。言纤阿不执辔而御，则马不为尽其力。言君不任贤者，贤者亦不尽其节。"
                },
                {
                    "paragraph": "曽哀凄欷，心离离兮。",
                    "zhushu": "离离，剥裂㒵。"
                },
                {
                    "paragraph": "还顾髙丘，泣如洒兮。",
                    "zhushu": "言已不遭明君，无御用者，重自哀伤，凄怆累息，心为剥裂，顾视楚国，悲戚泣下，如以水洒地也。补曰：洒，所宜切。",
                    "type": 2
                },
                {
                    "paragraph": "思古",
                    "zhushu": "",
                    "type": 2
                },
                {
                    "paragraph": "悲余性之不可改兮，屡惩艾而不迻。",
                    "zhushu": "言已体受忠直之性，虽数为谗人所惩艾，而心终不移易也。艾，一作㣻，一作　迻，一作移。补曰：艾、㣻，并音乂。迻，迁徙也，通作移。"
                },
                {
                    "paragraph": "服觉晧以殊俗兮，",
                    "zhushu": "觉，较也。诗云：有觉德行。晧，犹明也。晧，一作浩，一作酷，注并同。"
                },
                {
                    "paragraph": "貌揭揭㠯巍巍。",
                    "zhushu": "揭揭，髙㒵也。巍巍，大貌也。言已被服众芳，履行忠正，较然盛明，志愿髙大，与俗人异也。巍，释文作魏，音危。补曰：揭，居谒切。"
                },
                {
                    "paragraph": "譬若王侨之乘云兮，载赤霄而凌太清。",
                    "zhushu": "言己志意髙大，上切于天，譬若仙人王侨，乘浮云，载赤霄，上凌太清，游天庭也。凌，一作凌。"
                },
                {
                    "paragraph": "欲与天地参寿兮，",
                    "zhushu": "一无欲字。"
                },
                {
                    "paragraph": "与日月而比荣。",
                    "zhushu": "言己修行众善，冀若仙人王侨得道不死，遂与天地同其寿命，与日月比其光荣，流名于后世，不腐灭也。一无而字。"
                },
                {
                    "paragraph": "登昆仑而北首兮，",
                    "zhushu": "首，向。补曰：首音狩。"
                },
                {
                    "paragraph": "悉灵圉而来谒。",
                    "zhushu": "悉，尽也。灵圉，众神也。言已设得道轻举，登昆仑之上，北向天门，众神尽来谒见，尊有德也。圉，释文作圄，补曰：并鱼吕切。大人赋云：悉征灵圉而选之兮。张揖曰：灵圉，众仙号也。淮南云：骑蜚廉而从敦圄。注云：敦圄，仙人名。郭璞云：灵圉，淳圉，仙人名也。"
                },
                {
                    "paragraph": "选鬼神于太阴兮，登阊阖于𤣥阙。",
                    "zhushu": "言已乃选择众鬼神之中行忠正者，与俱登于天门，入玄阙，拜天皇，受𠡠诲也。"
                },
                {
                    "paragraph": "回朕车俾西引兮，褰虹旗于玉门。",
                    "zhushu": "褰，袪也。玉门，山名也。言乃旋我之车而西行，褰举虹旗，驱上玉门之山，以趣疾也。"
                },
                {
                    "paragraph": "驰六龙于三危兮，",
                    "zhushu": "三危，西方山也。"
                },
                {
                    "paragraph": "朝西灵于九滨。",
                    "zhushu": "朝，召也。滨，水涯也。言乃驰骋六龙，过于三危之山，召西方之神，会于大海九曲之涯也。西，一作四。"
                },
                {
                    "paragraph": "结余轸于西山兮，横飞谷以南征。",
                    "zhushu": "结，旋也。飞谷，日所行道也。言乃旋我车轸，横度飞泉之谷以南行也。轸，一作车。"
                },
                {
                    "paragraph": "绝都广以直指兮，",
                    "zhushu": "却广，野名也。山海经曰：都广在西南，其城方三百里，盖天地之中也。补曰：淮南曰：建木在都广，盖天地之中也。注云：都广，南方山名。又曰：八殒之外有八弦，南方曰都广。注云：国名。山在此国，因复曰都广山。"
                },
                {
                    "paragraph": "历祝融于朱冥。",
                    "zhushu": "朱，赤色也。言己行乃横绝于都广之野，过祝融之神于朱冥之将也。补曰：庄子曰：南冥者，天池也。传曰：南海之神曰祝融。"
                },
                {
                    "paragraph": "枉玉衡于炎火兮，",
                    "zhushu": "枉，屈也。衡，车衡也。"
                },
                {
                    "paragraph": "委两馆于咸唐。",
                    "zhushu": "委，曲也。馆，舍也。咸唐，咸池也。言已从炎火，又曲意至于咸池，而再舍止宿也。"
                },
                {
                    "paragraph": "贯澒蒙以东朅兮，",
                    "zhushu": "澒蒙，气也。朅，去也。澒，一作鸿。补曰：澒、鸿，并乎孔切。蒙，蒙孔切，大水也。朅，丘列切。"
                },
                {
                    "paragraph": "维六龙于扶桑。",
                    "zhushu": "言遂贯出澒蒙之气而东去，系六龙于扶桑之木。扶，一作搏。补曰：春秋命历序曰：皇伯登扶桑日之阳，驾六龙以上下。"
                },
                {
                    "paragraph": "周流览于四海兮，志升降以髙驰。",
                    "zhushu": "言已既周行遍于四海之外，意欲上下髙驰，以求贤士也。升，一作升。"
                },
                {
                    "paragraph": "征九神于回极兮，",
                    "zhushu": "征，召也。回，旋也。极，中也。谓会北辰之星于天之中也。"
                },
                {
                    "paragraph": "建虹采以招指。",
                    "zhushu": "虹采，旗也。招指，指麾也。旗，所以招指语人也。言已乃召九天之神，使会北极之星，举虹采以指麾四方也。一作采虹。"
                },
                {
                    "paragraph": "驾鸾凤以上游兮，从𤣥鹤与鹪明。",
                    "zhushu": "鹪明，俊鸟也。"
                },
                {
                    "paragraph": "孔鸟飞而送迎兮，",
                    "zhushu": "一作庭迎。"
                },
                {
                    "paragraph": "腾群鹤于瑶光。",
                    "zhushu": "鹤，灵鸟也，以喻洁白之士。言已乃驾乘鸾凤明智之鸟，从鹪明群鹤洁白之士，过于瑶光之星，质己修行之要也。鹤，一作鹄，瑶，一作摇。一注云：鹤，白鸟也。补曰：瑶光，北斗杓星也。"
                },
                {
                    "paragraph": "排帝宫与罗囿兮，",
                    "zhushu": "罗囿，天苑。"
                },
                {
                    "paragraph": "升县圃以眩灭。",
                    "zhushu": "言遂排开天帝之宫，入其罗囿，出升县囿之山而望，目为炫燿，精明消灭，心愁思也。升，一作升，县，一作悬。补曰：县音玄。"
                },
                {
                    "paragraph": "结琼枝以杂佩兮，立长庚以继日。",
                    "zhushu": "长庾，星名也。诗云：西有长庚。言巳精明虽消灭，犹结玉枝，申修忠诚，立长庚之星，以继日光，昼夜常行，志意明也。一作继曜。"
                },
                {
                    "paragraph": "凌惊靁以轶骇电兮，",
                    "zhushu": "一无以字。补曰：轶音佚。"
                },
                {
                    "paragraph": "缀鬼谷于北辰。",
                    "zhushu": "缀，系也。北辰，北极星也。论语曰：譬如北辰，居其所而众星拱之。言遂夌乘惊骇之雷，追逐奔轶之电，以至于天，使北辰系缀百鬼，勿令害贤者也。鬼谷，一作百鬼。"
                },
                {
                    "paragraph": "鞭风伯使先驱兮，囚灵𤣥于虞渊。溯髙风以低佪兮，",
                    "zhushu": "溯，一作溯，一云愬髙风以徘徊。补曰：溯、溯一也。溯，向也。逆流而上曰溯洄。"
                },
                {
                    "paragraph": "览周流于朔方。",
                    "zhushu": "灵玄，𤣥帝也。虞渊，日所入也。淮南言：日出汤谷，入于虞渊。言乃鞭风伯，使之扫尘，因玄帝之神，使无阴冥，周遍流行于北方也。"
                },
                {
                    "paragraph": "就颛顼而敶词兮，考玄冥于空桑。",
                    "zhushu": "空桑，山名也。𤣥冥，太阴之神，主刑杀也。言乃就圣帝颛顼，敶列己词，考问𤣥冥之神于空桑之山，何故害贤也。"
                },
                {
                    "paragraph": "旋车逝于崇山兮，",
                    "zhushu": "崇山，驩兜所放山也。逝，一作游。"
                },
                {
                    "paragraph": "奏虞舜于苍梧。",
                    "zhushu": "言已从崇山见驩兜，以佞故囚至苍梧，告愬圣舜，已行忠直，而遇斥弃，冀蒙异谋也。虞，一作帝。"
                },
                {
                    "paragraph": "𣸓杨舟于会稽兮，",
                    "zhushu": "杨，木名也。诗云：泛泛杨舟。会稽，山名也。泣，一作济。"
                },
                {
                    "paragraph": "就申胥于五湖。",
                    "zhushu": "湖，大池也。言已复乘杨木之轻舟，就伍子胥于五湖之中，问志行之见者也。一云揖大禹于江滨，一注伍子胥作申包胥，然上文有申子，注云子胥也。"
                },
                {
                    "paragraph": "见南郢之流风兮，殒余躬于沅湘。",
                    "zhushu": "言还见楚国风俗，妬害贤良，故自沈于沅、湘而不悔也。"
                },
                {
                    "paragraph": "望旧邦之黯黮兮，",
                    "zhushu": "黯黮，不明㒵也。邦，一作郷。补曰：黯，乌感。黮，都感切。"
                },
                {
                    "paragraph": "时溷浊其犹未央。",
                    "zhushu": "言已望见故国，君暗不明，群下贪乱，其化未尽，心忧愁也。一无其字。"
                },
                {
                    "paragraph": "怀兰茝之芬芳兮，妬被离而折之。",
                    "zhushu": "言巳怀忠信之行，故为众佞所妬，欲共被离摧折而弃之也。被，一作披。补曰：被音披。"
                },
                {
                    "paragraph": "张绛帷以襜襜兮，风邑邑而蔽之。",
                    "zhushu": "邑邑，微弱㒵也。言君张朱帷，襜襜鲜明，宜与贤者共处其中，而政令微弱，适以自蔽者也。"
                },
                {
                    "paragraph": "日暾暾其西舍兮，",
                    "zhushu": "其，一作而。"
                },
                {
                    "paragraph": "阳焱焱而复顾。",
                    "zhushu": "言日暾暾西下，将舍入太阴之中，其余阳气，犹尚焱焱，而顾欲还也。以言已年亦老暮，亦思还返故郷也。焱，一作炎。补曰：暾，他昆切。焱，火华也，音琰。炎音同。"
                },
                {
                    "paragraph": "聊假日以须臾兮，何骚骚而自故。",
                    "zhushu": "言已思年命欲暮，愿且假日游戏须臾之间，然中心愁思如故，终不解也。故，一作苦。"
                },
                {
                    "paragraph": "叹曰：譬彼蛟龙，乘云浮兮。",
                    "zhushu": "一云譬彼云龙，无乘云浮兮一句，一云乘云游兮，一云乘浮云兮。"
                },
                {
                    "paragraph": "泛淫澒溶，纷若雾兮。",
                    "zhushu": "言已怀德不用，譬若蛟龙濳于川泽，忽然乘云泛淫而游，纷纭若雾，而乃见之也。泛，一作沉，澒，一作鸿。补曰：泛淫，已见九怀、澒、鸿，并乎孔切。溶，弋孔切。"
                },
                {
                    "paragraph": "潺湲轇轕，",
                    "zhushu": "轇，一作胶。补曰：轕音葛。"
                },
                {
                    "paragraph": "雷动电发，馺髙举兮。",
                    "zhushu": "言蛟龙升天，其形潺湲，若水之流，纵横轇轕，遂乘雷电而髙举也。以言己亦想遭明时，举而进用。补曰：馺，素合切。方言：馺，马驰也。注云：疾㒵。"
                },
                {
                    "paragraph": "升虚凌冥，沛浊浮清，入帝宫兮。",
                    "zhushu": "言龙能登虚无，凌清冥，弃浊秽，入天帝之宫。言已亦想升贤君之朝，斥去贪佞之人也。升，一作登，沛，一作弃。"
                },
                {
                    "paragraph": "摇翘奋羽，驰风骋雨，游无穷兮。",
                    "zhushu": "言龙既升天，奋摇翘羽，驰使风雨，言已亦愿奋竭智谋，以辅事贤君，流恩百姓，长无穷极也。",
                    "type": 2
                },
                {
                    "paragraph": "远游",
                    "zhushu": ""
                }
            ]
        },
        {
            "name": "九思章句第十七",
            "paragraphs": [
                {
                    "paragraph": "九思章句第十七",
                    "zhushu": "",
                    "type": 1
                },
                                {
                    "paragraph": "九思者，王逸之所作也。逸，南阳人，",
                    "zhushu": "一作南郡。"
                },
                {
                    "paragraph": "博雅多览，读楚辞而伤𢚓屈原，故为之作解。又以自屈原终没之后，忠臣介士，游览学者，读离骚、九章之文，莫不怆然，心为悲感，髙其节行，妙其丽雅。至刘向、王襃之徒，咸嘉其义，",
                    "zhushu": "一云咸嘉叹之。"
                },
                {
                    "paragraph": "作赋骋辞，㠯赞其志，则皆列于谱录，世世相传。",
                    "zhushu": "皮日休九讽叙云：屈平既放，作离骚经，正诡俗而为九歌，辨穷愁而为九章。是后词人摭而为之。若宋玉之九辩，王襃之九怀，刘向之九叹，王逸之九思，其为清怨素艶，幽快古秀，皆得芝兰之芬芳，鸾凤之毛羽也。杨雄有广骚，梁竦有悼骚，不知王逸奚罪其文，不以二家之述为离骚之两𣲖也。"
                },
                {
                    "paragraph": "逸与屈原同土共国，悼伤之情，与凡有异，窃慕向、襃之风，作颂一篇，号曰九思，以裨其辞。未有解说，故聊叙训𧨏焉。",
                    "zhushu": "一无叙字。"
                },
                {
                    "paragraph": "辞曰：",
                    "zhushu": "逸不应自为注解，恐其子延夀之徒为之尔。",
                    "type": 2
                },
                {
                    "paragraph": "逢尤",
                    "zhushu": "",
                    "type": 2
                },
                {
                    "paragraph": "悲兮愁，哀兮忧。",
                    "zhushu": "伤不遇也。"
                },
                {
                    "paragraph": "天生我兮当暗时，",
                    "zhushu": "君不明也。"
                },
                {
                    "paragraph": "被诼谮兮虚获尤。",
                    "zhushu": "为佞人所伤害也。诼，毁也。尤，过也。补曰：诼音卓。"
                },
                {
                    "paragraph": "心烦愦兮意无聊，",
                    "zhushu": "愁君迷蔽，忿奸兴也。愦，乱也。聊，乐也。补曰：愦音溃。聊音留。"
                },
                {
                    "paragraph": "严载驾兮出戏游。",
                    "zhushu": "将以释忧愤也。"
                },
                {
                    "paragraph": "周八极兮历九州，",
                    "zhushu": "求贤君也。"
                },
                {
                    "paragraph": "求轩辕兮索重华。",
                    "zhushu": "觊遇如黄帝、尧、舜之圣明也。"
                },
                {
                    "paragraph": "世既卓兮远眇眇，",
                    "zhushu": "去前圣远然不可得也。卓，远也。卓，一作逴。补曰：逴音卓。"
                },
                {
                    "paragraph": "握佩玖兮中路躇。",
                    "zhushu": "怀寳不舒，怅仿偟也。补曰：躇音除。"
                },
                {
                    "paragraph": "羡咎繇兮建典谟，",
                    "zhushu": "乐古贤臣遇明君也。咎，一作皐。"
                },
                {
                    "paragraph": "懿风后兮受瑞图。",
                    "zhushu": "懿，深也。屈原之喻也。风后，黄帝师，受天瑞者也。"
                },
                {
                    "paragraph": "愍余命兮遭六极，",
                    "zhushu": "愍，一作悯。"
                },
                {
                    "paragraph": "委玉质兮于泥涂。",
                    "zhushu": "见放逐污辱，若陷泥涂中也。泥，一作埿。"
                },
                {
                    "paragraph": "遽傽遑兮驱林泽，",
                    "zhushu": "遽，一作遂。傽，一作章，一作慞，一作愦。补曰：集韵：𢕔徨，行不正。"
                },
                {
                    "paragraph": "步屏营兮行丘阿。",
                    "zhushu": "忧愦不知所为，徒经营奔走也。补曰：屏音并，卑盈切，征彸也。"
                },
                {
                    "paragraph": "车軏折兮马虺颓，",
                    "zhushu": "驱骋不能宁定，车弊而马病也。軏，一作轴。补曰：语云：小车无軏。軏，车辕。耑持衡者。一作轨，非是。虺音灰，集韵作。"
                },
                {
                    "paragraph": "惷怅立兮涕滂沲。",
                    "zhushu": "忧悴而涕流也。惷，一作𧢆，一作惆，一作怊。补曰：憃，丑江切。𧢆音同，视不明也。一曰直视。"
                },
                {
                    "paragraph": "思丁文兮圣明哲，",
                    "zhushu": "丁，当也。文，文王也。心志不明，愿遇文王时也。"
                },
                {
                    "paragraph": "哀平差兮迷谬愚。",
                    "zhushu": "平，楚平王。差，吴王夫差也。平王杀忠臣伍奢，奢子员仕吴以破楚，夫差不用子胥，而为越所灭也。"
                },
                {
                    "paragraph": "吕傅举兮殷周兴，",
                    "zhushu": "吕，吕望。传，傅说。两贤举用，而二代以兴盛也。"
                },
                {
                    "paragraph": "忌𧯻专兮郢吴虚。",
                    "zhushu": "忌，楚大夫费无忌。𧯻，吴大夫宰𧯻。虚，空也。忌、𧯻佞伪，惑其君而败，二国空虚。郢，楚都也。𧯻，一作𧯻。补曰：普美切。集韵从喜。"
                },
                {
                    "paragraph": "仰长叹兮气䭇结，",
                    "zhushu": "仰，将诉天也。䭇，结也。补曰：䭇，于结切。说文：飰窒也。与噎同。"
                },
                {
                    "paragraph": "悒殟绝兮咶复苏。",
                    "zhushu": "愤忿䁆绝，徐乃苏也。殟，释文作愠。咶，一作活，一作恬。苏，释文作蘓。补曰：殟，广雅云：极也。音温。咶，息也，乎刮切。"
                },
                {
                    "paragraph": "虎兕争兮于廷中，",
                    "zhushu": "廷，朝廷也。虎兕，恶兽，以喻奸臣。"
                },
                {
                    "paragraph": "豺狼斗兮我之隅。",
                    "zhushu": "隅，旁也。言众佞辩争，常在我傍也。"
                },
                {
                    "paragraph": "云雾会兮日冥晦，",
                    "zhushu": "众伪蔽君，如云雾之隐日，使不可得见也。"
                },
                {
                    "paragraph": "飘风起兮扬尘埃。",
                    "zhushu": "回风为飘，以喻小人造设奸伪，贼害仁贤，为君垢秽，如回风之起尘埃也。"
                },
                {
                    "paragraph": "走鬯罔兮乍东西，",
                    "zhushu": "动触谄毁，东西趣走。一作鬯䟫，一作畅𡭿。一本云：𡭿，敞音。又主尚切。补曰：集韵有𣥺，敞、尚二音，距也，蹋也。有䟫，音饷，正也。"
                },
                {
                    "paragraph": "欲窜伏兮其焉如。",
                    "zhushu": "无所逃难。"
                },
                {
                    "paragraph": "念灵闺兮隩重深，",
                    "zhushu": "灵，谓怀王。闺，合也。言欲诉论，辄为群邪所逆，不能得通达。隩，一作奥，一作窈。"
                },
                {
                    "paragraph": "愿竭节兮隔无由。望旧邦兮路逶随，",
                    "zhushu": "逶随，迂远也。近而障隔，则与迂远同也。逶，一作委。"
                },
                {
                    "paragraph": "忧心悄兮志勤劬。",
                    "zhushu": "悄，犹惨也。劬，劳也。志，一作以，补曰：悄，子小切。"
                },
                {
                    "paragraph": "魂焭焭兮不遑寐，",
                    "zhushu": "魂，一作魂。"
                },
                {
                    "paragraph": "目眽眽兮寤终朝。",
                    "zhushu": "眽眽，视貌也。终朝，自旦及夕，言通夜不能瞑也。眽，一作眿，一作眩。补曰：眽，目财视。㒵音脉。",
                    "type": 2
                },
                {
                    "paragraph": "怨上",
                    "zhushu": "",
                    "type": 2
                },
                {
                    "paragraph": "令尹兮謷謷，",
                    "zhushu": "令尹，楚官掌政者也。謷謷，不听话言而妄语也。补曰：謷，五髙切。"
                },
                {
                    "paragraph": "群司兮譨譨。",
                    "zhushu": "群司，众僚。譨譨，犹偬偬也。言皆竞于佞也。群，一作群。补曰：譨譨，多言也，奴侯切。"
                },
                {
                    "paragraph": "哀哉兮淈淈，",
                    "zhushu": "淈淈，一国并乱也。补曰：淈音骨。"
                },
                {
                    "paragraph": "上下兮同流。",
                    "zhushu": "君臣俱愚，意无别也。"
                },
                {
                    "paragraph": "菽藟兮蔓衍，",
                    "zhushu": "菽藟，小草也。蔓衍，广延也。补曰：菽，释文音焦。藟，力水切。"
                },
                {
                    "paragraph": "芳虈兮挫枯。",
                    "zhushu": "虈，香草名也。挫枯，弃不用也。补曰虈，许苗切。本草：白芷，一名虈。说文：楚谓之蓠，晋谓之虈，齐谓之茝。"
                },
                {
                    "paragraph": "朱紫兮杂乱，曽莫兮别诸。",
                    "zhushu": "君不识贤，使紫夺朱，世无别知之者。"
                },
                {
                    "paragraph": "倚此兮岩穴，",
                    "zhushu": "退遁逃也。"
                },
                {
                    "paragraph": "永思兮窈悠。",
                    "zhushu": "长守忠信，念无违而涂悠远也。悠，一作窕。"
                },
                {
                    "paragraph": "嗟怀兮眩惑，",
                    "zhushu": "怀，怀王也。为众佞所欺曜。目尽迷瞀。"
                },
                {
                    "paragraph": "用志兮不昭。",
                    "zhushu": "独行忠信，无明己者。昭，一作照。"
                },
                {
                    "paragraph": "将丧兮玉斗，遗失兮钮枢。",
                    "zhushu": "钮枢，所以校玉斗。玉斗既丧，将失其钮枢。言放弃贤者逐去之。一注云：钮枢、玉斗，皆所寳者。补曰：释文：钮，女有切。一作剑，非是。"
                },
                {
                    "paragraph": "我心兮煎熬，惟是兮用忧。",
                    "zhushu": "熬，亦煎也。忧无已也。煎熬，一作熬𩱈，释文作𤌉。补曰：并音炒。"
                },
                {
                    "paragraph": "进恶兮九旬，",
                    "zhushu": "纣为九旬之饮，而不听政。恶，一作思。进恶，一作集慕，九旬，一作仇荀。一注云：纣为长夜之饮。补曰：仇荀，谓仇牧、荀息。"
                },
                {
                    "paragraph": "复顾兮彭务。",
                    "zhushu": "彭，彭咸、务、务光，皆古介士，耻受污辱，自投于水而死也。复，一作退，务，一作瞀，注同。释文音牟。"
                },
                {
                    "paragraph": "拟斯兮二踪，",
                    "zhushu": "拟，则也。踪，迹也。言愿効此二贤之迹，赤当自沈。"
                },
                {
                    "paragraph": "未知兮所投。谣吟兮中壄，",
                    "zhushu": "未得所死，且仿惶也，一作野。"
                },
                {
                    "paragraph": "上察兮璇玑。",
                    "zhushu": "璇，一作旋，一作璇机。补曰：北斗魁四星为璇玑。"
                },
                {
                    "paragraph": "大火兮西睨，摄提兮运低。",
                    "zhushu": "璇玑天中，放先察之。大火西流，摄提运下，夜分之𠋫，愁思不寐，起视星辰，以解戚者也。流，一作匿。补曰：大火，房、心、尾也。晋志：摄提六星，直斗杓之南，主建时节。"
                },
                {
                    "paragraph": "雷霆兮硍礚，",
                    "zhushu": "雷声。补曰：上言郎，下苦盖切。"
                },
                {
                    "paragraph": "雹霰兮霏霏。",
                    "zhushu": "霏霏，集貌。"
                },
                {
                    "paragraph": "奔电兮光晃，凉风兮怆凄。",
                    "zhushu": "独处愁思不𥧌，见雹电凉风之至，益忧多也。晃，一作照。"
                },
                {
                    "paragraph": "鸟兽兮惊骇，相从兮宿栖。",
                    "zhushu": "言鸟兽惊惶，尚相从就，伤己单独，心用悲也。"
                },
                {
                    "paragraph": "鸳鸯兮噰噰，",
                    "zhushu": "和鸣㒵也。"
                },
                {
                    "paragraph": "狐狸兮徾徾。",
                    "zhushu": "相随㒵。补曰：徾，释文音眉。一作岳，非。"
                },
                {
                    "paragraph": "哀吾兮介特，",
                    "zhushu": "介特，独也。一吾下有子字。"
                },
                {
                    "paragraph": "独处兮罔依。",
                    "zhushu": "罔，无也。"
                },
                {
                    "paragraph": "蝼蛄兮鸣东，蟊𧕾兮号西。蛓缘兮我裳，蠋入兮我怀。虫豸兮夹余，惆怅兮自悲。",
                    "zhushu": "言己独处山野，与众虫为伍，心悲感也。一作𧓿𧖡。蛓，一作𧌒。怀，一作衣。豸，一作𧱌。补曰：蝼蛄，娄、姑二音。蟊𧕾，矛、节二音。蟊虫食草根者。尔雅：𧕾，茅蜩。似蝉而小，青色。音截。蛓音次。说文云：毛虫。有毒，螫人。烛音蜀。豸，直氏君。有足谓之虫，无足谓之豸。"
                },
                {
                    "paragraph": "伫立兮忉怛，",
                    "zhushu": "伫，停。补曰：忉音刀，忧劳也。怛，丁葛切。"
                },
                {
                    "paragraph": "心结縎兮折摧。",
                    "zhushu": "补曰：縎，结也。音骨。",
                    "type": 2
                },
                {
                    "paragraph": "疾世",
                    "zhushu": "",
                    "type": 2
                },
                {
                    "paragraph": "周徘徊兮汉渚，",
                    "zhushu": "言居山中愁愤，复之汉水之涯，庶欲以释思念也。渚，一作滨。"
                },
                {
                    "paragraph": "求水神兮灵女。",
                    "zhushu": "冀得水中神女，以慰思念。"
                },
                {
                    "paragraph": "嗟此国兮无良，",
                    "zhushu": "此国，楚国也。言君臣无善，皆凶愚也。"
                },
                {
                    "paragraph": "媒女诎兮謰謱。",
                    "zhushu": "謰謱，不正㒵，一云谋女，一云媒拙讷兮。补曰：诎与讷同。方言：謰謱，拏也。南楚曰謰謱，音连缕。注云：言譇拏也。一曰，謰謱，语乱也。"
                },
                {
                    "paragraph": "鴳雀列兮哗讙，",
                    "zhushu": "鴳雀，小鸟，以喻小人列位也。言小人在位，患失之，竞为佞谄，声呶呶也。鴳，一作鷃。"
                },
                {
                    "paragraph": "鸲鹆鸣兮聒余。",
                    "zhushu": "鸲鹆，鴳雀类也。多声乱耳为聒。补曰：鸲音劬。"
                },
                {
                    "paragraph": "抱昭华兮寳璋，",
                    "zhushu": "昭华，玉名。璋，一作章。补曰：淮南云：尧赠舜以昭华之玉。"
                },
                {
                    "paragraph": "欲衒鬻兮莫取。",
                    "zhushu": "行卖曰衒鬻，卖也。言已竭忠信以事君，而不见用，犹抱此昭华寳璋衒卖之。璋，玉名也。"
                },
                {
                    "paragraph": "言旋迈兮北徂，",
                    "zhushu": "已不见用，欲远去也。旋，一作逝，一云逝言迈兮。"
                },
                {
                    "paragraph": "叫我友兮配耦。",
                    "zhushu": "叫，急叫也。言此国已无良人，庶北行遇贤友，而以自耦也。"
                },
                {
                    "paragraph": "日阴曀兮未光，",
                    "zhushu": "北方多阴。阴，一作𩃛。"
                },
                {
                    "paragraph": "𨵙睄窕兮靡睹。",
                    "zhushu": "阗，窥也。睄窕，幽冥也。一作阗䏴雿。补曰：𨵙，古觅切，睄与宵同。窕，徒了切，深也。"
                },
                {
                    "paragraph": "纷载驱兮髙驰，",
                    "zhushu": "适北无所遇，故欲驰而去。"
                },
                {
                    "paragraph": "将咨询兮皇羲。",
                    "zhushu": "皇羲，羲皇也。咨，问。询，谋。所以安己也。一云，羲，伏羲，伏羲称皇也。"
                },
                {
                    "paragraph": "遵河皋兮周流，路变易兮时乖。",
                    "zhushu": "所志不遇，无所用其志也。时，一作旹。"
                },
                {
                    "paragraph": "濿沧海兮东游，沐盥浴兮天池。",
                    "zhushu": "天池，则沧海也。濿，一作厉。补曰：濿与厉同。"
                },
                {
                    "paragraph": "访太昊兮道要，",
                    "zhushu": "太昊，东方青帝也。将问天道之要务。"
                },
                {
                    "paragraph": "云靡贵兮仁义。",
                    "zhushu": "太昊答惟仁义为上。补曰：义有仪音。"
                },
                {
                    "paragraph": "志欣乐兮反征，就周文兮邠岐。",
                    "zhushu": "闻惟仁义，故欣喜复之西方，就文王也。邠岐，周本国。邠，一作豳。"
                },
                {
                    "paragraph": "秉玉英兮结誓，",
                    "zhushu": "愿与文王约信，以王英为贽币也。"
                },
                {
                    "paragraph": "日欲暮兮心悲。",
                    "zhushu": "日暮而岁迈，年将老，悲不见进用也。"
                },
                {
                    "paragraph": "惟天禄兮不再，",
                    "zhushu": "福不再至，年岁一过，则终讫也。"
                },
                {
                    "paragraph": "背我信兮自违。",
                    "zhushu": "若背忠信以趋时俗，则违本心，故不忍为。"
                },
                {
                    "paragraph": "逾陇堆兮渡漠，",
                    "zhushu": "陇堆，山名。漠，沙漠也。一云汉，汉水也。"
                },
                {
                    "paragraph": "过桂车兮合黎。",
                    "zhushu": "桂车、合黎，皆西方山之名。"
                },
                {
                    "paragraph": "赴昆山兮馽騄，",
                    "zhushu": "昆山，昆仑也。言渡陇堆，适桂车、合黎，乃至昆仑，取骏马而绊之。騄，骏马名。昆，一作昆。馽，一作䮍。补曰：馽，竹及切，绊马也。騄耳，马名。音绿。"
                },
                {
                    "paragraph": "从卭遨兮栖迟。",
                    "zhushu": "卭，兽名。遨，游也。馽騄从卭而栖迟顾望也。一云从卢敖兮。补曰：卭，谓卭卭，駏虚也。"
                },
                {
                    "paragraph": "吮玉液兮止渴，啮芝华兮疗饥。",
                    "zhushu": "王液，琼蕊之精气。芝，神草也。渴啜玉精，饥食芝华，欲仙去也。渴，释文作㵣。补曰：吮，常兖切，呧也。又子兖切，漱也。㵣，与渴同。"
                },
                {
                    "paragraph": "居嵺廓兮尠畴，",
                    "zhushu": "嵺廓，空洞而无人也。尠，少也。畴，匹也。言独行而抱影也。补曰：嵺音寥。"
                },
                {
                    "paragraph": "远梁昌兮几迷。",
                    "zhushu": "梁昌，陷据失所也。迷惑欲还也。陷据，一作蹈懅。"
                },
                {
                    "paragraph": "望江汉兮濩渃，",
                    "zhushu": "濩渃，大㒵也。还见江、汉水大也。汉，一作海。补曰：濩音获。渃音若。大水也。"
                },
                {
                    "paragraph": "心紧絭兮伤怀。",
                    "zhushu": "紧絭，纠缭也。望旧土而心感伤也。絭，一作韏，一作缱绻。补曰：紧、缱，并祛引切，韏、绻，并苦远切，𦆑绵也。"
                },
                {
                    "paragraph": "时昢昢兮旦且，",
                    "zhushu": "日月始出，光明未盛为昢。昢，一作朏，一云旦旦，一云且旦。补曰：昢，日将曙。朏，月未盛明。并普突切。且，子鱼切。"
                },
                {
                    "paragraph": "尘莫莫兮未晞。",
                    "zhushu": "莫莫，合也。晞，消也。朝阳未开，雾气尚盛。莫，一作漠。"
                },
                {
                    "paragraph": "忧不暇兮寝食，咤増叹兮如雷。",
                    "zhushu": "咤，一作咤，増，一作曾。补曰：咤，竹嫁切，吐怒也。",
                    "type": 2
                },
                {
                    "paragraph": "悯上",
                    "zhushu": "",
                    "type": 2
                },
                {
                    "paragraph": "哀世兮睩睩，",
                    "zhushu": "睩睩，视㒵，贤人不用，小人持势也。补曰：睩，目睐谨也。音禄。"
                },
                {
                    "paragraph": "諓諓兮嗌喔。",
                    "zhushu": "諓諓，窃言。嗌喔，容媚之声。补曰：嗌音益。喔，于角切，又音屋。"
                },
                {
                    "paragraph": "众多兮阿媚，",
                    "zhushu": "阿，曲。"
                },
                {
                    "paragraph": "骩靡兮成俗。",
                    "zhushu": "委靡，面柔也。骩，一作委。"
                },
                {
                    "paragraph": "贪枉兮党比，贞良兮焭独。",
                    "zhushu": "诗云：独行焭焭。焭，一作惸。"
                },
                {
                    "paragraph": "鹄窜兮枳棘，鹈集兮帷幄。",
                    "zhushu": "木帐曰帷。言大人处卑贱，小人在尊位也。鴶，一作鹤。鹈，一作鴺，一作鸧。补曰：鹈音啼，与鴺同。说文：鴺鹕也。"
                },
                {
                    "paragraph": "蘮蕠兮青䓗，",
                    "zhushu": "蘮蕠，草名。青䓗，见养有光色也。补曰：蘮，居滞切。蕠，女猪切。集韵：蘮蒘似芹，可食。䓗，当作葱。"
                },
                {
                    "paragraph": "槀本兮萎落。",
                    "zhushu": "槀本，香草也，喻贤愚易所。落。旧音格。"
                },
                {
                    "paragraph": "睹斯兮伪惑，",
                    "zhushu": "惑，一作盛，一云疾斯兮伪忒。"
                },
                {
                    "paragraph": "心为兮隔错。",
                    "zhushu": "隔错。失其性也。"
                },
                {
                    "paragraph": "逡巡兮圃薮，",
                    "zhushu": "藂林曰薮。"
                },
                {
                    "paragraph": "率彼兮畛陌。",
                    "zhushu": "田间道曰畛。陌。塍，分界也。"
                },
                {
                    "paragraph": "川谷兮渊渊，",
                    "zhushu": "深貌。"
                },
                {
                    "paragraph": "山峊兮峉峉。",
                    "zhushu": "峉峉，长而多有㒵也。峊，一作阜，一作屈。客，一作硌。补曰：峊即阜字。峊，旧音五结切，集韵作𡶫，山髙也。峉音额，山髙大㒵。硌音落。"
                },
                {
                    "paragraph": "丛林兮崯崯，",
                    "zhushu": "崯崯，众饶㒵。崯，一作岒，补曰：并音吟。"
                },
                {
                    "paragraph": "株榛兮岳岳。",
                    "zhushu": "岳岳，众木植也。株，一作林。补曰：博雅：木丛生曰搸。"
                },
                {
                    "paragraph": "霜雪兮漼溰，",
                    "zhushu": "积聚㒵，一作溰溰，一作漄漄。补曰：漼音摧。溰，五来切，霜雪积聚㒵。"
                },
                {
                    "paragraph": "冰冻兮洛泽。",
                    "zhushu": "洛，竭也。寒而水泽竭成冰。补曰：集韵：氷谓之𠗂凙。其字从仌，上音洛，下大洛切。又曰：凙，氷结也。引此云：冬氷兮𠗂凙。"
                },
                {
                    "paragraph": "东西兮南北，罔所兮归薄。",
                    "zhushu": "言四方皆无所停止也。"
                },
                {
                    "paragraph": "庇荫兮枯树，匍匐兮岩石。",
                    "zhushu": "穴可居者。"
                },
                {
                    "paragraph": "踡跼兮寒局数，",
                    "zhushu": "一云踡跼兮数年。一云踡跼兮寒风数。补曰：数音促。"
                },
                {
                    "paragraph": "独处兮志不申，",
                    "zhushu": "踡，伛偻也。"
                },
                {
                    "paragraph": "年齿尽兮命迫促。魁垒挤摧兮常困辱，",
                    "zhushu": "魁垒，促迫也。挤摧。折屈也。垒，一作累。补曰：魁，苦罪切。垒、累，并音磊。魁垒，盘结也。挤，子奚切。"
                },
                {
                    "paragraph": "含忧强老兮愁不乐。",
                    "zhushu": "愁早老曰强也。不，一作无。"
                },
                {
                    "paragraph": "须发苧顇兮顠鬓白，",
                    "zhushu": "苧，乱也。顠，杂白也。须，一作䰅，苧，一作蔓，鬓，一作顮。补曰：苧音狞，艸乱也。顇音悴，顦顇也。顠，疋沿切。发乱㒵。"
                },
                {
                    "paragraph": "思灵泽兮一膏沐。",
                    "zhushu": "灵泽，天之膏润也。盖喻德政也。灵，一作云。"
                },
                {
                    "paragraph": "怀兰英兮把琼若，",
                    "zhushu": "英，华，琼若，食也。兰，一作华。"
                },
                {
                    "paragraph": "待天明兮立踯躅。",
                    "zhushu": "言怀兰把若，无所施之，欲待明君，未知其时，故屏营踯躅。一作蹢躅。补曰：上文只，下文局切。"
                },
                {
                    "paragraph": "云蒙蒙兮电儵烁，",
                    "zhushu": "儵烁，疾也。暗多而明少也。蒙，一作蒙。补曰：烁，书灼切。"
                },
                {
                    "paragraph": "孤雌惊兮鸣呴呴。",
                    "zhushu": "雌，一作雏。补曰：呴音握。"
                },
                {
                    "paragraph": "思怫郁兮肝切剥，忿悁悒兮孰诉告。",
                    "zhushu": "一云于悒悒兮。补曰：怫音佛。悁，一缘切，告，入声。",
                    "type": 2
                },
                {
                    "paragraph": "遭厄",
                    "zhushu": "",
                    "type": 2
                },
                {
                    "paragraph": "悼屈子兮遭厄，",
                    "zhushu": "子，男子之通称也。"
                },
                {
                    "paragraph": "沈王躬兮湘汨。",
                    "zhushu": "贤者质美，故以比王。湘、汨，皆水名。补曰：汨音觅。"
                },
                {
                    "paragraph": "何楚国兮难化，",
                    "zhushu": "言楚国君臣之乱，不可晓喻也。兮，一作之。"
                },
                {
                    "paragraph": "迄于今兮不易。",
                    "zhushu": "政教荒阻，不可变也。于，一作乎。"
                },
                {
                    "paragraph": "士莫志兮羔裘，",
                    "zhushu": "言政秽则士贪鄙，无有素𢇁之志，皎㓗之行也。"
                },
                {
                    "paragraph": "竞佞谀兮谗䦧。",
                    "zhushu": "䦧，不相听。一云谗䦧䦧。补曰：䦧，虚的切。"
                },
                {
                    "paragraph": "指正义兮为曲，訿玉璧兮为石。",
                    "zhushu": "一作璧玉。补曰：訿音紫。"
                },
                {
                    "paragraph": "殦雕游兮华屋，",
                    "zhushu": "殦，一作鹘。"
                },
                {
                    "paragraph": "鵕䴊栖兮柴蔟。",
                    "zhushu": "鵕，一作鵔。栖，一作指，一作蒨，音窜。补曰：鵕，素俊切。䴊，音仪。蔟，千木切。"
                },
                {
                    "paragraph": "起奋迅兮奔走，违群小兮謑訽。",
                    "zhushu": "謑，耻辱垢陋之言也。訽，一作呴。补曰：謑音傒。訽，许候切，又胡豆切。荀子：无廉耻而忍护訽。注云：谓骂辱也。护音奚，一云：謑诟，小人怒。"
                },
                {
                    "paragraph": "载青云兮上升，适昭明兮所处。",
                    "zhushu": "终无所舒情，故欲乘云升天，就日处矣。昭明，日晖。升，一作升。"
                },
                {
                    "paragraph": "蹑天衢兮长驱，踵九阳兮戏荡。",
                    "zhushu": "衢，路也。九阳，日出处也。"
                },
                {
                    "paragraph": "越云汉兮南济，秣余马兮河鼓。",
                    "zhushu": "河鼓，牵牛别名。补曰：尔雅：河鼓谓之牵牛。晋志曰：河鼓三星，在牵牛北。"
                },
                {
                    "paragraph": "云霓纷兮晻翳，",
                    "zhushu": "云，一作霄，翳，一作𣡸。"
                },
                {
                    "paragraph": "参辰回兮颠倒。",
                    "zhushu": "参、辰，皆宿名，夜分而易次，故颠倒失路也。补曰：杨子：吾不睹参、辰之相比。"
                },
                {
                    "paragraph": "逢流星兮问路，顾我指兮从左。",
                    "zhushu": "流星，发所从也。一云顾指我兮。"
                },
                {
                    "paragraph": "俓娵觜兮直驰，",
                    "zhushu": "觜，一作訾。补曰：娵，酒于切。觜音訾。尔雅：娵觜之口，营室东壁也。"
                },
                {
                    "paragraph": "御者迷兮失轨。遂踢达兮邪造，",
                    "zhushu": "流星虽甚，犹不得道。踢达，误过也。邪，一作衺。补曰：踢音惕。达，他达切，一音跌。跌踢，行不正㒵。林云：踢，徒郎、大浪二切。"
                },
                {
                    "paragraph": "与日月兮殊道。志阏绝兮安如，",
                    "zhushu": "志望已讫，不知所之。如，一作归。补曰：阏音过。"
                },
                {
                    "paragraph": "哀所求兮不耦。攀天阶兮下视，",
                    "zhushu": "下，一作俯。"
                },
                {
                    "paragraph": "见鄢郢兮旧宇。",
                    "zhushu": "鄢、郢，楚都也。言上天所求不得，意欲还，下视见旧居也。补曰：鄢，于建切，地名。在楚。音偃者在郑，音焉者在颍川。释文音幰。"
                },
                {
                    "paragraph": "意逍遥兮欲归，众秽盛兮杳杳。",
                    "zhushu": "众秽，谕佞人，言将复害己。"
                },
                {
                    "paragraph": "思哽饐兮诘诎，",
                    "zhushu": "饐，一作咽。"
                },
                {
                    "paragraph": "涕流澜兮如雨。",
                    "zhushu": "还为众伪所害，故悲泣也。",
                    "type": 2
                },
                {
                    "paragraph": "悼乱",
                    "zhushu": "",
                    "type": 2
                },
                {
                    "paragraph": "嗟嗟兮悲夫，",
                    "zhushu": "伤时昏惑。"
                },
                {
                    "paragraph": "殽乱兮纷挐。",
                    "zhushu": "君任佞巧，竞疾忠信，交乱纷挐也。殽，一作散。释文：殽，乎巧切。补曰：挐，女居切。"
                },
                {
                    "paragraph": "茅丝兮同综，",
                    "zhushu": "不别好恶。综，一作䋴。补曰：综，子宋切，机缕也。列女传曰：推而往，引而来者，综也。"
                },
                {
                    "paragraph": "冠屦兮共絇。",
                    "zhushu": "上下无别。屦，一作屣。补曰：絇，具于切。郑康成云：絇谓之拘，着舄屦头以为行戒。"
                },
                {
                    "paragraph": "督万兮侍宴，",
                    "zhushu": "华督、宋万二人，宋大夫，皆弑其君者也。"
                },
                {
                    "paragraph": "周邵兮𧴥蒭。",
                    "zhushu": "周公、邵公。言楚君使忠贤如周、邵者𧴥蒭，反以督、万之人侍宴。补曰：说文：蒭，刈艸也。"
                },
                {
                    "paragraph": "白龙兮见䠶，灵龟兮执拘。",
                    "zhushu": "白龙，川神。灵龟，天瑞。补曰：河伯化为白龙，羿射之，眇其左目。神龟见梦于宋元君，曰：予为清江使河伯之所，渔者余且得予。"
                },
                {
                    "paragraph": "仲尼兮困厄，",
                    "zhushu": "仲尼，圣人，而厄于陈、蔡也。"
                },
                {
                    "paragraph": "邹衍兮幽囚。",
                    "zhushu": "邹衍，贤人，而为佞邪所摄，齐遂执之。"
                },
                {
                    "paragraph": "伊余兮念兹，",
                    "zhushu": "伊，惟也。兹，此也。"
                },
                {
                    "paragraph": "奔遁兮隐居。",
                    "zhushu": "欲避世也。"
                },
                {
                    "paragraph": "将升兮髙山，",
                    "zhushu": "升，一作陟，一作阶。"
                },
                {
                    "paragraph": "上有兮猴猿。欲入兮深谷，下有兮虺蛇。左见兮鸣鵙，右睹兮呼枭。",
                    "zhushu": "鵙，伯劳也。山有猴猿，谷有虺蛇，左右众鸟，𨵙无人民，所以愁惧也。补曰：鵙，古觅切。"
                },
                {
                    "paragraph": "惶悸兮失气，",
                    "zhushu": "悸，惧也。失气，晻然而将绝。补曰：悸，其季切。"
                },
                {
                    "paragraph": "踊跃兮距跳。",
                    "zhushu": "以泄愤懑也。补曰：跳，徒招切。"
                },
                {
                    "paragraph": "便旋兮中原，",
                    "zhushu": "旋，一作绝。"
                },
                {
                    "paragraph": "仰天兮増叹。",
                    "zhushu": "仰，一作卬。"
                },
                {
                    "paragraph": "菅蒯兮壄莽，",
                    "zhushu": "壄，一作野。补曰：菅音奸。蒯，苦怪切。"
                },
                {
                    "paragraph": "雚苇兮仟眠。",
                    "zhushu": "一作千眠，一作仟玄，仟，一作阡。"
                },
                {
                    "paragraph": "鹿蹊兮𨇰𨇰，貒貉兮蟫蟫。",
                    "zhushu": "蟫蟫，相随之㒵。鹿蹊，一作玄鹿。𨇰，一作䠪。𨇰𨇰，一作继踵。补曰：蹊，径也。䠪，吐管切。集韵作躖。说文云：禽兽所践处也。貒音湍，似豕而肥。一音欢。蟫，淫、潭二音。"
                },
                {
                    "paragraph": "鹯鹞兮轩轩，",
                    "zhushu": "轩轩，将止之㒵。补曰：鹞音燿。"
                },
                {
                    "paragraph": "鹑䳺兮甄甄。",
                    "zhushu": "甄甄，小鸟飞㒵。䳺，一作䳺，一云鹑鴳兮。飘飘，一作鹑鸽。补曰：䳺，乌甘切。"
                },
                {
                    "paragraph": "哀我兮寡独，靡有兮齐伦。",
                    "zhushu": "齐，偶。齐，一作匹。"
                },
                {
                    "paragraph": "意欲兮沈吟，迫日兮黄昏，",
                    "zhushu": "意且欲遟，望又促暮，当栖宿也。迫，一作白。"
                },
                {
                    "paragraph": "玄鹤兮髙飞，",
                    "zhushu": "鹤，一作鹳，一云鹍鸡。"
                },
                {
                    "paragraph": "曽逝兮青冥。",
                    "zhushu": "青冥，太清，曽，一作増，逝，一作游。"
                },
                {
                    "paragraph": "鸧鹒兮喈喈，",
                    "zhushu": "鸧鹒，鹂黄也。喈喈，鸣之和。"
                },
                {
                    "paragraph": "山鹊兮嘤嘤。",
                    "zhushu": "嘤嘤，鸣之清也。"
                },
                {
                    "paragraph": "鸿鸬兮振翅，",
                    "zhushu": "鴈之大者曰鸿。鸬，鸬鹚也，振翅，将飞也。"
                },
                {
                    "paragraph": "归鴈兮于征。",
                    "zhushu": "征，行也。言将去。"
                },
                {
                    "paragraph": "吾志兮觉悟，怀我兮圣京。垂屣兮将起，跓竢兮硕明。",
                    "zhushu": "垂，释文作函，测夹切。硕，一作湏。补曰：屣，所尓切。跓，竹句切。集韵：重主切。停足。",
                    "type": 2
                },
                {
                    "paragraph": "伤时",
                    "zhushu": "",
                    "type": 2
                },
                {
                    "paragraph": "惟昊天兮昭灵，",
                    "zhushu": "昊天，夏天也。昭，明也。灵，神也。"
                },
                {
                    "paragraph": "阳气发兮清明。风习习兮龢煖，",
                    "zhushu": "煖，一作　，古作燸。补曰：乃管切。"
                },
                {
                    "paragraph": "百草萌兮华荣。",
                    "zhushu": "荣，一作英。"
                },
                {
                    "paragraph": "堇荼茂兮扶疏，",
                    "zhushu": "堇，葪也。荼，苦菜也。扶，一作敷。补曰：尔雅：啮，苦堇。注云：今堇葵也。"
                },
                {
                    "paragraph": "蘅芷雕兮莹嫇。",
                    "zhushu": "蘅，杜蘅。芷。若芷，皆香草。嫇，一作冥。补曰：莹，于铭切。嫇音铭。"
                },
                {
                    "paragraph": "愍贞良兮遇害，将夭折兮碎糜。",
                    "zhushu": "一作爢。"
                },
                {
                    "paragraph": "时混混兮浇饡，",
                    "zhushu": "饡，餐也。混混，浊也。言如浇饡之乱也。餐，一作餮。补曰：饡音賛。说文云：以羹浇饭。"
                },
                {
                    "paragraph": "哀当世兮莫知。览往昔兮俊彦，亦诎辱兮系累。",
                    "zhushu": "释文作累，力桂切。"
                },
                {
                    "paragraph": "管束缚兮桎梏，百𧵍易兮傅卖。",
                    "zhushu": "傅，一作傅。补曰：淮南云：伯里奚转鬻。注云：伯里奚知虞公不可谏，转行自卖于秦，为穆公相。传亦有转音。"
                },
                {
                    "paragraph": "遭桓缪兮识举，",
                    "zhushu": "管，管仲。百，百里奚也。管仲为鲁所囚，齐桓释而任之。百里奚，晋徒伇，秦缪以五羖之皮赎之为相也。补曰：缪音木。"
                },
                {
                    "paragraph": "才德用兮列施。",
                    "zhushu": "德，一作得。"
                },
                {
                    "paragraph": "且从容兮自慰，",
                    "zhushu": "以古贤者皆然，缓已忧也。"
                },
                {
                    "paragraph": "玩琴书兮游戏。",
                    "zhushu": "补曰：戏音希。"
                },
                {
                    "paragraph": "迫中国兮迮陿，",
                    "zhushu": "无所用志，故云窄陿。一作窄陜。"
                },
                {
                    "paragraph": "吾欲之兮九夷。",
                    "zhushu": "子欲居九夷，疾时之言也。"
                },
                {
                    "paragraph": "超五岭兮嵯峨，",
                    "zhushu": "超，越也。将之九夷，先历五岭之山，言艰难也。"
                },
                {
                    "paragraph": "观浮石兮崔嵬。",
                    "zhushu": "东海有浮石之山。崔嵬，山形。"
                },
                {
                    "paragraph": "陟丹山兮炎野，",
                    "zhushu": "复之南方，丹山、炎野，皆在南方也。"
                },
                {
                    "paragraph": "屯余车兮黄支。",
                    "zhushu": "一本此句在就祝融兮稽疑之下，补曰：杨子曰：黄支之南。"
                },
                {
                    "paragraph": "就祝融兮稽疑，",
                    "zhushu": "黄支，南极国名也。祝融，赤帝之神。稽合所以折谋，求安己之处也。"
                },
                {
                    "paragraph": "嘉己行兮无为。",
                    "zhushu": "嘉，善也。言祝融善己之处。"
                },
                {
                    "paragraph": "乃囘朅兮北逝，",
                    "zhushu": "复旋至比方也。回，一作回。补曰：朅，去竭切。"
                },
                {
                    "paragraph": "遇神孈兮宴娭。",
                    "zhushu": "孈，北方之神名也。言遇神宴而待之。孈，一作孈，释文作孈，音擕。"
                },
                {
                    "paragraph": "欲静居兮自娱，",
                    "zhushu": "言已遇神而宴乐，亦欲安居自娱。"
                },
                {
                    "paragraph": "心愁戚兮不能。",
                    "zhushu": "戚，一作戚。"
                },
                {
                    "paragraph": "放余辔兮策驷，",
                    "zhushu": "复欲去也。放，一作收。"
                },
                {
                    "paragraph": "忽飚腾兮浮云。",
                    "zhushu": "一云忽风腾兮云浮。"
                },
                {
                    "paragraph": "蹠飞杭兮越海，",
                    "zhushu": "蹠，一作跖。"
                },
                {
                    "paragraph": "从安期兮蓬莱。",
                    "zhushu": "蓬莱，海中山名也。安期生，仙人名也。言欲往求仙也。"
                },
                {
                    "paragraph": "缘天梯兮北上，登太一兮王台。",
                    "zhushu": "登，一作升。"
                },
                {
                    "paragraph": "使素女兮鼓簧，",
                    "zhushu": "太一，天帝所在，以王为台也。"
                },
                {
                    "paragraph": "乘戈龢兮讴谣。",
                    "zhushu": "乘戈，仙人也。和素女而歌也。补曰：张晏云：玉女、青要、乘弋等也。戈字作弋。"
                },
                {
                    "paragraph": "声噭誂兮清和，",
                    "zhushu": "噭誂，清畅㒵。噭，释文作激，音叫。誂，他吊切。补曰：噭，呼也。楚谓儿㕸不止曰噭咷。咷音粜。"
                },
                {
                    "paragraph": "音晏衍兮要媱。",
                    "zhushu": "要媱，舞容也。补曰：说文：媱，曲肩貌。方言：媱，游也。江、沅之间，谓戏为媱。"
                },
                {
                    "paragraph": "咸欣欣兮酣乐，余眷眷兮独悲。",
                    "zhushu": "言天神众舞皆喜乐，独己怀悲哀也。"
                },
                {
                    "paragraph": "顾章华兮太息，",
                    "zhushu": "章华，楚台名也。太息，忧叹也。"
                },
                {
                    "paragraph": "志恋恋兮依依。",
                    "zhushu": "恋，一作𣡸。",
                    "type": 2
                },
                {
                    "paragraph": "哀岁",
                    "zhushu": "",
                    "type": 2
                },
                {
                    "paragraph": "旻天兮清凉，",
                    "zhushu": "秋天为旻天。秋节至，故清且凉也。"
                },
                {
                    "paragraph": "玄气兮髙朗。",
                    "zhushu": "秋冬阳气升，故髙朗也。朗，一作明。"
                },
                {
                    "paragraph": "北风兮潦洌，",
                    "zhushu": "寒节至也。洌，一作烈。补曰：潦音寮。"
                },
                {
                    "paragraph": "草木兮苍唐。",
                    "zhushu": "始凋也。草，一作艸，唐，一作黄。"
                },
                {
                    "paragraph": "𧉅蚗兮噍噍，",
                    "zhushu": "促寒将蛰，故噍噍鸣。"
                },
                {
                    "paragraph": "蝍蛆兮穰穰。",
                    "zhushu": "将变貌。"
                },
                {
                    "paragraph": "岁忽忽兮惟暮，",
                    "zhushu": "暮，末。"
                },
                {
                    "paragraph": "余感时兮凄怆。",
                    "zhushu": "感时以悲思也。"
                },
                {
                    "paragraph": "伤俗兮泥浊，蒙蔽兮不章。宝彼兮沙砾，捐此兮夜光。",
                    "zhushu": "夜光，明珠也。"
                },
                {
                    "paragraph": "椒瑛兮湼污，葈耳兮充房。",
                    "zhushu": "葈耳，恶草名也。充房，侍近君也。"
                },
                {
                    "paragraph": "摄衣兮缓带，操我兮墨阳。",
                    "zhushu": "墨阳，剑名。"
                },
                {
                    "paragraph": "升车兮命仆，将驰兮四荒。",
                    "zhushu": "四裔谓之四荒。"
                },
                {
                    "paragraph": "下堂兮见虿，",
                    "zhushu": "虿，土螽也。喻佞人欲害贤，如虿之有螫毒。"
                },
                {
                    "paragraph": "出门兮触𧒒。巷有兮蚰蜒，邑多兮螳螂。睹斯兮嫉贼，心为兮切伤。俯念兮子胥，仰怜兮比干。投剑兮脱冕，龙屈兮蜿蟤。",
                    "zhushu": "蜿蟤，自迫促貌。"
                },
                {
                    "paragraph": "濳藏兮山泽，匍匐兮丛攅。",
                    "zhushu": "丛攅，罗布也。"
                },
                {
                    "paragraph": "窥见兮溪涧，流水兮沄沄。",
                    "zhushu": "沄沄，沸流。"
                },
                {
                    "paragraph": "鼋鼍兮欣欣，鳣鲇兮延延。群行兮上下，骈罗兮列陈。自恨兮无友，特处兮茕茕。",
                    "zhushu": "独行貌。"
                },
                {
                    "paragraph": "冬夜兮陶陶，",
                    "zhushu": "长貌。"
                },
                {
                    "paragraph": "雨雪兮冥冥。神光兮颎颎，鬼火兮荧荧。",
                    "zhushu": "神光，山川之精，能为光者也。荧荧，小火也。"
                },
                {
                    "paragraph": "修德兮困控，",
                    "zhushu": "将谁困控，言无引己也。"
                },
                {
                    "paragraph": "愁不聊兮遑生。",
                    "zhushu": "遑，暇。"
                },
                {
                    "paragraph": "忧纡兮郁郁，恶所兮写情。",
                    "zhushu": "",
                    "type": 2
                },
                {
                    "paragraph": "守志",
                    "zhushu": ""
                },
                {
                    "paragraph": "陟玉峦兮逍遥，",
                    "zhushu": "王峦，昆仑山也。山脊曰峦。逍遥，须臾也。"
                },
                {
                    "paragraph": "览髙冈兮峣峣。",
                    "zhushu": "山岭曰冈。峣峣，特髙也。"
                },
                {
                    "paragraph": "桂树列兮纷敷，",
                    "zhushu": "昆仑山多桂树，纷错敷衍。"
                },
                {
                    "paragraph": "吐紫华兮布条。",
                    "zhushu": "桂华紫色，布敷条枝。"
                },
                {
                    "paragraph": "实孔鸾兮所居，",
                    "zhushu": "孔鸾，大鸟。"
                },
                {
                    "paragraph": "今其集兮惟鸮。",
                    "zhushu": "鸮，小鸟也。以言名山宜神鸟䖏之，犹朝廷宜贤者居位，而今惟小人，故云鸮萃之也。"
                },
                {
                    "paragraph": "乌鹊惊兮哑哑，",
                    "zhushu": "神鸟至，则众鸟集从。今反鸮往䖏之，故惊而鸣也。"
                },
                {
                    "paragraph": "余顾瞻兮怊怊。",
                    "zhushu": "怊怊，四远貌。"
                },
                {
                    "paragraph": "彼日月兮暗昧，",
                    "zhushu": "日月无光，云雾之所蔽。人君昏乱，佞邪之所惑。"
                },
                {
                    "paragraph": "障覆天兮祲氛。",
                    "zhushu": "祲，恶气貌。"
                },
                {
                    "paragraph": "伊我后兮不聪，",
                    "zhushu": "后，君。"
                },
                {
                    "paragraph": "焉陈诚兮効忠。摅羽翮兮超俗，",
                    "zhushu": "无所効其忠诚，故　飞而去也。"
                },
                {
                    "paragraph": "游陶遨兮养神。",
                    "zhushu": "陶遨，心无所系。"
                },
                {
                    "paragraph": "乘六蛟兮蜿蝉，",
                    "zhushu": "蜿蝉，群蛟之形也。龙无角曰蛟。"
                },
                {
                    "paragraph": "遂驰骋兮升云。扬彗光兮为旗，秉电策兮为鞭。",
                    "zhushu": "复欲升天，求仙人也。"
                },
                {
                    "paragraph": "朝晨发兮鄢郢，",
                    "zhushu": "郢，楚都也。"
                },
                {
                    "paragraph": "食时至兮增泉。",
                    "zhushu": "增泉，天汉也。"
                },
                {
                    "paragraph": "绕曲阿兮北次，",
                    "zhushu": "次，舍。"
                },
                {
                    "paragraph": "造我车兮南端。",
                    "zhushu": "复适南方也。"
                },
                {
                    "paragraph": "谒𤣥黄兮纳贽，",
                    "zhushu": "𤣥黄，中央之帝也。"
                },
                {
                    "paragraph": "崇忠贞兮弥坚。",
                    "zhushu": "虽遥荡天际之间，不失其忠诚也。"
                },
                {
                    "paragraph": "历九宫兮徧观，",
                    "zhushu": "九宫，天之官也。"
                },
                {
                    "paragraph": "睹秘藏兮宝珍。就傅说兮骑龙，",
                    "zhushu": "傅说，殷王武丁之贤相也，死补辰宿。"
                },
                {
                    "paragraph": "与织女兮合婚。举天罼兮掩邪，",
                    "zhushu": "罼，宿名也。毕有囚奸名，故欲以掩取邪佞之人也。"
                },
                {
                    "paragraph": "彀天弧兮䠶奸。",
                    "zhushu": "弧，亦星名也。弧矢弓弩，故欲以䠶奸人也。"
                },
                {
                    "paragraph": "随真人兮翺翔，",
                    "zhushu": "真，仙人也。"
                },
                {
                    "paragraph": "食元气兮长存。",
                    "zhushu": "元气，天气。"
                },
                {
                    "paragraph": "望太㣲兮穆穆，",
                    "zhushu": "太㣲，天之中宫。穆穆，和顺也。"
                },
                {
                    "paragraph": "睨三阶兮炳分。",
                    "zhushu": "太㣲之阶。"
                },
                {
                    "paragraph": "相辅政兮成化，建烈业兮垂勋。",
                    "zhushu": "当与众仙共辅天帝，成化而建功也。"
                },
                {
                    "paragraph": "目瞥瞥兮西没，道遐逈兮阻叹。志稸积兮未通，怅敞罔兮自怜。",
                    "zhushu": "言升仙之事，迫而不通，故使志不展而自伤也。"
                },
                {
                    "paragraph": "乱曰：天庭明兮云霓藏，三光朗兮镜万方。",
                    "zhushu": "天清则云霓除，日月星辰昭，君明下理，贤愚得所也。"
                },
                {
                    "paragraph": "斥𧌨蝪兮进龟龙，策谋从兮翼机衡。",
                    "zhushu": "𧌨蝪，喻小人，龟、龙，喻君子。璇玑王衡，以喻君能任贤，斥去小人，以自辅翼也。一云奋策谋兮。"
                },
                {
                    "paragraph": "配稷契兮恢唐功，",
                    "zhushu": "配，匹也。恢，大唐尧也。稷、契，尧佐也。言遇明君，则当与稷、契恢夫尧、舜之善也。一曰恢虞功。"
                },
                {
                    "paragraph": "咾英俊兮未为双。",
                    "zhushu": "双，匹也。"
                }
            ]
        }
    ]
}