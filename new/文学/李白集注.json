{
    "name": "李白集注",
    "author": "唐·李白撰 南宋·杨齐贤注",
    "loadChapterCount": 1,
    "hasZhushu": true,
    "chapters": [
        {
            "name": "李太白集序",
            "paragraphs": [
                {
                    "paragraph": "李太白集序",
                    "type": 1
                },
                {
                    "paragraph": "李白，字太白，陇西成纪人，凉武昭王暠九世孙。蝉联珪组，世为显著。中叶非罪，谪居条支，易姓与名。然自穷蝉至舜，五世为庶，累世不大曜，亦可叹焉。神龙之始，逃归于蜀。复指李树而生伯阳。惊姜之夕，长庚入梦。故生而名白，以太白字之。世称太白之精，得之矣。不读非圣之书，耻为郑卫之作，故其言多似天仙之辞。凡所著述，言多讽兴。自三代以来，风骚之后。驰驱屈宋，鞭挞扬马。千载独步，唯公一人。故王公趋风，列岳结轨，群贤翕习，如鸟归凤。卢黄门云：陈拾遗横制颓波，天下质文，翕然一变。至今朝诗体，尚有梁陈宫掖之风，至公大变，扫地并尽，今古文集，遏而不行。唯公文章横被六合，可谓力敌造化欤！天寳中，皇祖下诏，征就金马，降辇步迎，如见绮皓。以七寳床赐食，御手调羹以饭之，谓曰：“卿是布衣，名为朕知，非素畜道义，何以及此？”置千金銮殿，出入翰林中，问以国政，潜草诏诰，人无知者。丑正同列，害能成谤，格言不入，帝用疏之。公乃浪迹纵酒，以自昏秽，咏歌之际，屡称东山。又与贺知章、崔宗之等自为八仙之游，谓公谪仙人。朝列赋谪仙之歌，凡数百首，多言公之不得意。天子知其不可留，乃赐金归之。遂就从祖陈留采访大使彦允，请北海高天师授道箓于齐州紫极宫，将东归蓬莱，仍羽人驾丹丘耳。阳冰试弦歌于当涂，心非所好。公遐不弃我，乘扁舟而相顾。临当挂冠，公又疾亟，草藁万卷，手集未修，枕上授简，俾余为序。论关雎之义，始愧卜商。明春秋之辞，终惭杜预。自中原有事，公避地八年，当时著述，十丧其九。今所存者，皆得之它人焉。时寳应元年十一月乙酉也。",
                    "type": 2
                },
                {
                    "paragraph": "别集序",
                    "type": 2
                },
                {
                    "paragraph": "李翰林歌诗，李阳冰纂为草堂集十卷。史又别收歌诗十卷，与草堂集互有得失，因校勘排为二十卷，号曰李翰林集。今于三馆中得李白赋、序、表、赞、书颂等。亦排为十卷，号曰李翰林别集。翰林在唐天寳中，贺秘监闻于明皇帝，召见金銮殿，降步辇迎。如见绮皓，草和蕃书，思若悬河。帝嘉之。七寳方丈，赐食于前。御手调羹。于是置之金銮殿，出入翰林中。其诸事迹，草堂集序、范传正撰新墓碑，亦略而详矣。史又撰李白传一卷，事又稍周。然有三事，近方得之。开元中，禁中初重木芍药，即今牡丹也。",
                    "zhushu": "开元天寳花木记云：“禁中呼木芍药为牡丹。”"
                },
                {
                    "paragraph": "得四本，红、紫、浅红、通白者，上因移植于兴庆池东沉香亭前。会花方繁开，上乘照夜车，太真妃以步辇从。诏选梨园弟子中尤者，得乐一十六色。李龟年以歌擅一时之名，手捧檀板，押众乐前，将欲歌之。上曰：“赏名花，对妃子，焉用旧乐辞焉？”遽命龟年持金花笺，宣赐翰林供奉李白，立进清平调辞三章。白欣然承诏旨，由若宿酲未解，因援笔赋之。其一曰：云想衣裳花想容，春风拂槛露华浓。若非群玉山头见，会向瑶台月下逢。其二曰：一枝红艳露凝香，云雨巫山枉断肠。借问汉宫谁得似？可怜飞燕倚新粧。其三曰：名花倾国两相欢，长得君王带笑看。解释春风无限恨，沉香亭北倚阑干。龟年以歌辞进，主命梨园弟子略约调抚丝竹，遂促龟年以歌之。太真妃持颇梨七寳杯，酌西凉州蒲萄酒。笑领歌辞，意甚厚。上因调玉笛以倚曲，每曲徧将换，则迟其声以媚之。太真妃饮罢，敛绣巾重拜。上自是顾李翰林尤异于诸学士。会高力士终以脱靴为深耻。异日，太真妃重吟前辞。力士曰：“始以妃子怨李白，深入骨髓，何翻拳拳如是邪？”太真妃因惊曰：“何翰林学士能辱人如斯？”力士曰：“以飞燕指妃子，贱之甚矣。”太真妃颇深然之。上尝三欲命李白官，卒为宫中所捍而止。白尝有知鉴，客并州，识汾阳王郭子仪于行伍间，为脱其刑责而奖重之。及翰林坐永王之事，汾阳功成，请以官爵赎翰林。上许之。因而免诛。翰林之知人如此，汾阳之报德如彼。白之从弟令问，常自白曰：“兄心肝五臓皆锦绣邪？不然。何开口成文，挥翰雾散尔？”传中漏此三事，今书于序中。白有歌云：吟诗作赋北窗里，万言不及一杯水。盖叹乎！有其时而无其位。呜呼！以翰林之才名，遇玄宗之知见，而乃飘零如是。宋中丞荐于圣真云：“一命不霑，四海称屈。得非命欤？”白居易赠刘禹锡诗云：“诗称国手徒为尔，命压人头不柰何。”斯言不虚矣，凡百有位，无自轻焉。撰集之次，聊存梗㮣而已。时在绕雷州中。咸平元年三月三日序。",
                    "type": 2
                },
                {
                    "paragraph": "故翰林学士李公墓志",
                    "type": 2
                },
                {
                    "paragraph": "呜呼！姑熟东南青山北，世有唐髙士李白之墓。呜呼哀哉！夫仁以安物，公其懋焉；义以济难，公其志焉；识以辩理，公其博焉；文以宣志，公其懿焉。宜其上为王师，下为伯友。年六十有二，不偶，赋临终歌而卒。悲夫！圣以立德，贤以立言，道以恒世，言以经俗。虽白死矣，吾不谓其亡矣也。有子曰伯禽，天然长能持，幼能辩，数梯公之德，必将大其名也已矣。铭曰："
                },
                {
                    "paragraph": "立德谓圣，立言谓贤。嗟君之道，奇于人而侔于天，哀哉！",
                    "type": 2
                },
                {
                    "paragraph": "唐翰林李君碣记",
                    "type": 2
                },
                {
                    "paragraph": "君名白，广汉人。性倜傥，好纵横术，善赋诗，才调逸迈，往往兴会属词，恐古人之善诗者亦不逮。尤工古歌，少任侠，不事产业，知闻京师。天寳初，玄宗辟翰林待诏，因为和蕃书，并上宣唐鸿猷一篇。上重之，欲以纶诰之任委之，同列者所谤，诏令归山。遂浪迹天下，以诗酒自适。又志尚道术，谓神仙可致，不求小官，以当世之务自负。流离轗轲，竟无所成名。有子名伯禽，偶游至此，遂以疾终，因葬于此。文集亦无定卷，家有之。代宗登极，广拔淹瘁，时君亦拜拾遗。闻命之后，君亦逝矣。呜呼！与其才不与其命，悲夫！李白幼则以诗，为君所知。及此投吊，荒坟将毁，追想音容，悲不能止。邑有贤宰顾公游秦，志好为诗，亦尝慕效李君气调。因嗟盛才冥寞，遂表墓式坟，乃题贞石，冀传于往来也。贞元六年四月七日记。沙门履文书。坟去墓记一百二十步。",
                    "type": 2
                },
                {
                    "paragraph": "后序",
                    "type": 2
                },
                {
                    "paragraph": "唐李阳冰序李白草堂集十卷云“当时著述，十丧其九”。咸平中，乐史别得白歌诗十卷，合为李翰林集二十卷，凡七百七十六篇。史又纂杂著为别集十卷。治平元年，得王文献公溥家藏白诗集上、中二帙，凡广一百四篇，惜遗其下帙。熙宁元年，得唐魏万所纂诗集二卷，凡广四十四篇，因裒唐类诗诸编，洎刻石所传、别集所载者，又得七十七篇，无虑千篇。沿旧目而厘正其彚次，使各相从，以别集附于后。凡赋、表、书、序、碑、颂、记、铭、赞、文六十五篇，合为三十卷。同舍吕缙叔出汉东紫阳先生碑而残缺，间莫能辨，不复收云。"
                },
                {
                    "paragraph": "夏五月晦，常山宋敏求题。"
                },
                {
                    "paragraph": "李白集三十二卷，旧歌诗七百七十六篇，今千有一篇。杂著六十五篇者，知制诰常山宋敏求字次道之所广也。次道既以类广白诗，自为序，而未考次其作之先后。余得其书，乃考其先后而次第之。盖白蜀郡人，初隐岷山，出居襄、汉之间，南游江淮，至楚，观云梦。云梦许氏者，高宗时宰相圉师之家也，以女妻白，因留云梦者三年。去之齐鲁，居徂来山竹溪。入吴，至长安。明皇闻其名，召见，以为翰林供奉。顷之，不合，去。北抵赵、魏、燕、晋，西涉岐、邠，历商、于，至洛阳，游梁最久。复之齐鲁，南游淮泗，再入吴，转徙金陵、上秋浦、寻阳。天寳十四载，安禄山反。明年，明皇在蜀，永王璘节度东南，白时卧庐山，璘迫致之。璘军败丹阳，白奔亡至宿松，坐系寻阳狱。宣抚大使崔涣与御史中丞宋若思验治白，以为罪薄宜贳，而若思军赴河南，遂释白囚，使谋其军事。上书肃宗，荐白才可用，不报。是时，白年五十有七矣。乾元元年，终以污璘事长流夜郎，遂泛洞庭，上峡江，至巫山，以赦得释，憩岳阳、江夏，久之。复如寻阳，过金陵，徘徊于历阳、宣城二郡。其族人阳冰为当涂令，白过之，以病卒，年六十有四，是时寳应元年也。其始终所更涉如此。此白之诗书所自叙可考者也。刘全白为白墓志，称白偶乘扁舟，一日千里，或遇胜景，终年不移。则见于白之自叙者，盖亦其略也。旧史称白山东人，为翰林待诏。又称永王璘节度扬州，白在宣城谒见，遂辟为从事。而新书又称白流夜郎，还寻阳，坐事下狱，宋若思释之者，皆不合于白之自叙，盖史误也。白之诗连类引义，虽中于法度者寡，然其辞闳丽俊伟，殆骚人所不及，近世所未有也。旧史称白有逸才，志气宏放，飘然有超世之心。余以为实录，而新书不著其语，故录之，使览者得详焉。"
                }
            ]
        },
        {
            "name": "李太白集目录",
            "paragraphs": [
                {
                    "paragraph": "李太白集目录",
                    "type": 1
                },
                {
                    "paragraph": "卷之一",
                    "type": 2
                },
                {
                    "paragraph": "古赋",
                    "type": 2
                },
                {
                    "paragraph": "大鹏赋  拟恨赋",
                    "type": 2
                },
                {
                    "paragraph": "惜余春赋  愁阳春赋",
                    "type": 2
                },
                {
                    "paragraph": "悲清秋赋  剑阁赋",
                    "type": 2
                },
                {
                    "paragraph": "明堂赋  大猎赋",
                    "type": 2
                },
                {
                    "paragraph": "卷之二",
                    "type": 2
                },
                {
                    "paragraph": "古风",
                    "type": 2
                },
                {
                    "paragraph": "歌诗五十九首",
                    "type": 2
                },
                {
                    "paragraph": "卷之三",
                    "type": 2
                },
                {
                    "paragraph": "乐府",
                    "type": 2
                },
                {
                    "paragraph": "远别离  公无渡河",
                    "type": 2
                },
                {
                    "paragraph": "蜀道难  梁甫吟",
                    "type": 2
                },
                {
                    "paragraph": "乌夜啼  乌栖曲",
                    "type": 2
                },
                {
                    "paragraph": "战城南  将进酒",
                    "type": 2
                },
                {
                    "paragraph": "行行且游猎篇  飞龙引二首",
                    "type": 2
                },
                {
                    "paragraph": "天马歌  行路难三首",
                    "type": 2
                },
                {
                    "paragraph": "长相思   上留田行",
                    "type": 2
                },
                {
                    "paragraph": "春日行  前有樽酒行二首",
                    "type": 2
                },
                {
                    "paragraph": "夜坐吟  野田黄雀行",
                    "type": 2
                },
                {
                    "paragraph": "箜篌谣  雉朝飞",
                    "type": 2
                },
                {
                    "paragraph": "上云乐",
                    "type": 2
                },
                {
                    "paragraph": "夷则格上白鸠拂舞辞",
                    "type": 2
                },
                {
                    "paragraph": "日出入行  胡无人",
                    "type": 2
                },
                {
                    "paragraph": "北风行  侠客行",
                    "type": 2
                },
                {
                    "paragraph": "卷之四",
                    "type": 2
                },
                {
                    "paragraph": "乐府",
                    "type": 2
                },
                {
                    "paragraph": "关山月  独漉篇",
                    "type": 2
                },
                {
                    "paragraph": "登高丘而望远海",
                    "type": 2
                },
                {
                    "paragraph": "阳春歌  阳叛儿",
                    "type": 2
                },
                {
                    "paragraph": "双燕离  山人劝酒",
                    "type": 2
                },
                {
                    "paragraph": "于阗采花  鞠歌行",
                    "type": 2
                },
                {
                    "paragraph": "幽涧泉  王昭君二首",
                    "type": 2
                },
                {
                    "paragraph": "中山孺子妾歌  荆州歌",
                    "type": 2
                },
                {
                    "paragraph": "设辟邪伎鼓吹雉子班曲",
                    "type": 2
                },
                {
                    "paragraph": "相逢行  古有所思行",
                    "type": 2
                },
                {
                    "paragraph": "久别离  白头吟二首",
                    "type": 2
                },
                {
                    "paragraph": "采莲曲  临江王节士歌",
                    "type": 2
                },
                {
                    "paragraph": "司马将军歌  君道曲",
                    "type": 2
                },
                {
                    "paragraph": "结袜子  结客少年场行",
                    "type": 2
                },
                {
                    "paragraph": "长干行二首  古朗月行",
                    "type": 2
                },
                {
                    "paragraph": "上之回  独不见",
                    "type": 2
                },
                {
                    "paragraph": "白纻辞三首  鸣鴈行",
                    "type": 2
                },
                {
                    "paragraph": "妾薄命  幽州胡马客歌",
                    "type": 2
                },
                {
                    "paragraph": "卷之五",
                    "type": 2
                },
                {
                    "paragraph": "乐府",
                    "type": 2
                },
                {
                    "paragraph": "门有车马客行  君子有所思行",
                    "type": 2
                },
                {
                    "paragraph": "东海有勇妇  黄葛篇",
                    "type": 2
                },
                {
                    "paragraph": "白马篇  凤笙篇",
                    "type": 2
                },
                {
                    "paragraph": "怨歌行  塞下曲六首",
                    "type": 2
                },
                {
                    "paragraph": "来日大难  塞上曲",
                    "type": 2
                },
                {
                    "paragraph": "玉阶怨  襄阳曲四首",
                    "type": 2
                },
                {
                    "paragraph": "大堤曲  宫中行乐辞八首",
                    "type": 2
                },
                {
                    "paragraph": "清平调词三首  鼓吹入朝曲",
                    "type": 2
                },
                {
                    "paragraph": "秦女休行  秦女卷衣",
                    "type": 2
                },
                {
                    "paragraph": "东武吟",
                    "type": 2
                },
                {
                    "paragraph": "邯郸才人嫁为厮养卒妇",
                    "type": 2
                },
                {
                    "paragraph": "出自蓟北门行  洛阳陌",
                    "type": 2
                },
                {
                    "paragraph": "北上行  短歌行",
                    "type": 2
                },
                {
                    "paragraph": "空城雀  菩萨蛮",
                    "type": 2
                },
                {
                    "paragraph": "忆秦娥",
                    "type": 2
                },
                {
                    "paragraph": "卷之六",
                    "type": 2
                },
                {
                    "paragraph": "乐府",
                    "type": 2
                },
                {
                    "paragraph": "发白马  陌上桑",
                    "type": 2
                },
                {
                    "paragraph": "枯鱼过河泣  丁都护歌",
                    "type": 2
                },
                {
                    "paragraph": "相逢行  千里思",
                    "type": 2
                },
                {
                    "paragraph": "树中草  君马黄",
                    "type": 2
                },
                {
                    "paragraph": "拟古  折杨柳",
                    "type": 2
                },
                {
                    "paragraph": "少年子  紫骝马",
                    "type": 2
                },
                {
                    "paragraph": "少年行二首  白鼻䯄",
                    "type": 2
                },
                {
                    "paragraph": "豫章行  沐浴子",
                    "type": 2
                },
                {
                    "paragraph": "高句骊  静夜思",
                    "type": 2
                },
                {
                    "paragraph": "绿水曲  凤凰曲",
                    "type": 2
                },
                {
                    "paragraph": "凤台曲  从军行",
                    "type": 2
                },
                {
                    "paragraph": "秋思  春思",
                    "type": 2
                },
                {
                    "paragraph": "秋思  子夜吴歌四首",
                    "type": 2
                },
                {
                    "paragraph": "对酒行  估客行",
                    "type": 2
                },
                {
                    "paragraph": "捣衣篇  少年行",
                    "type": 2
                },
                {
                    "paragraph": "长歌行  长相思",
                    "type": 2
                },
                {
                    "paragraph": "猛虎行  去妇词",
                    "type": 2
                },
                {
                    "paragraph": "卷之七",
                    "type": 2
                },
                {
                    "paragraph": "歌吟",
                    "type": 2
                },
                {
                    "paragraph": "襄阳歌  南都行",
                    "type": 2
                },
                {
                    "paragraph": "江上吟  侍从宜春苑歌",
                    "type": 2
                },
                {
                    "paragraph": "玉壶吟  豳歌行上新平长史",
                    "type": 2
                },
                {
                    "paragraph": "西岳云台歌送丹丘子",
                    "type": 2
                },
                {
                    "paragraph": "元丹丘歌  扶风豪士歌",
                    "type": 2
                },
                {
                    "paragraph": "同族弟叔卿照山水壁歌",
                    "type": 2
                },
                {
                    "paragraph": "白毫子歌  梁园吟",
                    "type": 2
                },
                {
                    "paragraph": "鸣皋歌送岑征君",
                    "type": 2
                },
                {
                    "paragraph": "鸣皋歌饯从翁清归五厓山居",
                    "type": 2
                },
                {
                    "paragraph": "劳劳亭歌  横江词六首",
                    "type": 2
                },
                {
                    "paragraph": "金陵城西楼月下吟",
                    "type": 2
                },
                {
                    "paragraph": "东山吟  僧伽歌",
                    "type": 2
                },
                {
                    "paragraph": "白云歌送刘十六归山",
                    "type": 2
                },
                {
                    "paragraph": "金陵歌送别范宣",
                    "type": 2
                },
                {
                    "paragraph": "笑歌行  悲歌行",
                    "type": 2
                },
                {
                    "paragraph": "卷之八",
                    "type": 2
                },
                {
                    "paragraph": "歌吟",
                    "type": 2
                },
                {
                    "paragraph": "秋浦歌十七首",
                    "type": 2
                },
                {
                    "paragraph": "当涂赵少府粉图山水歌",
                    "type": 2
                },
                {
                    "paragraph": "永王东巡歌十一首",
                    "type": 2
                },
                {
                    "paragraph": "上皇西巡南京歌十首",
                    "type": 2
                },
                {
                    "paragraph": "峨眉山月歌",
                    "type": 2
                },
                {
                    "paragraph": "峨眉山月歌送蜀僧入京",
                    "type": 2
                },
                {
                    "paragraph": "赤壁歌送别  江夏行",
                    "type": 2
                },
                {
                    "paragraph": "怀仙歌  玉真仙人词",
                    "type": 2
                },
                {
                    "paragraph": "清溪行",
                    "type": 2
                },
                {
                    "paragraph": "詶殷明佐见赠五云裘歌",
                    "type": 2
                },
                {
                    "paragraph": "临路歌  古意",
                    "type": 2
                },
                {
                    "paragraph": "山鹧鸪词",
                    "type": 2
                },
                {
                    "paragraph": "历阳壮士勤将军思齐歌",
                    "type": 2
                },
                {
                    "paragraph": "草书歌行  和卢侍御通塘曲",
                    "type": 2
                },
                {
                    "paragraph": "卷之九",
                    "type": 2
                },
                {
                    "paragraph": "赠",
                    "type": 2
                },
                {
                    "paragraph": "赠孟浩然  赠从兄襄阳少府皓",
                    "type": 2
                },
                {
                    "paragraph": "淮海对雪赠傅霭",
                    "type": 2
                },
                {
                    "paragraph": "赠徐安宜  赠任城卢主簿",
                    "type": 2
                },
                {
                    "paragraph": "早秋赠裴十七仲堪",
                    "type": 2
                },
                {
                    "paragraph": "赠范金卿  其二",
                    "type": 2
                },
                {
                    "paragraph": "赠瑕丘王少府  东鲁见狄博通",
                    "type": 2
                },
                {
                    "paragraph": "京兆韦参军量移东阳二首",
                    "type": 2
                },
                {
                    "paragraph": "赠丹阳横山处士周惟长",
                    "type": 2
                },
                {
                    "paragraph": "王真公主别馆赠张卿二首",
                    "type": 2
                },
                {
                    "paragraph": "赠韦秘书子春  赠韦侍御黄裳",
                    "type": 2
                },
                {
                    "paragraph": "赠薛校书  赠何判官昌浩",
                    "type": 2
                },
                {
                    "paragraph": "读诸葛武侯传怀赠长安崔少府",
                    "type": 2
                },
                {
                    "paragraph": "赠郭将军",
                    "type": 2
                },
                {
                    "paragraph": "驾去温泉后赠杨山人",
                    "type": 2
                },
                {
                    "paragraph": "温泉侍从归逢故人",
                    "type": 2
                },
                {
                    "paragraph": "赠裴十四  赠崔侍郎",
                    "type": 2
                },
                {
                    "paragraph": "述德兼陈情呈哥舒大夫",
                    "type": 2
                },
                {
                    "paragraph": "雪谗诗赠友人  赠参寥子",
                    "type": 2
                },
                {
                    "paragraph": "赠饶阳张司户  赠清漳明甫姪",
                    "type": 2
                },
                {
                    "paragraph": "赠临洺县令皓弟时被讼停官",
                    "type": 2
                },
                {
                    "paragraph": "赠郭季鹰",
                    "type": 2
                },
                {
                    "paragraph": "邺中王大劝入高凤石门山幽居",
                    "type": 2
                },
                {
                    "paragraph": "赠华州王司士  赠卢征君昆弟",
                    "type": 2
                },
                {
                    "paragraph": "赠新平少年  赠崔侍郎",
                    "type": 2
                },
                {
                    "paragraph": "走笔赠独孤驸马",
                    "type": 2
                },
                {
                    "paragraph": "赠嵩山焦炼师  口号赠征君鸿",
                    "type": 2
                },
                {
                    "paragraph": "上李邕  赠张公洲革处士",
                    "type": 2
                },
                {
                    "paragraph": "卷之十",
                    "type": 2
                },
                {
                    "paragraph": "赠",
                    "type": 2
                },
                {
                    "paragraph": "秋日炼药院镊白发赠元六兄林宗",
                    "type": 2
                },
                {
                    "paragraph": "书情赠蔡舍人雄",
                    "type": 2
                },
                {
                    "paragraph": "怀襄阳旧游赠马少府",
                    "type": 2
                },
                {
                    "paragraph": "对雪献从兄虞城宰",
                    "type": 2
                },
                {
                    "paragraph": "访道安陵遇盖还为余造箓赠别",
                    "type": 2
                },
                {
                    "paragraph": "赠崔郎中宗之  赠崔咨议",
                    "type": 2
                },
                {
                    "paragraph": "赠升州王使君忠臣",
                    "type": 2
                },
                {
                    "paragraph": "赠别从甥髙五  赠裴司马",
                    "type": 2
                },
                {
                    "paragraph": "叙旧赠江阳宰陆调",
                    "type": 2
                },
                {
                    "paragraph": "赠从孙义兴宰铭",
                    "type": 2
                },
                {
                    "paragraph": "草创大还赠柳官迪",
                    "type": 2
                },
                {
                    "paragraph": "赠崔司户文昆季",
                    "type": 2
                },
                {
                    "paragraph": "赠溧阳宋少府陟",
                    "type": 2
                },
                {
                    "paragraph": "戏赠郑溧阳  赠僧厓公",
                    "type": 2
                },
                {
                    "paragraph": "游溧阳北湖亭望瓦屋山怀古",
                    "type": 2
                },
                {
                    "paragraph": "醉后赠从甥高镇",
                    "type": 2
                },
                {
                    "paragraph": "赠秋浦柳少府  赠崔秋浦三首",
                    "type": 2
                },
                {
                    "paragraph": "望九华山赠韦青阳仲堪",
                    "type": 2
                },
                {
                    "paragraph": "卷之十一",
                    "type": 2
                },
                {
                    "paragraph": "赠",
                    "type": 2
                },
                {
                    "paragraph": "赠王判官时余归隐庐山屏风叠",
                    "type": 2
                },
                {
                    "paragraph": "在水军宴赠幕府诸侍御",
                    "type": 2
                },
                {
                    "paragraph": "赠武十七谔  赠闾丘宿松",
                    "type": 2
                },
                {
                    "paragraph": "狱中上崔相涣",
                    "type": 2
                },
                {
                    "paragraph": "中丞宋公以吴兵赴河南",
                    "type": 2
                },
                {
                    "paragraph": "流夜郎赠辛判官",
                    "type": 2
                },
                {
                    "paragraph": "赠刘都使  赠常侍御",
                    "type": 2
                },
                {
                    "paragraph": "赠易秀才",
                    "type": 2
                },
                {
                    "paragraph": "忆旧游书怀赠韦太守",
                    "type": 2
                },
                {
                    "paragraph": "江夏史君席上赠史郎中",
                    "type": 2
                },
                {
                    "paragraph": "郑太守见访赠别",
                    "type": 2
                },
                {
                    "paragraph": "江上赠窦长史  赠王汉阳",
                    "type": 2
                },
                {
                    "paragraph": "赠汉阳辅录事二首",
                    "type": 2
                },
                {
                    "paragraph": "江夏赠韦南陵冰",
                    "type": 2
                },
                {
                    "paragraph": "赠卢司户",
                    "type": 2
                },
                {
                    "paragraph": "赠从弟南平太守之遥三首",
                    "type": 2
                },
                {
                    "paragraph": "赠潘侍御论钱少阳",
                    "type": 2
                },
                {
                    "paragraph": "赠柳圆  流夜郎半道承恩",
                    "type": 2
                },
                {
                    "paragraph": "赠张相镐二首",
                    "type": 2
                },
                {
                    "paragraph": "闻谢杨儿吟虎词因有赠",
                    "type": 2
                },
                {
                    "paragraph": "宿清溪主人  系寻阳上崔相涣",
                    "zhushu": "二首",
                    "type": 2
                },
                {
                    "paragraph": "巴陵赠贾舍人",
                    "type": 2
                },
                {
                    "paragraph": "卷之十二",
                    "type": 2
                },
                {
                    "paragraph": "赠",
                    "type": 2
                },
                {
                    "paragraph": "赠别舍人弟台卿之江南",
                    "type": 2
                },
                {
                    "paragraph": "醉后赠王历阳  赠历阳褚司马",
                    "type": 2
                },
                {
                    "paragraph": "对雪醉后赠王历阳",
                    "type": 2
                },
                {
                    "paragraph": "赠宇文太守兼崔侍御",
                    "type": 2
                },
                {
                    "paragraph": "赠宣城赵太守悦",
                    "type": 2
                },
                {
                    "paragraph": "赠从弟宣州长史昭",
                    "type": 2
                },
                {
                    "paragraph": "于五松山赠南陵常赞府",
                    "type": 2
                },
                {
                    "paragraph": "见会公谈陵阳山水有赠",
                    "type": 2
                },
                {
                    "paragraph": "赠友人三首  陈情赠友人",
                    "type": 2
                },
                {
                    "paragraph": "赠从弟冽  赠闾丘处士",
                    "type": 2
                },
                {
                    "paragraph": "赠钱征君少阳",
                    "type": 2
                },
                {
                    "paragraph": "赠宣州灵源寺仲濬公",
                    "type": 2
                },
                {
                    "paragraph": "赠僧朝美  赠僧行融",
                    "type": 2
                },
                {
                    "paragraph": "赠黄山胡公求白鹇",
                    "type": 2
                },
                {
                    "paragraph": "登敬亭山赠窦主簿",
                    "type": 2
                },
                {
                    "paragraph": "赠汪伦",
                    "type": 2
                },
                {
                    "paragraph": "将避地剡中留赠崔宣城",
                    "type": 2
                },
                {
                    "paragraph": "献从叔当涂宰阳冰",
                    "type": 2
                },
                {
                    "paragraph": "卷之十三",
                    "type": 2
                },
                {
                    "paragraph": "寄",
                    "type": 2
                },
                {
                    "paragraph": "安陆白兆山桃花岩寄刘侍御绾",
                    "type": 2
                },
                {
                    "paragraph": "淮南卧病书怀寄赵㽔",
                    "type": 2
                },
                {
                    "paragraph": "寄弄月溪吴山人",
                    "type": 2
                },
                {
                    "paragraph": "秋山寄张卿及王征君",
                    "type": 2
                },
                {
                    "paragraph": "望终南山寄紫阁隐者",
                    "type": 2
                },
                {
                    "paragraph": "夕霁杜陵登楼寄韦繇",
                    "type": 2
                },
                {
                    "paragraph": "夜宿香山寺寄王方城等",
                    "type": 2
                },
                {
                    "paragraph": "春日独坐寄郑明府",
                    "type": 2
                },
                {
                    "paragraph": "寄淮南友人  沙丘城下寄杜甫",
                    "type": 2
                },
                {
                    "paragraph": "闻丹丘子营石门幽居",
                    "type": 2
                },
                {
                    "paragraph": "淮阴书怀寄王宗城",
                    "type": 2
                },
                {
                    "paragraph": "闻王昌龄左迁龙标遥寄",
                    "type": 2
                },
                {
                    "paragraph": "寄王屋山人孟大融",
                    "type": 2
                },
                {
                    "paragraph": "忆旧游寄谯郡元参军",
                    "type": 2
                },
                {
                    "paragraph": "月夜江行寄崔宗之",
                    "type": 2
                },
                {
                    "paragraph": "宿白鹭洲寄杨江宁",
                    "type": 2
                },
                {
                    "paragraph": "新林浦阻风寄友人",
                    "type": 2
                },
                {
                    "paragraph": "寄韦南陵冰  题情深树寄象公",
                    "type": 2
                },
                {
                    "paragraph": "北山独酌寄韦六",
                    "type": 2
                },
                {
                    "paragraph": "寄当涂赵少府炎",
                    "type": 2
                },
                {
                    "paragraph": "寄东鲁二稚子  独酌清溪寄权昭夷",
                    "type": 2
                },
                {
                    "paragraph": "禅房怀友人岑偏",
                    "type": 2
                },
                {
                    "paragraph": "卷之十四",
                    "type": 2
                },
                {
                    "paragraph": "寄",
                    "type": 2
                },
                {
                    "paragraph": "庐山谣寄卢侍御",
                    "type": 2
                },
                {
                    "paragraph": "泛彭蠡寄黄判官",
                    "type": 2
                },
                {
                    "paragraph": "书情寄从弟邠州长史昭",
                    "type": 2
                },
                {
                    "paragraph": "寄王汉阳  春日归山寄孟浩然",
                    "type": 2
                },
                {
                    "paragraph": "流夜郎寄浔阳群官",
                    "type": 2
                },
                {
                    "paragraph": "至西塞驿寄裴隐",
                    "type": 2
                },
                {
                    "paragraph": "自汉阳归寄王明府",
                    "type": 2
                },
                {
                    "paragraph": "望汉阳柳色寄王宰",
                    "type": 2
                },
                {
                    "paragraph": "江夏寄汉阳辅录事",
                    "type": 2
                },
                {
                    "paragraph": "早春寄王汉阳  江上寄巴东故人",
                    "type": 2
                },
                {
                    "paragraph": "江上寄元六林宗",
                    "type": 2
                },
                {
                    "paragraph": "寄从弟宣州长史昭",
                    "type": 2
                },
                {
                    "paragraph": "泾溪东亭寄郑少府",
                    "type": 2
                },
                {
                    "paragraph": "九日闻崔侍御游敬亭二首",
                    "type": 2
                },
                {
                    "paragraph": "寄崔侍御",
                    "type": 2
                },
                {
                    "paragraph": "泾溪落星潭可以卜筑寄何判官",
                    "type": 2
                },
                {
                    "paragraph": "早过漆林渡寄万巨",
                    "type": 2
                },
                {
                    "paragraph": "游敬亭寄崔侍御",
                    "type": 2
                },
                {
                    "paragraph": "三山游金陵寄殷淑",
                    "type": 2
                },
                {
                    "paragraph": "自金流溯流玩月寄王主簿",
                    "type": 2
                },
                {
                    "paragraph": "寄上吴王三首",
                    "type": 2
                },
                {
                    "paragraph": "卷之十五",
                    "type": 2
                },
                {
                    "paragraph": "留别",
                    "type": 2
                },
                {
                    "paragraph": "鲁郡尧祠亭上宴别",
                    "type": 2
                },
                {
                    "paragraph": "别鲁颂  别中都明府兄",
                    "type": 2
                },
                {
                    "paragraph": "梦游天姥吟留别",
                    "type": 2
                },
                {
                    "paragraph": "留别曹南群官之江南",
                    "type": 2
                },
                {
                    "paragraph": "留别子兄逖裴十三",
                    "type": 2
                },
                {
                    "paragraph": "留别王司马嵩  还山留别金门知己",
                    "type": 2
                },
                {
                    "paragraph": "夜别张五  魏郡别苏少府",
                    "type": 2
                },
                {
                    "paragraph": "留别西河刘少府",
                    "type": 2
                },
                {
                    "paragraph": "颍阳别元丹丘之淮阳",
                    "type": 2
                },
                {
                    "paragraph": "留别广陵诸公  广陵赠别",
                    "type": 2
                },
                {
                    "paragraph": "留别从兄延年从弟延陵",
                    "type": 2
                },
                {
                    "paragraph": "别储邕之剡中  留别金陵诸公",
                    "type": 2
                },
                {
                    "paragraph": "口号  金陵酒肆留别",
                    "type": 2
                },
                {
                    "paragraph": "金陵白下亭留别",
                    "type": 2
                },
                {
                    "paragraph": "别东林寺僧",
                    "type": 2
                },
                {
                    "paragraph": "窜夜郎于乌江留别宋璟",
                    "type": 2
                },
                {
                    "paragraph": "留别龚处士  赠别郑判官",
                    "type": 2
                },
                {
                    "paragraph": "黄鹤楼送孟浩然之广陵",
                    "type": 2
                },
                {
                    "paragraph": "过汉阳双松亭留别族弟浮屠谈皓",
                    "type": 2
                },
                {
                    "paragraph": "留别贾舍人至二首",
                    "type": 2
                },
                {
                    "paragraph": "渡荆门送别",
                    "type": 2
                },
                {
                    "paragraph": "闻李太尉出征东南留别金陵崔侍御",
                    "type": 2
                },
                {
                    "paragraph": "别韦少府  南渡别儿童入京",
                    "type": 2
                },
                {
                    "paragraph": "别山僧  别王山人归布山",
                    "type": 2
                },
                {
                    "paragraph": "江夏别宋之悌",
                    "type": 2
                },
                {
                    "paragraph": "卷之十六",
                    "type": 2
                },
                {
                    "paragraph": "送",
                    "type": 2
                },
                {
                    "paragraph": "南阳送客  送张舍人之江东",
                    "type": 2
                },
                {
                    "paragraph": "送王屋山人魏万还王屋",
                    "type": 2
                },
                {
                    "paragraph": "送当涂赵少府赴长芦",
                    "type": 2
                },
                {
                    "paragraph": "送友人寻越中山水",
                    "type": 2
                },
                {
                    "paragraph": "送族弟凝之滁求昏崔氏",
                    "type": 2
                },
                {
                    "paragraph": "送友人游梅湖  送崔十二游天竺寺",
                    "type": 2
                },
                {
                    "paragraph": "送杨山人归天台",
                    "type": 2
                },
                {
                    "paragraph": "送温处士归旧居",
                    "type": 2
                },
                {
                    "paragraph": "送方士赵叟之东平",
                    "type": 2
                },
                {
                    "paragraph": "送孔巢父还山  送杨少府赴选",
                    "type": 2
                },
                {
                    "paragraph": "饯任城六父秩满归京",
                    "type": 2
                },
                {
                    "paragraph": "鲁郡尧祠送吴五之瑯琊",
                    "type": 2
                },
                {
                    "paragraph": "鲁郡尧祠送窦明府薄华还西京",
                    "type": 2
                },
                {
                    "paragraph": "金乡送韦八之西京",
                    "type": 2
                },
                {
                    "paragraph": "送薛九被谗去鲁",
                    "type": 2
                },
                {
                    "paragraph": "秋夜送族弟沈之秦",
                    "type": 2
                },
                {
                    "paragraph": "送族弟凝",
                    "type": 2
                },
                {
                    "paragraph": "鲁城北郭送张子还嵩阳",
                    "type": 2
                },
                {
                    "paragraph": "卷之十七",
                    "type": 2
                },
                {
                    "paragraph": "送",
                    "type": 2
                },
                {
                    "paragraph": "送鲁郡刘长史迁弘农长史",
                    "type": 2
                },
                {
                    "paragraph": "送族弟摄宋城主簿",
                    "type": 2
                },
                {
                    "paragraph": "鲁郡送杜甫  送张十四游河北",
                    "type": 2
                },
                {
                    "paragraph": "送裴大泽赴庐州长史",
                    "type": 2
                },
                {
                    "paragraph": "灞陵行送别  送贺监归四明应制",
                    "type": 2
                },
                {
                    "paragraph": "送窦司马贬宜春",
                    "type": 2
                },
                {
                    "paragraph": "送羽林陶将军",
                    "type": 2
                },
                {
                    "paragraph": "送程刘二侍郎兼独孤判官赴幕府",
                    "type": 2
                },
                {
                    "paragraph": "送姪良携妓赴会稽",
                    "type": 2
                },
                {
                    "paragraph": "送贺宾客归越  送张遥之寿阳幕府",
                    "type": 2
                },
                {
                    "paragraph": "送裴十八归嵩山二首",
                    "type": 2
                },
                {
                    "paragraph": "同王昌龄送族弟归桂阳二首",
                    "type": 2
                },
                {
                    "paragraph": "送外甥郑灌从军三首",
                    "type": 2
                },
                {
                    "paragraph": "送于十八应举落第还嵩山",
                    "type": 2
                },
                {
                    "paragraph": "送别  送族弟从军安西",
                    "type": 2
                },
                {
                    "paragraph": "送梁公昌北征  送白利西征",
                    "type": 2
                },
                {
                    "paragraph": "送张秀才从军  送崔度还吴",
                    "type": 2
                },
                {
                    "paragraph": "送祝八之江东赋得浣纱石",
                    "type": 2
                },
                {
                    "paragraph": "送侯十一  鲁中送二弟赴举",
                    "type": 2
                },
                {
                    "paragraph": "奉饯髙尊师如贵道士传道箓毕归",
                    "zhushu": "北海",
                    "type": 2
                },
                {
                    "paragraph": "金陵送张十一再游东吴",
                    "type": 2
                },
                {
                    "paragraph": "送纪秀才游越  送长沙陈太守二首",
                    "type": 2
                },
                {
                    "paragraph": "送杨燕之东鲁  送蔡山人",
                    "type": 2
                },
                {
                    "paragraph": "送萧三十一之鲁中兼问伯禽",
                    "type": 2
                },
                {
                    "paragraph": "送杨山人归嵩山",
                    "type": 2
                },
                {
                    "paragraph": "送殷淑三首  送岑征君归鸣皋山",
                    "type": 2
                },
                {
                    "paragraph": "送范山人归泰山",
                    "type": 2
                },
                {
                    "paragraph": "卷之十八",
                    "type": 2
                },
                {
                    "paragraph": "送",
                    "type": 2
                },
                {
                    "paragraph": "送韩侍御之广德",
                    "type": 2
                },
                {
                    "paragraph": "白云歌送友人",
                    "type": 2
                },
                {
                    "paragraph": "送通禅师还南陵隐静寺",
                    "type": 2
                },
                {
                    "paragraph": "送友人  送别",
                    "type": 2
                },
                {
                    "paragraph": "送女道士褚三清游南岳",
                    "type": 2
                },
                {
                    "paragraph": "送友人入蜀  送赵云卿",
                    "type": 2
                },
                {
                    "paragraph": "送李青归南华阳川",
                    "type": 2
                },
                {
                    "paragraph": "送舍弟  送别得书字",
                    "type": 2
                },
                {
                    "paragraph": "送曲十少府  送张秀才谒高中丞",
                    "type": 2
                },
                {
                    "paragraph": "送弟昌峒鄱阳司马作",
                    "type": 2
                },
                {
                    "paragraph": "饯校书叔云  送王孝廉觐省",
                    "type": 2
                },
                {
                    "paragraph": "同吴王送杜秀之举入京",
                    "type": 2
                },
                {
                    "paragraph": "送吕使君流澧州",
                    "type": 2
                },
                {
                    "paragraph": "送陈郎将归衡阳",
                    "type": 2
                },
                {
                    "paragraph": "送赵判官赴黔府幕",
                    "type": 2
                },
                {
                    "paragraph": "送陆判官往琵琶峡",
                    "type": 2
                },
                {
                    "paragraph": "送梁四归东平  江夏送友人",
                    "type": 2
                },
                {
                    "paragraph": "送郄昻谪巴中  江夏送张丞",
                    "type": 2
                },
                {
                    "paragraph": "送宋少府入三峡",
                    "type": 2
                },
                {
                    "paragraph": "送二季之江东  江西送友人之罗浮",
                    "type": 2
                },
                {
                    "paragraph": "宣州谢眺楼饯别",
                    "type": 2
                },
                {
                    "paragraph": "宣城送刘副使入秦",
                    "type": 2
                },
                {
                    "paragraph": "泾川送族弟錞  五松山送殷淑",
                    "type": 2
                },
                {
                    "paragraph": "送崔氏昆季之金陵",
                    "type": 2
                },
                {
                    "paragraph": "登黄山陵敲台  送储邕之武昌",
                    "type": 2
                },
                {
                    "paragraph": "卷之十九",
                    "type": 2
                },
                {
                    "paragraph": "詶答",
                    "type": 2
                },
                {
                    "paragraph": "詶谈少府",
                    "type": 2
                },
                {
                    "paragraph": "詶宇文少府赠桃竹书筒",
                    "type": 2
                },
                {
                    "paragraph": "五月东鲁行答汶上君",
                    "type": 2
                },
                {
                    "paragraph": "早秋单父南楼詶窦公衡",
                    "type": 2
                },
                {
                    "paragraph": "山中问答  答友人赠乌纱帽",
                    "type": 2
                },
                {
                    "paragraph": "詶张司马赠墨  答湖州迦叶司马",
                    "type": 2
                },
                {
                    "paragraph": "答崔少府游终南翠微寺",
                    "type": 2
                },
                {
                    "paragraph": "赠李十二崔宗之",
                    "type": 2
                },
                {
                    "paragraph": "詶崔郎中  以诗代书答元丹丘",
                    "type": 2
                },
                {
                    "paragraph": "金门答苏秀才",
                    "type": 2
                },
                {
                    "paragraph": "詶王司马阎正字见赠",
                    "type": 2
                },
                {
                    "paragraph": "詶中都小吏鱼酒见赠",
                    "type": 2
                },
                {
                    "paragraph": "詶张卿夜宿　南陵见赠",
                    "type": 2
                },
                {
                    "paragraph": "詶岑勋以诗见招",
                    "type": 2
                },
                {
                    "paragraph": "答从弟幼成见赠",
                    "type": 2
                },
                {
                    "paragraph": "詶王补阙赠别",
                    "type": 2
                },
                {
                    "paragraph": "詶裴侍御对雨感时见赠",
                    "type": 2
                },
                {
                    "paragraph": "赠李十二",
                    "zhushu": "此诗乃摄监察御史崔成甫赠太白者，附于此。",
                    "type": 2
                },
                {
                    "paragraph": "詶崔侍御",
                    "type": 2
                },
                {
                    "paragraph": "玩月孙楚酒楼访崔侍御",
                    "type": 2
                },
                {
                    "paragraph": "江上答崔宣城",
                    "type": 2
                },
                {
                    "paragraph": "答族姪赠玉泉仙人掌茶",
                    "type": 2
                },
                {
                    "paragraph": "詶裴侍御留岫师弹琴",
                    "type": 2
                },
                {
                    "paragraph": "答张相公出镇荆州",
                    "type": 2
                },
                {
                    "paragraph": "醉后答丁十八  答裴侍御以书见招",
                    "type": 2
                },
                {
                    "paragraph": "答髙山人兼呈权顾二侯",
                    "type": 2
                },
                {
                    "paragraph": "答杜秀才五松山见赠",
                    "type": 2
                },
                {
                    "paragraph": "登天柱石詶韩侍御见招",
                    "type": 2
                },
                {
                    "paragraph": "詶崔十五见招",
                    "type": 2
                },
                {
                    "paragraph": "答王十二寒夜独酌有怀",
                    "type": 2
                },
                {
                    "paragraph": "卷之二十",
                    "type": 2
                },
                {
                    "paragraph": "游宴",
                    "type": 2
                },
                {
                    "paragraph": "游南阳白水登石激作",
                    "type": 2
                },
                {
                    "paragraph": "游南阳清冷泉",
                    "type": 2
                },
                {
                    "paragraph": "寻范阳居士失道落苍耳中",
                    "type": 2
                },
                {
                    "paragraph": "鲁东门泛舟",
                    "zhushu": "二首",
                    "type": 2
                },
                {
                    "paragraph": "秋猎孟诸夜归置酒",
                    "type": 2
                },
                {
                    "paragraph": "游太山六首",
                    "type": 2
                },
                {
                    "paragraph": "与刘砀山泛宴喜亭池",
                    "type": 2
                },
                {
                    "paragraph": "携妓登梁王栖霞山",
                    "type": 2
                },
                {
                    "paragraph": "与姪良游天竺寺",
                    "type": 2
                },
                {
                    "paragraph": "同友人舟行  过斛斯山人宿置酒",
                    "type": 2
                },
                {
                    "paragraph": "朝下过卢郎中叙旧游",
                    "type": 2
                },
                {
                    "paragraph": "侍从游宿温泉宫",
                    "type": 2
                },
                {
                    "paragraph": "邯郸南亭观妓  春日游罗敷潭",
                    "type": 2
                },
                {
                    "paragraph": "陪商州裴使君游石娥溪",
                    "type": 2
                },
                {
                    "paragraph": "陪从祖泛鹊山湖三首",
                    "type": 2
                },
                {
                    "paragraph": "春日宴北湖感古",
                    "type": 2
                },
                {
                    "paragraph": "宴郑参卿山池  游谢氏山亭",
                    "type": 2
                },
                {
                    "paragraph": "把酒问月",
                    "type": 2
                },
                {
                    "paragraph": "同族姪游昌禅师山池二首",
                    "type": 2
                },
                {
                    "paragraph": "金陵凤凰台置酒",
                    "type": 2
                },
                {
                    "paragraph": "秋浦清溪雪夜对酒",
                    "type": 2
                },
                {
                    "paragraph": "同周刚清溪玉镜潭宴别",
                    "type": 2
                },
                {
                    "paragraph": "游秋浦白笴陂二首",
                    "type": 2
                },
                {
                    "paragraph": "宴陶家亭子  宴韦司马楼船观妓",
                    "type": 2
                },
                {
                    "paragraph": "宴兴德寺南阁  泛沔州城南郎官湖",
                    "type": 2
                },
                {
                    "paragraph": "陪侍郎叔游洞庭三首",
                    "type": 2
                },
                {
                    "paragraph": "夜泛洞庭寻裴侍御",
                    "type": 2
                },
                {
                    "paragraph": "陪族叔及贾舍人游洞庭五首",
                    "type": 2
                },
                {
                    "paragraph": "黄龙矶南宴杨执戟治楼",
                    "type": 2
                },
                {
                    "paragraph": "铜官山醉后绝句",
                    "type": 2
                },
                {
                    "paragraph": "与常赞府游五松山",
                    "type": 2
                },
                {
                    "paragraph": "宣城青溪  与谢良辅游陵岩寺",
                    "type": 2
                },
                {
                    "paragraph": "游水西简郑明府",
                    "type": 2
                },
                {
                    "paragraph": "九日登山  九日",
                    "type": 2
                },
                {
                    "paragraph": "九日龙山饮  九月十日即事",
                    "type": 2
                },
                {
                    "paragraph": "游化成寺清风亭",
                    "type": 2
                },
                {
                    "paragraph": "卷之二十一",
                    "type": 2
                },
                {
                    "paragraph": "登览",
                    "type": 2
                },
                {
                    "paragraph": "登锦城散花楼  登峨眉山",
                    "type": 2
                },
                {
                    "paragraph": "大庭库",
                    "type": 2
                },
                {
                    "paragraph": "登单父陶少府半月台",
                    "type": 2
                },
                {
                    "paragraph": "天台晓望  早望海霞边",
                    "type": 2
                },
                {
                    "paragraph": "焦山望松寥山  杜陵绝句",
                    "type": 2
                },
                {
                    "paragraph": "登太白峰",
                    "type": 2
                },
                {
                    "paragraph": "登邯郸洪波台置酒观兵",
                    "type": 2
                },
                {
                    "paragraph": "登新平楼  谒老君庙",
                    "type": 2
                },
                {
                    "paragraph": "秋日登扬州西灵塔",
                    "type": 2
                },
                {
                    "paragraph": "登金陵谢安墩  登瓦官阁",
                    "type": 2
                },
                {
                    "paragraph": "望金陵赠族姪僧中孚",
                    "type": 2
                },
                {
                    "paragraph": "登金陵凤凰台  望庐山瀑布水二首",
                    "type": 2
                },
                {
                    "paragraph": "登庐山五老峰  江上望皖公山",
                    "type": 2
                },
                {
                    "paragraph": "望黄鹤楼  鹦鹉洲",
                    "type": 2
                },
                {
                    "paragraph": "九日望洞庭水军",
                    "type": 2
                },
                {
                    "paragraph": "秋登巴陵望洞庭",
                    "type": 2
                },
                {
                    "paragraph": "与夏十二登岳阳楼",
                    "type": 2
                },
                {
                    "paragraph": "登巴陵开元寺西阁",
                    "type": 2
                },
                {
                    "paragraph": "剪落梧桐枝望灉湖",
                    "type": 2
                },
                {
                    "paragraph": "挂席江上待月有怀",
                    "type": 2
                },
                {
                    "paragraph": "金陵望汉江  秋登宣城谢眺北楼",
                    "type": 2
                },
                {
                    "paragraph": "望天门山  望木瓜山",
                    "type": 2
                },
                {
                    "paragraph": "登敬亭北二小山",
                    "type": 2
                },
                {
                    "paragraph": "过崔八丈水亭  登广武古战场怀古",
                    "type": 2
                },
                {
                    "paragraph": "卷之二十二",
                    "type": 2
                },
                {
                    "paragraph": "行役",
                    "type": 2
                },
                {
                    "paragraph": "安州应城玉女汤作",
                    "type": 2
                },
                {
                    "paragraph": "之广陵宿常二南雇北居",
                    "type": 2
                },
                {
                    "paragraph": "夜下征虏亭  下途归石门旧居",
                    "type": 2
                },
                {
                    "paragraph": "客中行  太原早秋",
                    "type": 2
                },
                {
                    "paragraph": "奔亡道中五首  郢门秋怀",
                    "type": 2
                },
                {
                    "paragraph": "至鸭阑驿赠裴侍御",
                    "type": 2
                },
                {
                    "paragraph": "荆门浮舟望蜀江",
                    "type": 2
                },
                {
                    "paragraph": "上三峡  登巫山晚还题壁",
                    "type": 2
                },
                {
                    "paragraph": "早登白帝城  秋下荆门",
                    "type": 2
                },
                {
                    "paragraph": "江行寄远  宿五松山下荀媪家",
                    "type": 2
                },
                {
                    "paragraph": "下泾县陵阳溪至涩滩",
                    "type": 2
                },
                {
                    "paragraph": "下陵阳沿高溪三门六刺滩",
                    "type": 2
                },
                {
                    "paragraph": "夜泊黄山闻殷十四吴吟",
                    "type": 2
                },
                {
                    "paragraph": "宿鰕湖",
                    "type": 2
                },
                {
                    "paragraph": "懐古",
                    "type": 2
                },
                {
                    "paragraph": "西施  王右军",
                    "type": 2
                },
                {
                    "paragraph": "上元夫人  苏台览古",
                    "type": 2
                },
                {
                    "paragraph": "越中览古  商山四皓",
                    "type": 2
                },
                {
                    "paragraph": "过四皓墓  岘山怀古",
                    "type": 2
                },
                {
                    "paragraph": "苏武",
                    "type": 2
                },
                {
                    "paragraph": "经下邳圯桥怀张子房",
                    "type": 2
                },
                {
                    "paragraph": "金陵三首",
                    "type": 2
                },
                {
                    "paragraph": "板桥浦泛月独酌怀谢眺",
                    "type": 2
                },
                {
                    "paragraph": "过彭蠡湖  观石镜",
                    "type": 2
                },
                {
                    "paragraph": "庐江主人妇  陪宋中丞武昌夜饮",
                    "type": 2
                },
                {
                    "paragraph": "望鹦鹉洲悲祢衡",
                    "type": 2
                },
                {
                    "paragraph": "宿巫山下  金陵白杨十字巷",
                    "type": 2
                },
                {
                    "paragraph": "谢公亭  纪南陵题五松山",
                    "type": 2
                },
                {
                    "paragraph": "夜泊牛渚怀古  姑熟谿",
                    "type": 2
                },
                {
                    "paragraph": "丹阳湖  谢公宅",
                    "type": 2
                },
                {
                    "paragraph": "陵歊台  桓公井",
                    "type": 2
                },
                {
                    "paragraph": "慈姥竹  望夫山",
                    "type": 2
                },
                {
                    "paragraph": "牛渚矶  灵墟山",
                    "type": 2
                },
                {
                    "paragraph": "天门山",
                    "type": 2
                },
                {
                    "paragraph": "卷之二十三",
                    "type": 2
                },
                {
                    "paragraph": "纪闲适",
                    "type": 2
                },
                {
                    "paragraph": "与元丹丘方城寺谈玄作",
                    "type": 2
                },
                {
                    "paragraph": "寻髙凤石门山中元丹丘",
                    "type": 2
                },
                {
                    "paragraph": "安州般若寺水阁纳凉遇薛员外乂",
                    "type": 2
                },
                {
                    "paragraph": "鲁中都东楼醉起作",
                    "type": 2
                },
                {
                    "paragraph": "对酒醉题屈突明府听",
                    "type": 2
                },
                {
                    "paragraph": "月下独酌四首",
                    "type": 2
                },
                {
                    "paragraph": "春归终南山松龙旧隐",
                    "type": 2
                },
                {
                    "paragraph": "冬夜醉宿龙门觉起言志",
                    "type": 2
                },
                {
                    "paragraph": "寻山僧不遇作  过汪氏别业二首",
                    "type": 2
                },
                {
                    "paragraph": "待酒不至  独酌",
                    "type": 2
                },
                {
                    "paragraph": "友人会宿  春日独酌二首",
                    "type": 2
                },
                {
                    "paragraph": "金陵江上遇蓬池隐者",
                    "type": 2
                },
                {
                    "paragraph": "月夜听卢子顺弹琴",
                    "type": 2
                },
                {
                    "paragraph": "青溪半夜闻笛  日夕山中忽然有怀",
                    "type": 2
                },
                {
                    "paragraph": "夏日山中  山中与幽人对酌",
                    "type": 2
                },
                {
                    "paragraph": "春日醉起言志  庐山东林寺夜怀",
                    "type": 2
                },
                {
                    "paragraph": "寻雍尊师隐居",
                    "type": 2
                },
                {
                    "paragraph": "与史郎中饮听黄鹤楼吹笛",
                    "type": 2
                },
                {
                    "paragraph": "对酒  醉题王汉阳厅",
                    "type": 2
                },
                {
                    "paragraph": "嘲王历阳不肯饮酒",
                    "type": 2
                },
                {
                    "paragraph": "独坐敬亭山  自遣",
                    "type": 2
                },
                {
                    "paragraph": "访戴天山道士不遇",
                    "type": 2
                },
                {
                    "paragraph": "秋日与张少府楚城韦公藏书髙斋作",
                    "type": 2
                },
                {
                    "paragraph": "怀思",
                    "type": 2
                },
                {
                    "paragraph": "秋夜独坐怀故山",
                    "type": 2
                },
                {
                    "paragraph": "忆崔郎中游南阳",
                    "type": 2
                },
                {
                    "paragraph": "忆东山二首  望月有怀",
                    "type": 2
                },
                {
                    "paragraph": "对酒忆贺监  重忆",
                    "type": 2
                },
                {
                    "paragraph": "春殢沅湘有怀山中",
                    "type": 2
                },
                {
                    "paragraph": "落日忆山中",
                    "type": 2
                },
                {
                    "paragraph": "忆秋浦桃花旧游时窜夜郎",
                    "type": 2
                },
                {
                    "paragraph": "卷之二十四",
                    "type": 2
                },
                {
                    "paragraph": "感遇",
                    "type": 2
                },
                {
                    "paragraph": "越中秋怀  效古二首",
                    "type": 2
                },
                {
                    "paragraph": "拟古十二首  感兴八首",
                    "type": 2
                },
                {
                    "paragraph": "寓言三首  秋夕旅怀",
                    "type": 2
                },
                {
                    "paragraph": "感遇四首",
                    "type": 2
                },
                {
                    "paragraph": "写怀",
                    "type": 2
                },
                {
                    "paragraph": "翰林读书言怀  寻阳紫极宫感秋作",
                    "type": 2
                },
                {
                    "paragraph": "江上秋怀  秋夕书怀",
                    "type": 2
                },
                {
                    "paragraph": "避地司空原言怀",
                    "type": 2
                },
                {
                    "paragraph": "上崔相百忧章  万愤词投魏郎中",
                    "type": 2
                },
                {
                    "paragraph": "临洞庭言怀  览镜书怀",
                    "type": 2
                },
                {
                    "paragraph": "田园言怀  江南春怀",
                    "type": 2
                },
                {
                    "paragraph": "咏物",
                    "type": 2
                },
                {
                    "paragraph": "听蜀僧濬弹琴  鲁东门观刈蒲",
                    "type": 2
                },
                {
                    "paragraph": "咏邻女东窗海石榴",
                    "type": 2
                },
                {
                    "paragraph": "南轩松  咏山樽二首",
                    "type": 2
                },
                {
                    "paragraph": "出金陵寻王侍御不遇",
                    "type": 2
                },
                {
                    "paragraph": "紫藤树  观放白鹰二首",
                    "type": 2
                },
                {
                    "paragraph": "观王少府山水图",
                    "type": 2
                },
                {
                    "paragraph": "题雍丘崔明府丹灶",
                    "type": 2
                },
                {
                    "paragraph": "观元丹丘坐巫山屏风",
                    "type": 2
                },
                {
                    "paragraph": "求崔山人百丈崖瀑布图",
                    "type": 2
                },
                {
                    "paragraph": "咏野草中白头翁",
                    "type": 2
                },
                {
                    "paragraph": "流夜郎题葵叶  莹禅师房观山海图",
                    "type": 2
                },
                {
                    "paragraph": "白鹭鸶  咏槿二首",
                    "type": 2
                },
                {
                    "paragraph": "白胡桃  题九丹丘颍阳山居",
                    "type": 2
                },
                {
                    "paragraph": "题瓜州新河饯族叔舍人",
                    "type": 2
                },
                {
                    "paragraph": "卷之二十五",
                    "type": 2
                },
                {
                    "paragraph": "题咏",
                    "type": 2
                },
                {
                    "paragraph": "题随州紫阳先生壁",
                    "type": 2
                },
                {
                    "paragraph": "题元丹丘山居  题元丹丘颍阳山居",
                    "type": 2
                },
                {
                    "paragraph": "题瓜州新河饯族叔舍人",
                    "type": 2
                },
                {
                    "paragraph": "洗脚亭  劳劳亭",
                    "type": 2
                },
                {
                    "paragraph": "题金陵王处士水亭",
                    "type": 2
                },
                {
                    "paragraph": "题嵩山元丹丘山居",
                    "type": 2
                },
                {
                    "paragraph": "题江夏修静寺",
                    "type": 2
                },
                {
                    "paragraph": "改九子为九华山联句",
                    "type": 2
                },
                {
                    "paragraph": "题宛谿馆  题东谿公幽居",
                    "type": 2
                },
                {
                    "paragraph": "杂咏",
                    "type": 2
                },
                {
                    "paragraph": "嘲鲁儒  惧谗",
                    "type": 2
                },
                {
                    "paragraph": "观猎  观胡人吹笛",
                    "type": 2
                },
                {
                    "paragraph": "军行  从军行",
                    "type": 2
                },
                {
                    "paragraph": "平虏将军妾  春夜洛阳闻笛",
                    "type": 2
                },
                {
                    "paragraph": "嵩山采菖蒲者  金陵听韩侍御吹笛",
                    "type": 2
                },
                {
                    "paragraph": "流夜郎闻酺不预",
                    "type": 2
                },
                {
                    "paragraph": "放后遇恩不霑  宣城见杜鹃花",
                    "type": 2
                },
                {
                    "paragraph": "白田马上闻莺  三五七言",
                    "type": 2
                },
                {
                    "paragraph": "杂诗",
                    "type": 2
                },
                {
                    "paragraph": "闺情",
                    "type": 2
                },
                {
                    "paragraph": "寄远十二首  长信宫",
                    "type": 2
                },
                {
                    "paragraph": "长门怨  春怨",
                    "type": 2
                },
                {
                    "paragraph": "代赠远  陌上赠美人",
                    "type": 2
                },
                {
                    "paragraph": "闺情  代别情人",
                    "type": 2
                },
                {
                    "paragraph": "代秋情  对酒",
                    "type": 2
                },
                {
                    "paragraph": "怨情  湖边采莲妇",
                    "type": 2
                },
                {
                    "paragraph": "怨情  代寄情人楚词",
                    "type": 2
                },
                {
                    "paragraph": "学古思边  思边",
                    "type": 2
                },
                {
                    "paragraph": "口号吴王美人半醉",
                    "type": 2
                },
                {
                    "paragraph": "折荷有赠  代美人愁镜二首",
                    "type": 2
                },
                {
                    "paragraph": "赠叚七娘  别内赴征三首",
                    "type": 2
                },
                {
                    "paragraph": "秋浦寄内  自代内赠",
                    "type": 2
                },
                {
                    "paragraph": "秋浦感主人归燕寄内",
                    "type": 2
                },
                {
                    "paragraph": "送内寻庐山女道士李腾空二首",
                    "type": 2
                },
                {
                    "paragraph": "赠内  在寻阳非所寄内",
                    "type": 2
                },
                {
                    "paragraph": "南流夜郎寄内  越女词五首",
                    "type": 2
                },
                {
                    "paragraph": "浣纱石上女  示金陵子",
                    "type": 2
                },
                {
                    "paragraph": "出妓金陵子呈卢六四首",
                    "type": 2
                },
                {
                    "paragraph": "巴女词",
                    "type": 2
                },
                {
                    "paragraph": "哀伤",
                    "type": 2
                },
                {
                    "paragraph": "哭晁卿衡",
                    "type": 2
                },
                {
                    "paragraph": "自溧水道哭王炎三首",
                    "type": 2
                },
                {
                    "paragraph": "哭宣城善酿纪叟",
                    "type": 2
                },
                {
                    "paragraph": "宣城哭蒋征君华",
                    "type": 2
                },
                {
                    "paragraph": "卷之二十六",
                    "type": 2
                },
                {
                    "paragraph": "表类",
                    "type": 2
                },
                {
                    "paragraph": "为吴王谢责赴行在迟滞表",
                    "type": 2
                },
                {
                    "paragraph": "为宋中丞请都金陵表",
                    "type": 2
                },
                {
                    "paragraph": "为宋中丞自荐表",
                    "type": 2
                },
                {
                    "paragraph": "书类",
                    "type": 2
                },
                {
                    "paragraph": "代寿山答孟少府移文书",
                    "type": 2
                },
                {
                    "paragraph": "上安州李长史书",
                    "type": 2
                },
                {
                    "paragraph": "与贾少公书",
                    "type": 2
                },
                {
                    "paragraph": "为赵宣城与杨右相书",
                    "type": 2
                },
                {
                    "paragraph": "与韩荆州书  上安州裴长史书",
                    "type": 2
                },
                {
                    "paragraph": "卷之二十七",
                    "type": 2
                },
                {
                    "paragraph": "序上",
                    "type": 2
                },
                {
                    "paragraph": "暮春于江夏送张祖监丞之东都序",
                    "type": 2
                },
                {
                    "paragraph": "奉荐十七翁二十四翁寻桃花源序",
                    "type": 2
                },
                {
                    "paragraph": "夏日陪司马武公与群贤宴姑熟亭序",
                    "type": 2
                },
                {
                    "paragraph": "江夏送林公上人游衡岳序",
                    "type": 2
                },
                {
                    "paragraph": "金陵与诸贤送权十一序",
                    "type": 2
                },
                {
                    "paragraph": "春于姑熟亭送赵少府迁炎方序",
                    "type": 2
                },
                {
                    "paragraph": "秋于敬亭送从姑耑游庐山序",
                    "type": 2
                },
                {
                    "paragraph": "送黄钟之鄱阳谒张使君序",
                    "type": 2
                },
                {
                    "paragraph": "早春于江夏送蔡十还家云梦序",
                    "type": 2
                },
                {
                    "paragraph": "秋日太原南栅饯阳曲王賛贾少公石",
                    "type": 2
                },
                {
                    "paragraph": "父尹公应举赴上都序",
                    "type": 2
                },
                {
                    "paragraph": "卷之二十八",
                    "type": 2
                },
                {
                    "paragraph": "序下",
                    "type": 2
                },
                {
                    "paragraph": "送戴十五归衡岳序",
                    "type": 2
                },
                {
                    "paragraph": "早夏于将军叔宅与诸昆季送傅八之",
                    "type": 2
                },
                {
                    "paragraph": "江南序",
                    "type": 2
                },
                {
                    "paragraph": "冬日于龙门送从弟京兆参军令问之",
                    "type": 2
                },
                {
                    "paragraph": "淮南觐省序",
                    "type": 2
                },
                {
                    "paragraph": "江夏送倩公归汉东序",
                    "type": 2
                },
                {
                    "paragraph": "饯李副使藏用移军广陵序",
                    "type": 2
                },
                {
                    "paragraph": "泽畔吟序",
                    "type": 2
                },
                {
                    "paragraph": "夏日诸从弟登汝州龙兴阁序",
                    "type": 2
                },
                {
                    "paragraph": "秋日于安府送孟賛府兄还都序",
                    "type": 2
                },
                {
                    "paragraph": "春夜宴从弟桃花园序",
                    "type": 2
                },
                {
                    "paragraph": "冬夜于随州紫阳先生餐霞楼上送烟",
                    "type": 2
                },
                {
                    "paragraph": "子元演隐仙城山序",
                    "type": 2
                },
                {
                    "paragraph": "卷之二十九",
                    "type": 2
                },
                {
                    "paragraph": "记",
                    "type": 2
                },
                {
                    "paragraph": "任城县厅壁记",
                    "type": 2
                },
                {
                    "paragraph": "颂",
                    "type": 2
                },
                {
                    "paragraph": "赵公西候亭颂",
                    "type": 2
                },
                {
                    "paragraph": "崇明寺佛顶尊胜陀罗尼幢颂",
                    "type": 2
                },
                {
                    "paragraph": "赞",
                    "type": 2
                },
                {
                    "paragraph": "当涂李宰君画赞",
                    "type": 2
                },
                {
                    "paragraph": "金陵名僧頵公粉图慈亲赞",
                    "type": 2
                },
                {
                    "paragraph": "李居士赞  安吉崔少府翰画赞",
                    "type": 2
                },
                {
                    "paragraph": "宣城吴录事画赞",
                    "type": 2
                },
                {
                    "paragraph": "壁画苍鹰赞  师猛赞",
                    "type": 2
                },
                {
                    "paragraph": "羽林范将军画赞",
                    "type": 2
                },
                {
                    "paragraph": "金银泥画西方净土变相赞",
                    "type": 2
                },
                {
                    "paragraph": "江宁杨利物画赞",
                    "type": 2
                },
                {
                    "paragraph": "金郷薛少府厅画鹤赞",
                    "type": 2
                },
                {
                    "paragraph": "志公画赞  琴赞",
                    "type": 2
                },
                {
                    "paragraph": "朱虚侯赞  观佽飞斩蛟图赞",
                    "type": 2
                },
                {
                    "paragraph": "地藏菩萨赞  鲁郡叶和尚赞",
                    "type": 2
                },
                {
                    "paragraph": "卷之三十",
                    "type": 2
                },
                {
                    "paragraph": "铭",
                    "type": 2
                },
                {
                    "paragraph": "化城寺大钟铭",
                    "zhushu": "并序",
                    "type": 2
                },
                {
                    "paragraph": "天门山铭",
                    "type": 2
                },
                {
                    "paragraph": "碑文",
                    "type": 2
                },
                {
                    "paragraph": "溧阳瀬水贞义女碑铭",
                    "zhushu": "并序",
                    "type": 2
                },
                {
                    "paragraph": "天长节度使鄂州刺史韦公德政碑",
                    "zhushu": "并序",
                    "type": 2
                },
                {
                    "paragraph": "比干碑",
                    "type": 2
                },
                {
                    "paragraph": "武昌宰韩君去思碑",
                    "zhushu": "并序",
                    "type": 2
                },
                {
                    "paragraph": "虞城县令李公去思颂碑",
                    "zhushu": "并序",
                    "type": 2
                },
                {
                    "paragraph": "为窦氏小师祭璿和尚文",
                    "type": 2
                },
                {
                    "paragraph": "为宋中丞祭九江文",
                    "type": 2
                }
            ]
        },
        {
            "name": "李太白诗卷之一",
            "paragraphs": [
                {
                    "paragraph": "李太白诗卷之一",
                    "type": 1
                },
                {
                    "paragraph": "古赋",
                    "zhushu": "八首。",
                    "type": 2
                },
                {
                    "paragraph": "大鹏赋",
                    "zhushu": "并序。",
                    "type": 2
                },
                {
                    "paragraph": "余昔于江陵见天台司马子微，",
                    "zhushu": "士赟曰：司马承祯，字子微，洛州人。辟榖导引，术无不通，续仙传以为尸解。天台，赤城山名，上清玉平之天，上应台宿，故名曰天台，在台州。"
                },
                {
                    "paragraph": "谓余有仙风道骨，可与神游八极之表。",
                    "zhushu": "士赟曰：淮南子：“八弦之外，乃有八极。”"
                },
                {
                    "paragraph": "因著大鹏遇希有鸟赋以自广，此赋已传于世，往往人间见之。悔其少作未穷宏达之旨，中年弃之。",
                    "zhushu": "士赟曰：张华叙东方朔神异经曰：“昆仑有铜柱焉，其髙入天，所谓天柱。围三千里，圆如削，下有回屋，仙人九府。治上有大鸟，名曰希有。”"
                },
                {
                    "paragraph": "及读晋书，睹阮宣子大鹏赞，鄙心陋之，",
                    "zhushu": "士赟曰：晋书：“阮修，字宣子，咸之从子也。尝作大鹏赞。”"
                },
                {
                    "paragraph": "遂更记忆。多将旧本不同，今复存于集。岂敢传诸作者，庶可示之子弟而已。其辞曰："
                },
                {
                    "paragraph": "南华老仙，发天机于漆园，吐峥嵘之高论，开浩荡之奇言，",
                    "zhushu": "士赟曰：庄子，蒙人也，名周，尝为漆园吏。唐天寳元年，诏封南华真人。此言鲲𩿾之说，始于逍遥游。"
                },
                {
                    "paragraph": "征至怪于齐谐，谈北冥之有鱼。吾不知其几千里，其名曰鲲，化成大鹏，质凝胚浑；脱鬐鬛于海岛，张羽毛于天门，",
                    "zhushu": "士赟曰：庄子逍遥游：北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也。怒而飞，其翼若垂天之云。齐谐者，志怪者也。"
                },
                {
                    "paragraph": "刷渤海之春流，晞扶桑之朝暾。燀赫乎宇宙，凭陵乎昆仑。一鼓一舞，烟朦沙昏。五岳为之震荡，百川为之崩奔。",
                    "zhushu": "士赟曰：五岳，泰、衡、嵩、华、恒也。"
                },
                {
                    "paragraph": "尔乃蹶厚地，揭太清。亘层霄，突重溟。激三千以崛起，向九万而迅征。背嶪",
                    "zhushu": "逆法切。"
                },
                {
                    "paragraph": "太山之崔嵬，翼举长云之纵横。左回右旋，倏阴忽明。历汗漫以夭矫，排阊阖之峥嵘。",
                    "zhushu": "士赟曰：夭矫，飞貌。峥嵘，髙广貌。"
                },
                {
                    "paragraph": "腾簸鸿蒙，扇雷霆。斗转而天动，山摇而海倾。",
                    "zhushu": "士赟曰：鸿蒙，自然元气也。一云海上气也。"
                },
                {
                    "paragraph": "怒无所搏，雄无所争。固可想像，其势髣髴，其形若乃足萦虹霓，目耀日月。连轩沓拖，挥霍翕忽。喷气则六合生云，洒毛则千里飞雪。邈彼北荒，将穷南图。运逸翰以傍击，鼓奔飚而长驱。烛龙衔光以照物，列缺施鞭而启途。",
                    "zhushu": "士赟曰：山海经：钟山之神，名曰烛阴，又名烛龙，衔火精以照天门。列缺，天隙电照也。"
                },
                {
                    "paragraph": "块视三山，杯看五湖。其动也神应，其行也道俱。任公见之而罢钓，有穷不敢以弯弧。莫不投竿失镞，",
                    "zhushu": "作木切。"
                },
                {
                    "paragraph": "仰之长吁。",
                    "zhushu": "士赟曰：任公子为大钩钓鱼，而大鱼食之。任公子得若鱼，离而腊之。自淛河以东，苍梧以北，莫不厌若鱼者。帝羿有穷氏与吴贺北游，贺使羿射雀，羿曰：生之乎？杀之乎？贺曰：射其左目。羿引弓射之，误中右目，羿仰首而愧，终身不忘。故羿之善射，至今称之。"
                },
                {
                    "paragraph": "尔其雄姿壮观，映背河汉。上摩苍苍，下覆漫漫。盘古开天而直视，羲和倚日以傍叹。缤纷乎八荒之间，掩映乎四海之半。",
                    "zhushu": "士赟曰：八荒，八方荒忽极远之地也。九夷、八狄、七戎、六蛮，谓之四海。"
                },
                {
                    "paragraph": "当胸臆之掩昼，若混芒之未判。忽腾覆以回转，则霞廓而雾散。然后六月一息，至于海湄。欻翳景以横榰，",
                    "zhushu": "章移切。"
                },
                {
                    "paragraph": "逆髙天而下垂。憩乎泱",
                    "zhushu": "以两切。"
                },
                {
                    "paragraph": "漭",
                    "zhushu": "母党切。"
                },
                {
                    "paragraph": "之野，入乎汪湟之池。",
                    "zhushu": "士赟曰：泱漭，广大也。"
                },
                {
                    "paragraph": "猛势所射，余风所吹。溟涨沸渭，岩峦纷披。天吴为之怵栗，海若为之躨",
                    "zhushu": "渠龟切。"
                },
                {
                    "paragraph": "跜。",
                    "zhushu": "女夷切。士赟曰：朝阳之谷，有神曰天吴，是谓水伯。海若，海神也。"
                },
                {
                    "paragraph": "巨鼇冠山而却走，长鲸腾海而下驰。缩壳挫鬛，莫之敢窥。吾亦不测其神怪而若此，盖乃造化之所为。",
                    "zhushu": "士赟曰：巨鼇十五举首，首冠灵山。鲸，海鱼也，大者长千里，一生数万子。常以五六月就岸生子，至七、八月，导从其子还海中。"
                },
                {
                    "paragraph": "岂比夫蓬莱之黄鹄，夸金衣与菊裳；耻苍梧之玄凤；耀彩质与锦章。既御服于灵仙，久驯扰于池隍。精卫殷勤于衔木，鶢",
                    "zhushu": "千元切。"
                },
                {
                    "paragraph": "鶋",
                    "zhushu": "斥于切。"
                },
                {
                    "paragraph": "悲愁乎荐觞。",
                    "zhushu": "士赟曰：炎帝女溺死东海中，化为精卫，毎衔西山木石以填东海，怨溺死也。海鸟曰鶢鶋，止于鲁东门之外。是岁，海多大风，冬暖。"
                },
                {
                    "paragraph": "天鸡警晓于蟠桃，踆",
                    "zhushu": "七伦切。"
                },
                {
                    "paragraph": "乌晢",
                    "zhushu": "之列切。"
                },
                {
                    "paragraph": "耀于太阳。",
                    "zhushu": "士赟曰：桃都山有大树，曰桃都枝，相去三千里，上有天鸡，日初出，照此木，天鸡即鸣，天下鸡皆随之。"
                },
                {
                    "paragraph": "未若兹鹏之逍遥，无厥类乎比方。不矜大而暴猛，每顺时而行藏。参玄根以比寿，饮元气以充肠。",
                    "zhushu": "士赟曰：列子：黄帝曰：谷神不死，是谓玄牝。玄牝之门，是谓天地根。"
                },
                {
                    "paragraph": "戏旸谷而徘徊，冯炎洲而抑扬。",
                    "zhushu": "士赟曰：旸，明也。日出于谷而天下明，故称旸谷。炎洲在南海中。"
                },
                {
                    "paragraph": "俄而希有鸟见，谓之曰：“伟哉鹏乎！ 此之乐也。吾右翼掩乎西极，左翼蔽乎东荒。跨蹑地络，周旋天纲。以恍惚为巢，以虚无为场。我呼尔游，尔呼我翔。”于是乎大鹏许之，欣然相随。此二禽已登于寥廓。而斥鷃之辈，空见笑于藩篱。",
                    "type": 2
                },
                {
                    "paragraph": "拟恨赋",
                    "zhushu": "江淹尝叹古人遭时否塞，志不伸而作恨赋。太白此作，终篇拟之云。",
                    "type": 2
                },
                {
                    "paragraph": "晨登太山，一望蒿里，松楸骨寒，宿草坟毁。",
                    "zhushu": "士赟曰：挽歌、薤露送王公贵人，蒿里送士大夫庶人。"
                },
                {
                    "paragraph": "浮生可嗟，大运同此。于是仆本壮夫，慷慨不歇，仰思前贤，饮恨而殁。昔如汉祖龙跃，群雄竞奔，提剑叱咤，指挥中原。东驰渤澥，西漂昆仑，断蛇奋旅，扫清国步。握瑶图而条升，登紫坛而雄顾，一朝长辞，天下缟素。若乃项王虎斗，白日争辉，拔山力尽，盖世心违。闻楚歌之四合，知汉卒之重围。帐中剑舞，泣挫雄威。骓",
                    "zhushu": "中葵切。"
                },
                {
                    "paragraph": "兮不逝，喑",
                    "zhushu": "于鸩切。"
                },
                {
                    "paragraph": "恶",
                    "zhushu": "乌路切。"
                },
                {
                    "paragraph": "何归。",
                    "zhushu": "士赟曰：史项羽纪：“项王军垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：‘汉已得楚乎？是何楚人之多也！’项王夜起，饮帐中，有美人虞氏，常幸从；骏马名骓，常骑之。于是项王悲歌慷慨，自为诗曰：‘力拔山兮气盖世，时不利兮骓不逝，骓不逝兮可奈何，虞兮虞兮柰若何？’歌数阕，美人和之。项王泣数行下，左右皆泣，莫能仰视。于是项王乃上马骑，麾下壮士，骑从者八百余人，直夜溃围南出，驰走。平明，汉军觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰左。左，乃陷大泽中。以故汉追及之。项王自度不能脱，乃自刎而死。”喑，恶，怀怒气也。"
                },
                {
                    "paragraph": "至如荆卿入秦，直度易水。长虹贯日，寒风飒起。远雠始皇，拟报太子，奇谋不成，愤惋而死。",
                    "zhushu": "士赟曰：史刺客传：“燕太子质于秦，亡归，见秦且灭六国，兵已临易水，恐其祸至。丹患之，因田光以交荆轲，于是尊荆轲为上卿，令秦武阳为副，俱入秦刺秦王。临发，太子及宾客知其事者，皆白衣冠以送之。至易水上，既祖，取道，髙渐离击筑，荆轲和而歌，为变征之声，士皆垂泪涕泣。又前而为歌曰：‘风萧萧，兮易水寒，壮士一去，兮不复还。’复为羽声忼慷，士皆瞋目，发尽上冲冠。于是荆轲遂就车而去，终已不顾。既至秦，秦王闻之，大喜，乃朝服，设九宾，见燕使者咸阳宫。荆卿奉樊於期头函，而秦武阳奉地图匣，以次进。至陛，轲取图奉之。秦王发图，图穷而匕首见，因左手把秦王之䄂，右手持匕首揕之。未至身，秦王惊起，䄂绝，环柱而走，群臣以手共抟之。是时，侍毉夏无且以其所奉药囊提荆轲。秦王方环柱走，卒惶急不知所为。左右乃曰：‘王负剑，王负剑！’遂拔以击荆轲，断其左股。荆轲废，乃引其匕首以掷秦王，不中，中柱。秦王复撃轲，轲被八创。轲自知事不就，倚柱而笑，箕踞以骂曰：‘事所以不成者，乃欲以生刧之，必得约契以报太子也。’”史邹阳书曰：“荆轲慕燕丹之义，欲刺秦王，其精诚上感于天，乃白虹贯日，太子畏之。”"
                },
                {
                    "paragraph": "若夫陈后失宠，长门掩扉。日冷金殿，霜凄锦衣。春草罢绿，秋萤乱飞。恨桃李之委绝，思君王之有违。",
                    "zhushu": "士赟曰：汉书外戚传：“陈皇后者，长公主慓女也。曾孙婴为唐邑侯，传子至孙午，午尚长公主女。初，武帝得立为太子，长公主有力，取女为妃。及即位，为皇后，擅宠骄贵，十余年而无子。闻卫子夫得幸，几死者数焉。元光五年，坐女子楚服等为皇后巫蛊祠祭呪诅，罢退，归长门宫。”"
                },
                {
                    "paragraph": "昔者屈原既放，迁于湘流。心死旧楚，魂飞长楸。听江风之袅袅，闻岭貁",
                    "zhushu": "于救切。"
                },
                {
                    "paragraph": "之啾啾。永埋骨于渌水，怨怀王之不收。",
                    "zhushu": "士赟曰：史记：“屈原者，名平，楚之同姓也，为楚怀王左徒。上官大夫与之同列而谗之，王怒而疏屈平。屈平疾王听之，不聪，谗謟之蔽明，邪曲之害公，方正之不容也，故忧愁幽思而作离骚。离骚音犹离忧也。至兰为令尹，劝怀王入秦而不反，屈平既嫉之，虽放流，眷顾楚国，系心怀王。令尹子兰闻之，大怒，卒使上官大夫短屈原于顷襄王，王怒而迁之。屈平至江滨，行吟泽畔，托辞于渔父曰：寜赴湘流，而葬江鱼腹中。于是怀石自投汨罗以死。”"
                },
                {
                    "paragraph": "及夫李斯受戮，神气黯然，左右垂泣，精魂动天。执爱子以长别，叹黄犬之无缘。",
                    "zhushu": "士赟曰：二世听赵高之譛，李斯五刑，论腰斩咸阳市。斯出狱，谓其中子曰：“吾欲与若复牵黄犬出上蔡东门，逐狡兔，岂可得乎？”遂父子相哭，而夷三族。"
                },
                {
                    "paragraph": "或有从军永诀，去国长违，天涯迁客，海外思归。此人忽见愁云蔽日，目断心飞，莫不攒眉痛骨，抆",
                    "zhushu": "武扮切。"
                },
                {
                    "paragraph": "血霑衣。若乃错绣毂，填金门，烟尘晓沓，歌钟昼諠，亦复星沉电灭，闭影潜魂。已矣哉！桂华蒲兮明月辉，扶桑晓兮白日飞。玉颜减兮蝼螘聚，碧台空兮歌舞稀。与天道兮共尽，莫不委骨而同归。",
                    "type": 2
                },
                {
                    "paragraph": "惜余春赋",
                    "type": 2
                },
                {
                    "paragraph": "天之何为，令北斗而知春兮，回指于东方。",
                    "zhushu": "士赟曰：鹖冠子：“斗柄东，而天下知春。”"
                },
                {
                    "paragraph": "水荡漾兮碧色，兰葳蕤兮红芳。试登髙而望远，极云海之微茫。魂一去兮欲断，泪流颊兮成行。吟清风而咏沧浪，怀洞庭兮悲潇湘。何余心之缥缈兮，与春风而飘扬。飘扬兮思无限，念佳期兮莫展。平原萋兮绮色，爱芳草兮如剪。惜余春之将阑，毎为恨兮不浅。汉之曲兮江之潭，把瑶草兮思何堪。想游女于岘北，愁帝子于湘南。恨无极兮心氲氲，目眇眇兮忧纷纷。",
                    "zhushu": "士赟曰：韩诗内传：“郑交甫将南适楚，遵彼汉皋台下，遇二女，佩两珠，大如荆鸡卵，与言曰：‘愿请子之佩。’二女与交甫，交甫受而怀之，趋而去十步，循探之，即之矣。回顾二女，亦即亡矣。岘山在襄阳十里。”"
                },
                {
                    "paragraph": "披卫情于淇水，结楚梦于阳云。",
                    "zhushu": "士赟曰：诗竹竿。卫女，思归也。适异国而不见答，思而能以礼者也。泉源在左，淇水在右。女子有行，远兄弟父母。宋玉髙唐赋序：“昔者楚襄王与宋玉游于云梦之台，望髙唐之观。其上独有云气。王问玉曰：‘此何气也？’玉曰：‘所谓朝云者也。昔者先王尝游髙唐。怠而昼寝。梦见一妇人曰：妾巫山之女也，为髙唐之客。闻君游髙唐，愿荐枕席。王因幸之。去而辞曰：妾在巫山之阳，髙丘之岨，旦为朝云，暮为行雨。朝朝暮暮，阳台之下。旦而视之，如言，故为立庙，曰朝云。’”"
                },
                {
                    "paragraph": "春毎归兮花开，花已阑兮春改。叹长河之流速，送驰波于东海。春不留兮时已失，老衰飒兮逾疾。恨不得挂长绳于青天，系此西飞之白日。若有人兮情相亲，去南国兮往西秦。",
                    "zhushu": "士赟曰：秦在西方，故曰西秦。"
                },
                {
                    "paragraph": "见游丝之横路，网春晖以留人。沈吟兮哀歌，踯躅兮伤别。送行子之将远，看征鸿之稍灭。醉愁心于垂扬，随柔条以紏结。望夫君兮咨嗟，横涕涙兮怨春华。寄遥影于明月，送夫君于天涯。",
                    "type": 2
                },
                {
                    "paragraph": "愁阳春赋",
                    "type": 2
                },
                {
                    "paragraph": "东风归来，见碧草而知春。荡漾惚恍，何垂杨旖",
                    "zhushu": "引绮切。"
                },
                {
                    "paragraph": "旎",
                    "zhushu": "乃倚切。"
                },
                {
                    "paragraph": "之愁人。天光清而妍和，海气绿而芳新。彩翠兮阡眠，云飘飘而相鲜。演𣻌兮寅缘，窥青苔之生泉。缥缈兮翩绵，见游丝之萦烟。魂与此兮俱断，醉风光兮凄然。若乃陇水秦声，江猿巴吟。",
                    "zhushu": "士赟曰：三秦记：“其坂九回，不知高几许，欲上者七日乃越，高处可容百余家，清水四注下。此言陇水之呜咽如秦声，江上之猿啼如巴人之吟也。”"
                },
                {
                    "paragraph": "明妃玉塞，楚客枫林。",
                    "zhushu": "士赟曰：王昭君，齐国王襄女也。年十七，献汉元帝。会匈奴遣使请一女子，帝乃赐单于。后触晋文帝讳，改为明妃。汉边有玉门、阳関，故曰玉塞。楚客，屈原也。"
                },
                {
                    "paragraph": "试登髙而望远，痛切骨而伤心。春心荡兮如波，春愁乱兮如雪。兼万情之悲欢，兹一感于芳节。若有一人兮湘水滨，隔云霓而见无因。洒别泪于尺波，寄东流于情亲。若使春光可揽而不灭兮，吾欲赠天涯之佳人。",
                    "type": 2
                },
                {
                    "paragraph": "悲清秋赋",
                    "type": 2
                },
                {
                    "paragraph": "登九疑兮望清川，见三湘之潺湲。",
                    "zhushu": "士赟曰：山海经曰：苍梧之川，其中有九疑山焉，舜之所葬，在零陵县界。巴陵县有洞庭波，潇、湘、阮水皆共会巴陵，故号三江口。三湘盖谓三江也。"
                },
                {
                    "paragraph": "水流寒以归海，云横秋而蔽天。余以鸟道计于故乡兮，不知去荆吴之几千。",
                    "zhushu": "士赟曰：交趾郡治龙编县，日与古鸟道四百里。"
                },
                {
                    "paragraph": "于时西阳半规，映岛欲没。澄湖练明，遥海上月。念佳期之浩荡，渺怀燕而望越。",
                    "zhushu": "士赟曰：意太白时在荆湘，故怀燕而望越也。"
                },
                {
                    "paragraph": "荷花落兮江色，秋风袅袅兮夜悠悠。临穷溟以有羡，思钓鼇于沧洲。无修竿以一举，抚洪波而增忧。归去来兮，人间不可以托些，吾将采药于蓬丘。",
                    "zhushu": "士赟曰：蓬丘即蓬莱山。",
                    "type": 2
                },
                {
                    "paragraph": "剑阁赋",
                    "zhushu": "送友人王炎入蜀。",
                    "type": 2
                },
                {
                    "paragraph": "咸阳之南，直望五千里，见云峰之崔嵬。",
                    "zhushu": "士赟曰：咸阳而西至雍，即长安也。"
                },
                {
                    "paragraph": "前有剑阁横断，倚青天而中开。上则松风萧飒瑟，䫻有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极？我沈吟兮叹息，视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆。",
                    "type": 2
                },
                {
                    "paragraph": "明堂赋",
                    "zhushu": "并序。○太白此赋，想作于未折乾元殿之先也。",
                    "type": 2
                },
                {
                    "paragraph": "昔在天皇，告成岱宗，改元乾封，经始明堂，年纪𦁕章。时缔构之未集，痛威灵之遐迈。",
                    "zhushu": "士赟曰：唐书髙祖纪：“皇帝称天皇，皇后称天后。乾封元年正月戊辰，封于泰山，禅于社首，以皇后为亚献。”通义：“泰山一名岱宗，王者受命，易政报功，告成于岱宗。”岱者，代也，东方万物交代之处，又群岳之长。唐书礼乐志：“髙宗时改元总章，分万年置明堂县，示欲必立之。而议者益纷然，或以为五室，或以为九室，而高宗依两议，与公卿临观而议不一，乃下诏率意颁其制度，至取象黄琮，上设鸱尾，其言益不经，而明堂亦不能立。”"
                },
                {
                    "paragraph": "天后继作，中宗成之。因兆人之子来，崇万祀之丕业。",
                    "zhushu": "士赟曰：唐礼乐志：“至则天始，毁东都乾元殿，以其地立明堂。”"
                },
                {
                    "paragraph": "盖天皇先天，中宗奉天，累圣纂就，鸿勋克宣。臣白美颂，恭惟述焉。其辞曰："
                },
                {
                    "paragraph": "伊皇唐之革天创元也，我高祖乃仗大顺，赫然雷发以首之。于是横八荒，漂九阳，扫畔涣，开混茫，",
                    "zhushu": "士赟曰：九阳，谓九天之涯也。畔换，强恣之貌，犹言跋扈也。"
                },
                {
                    "paragraph": "景星耀而太阶平，虹霓灭而日月张。",
                    "zhushu": "士赟曰：瑞星曰景星，亦曰德星，状如半月，生于晦朔，助月为明，王者不敢私，人则见。太阶，三台也，每台二星，凡六星。虹霓，阴阳之精，雄曰虹，雌曰霓。"
                },
                {
                    "paragraph": "钦若太宗，继明重光。",
                    "zhushu": "士赟曰：儿宽传：日宣重光。"
                },
                {
                    "paragraph": "廓区宇以立极，缀苍昊之颓纲。",
                    "zhushu": "士赟曰：颜师古曰：颢，颢，天也。元气颢汗，故曰颢天。其色苍苍，故曰苍天。"
                },
                {
                    "paragraph": "淳风沕",
                    "zhushu": "亡弗切。"
                },
                {
                    "paragraph": "穆，鸿恩滂洋。",
                    "zhushu": "士赟曰：沕穆，深彻貌。滂洋，饶广也。"
                },
                {
                    "paragraph": "武义烜赫于有截，仁声馺",
                    "zhushu": "先合切。"
                },
                {
                    "paragraph": "沓乎无疆。",
                    "zhushu": "士赟曰：有截，九有也。"
                },
                {
                    "paragraph": "若乃髙宗绍兴，祐统锡羡。神休傍臻，瑞物咸荐。元符剖兮，地珍见。既。应天而顺人，遂登封而降禅。",
                    "zhushu": "士赟曰：张衡东都赋曰：登封降禅，齐乎黄轩。"
                },
                {
                    "paragraph": "将欲考有洛，崇明堂，惟厥功之未辑兮，乘白云于帝乡。",
                    "zhushu": "士赟曰：列子曰：乘彼白云，至于帝乡。"
                },
                {
                    "paragraph": "天后勤劳辅政兮，中宗以钦明克昌。遵先轨以继作兮，扬列圣之耿光。则使轩辕草图，羲和练日。经之营之，不彩不质。因子来于四方，岂殚税于万室。乃准水臬，",
                    "zhushu": "倪结切。"
                },
                {
                    "paragraph": "攒云梁，",
                    "zhushu": "士赟曰：郑玄曰：于四角立植而县以水，望其高下，高下既定，乃为位而平地也。于所平之地中树八尺之臬，以县正之，眡之以其景，将以正四方也。"
                },
                {
                    "paragraph": "罄玉石于陇坂，空瑰",
                    "zhushu": "姑回切。"
                },
                {
                    "paragraph": "材于潇湘。巧夺神鬼，髙穷昊苍。听天语之察察，拟帝居之将将。",
                    "zhushu": "七将切。士赟曰：将将。严正貌。"
                },
                {
                    "paragraph": "虽暂劳而永固兮，始圣谟于我皇。观夫明堂之宏壮也，则突兀曈昽，乍明乍蒙，",
                    "zhushu": "像太。"
                },
                {
                    "paragraph": "古元气之结空，巃",
                    "zhushu": "力孔切。"
                },
                {
                    "paragraph": "嵸",
                    "zhushu": "则孔切。"
                },
                {
                    "paragraph": "颓沓，若嵬若嶪，",
                    "zhushu": "逆怯切。"
                },
                {
                    "paragraph": "似天阃地门之开阖。尔乃划岝",
                    "zhushu": "士伯切。"
                },
                {
                    "paragraph": "𡿃",
                    "zhushu": "五伯切。"
                },
                {
                    "paragraph": "以岳立，郁穹崇而鸿纷。冠百王以垂勋，烛万象而腾文。窙惚恍以洞启，呼嵌",
                    "zhushu": "口衔切。"
                },
                {
                    "paragraph": "岩而傍分。又比乎昆山之天柱，矗九霄而垂云。于是结构乎黄道，岧嶤乎紫微。",
                    "zhushu": "士赟曰：日有中道，中道者，黄道紫微星名。"
                },
                {
                    "paragraph": "络勾陈以缭垣，辟阊阖而启扉。",
                    "zhushu": "士赟曰：钩陈，后宫也。紫宫外营钩陈星。阊阖，天门也。"
                },
                {
                    "paragraph": "峥嵘𡼳",
                    "zhushu": "疾陵切。"
                },
                {
                    "paragraph": "嶷，",
                    "zhushu": "鱼其切。"
                },
                {
                    "paragraph": "粲宇宙兮光辉；崔嵬赫奕，张天地之神威。夫其背泓黄河，垠漱清洛。大行却立，通谷前廓。",
                    "zhushu": "士赟曰：大行，山名。通谷，在洛城南五十里。"
                },
                {
                    "paragraph": "远则标熊耳以作揭，豁龙门以开关。",
                    "zhushu": "士赟曰：熊耳山在宜阳之西。龙门，山名，在西京河南县。"
                },
                {
                    "paragraph": "点翠彩于鸿荒，洞清阴乎群山。及乎烟云卷舒，忽出乍没。岌嵩喷伊，倚日薄月。雷霆之所鼓荡，星斗之所伾",
                    "zhushu": "扳悲切。"
                },
                {
                    "paragraph": "仡。",
                    "zhushu": "鱼乙切。"
                },
                {
                    "paragraph": "拏金龙之蟠蜿，挂天珠之硉",
                    "zhushu": "即忽切。"
                },
                {
                    "paragraph": "兀。势拔五岳，形张四维。",
                    "zhushu": "士赟曰：五岳，大华、衡、恒、嵩也。四维，乾、坤、艮、巽，四隅也。"
                },
                {
                    "paragraph": "轧地轴以盘根，摩天倪而创规。",
                    "zhushu": "士赟曰：地下有四柱，广十万里，有三千六百轴。"
                },
                {
                    "paragraph": "楼台崛",
                    "zhushu": "区勿切。"
                },
                {
                    "paragraph": "岉",
                    "zhushu": "文弗切。"
                },
                {
                    "paragraph": "以奔附，城阙嵚",
                    "zhushu": "区金切。"
                },
                {
                    "paragraph": "崟",
                    "zhushu": "宜金切。"
                },
                {
                    "paragraph": "而蔽亏。珍树翠草，含华扬㽔。目瑶井之荧荧，拖玉绳之离离。",
                    "zhushu": "士赟曰：玉衡北两星为玉绳。"
                },
                {
                    "paragraph": "㨖",
                    "zhushu": "知利切。"
                },
                {
                    "paragraph": "华盖以傥漭，仰大微之参差。",
                    "zhushu": "士赟曰：天皇大帝上九星曰华盖，所以蔽覆大帝之坐也。大微为五帝之庭，明堂之房。"
                },
                {
                    "paragraph": "拥以禁扃，横以武库。",
                    "zhushu": "士赟曰：西方奎十六星，天之武库也。"
                },
                {
                    "paragraph": "献房心以开凿，瞻少阳而举措。",
                    "zhushu": "士赟曰：房心者，天帝明堂布政之宫。少阳者，东方东动也。"
                },
                {
                    "paragraph": "采殷制，酌夏步。杂以代室重屋之名，括以辰次火木之数。",
                    "zhushu": "士赟曰：堂上为五室，象五行也。木室，于东北，火室于东南，金室于西南，水室于西北。重屋者，正宫正堂，若大寝也。"
                },
                {
                    "paragraph": "壮不及奢，丽不及素。层簷屼其霞矫，广厦郁以云布。掩日道，遏风路。阳乌转影而翻飞，大鹏横霄而侧度。近则万木森下，千宫对出。熠乎光碧之堂，炅",
                    "zhushu": "古逈切。"
                },
                {
                    "paragraph": "乎琼华之室。",
                    "zhushu": "士赟曰：三岛记：昆仑山北户承渊山，有墉城，金台玉楼，相映如流精之阙，光碧之堂，琼华之室，紫翠丹青，景云瑞日，朱霞九光，西王母之所治也。"
                },
                {
                    "paragraph": "锦烂霞駮，星错波沏。",
                    "zhushu": "千结切。士赟曰：沏。浪相拂也。言大波之飞相摩激也。"
                },
                {
                    "paragraph": "飒萧寥以飕飗，窅阴郁以栉密。含佳气之青葱，吐祥烟之郁嵂。九室窈窕，五闱联绵。",
                    "zhushu": "士赟曰：窈窕，深也。"
                },
                {
                    "paragraph": "飞楹磊砢，走栱寅缘。",
                    "zhushu": "士赟曰：寅缘，山岳之岊。"
                },
                {
                    "paragraph": "云楣立岌以横绮，彩桷攒峦而仰天。皓壁昼朗，朱甍晴鲜。頳栏各落，偃蹇霄汉。翠楹回合，蝉联汗漫。沓苍穹之绝垠，跨皇居之太半。",
                    "zhushu": "士赟曰：尔雅：穹苍，天也。"
                },
                {
                    "paragraph": "远而望之，赫煌煌以辉辉，忽天旋而云昏；迫而察之，粲炳焕以照烂，倏山讹而晷换。夸蓬壶之海楼，吞岱宗之日观。",
                    "zhushu": "士赟曰：泰山一名岱宗，群岳之长也。泰山东名日观，鸡一鸣时，见日始欲出，长三丈。"
                },
                {
                    "paragraph": "猛虎失道，潜虬登梯。经通天而直上，俯长河而复低。",
                    "zhushu": "士赟曰：三辅黄图有通天之台。明堂者，上通于天象。"
                },
                {
                    "paragraph": "玉女攀星于网户，金娥纳月于璇题。",
                    "zhushu": "士赟曰：题，头也。榱椽之头，皆以玉节，言其英华相爥也。"
                },
                {
                    "paragraph": "藻井彩错以舒蓬，天窗赩",
                    "zhushu": "迄力切。"
                },
                {
                    "paragraph": "翼而衔霓。",
                    "zhushu": "士赟曰：薛综曰：藻井，当栋中交，木方为之，如井干也。"
                },
                {
                    "paragraph": "扶标川而罔足，拟跟絓而罢跻。",
                    "zhushu": "士赟曰：说文：跟，足踵也。公羊传曰：跻，升也。"
                },
                {
                    "paragraph": "要离歘矐而外丧，精视冰背而中迷。",
                    "zhushu": "士赟曰：吕氏春秋曰：要离走往，见王子庆忌于卫，庆忌喜。要离曰：请与王子往夺之国。王子庆忌与要离俱涉于江，拔剑以刺王子庆忌，王子庆忌捽而投之于江，浮出，又取而投之于江。如此者三。其卒曰：汝天下之国士也，捽汝以成名。要离不死，归吴矣。精视事未详。"
                },
                {
                    "paragraph": "亘以复道，而接乎宫掖。坌",
                    "zhushu": "蒲闷切。"
                },
                {
                    "paragraph": "入西楼，是为昆仑。",
                    "zhushu": "士赟曰：史天官书：济南人公玉带上黄帝时明堂图。图中有一殿，四面，无壁，以茅盖，通水。圜宫，旧为复道，上有楼，从西南入，命曰昆仑。"
                },
                {
                    "paragraph": "前疑后丞，正仪躅以出入；",
                    "zhushu": "士赟曰：天子四邻，前曰疑，后曰丞，左曰辅，右曰弼。"
                },
                {
                    "paragraph": "九夷五狄，顺方面而来奔。",
                    "zhushu": "士赟曰：礼记明堂位：昔者周公朝诸侯于明堂之位，天子负斧依，南乡而立，三公，中阶之前，北面东上。诸侯之位，阼阶之东，西面北上。诸伯之国，西阶之西，东面北上。诸子之国，门东，北面东上。诸男之国，门西，北面东上。九夷之国，东门之外，西面北上。八蛮之国，南门之外，北面东上。六戎之国，西门之外，东面南上。五狄之国，北门之外，南面东上。九采之国，应门之外，北面东上。"
                },
                {
                    "paragraph": "其左右也，则丹陛㠋㠋，彤庭煌煌，列寳鼎，敌金光。流辟雍之滔滔，像环海之汤汤。",
                    "zhushu": "尸羊切。士赟曰：白虎通曰：天子立辟雍者何？所以宣德化也。壅以水。象教化流行也。三辅黄图曰：辟雍。水四周于外。象四海也。"
                },
                {
                    "paragraph": "辟青阳，启总章，廓明台而布玄堂。俨以大庙，处乎中央。",
                    "zhushu": "士赟曰：青阳、总章、玄堂、大庙、左右个，皆路寝之名。蔡邕明堂论曰：明堂者，天子大庙，所以崇祀宗祖，以配上帝者也。东曰青阳，南曰明堂，西曰总章，北曰玄堂，中曰大室，故虽有五名，而主以明堂也。取其宗祀之貌，则曰清庙，取其正室之貌则曰大庙，取其尊崇，则曰大室，取其主则曰明堂，取其四门之学则曰大学，取其四面水流如壁，则曰辟雍。异名而同事，其实一也。"
                },
                {
                    "paragraph": "发号施令，采时顺方。其阃域也，三十六户，七十二牖，",
                    "zhushu": "士赟曰：三辅黄图：明堂九室，一室有四户八牖，凡三十六户，七十二牖。"
                },
                {
                    "paragraph": "度筵列位，南七西九。",
                    "zhushu": "士赟曰：礼冬官考工记：周人明堂，度九尺之筵，东西九筵，南北七筵，堂崇一筵，五室，凡室二筵。"
                },
                {
                    "paragraph": "白虎列序而躨",
                    "zhushu": "渠龟切。"
                },
                {
                    "paragraph": "跜，",
                    "zhushu": "女夷切。"
                },
                {
                    "paragraph": "青龙承隅而蚴",
                    "zhushu": "于求切。"
                },
                {
                    "paragraph": "蟉。",
                    "zhushu": "士赟曰：躨跜，动貌。曲礼云：左青龙，右白虎。"
                },
                {
                    "paragraph": "其深沈奥密也，则赤熛",
                    "zhushu": "必尧切。"
                },
                {
                    "paragraph": "掌火，招拒司金。灵威制阳，汁",
                    "zhushu": "音叶。"
                },
                {
                    "paragraph": "光摧阴。坤斗主土，据乎其心。",
                    "zhushu": "士赟曰：配东方青帝灵威仰，南方赤帝赤熛怒，中央黄帝合枢纽，西方白帝白招拒，北方黑帝汁光纪。"
                },
                {
                    "paragraph": "若乃熠燿五色，张皇万殊。人物禽兽，奇形异模。势若飞动，瞪",
                    "zhushu": "直证切。"
                },
                {
                    "paragraph": "眄",
                    "zhushu": "匹苋切。"
                },
                {
                    "paragraph": "睢",
                    "zhushu": "许规切。"
                },
                {
                    "paragraph": "盱。",
                    "zhushu": "匈于切。"
                },
                {
                    "paragraph": "明君暗主，忠臣烈夫。威政兴灭，表示贤愚。",
                    "zhushu": "士赟曰：睢，仰目也。盱，张目也。"
                },
                {
                    "paragraph": "于是王正孟月，朝阳登曦。天子乃施苍玉，辔苍螭，临乎青阳左个，方御瑶瑟而弹鸣丝。",
                    "zhushu": "士赟曰：月令：孟春之月，天子居青阳左个，乘鸾辂，驾苍龙，载青旗，服苍玉。"
                },
                {
                    "paragraph": "展乎国容，辉乎皇仪。傍瞻神台，顺观云之轨；俯对清庙，崇配天之规。钦若𦙝蚃，维清缉熙。崇牙树羽，荧煌葳㽔。纳五服之贡，受万邦之籍。",
                    "zhushu": "士赟曰：五服即甸、侯、绥、要、荒也。"
                },
                {
                    "paragraph": "张龙旗与虹旌，攒金戟与玉戚。延五更，进百辟，举珪瓒，",
                    "zhushu": "徂賛切。"
                },
                {
                    "paragraph": "献琛帛。",
                    "zhushu": "士赟曰：三公致仕，有用其德行及年髙者一人为三老，次一人为五更，尚食具牢馔。"
                },
                {
                    "paragraph": "颙昻俯偻，俨容叠迹。乃㓗菹醢，修粢盛，",
                    "zhushu": "士赟曰：菹，水草。醢，陆产之物。"
                },
                {
                    "paragraph": "奠三牺，荐五牲，享干神灵。太祝正辞，庶官精诚。鼓大武之隐麟，张钧天之铿鍧。",
                    "zhushu": "士赟曰：大武，周公作乐所为舞也。"
                },
                {
                    "paragraph": "孤竹合奏，空桑和鸣。",
                    "zhushu": "士赟曰：孤竹，竹之特生者。空桑之琴瑟，夏至日于泽中之方丘奏之。"
                },
                {
                    "paragraph": "尽六变，齐九成。群神来兮降明庭。",
                    "zhushu": "士赟曰：六变而致象物及天神，又若乐六变，则天神皆降，可得而礼矣。"
                },
                {
                    "paragraph": "盖圣主之所以孝治天下，而享祀窅冥也。然后临辟雍，宴群后，阴阳为庖，造化为宰，餐元气，洒太和，千里鼓舞，百寮赓歌。于斯之时，云油雨霈，恩鸿溶兮泽汪秽，四海归兮八荒会，哤聒乎区宇，骈阗乎阙外。群臣醉德，揖让而退。而圣主犹夕惕若厉，惧人未安，乃目极于天，耳下于泉，",
                    "zhushu": "士赟曰：淮南子：下揆三泉，上寻九天，盖上下察之意也。"
                },
                {
                    "paragraph": "飞聪驰明，无远不察。考鬼神之奥，摧阴阳之荒。下明诏，班旧章，振穷乏，散敖仓，毁玉沈珠，卑宫颓墙，使山泽无间，往来相望。帝躬乎天田，后亲于郊桑。弃末反本，人和时康。",
                    "zhushu": "士赟曰：唐礼乐志：皇帝孟春辛亥，享先农，遂以耕籍田。皇帝耕止三推，诸王耕五推，尚书卿九推。籍田之谷，敛而钟之神仓，以拟粢盛。皇后岁祀一，季春吉巳，享先蚕，遂以亲桑。皇后采三条，命妇一品采五条，二品采九条。"
                },
                {
                    "paragraph": "建翠华兮萋萋，鸣玉銮之鉠鉠，",
                    "zhushu": "士赟曰：上林赋：建翠华之旗。萋萋，盛貌。"
                },
                {
                    "paragraph": "游乎升平之圃，憩乎穆清之堂。天欣欣兮瑞穰穰，巡陵于鹑首之野，讲武于骊山之旁。",
                    "zhushu": "士赟曰：汉书志曰：自井至柳，谓之鹑首。巡陵者，巡幸诸陵也。骊山，地名。"
                },
                {
                    "paragraph": "封岱宗兮祀后土，掩栗陆而包陶唐，",
                    "zhushu": "士赟曰：栗陆、陶唐，皆古帝王之号。"
                },
                {
                    "paragraph": "遨游乎崆峒之上，汾水之阳。吸沆瀣之精英，黜滋味之馨香。贵理国其若梦，几华胥之故乡。",
                    "zhushu": "士赟曰：列子：黄帝昼寝而梦游于华胥氏之国。华胥氏之国，在弇州之西，台州之北，不知去齐国几千万里，盖非舟车足力之所及，神游而已。"
                },
                {
                    "paragraph": "于是元元澹然，不知所在，若群云从龙，众水奔海。此真所谓我大君登明堂之政化也，岂比夫秦赵吴楚。争高竞奢。结阿房与崇台。建姑苏及章华。非享祀与严配。徒掩月而凌霞。由此观之，不足称也。况瑶台之巨丽。复安可以语哉。",
                    "zhushu": "士赟曰：史记：秦始皇作前殿阿房，东西五百步，南北五十丈，上可以坐万人，下可以建五丈旗。越绝书：吴王起姑胥之台，五年乃成。姑胥即姑苏也。"
                },
                {
                    "paragraph": "敢扬国美。遂作辞曰："
                },
                {
                    "paragraph": "穹崇明堂。倚天开兮巃",
                    "zhushu": "力孔切。"
                },
                {
                    "paragraph": "嵸",
                    "zhushu": "则孔切。"
                },
                {
                    "paragraph": "鸿蒙，搆瑰",
                    "zhushu": "公囘切。"
                },
                {
                    "paragraph": "材兮偃蹇坱",
                    "zhushu": "乌朗切。母党切切。"
                },
                {
                    "paragraph": "邈崔嵬兮周流辟雍。岌",
                    "zhushu": "鱼及切。"
                },
                {
                    "paragraph": "灵台兮赫奕日，喷风雷。宗祀𦙝蚃，王化弘恢。镇八荒，通九垓。四门启兮万国来，考休征兮进贤才。俨若皇居而作固，穷千祀兮悠哉。",
                    "type": 2
                },
                {
                    "paragraph": "大猎赋",
                    "type": 2
                },
                {
                    "paragraph": "",
                    "zhushu": "并序。"
                },
                {
                    "paragraph": "白以为：赋者，古诗之流，辞欲壮丽，义归博达。",
                    "zhushu": "士赟曰：白者，太白自称也。"
                },
                {
                    "paragraph": "不然，何以光赞盛美，感天动神。而相如、子云竞夸词赋，历代以为文雄，莫敢诋讦。臣谓语其略，窃或𥚹其用心。子虚所言，楚国不过千里，梦泽居其大半，而齐徒吞若八九，三农及禽兽无息肩之地，非诸侯禁淫述职之义也。",
                    "zhushu": "士赟曰：司马相如子虚赋曰：臣闻楚有七泽，尝见其一，名曰云梦。云梦者，方九百里。且齐东渚巨海，南有瑯琊，观、平成山，射乎之罘，浮渤澥，游孟诸，左与肃慎为邻，右以旸谷为界，秋田乎青丘，徬徨乎海外，吞若云梦者八九，于其胸中，曾不芥蔕。周礼天官大宰：九职任万民，一曰三农，生九榖。三农者，平地山泽也。"
                },
                {
                    "paragraph": "上林云：左苍梧，右西极，考其实地，周袤才经数百。长杨夸胡，设网为周阹，放麋鹿其中，以搏攫充乐。羽猎于灵台之囿，围经百里而开殿门。当时以为穷壮极丽，迨今观之，何龌龊之甚也！",
                    "zhushu": "士赟曰：汉书扬雄传：孝成时羽猎，雄从作羽猎赋。明年，又作长杨赋。序云：明年，上将大夸胡人以多禽兽。秋，命右扶风民入南山，西自褒邪，南欧汉中，张罗网𦊨罘，捕熊罴、豪猪、虎豹、貁玃、狐兔、麋鹿，载以槛车，输长杨。射熊馆，以网为周阹，令胡人手搏之，自取其获，上亲临观焉。是时，农民不得收敛，雄从至，射熊馆，还，上长杨赋，藉翰林以为主人，子墨以为客卿，以讽。汉书注：龌龊，小节也。"
                },
                {
                    "paragraph": "但王者以四海为家，万姓为子，则天下之山林禽兽，岂与众庶异之？而臣以为不能以大道匡君，示物周博。平文论苑之小，窃为微臣之不取也。今圣朝园池遐荒，殚穷六合，",
                    "zhushu": "士赟曰：上下四方为六合。"
                },
                {
                    "paragraph": "以孟冬十月大猎于秦，",
                    "zhushu": "士赟曰：通典：开元三年，搜于岐州凤泉场。"
                },
                {
                    "paragraph": "亦将耀威讲武，扫天荡野，岂荒淫侈靡，非三驱之意邪？臣白作颂，折中厥美。其辞曰："
                },
                {
                    "paragraph": "粤若皇唐之挈天地而袭气母兮，粲五叶之葳㽔。",
                    "zhushu": "士赟曰：叶，世也。五叶者，唐兴至玄宗凡五世。"
                },
                {
                    "paragraph": "惟开元廓海宇而运斗极兮，总六圣之光熙。",
                    "zhushu": "士赟曰：开元，元宗年号。雒书曰：圣人受命，必受斗极。六圣者，髙祖、太宗、髙宗、中宗、睿宗至元宗也。"
                },
                {
                    "paragraph": "诞金德之纯精兮，漱玉露之华滋。文章森乎七曜兮，制作参乎两仪。括众妙而为师，明无幽而不烛兮，泽无远而不施。慕往昔之三驱兮，顺生杀于四时。",
                    "zhushu": "士赟曰：周易曰：王用三驱，失前禽。王注云：禽越已则舍之。"
                },
                {
                    "paragraph": "若乃严冬惨切，寒气凛冽，不周来风，玄𡨕掌雪。",
                    "zhushu": "士赟曰：不周者，不交也。言阴阳未合化也。太史公曰：十月不周风居西北，主杀。月令：孟冬之月，其神玄冥。"
                },
                {
                    "paragraph": "木脱叶，草解节，土囊烟阴，火井冰闭。",
                    "zhushu": "士赟曰：霜降之后，生气既衰，草木枝叶皆理解也。土囊，大穴也。荆州记曰：宜都浪山县有山，山有穴，口大数尺，为风井。土囊，当此之类也。地理志：蜀郡卭州临卭县西南八里有火井，塩井也。欲出其火，先以其家火投之，湏臾隐隐如雷声，熖出通天，光辉十里，今无复见矣。地理志：西河鸿门县有天封苑火井祠，火从地出，灵帝时，井中冰厚尺余，史书之以为灾。"
                },
                {
                    "paragraph": "是月也，天子处乎玄堂之中，沧八水兮休百工。",
                    "zhushu": "士赟曰：月令孟冬之月，天子居玄堂左个。是月也，以立冬，盛德在水，明堂八面皆水，故曰沧八氷也。凔音怆，寒也。"
                },
                {
                    "paragraph": "考王制兮遵国风。乐农人之闲隙兮，因校猎而讲戎。",
                    "zhushu": "士赟曰：记王制：天子诸侯无事，则岁三田。左传、春搜、夏苗、秋狝、冬狩，皆于农隙以讲事也。校猎者，人为栏校遮禽而猎取也。"
                },
                {
                    "paragraph": "乃使神兵出于九阙，天仗罗于四野。征水衡与林虞，辨土物之众寡。",
                    "zhushu": "士赟曰：水衡都尉主都水及上林苑，故曰水衡。"
                },
                {
                    "paragraph": "千骑飚扫，万乘雷奔。梢扶桑而拂火云兮，刮月窟而搜塞门。",
                    "zhushu": "士赟曰：月窟者，月所生也。"
                },
                {
                    "paragraph": "赫壮观于今古，嶪摇荡于乾坤。此其大略也。而内以中华为天心，外以穷发为海口，豁咽喉以洞开，吞荒裔而尽取。",
                    "zhushu": "士赟曰：庄子：穷发之北有溟海者，天池也。司马曰：北极之下，无毛之地。"
                },
                {
                    "paragraph": "大章按步以来往，夸父振策而奔走。",
                    "zhushu": "士赟曰：淮南子：禹使大章步自东极至于西极。二亿三万三千五百里七十步。使竖亥步自北极至于南极。二亿三万三千五百里七十五步。列子：夸父不量力，欲追日影，逐之于隅谷之际。渴欲得饮，通饮河渭。河渭不足，将走北饮大泽。未至，道渴而死。弃其杖。"
                },
                {
                    "paragraph": "足迹乎日月之所通，囊括乎阴阳之未有。君王于是撞鸿钟，发銮音，出凤阙，开宸襟，驾玉辂之飞龙，历神州之层岑。",
                    "zhushu": "士赟曰：尚书天传曰：天子将出，则撞黄钟之钟。唐书仪卫志：人君举动必以扇，出入则撞钟，庭设乐。銮，玉佩也。又曰铃也。唐书车服志：天子之车曰玉辂者，祭祀纳后所乘也，青质玉锦。木辂者，搜田所乘也，黑质漆之。唐书百宫志：飞龙廐日，以八马入宫门之外。中国名曰赤县神州，赤县神州内自有九州，禹之序九州是也。"
                },
                {
                    "paragraph": "游五柞兮瞰三危。挟细柳兮过上林。",
                    "zhushu": "士赟曰：漠书：盩厔有长杨、五柞宫，三危山在西裔。郭璞曰：细柳，观名也，在昆明池南方。"
                },
                {
                    "paragraph": "攅髙牙以总总兮，驻华盖之森森。",
                    "zhushu": "士赟曰：兵书：牙旗者，将军之精。唐书仪卫志：唐制，天子居曰衙，行曰驾，皆有卫有严，羽葆华盖，旌旗罕毕，车马之众盛矣。"
                },
                {
                    "paragraph": "于是擢倚天之剑，弯落月之弓。昆仑叱兮可倒，宇宙噫兮增雄。",
                    "zhushu": "士赟曰：文子曰：上下四方之宇，古往今来之宙，大块噫气，其名为风。噫，一戒切，又音荫。"
                },
                {
                    "paragraph": "河汉为之却流，川岳为之生风。羽毛扬兮九天绛，猎火燃兮千山红。",
                    "zhushu": "士赟曰：淮南子曰：天有九野，中央曰钧天，东方曰苍天，东北方曰变天，北方曰玄天，西北方曰幽天，西方曰昊天，西南方曰朱天，南方曰炎天，东南方曰阳天。"
                },
                {
                    "paragraph": "乃召𧈪　尤之徒，聚长戟，罗广泽。呵雨师，走风伯。",
                    "zhushu": "士赟曰：山海经：𧈪尤作兵戈。雨师，毕星，诗：月离于毕，俾滂沱矣。风伯，箕星，月离于箕，风扬沙也。"
                },
                {
                    "paragraph": "棱威耀乎雷霆，烜赫震于蛮貊。",
                    "zhushu": "士赟曰：李奇曰：神灵之威曰棱。"
                },
                {
                    "paragraph": "陋梁都之体制，鄙灵囿之规格。而南以衡、霍作襟，北以岱、恒作阹。",
                    "zhushu": "士赟曰：周礼：荆州之镇山曰衡山，并州之镇山曰恒山。尔雅曰：霍山为南岳，恒山北临岱，南俯赵，东接河海之间，依山谷牛马圏曰阹。"
                },
                {
                    "paragraph": "夹东海而为壍兮，拖西冥而流渠。麾九州之珍禽兮，回千群以坌",
                    "zhushu": "蒲汶切。"
                },
                {
                    "paragraph": "入。联八荒之奇兽兮，屯万族而来居。",
                    "zhushu": "士赟曰：淮南子：天地之间，九州八极。何谓九州？东南神州曰农士，正南次州曰沃土，西南戎州曰滔土，正西弇州曰并士，正中冀州曰中土，西北台州曰肥土，正北济州曰成土，东北薄州曰隐土，正东阳州曰申土。颜师古曰：八荒者，入方荒忽极远之地。"
                },
                {
                    "paragraph": "云罗髙张，天网密布。𦊨罘绵原，峭格掩路。蠛",
                    "zhushu": "芒结切。"
                },
                {
                    "paragraph": "蠓",
                    "zhushu": "芒孔切。"
                },
                {
                    "paragraph": "过而犹碍，蟭",
                    "zhushu": "子饶切。"
                },
                {
                    "paragraph": "螟飞而不度。",
                    "zhushu": "士赟曰：蠛蠓，小虫，似蚋，犹醯鸡。醯鸡者，瓮中之蠛蠓。列子：江浦之间生么虫，其名曰蟭螟，群飞而集于蚊睫，弗相触也。栖宿　去来，蚊弗觉也。蠛蠓、蟭螟，皆虫之至微细者，以喻网之密也。"
                },
                {
                    "paragraph": "彼层霄与殊榛，罕翔鸟与伏兔。从营合技，弥峦被冈。金戈森行，洗晴野之寒霜；虹旗电掣，卷长空之飞雪。吴𩥵走练，宛马蹀血。萦众山之联绵，隔远水之明灭。",
                    "zhushu": "士赟曰：韩诗外传：白马出昊昊门，望之如一匹素练。礼乐志：大宛旧多善马，马汗出如血，一日千里。颜师古曰：蹀，音大颊反。"
                },
                {
                    "paragraph": "使五丁摧峰，一夫拔木。下整髙颓，深平险谷。摆椿括，开林丛，喤喤",
                    "zhushu": "乎门切。"
                },
                {
                    "paragraph": "呷呷，",
                    "zhushu": "乎甲切。"
                },
                {
                    "paragraph": "尽奔突于场中。",
                    "zhushu": "士赟曰：喤，通也。呷，吸也。"
                },
                {
                    "paragraph": "而田疆、古冶之畴，乌获中黄之党，",
                    "zhushu": "士赟曰：田疆，古冶，齐力士。乌获，秦力士。中黄伯者，中黄，国之有勇力者也。"
                },
                {
                    "paragraph": "越峥嵘，猎莽苍，喑呜哮",
                    "zhushu": "乎交切。"
                },
                {
                    "paragraph": "㘎，",
                    "zhushu": "乎敢切。"
                },
                {
                    "paragraph": "风旋电往。",
                    "zhushu": "士赟曰：莽苍，草野之色。"
                },
                {
                    "paragraph": "脱文豹之皮，抵玄熊之掌。批",
                    "zhushu": "步结切。"
                },
                {
                    "paragraph": "狻",
                    "zhushu": "先九切。"
                },
                {
                    "paragraph": "手猱，挟三挈两。",
                    "zhushu": "士赟曰：庄子：丰狐文豹，栖于山林，伏于岩穴，然且不免于网罗掷辟之患，是何罪之有哉？其皮为之灾也。狻麑如彪猫食虎。豹，即狮子也，出西域。猱善援，即蒙贵也，状如蜼而小，紫黑色，可畜，健捕鼠，胜于猫。九真、日南皆出之，亦猕猴之类。"
                },
                {
                    "paragraph": "既徒抟以角力，又挥锋而争先。行甝",
                    "zhushu": "胡甘切。"
                },
                {
                    "paragraph": "号以鹗睨兮，气赫火而敌烟。",
                    "zhushu": "士赟曰：尔雅：甝，白虎。鹗，雕属。此言猎徒气盛，如甝之号，如鹗之睨也。"
                },
                {
                    "paragraph": "拳封猯，",
                    "zhushu": "梯端切。"
                },
                {
                    "paragraph": "肘巨狿，",
                    "zhushu": "丑延切。士赟曰：猯。野猪也。字林云：兽似豕而肥。狿，麆也。怒走者为狿。谓能戾象。"
                },
                {
                    "paragraph": "枭羊应叱以毙",
                    "zhushu": "一至切。"
                },
                {
                    "paragraph": "踣，",
                    "zhushu": "必默切。"
                },
                {
                    "paragraph": "䝟",
                    "zhushu": "于黠切。"
                },
                {
                    "paragraph": "貐",
                    "zhushu": "翼汝切。"
                },
                {
                    "paragraph": "亡精而坠巅。",
                    "zhushu": "士赟曰：尔雅：狒狒，如人，被发，迅走，食人。郭璞曰：枭羊也。山海经曰：其状如人，面长唇黑，身有毛，反踵，见人则笑。交广及南康山中亦有此物，大者长丈许。淮南子：尧时有猰㺄为民害，尧使羿下杀之。尔雅：猰㺄、类䝙，虎爪，食人，迅走。"
                },
                {
                    "paragraph": "或碎脑以折脊，或歕",
                    "zhushu": "普闷切。"
                },
                {
                    "paragraph": "髓而飞涎。",
                    "zhushu": "士赟曰：淮南子：云台之高，堕者，折脊碎脑，而蚊虻适以翶翔。选江赋曰：喷浪飞涎。"
                },
                {
                    "paragraph": "穷遐荒，荡林薮。扼土狛，",
                    "zhushu": "白驾切。"
                },
                {
                    "paragraph": "殪天狗。",
                    "zhushu": "士赟曰：狛，兽名，似狼。王逸曰：其身九屈，有角觺觺，触害人也。山海经：天门山有赤犬，名曰天犬，其所下处有兵。天狗之光飞天，流而为星，日数十丈，其疾如风，声如雷，光如电。吴楚七国叛时，吠过梁野。阴山有兽，状如狸，白首，名曰天狗，食蛇，其音如猫，佩之可御凶。"
                },
                {
                    "paragraph": "脱角犀顶，探牙象口。扫封狐于千里，捩",
                    "zhushu": "力诗切。"
                },
                {
                    "paragraph": "雄虺之九首。",
                    "zhushu": "士赟曰：宋玉招魂赋：蝪蛇蓁蓁，封狐千里些。雄虺九首，往来倏忽，吞人以益其心些。"
                },
                {
                    "paragraph": "咋",
                    "zhushu": "则格切。"
                },
                {
                    "paragraph": "腾蛇而仰吞，拖奔兕以却走。",
                    "zhushu": "士赟曰：文子曰：腾蛇，无足而腾。尔雅：兕似牛。郭璞曰：一角，青色，重千斤。"
                },
                {
                    "paragraph": "若王于是峩通天，靡星旃。奔雷车，挥电鞭。",
                    "zhushu": "士赟曰：唐书礼乐志：通天冠者，冬至受朝贺、祭还、燕群臣、养老之服也。二十四梁，附蝉十二首，施珠翠，金博山，黑介帻，组缨翠緌，玉犀簮导。"
                },
                {
                    "paragraph": "观壮士之效获，顾三军而欣然。曰：夫何神扶鬼摽之骇人也！又命建䕫鼓，励武卒。",
                    "zhushu": "士赟曰：帝王世纪：黄帝杀䕫，以其皮为鼓，声闻五百里。"
                },
                {
                    "paragraph": "虽轥",
                    "zhushu": "良刃切。"
                },
                {
                    "paragraph": "轹",
                    "zhushu": "令的切。"
                },
                {
                    "paragraph": "之已多，犹拗",
                    "zhushu": "于六切。"
                },
                {
                    "paragraph": "怒而未歇。集赤羽兮照日。张乌号兮满月。",
                    "zhushu": "士赟曰：汉郊祀志：黄帝铸鼎成，有龙垂胡髯下迎黄帝。帝上骑，群臣后宫从者七十余人，龙乃去。余小臣不得上，悉持龙𩓿𩓿，拔堕，堕黄帝之弓，百姓乃抱其弓与龙𩓿，故后世因名其弓曰乌号。"
                },
                {
                    "paragraph": "戎车轞轞以陆离，彀",
                    "zhushu": "古豆切。"
                },
                {
                    "paragraph": "骑煌煌而奋发。",
                    "zhushu": "士赟曰：彀，张弩也。"
                },
                {
                    "paragraph": "鹰犬之所腾捷，飞走之所蹉蹶。攫麏",
                    "zhushu": "凡云切。"
                },
                {
                    "paragraph": "麚",
                    "zhushu": "古瑕切。"
                },
                {
                    "paragraph": "之咆哮，蹂豺貉",
                    "zhushu": "曷各切。"
                },
                {
                    "paragraph": "以挂格。",
                    "zhushu": "士赟曰：麏，麞也。貉，貍属，豺，脚似狗。"
                },
                {
                    "paragraph": "膏锋染锷，填岩掩窟。观殊材，举逸群，尚挥霍以出没。别有白𧳬",
                    "zhushu": "音眉。"
                },
                {
                    "paragraph": "飞骏，穷奇䝙",
                    "zhushu": "春俱切。"
                },
                {
                    "paragraph": "𧴝。",
                    "zhushu": "音瞒。士赟曰：山海经：邽山有兽，状如牛，骡尾，大声，名曰穷奇，食人。尔雅：䝙䝢似貍。"
                },
                {
                    "paragraph": "牙如错剑，鬛如丛竿。口吞殳",
                    "zhushu": "时朱切。"
                },
                {
                    "paragraph": "鋋，",
                    "zhushu": "市延切。"
                },
                {
                    "paragraph": "目极枪橹。碎琅弧，攫玉弩，射猛彘，透奔虎。",
                    "zhushu": "士赟曰：山海经：浮玉山有兽，状如猴，四耳，虎毛，牛尾，音如犬吠，名曰长彘，　食人，见则大水。"
                },
                {
                    "paragraph": "金镞一发，旁叠四五。虽凿齿磨牙而致伉，谁谓南山白额之足睹。",
                    "zhushu": "士赟曰：服虔曰：凿齿，齿长五尺，似凿，亦食人。晋。周处传：南山白额猛兽为害，处入山射杀之。"
                },
                {
                    "paragraph": "㧾八校，搜四隅，驰专诸，走都卢。",
                    "zhushu": "士赟曰：史记：伍子胥求勇士专诸，见之公子光。光使专诸置七首炙鱼之中，以进食，而刺王僚。李奇曰：都卢，体轻善缘者也。汉书曰：自合浦南有都卢国。"
                },
                {
                    "paragraph": "趫",
                    "zhushu": "丘妖切。"
                },
                {
                    "paragraph": "乔林，撇",
                    "zhushu": "匹灭切。"
                },
                {
                    "paragraph": "绝壁，抄獑",
                    "zhushu": "自咸切。"
                },
                {
                    "paragraph": "猢，",
                    "zhushu": "户吾切。"
                },
                {
                    "paragraph": "揽貊。",
                    "zhushu": "音国。"
                },
                {
                    "paragraph": "囚鼬",
                    "zhushu": "亦敦切。"
                },
                {
                    "paragraph": "鼯",
                    "zhushu": "午乎切。"
                },
                {
                    "paragraph": "于峻崖，顿䝘",
                    "zhushu": "营只切。"
                },
                {
                    "paragraph": "貜",
                    "zhushu": "九䌸切。"
                },
                {
                    "paragraph": "于穹石。",
                    "zhushu": "士赟曰：鼬似鼦，赤黄色，大尾，啖鼠。䝘，啮豕也。貜，似狝猴而大，色苍黑，能攫持人，好顾盻。"
                },
                {
                    "paragraph": "养由发箭，奇肱飞车。",
                    "zhushu": "士赟曰：左传：养由基蹲甲而射之，彻七札焉。张华博物志：奇肱国之民，能为飞车，从风远行。汤时西风久下，奇肱人车至于豫州界中，汤破其车，不以示民。后十年，东风复至，乃使乘车遣归。其国去玉门之西一万里。"
                },
                {
                    "paragraph": "巧聒更羸，妙兼蒱",
                    "zhushu": "薄乎切。"
                },
                {
                    "paragraph": "且。坠鸀",
                    "zhushu": "之欲切。"
                },
                {
                    "paragraph": "鳿",
                    "zhushu": "牛浴切。"
                },
                {
                    "paragraph": "于青云，落鸿鴈于紫虚。捎鸧",
                    "zhushu": "千唐切。"
                },
                {
                    "paragraph": "鹄，漂鸬𪆂，弹地庐与神居。",
                    "zhushu": "士赟曰：更嬴、蒱且，古之善射者也。鸀鳿，山乌也，似鸟而小，赤觜穴乳，出西方，大曰鸿，小曰鴈。鸬𪆂雝𪆂，水鸟也。此亦吴都赋颠覆巢居，剖破窟宅之意也。"
                },
                {
                    "paragraph": "斩飞鹏于日域，摧大凤于天墟。",
                    "zhushu": "音区。士赟曰：日域，日所出之处也。尔雅：北陆，天墟。"
                },
                {
                    "paragraph": "龙伯钓其灵鼇，任公获其巨鱼。",
                    "zhushu": "士赟曰：列子：龙伯之国有大人，举足不盈数步，而暨五山之所，一钓而连六鼇。"
                },
                {
                    "paragraph": "穷造化之谲诡，何神怪之有余。所以喷血流川，飞毛洒雪。状若乎髙天雨兽，上坠于大荒；",
                    "zhushu": "士赟曰：言杀获之多，如天雨兽也。山海经：大荒之中有山，名曰大荒之山，日月所入，是谓大荒之野。"
                },
                {
                    "paragraph": "又似乎积禽为山，下崩于林穴。阳乌沮色于朝日，阴兔丧精于明月。",
                    "zhushu": "士赟曰：日名阳乌，月名阴兔。"
                },
                {
                    "paragraph": "思腾装上猎于太清，所恨穹昊于路绝。而忽也，",
                    "zhushu": "士赟曰：颢气，颢汗也。穹，形，穹窿也。"
                },
                {
                    "paragraph": "莫不海晏天空，万方来同。",
                    "zhushu": "士赟曰：礼斗域仪曰：君乘士而王，其政大平，则河海夷晏。"
                },
                {
                    "paragraph": "虽秦皇与汉武兮，复何足以争雄。",
                    "zhushu": "士赟曰：此言虽秦皇、汉武帝，皆穷奢极侈之君，不足比拟也。"
                },
                {
                    "paragraph": "俄而君王茫然改容，愀然有失，于居安思危，防险戒逸，斯驰骋以狂发，非至理之弘术。且夫人君以端拱为尊，玄妙为寳，暴殄天物，是谓不道。乃命去三面之网，示六合之仁。已杀者皆其犯命，未伤者全其天真。虽剪毛而不献，岂割鲜以焠轮。",
                    "zhushu": "士赟曰：史记：汤出，见野张网四面，祝曰：自天下四方皆入吾网。汤曰：嘻，尽之矣。乃命去其三面，祝曰：欲左，左，欲右，右，不用命，乃入吾网。诸侯闻之曰：汤德至矣。及禽兽。郭璞曰：焠，染也。孔安国曰：鸟兽新杀曰鲜。此即题注所谓群兽相从不尽杀已。被射者不重射，不射其面，不剪其毛，凡出表者不逐之之意。"
                },
                {
                    "paragraph": "解凤凰与鸑",
                    "zhushu": "牛角切。"
                },
                {
                    "paragraph": "鷟",
                    "zhushu": "自谷切。"
                },
                {
                    "paragraph": "兮，旋驺虞与麒麟，",
                    "zhushu": "士赟曰：雄曰凤，雌曰凰。瑞应图曰：凤凰者，仁鸟也。鸑鷟，凤属，神鸟也。驺虞，义兽也。白虎黑文，不食生物，有至信之德则应之。麟，瑞兽也，庸身，牛尾，马足，黄色，圆蹄，一角，角端有肉。音中钟吕，行中规矩。王者至仁则出。"
                },
                {
                    "paragraph": "获天寳于陈仓，载非熊于渭滨。",
                    "zhushu": "士赟曰：天寳鸡头而人身，齐世家尚穷困，年老以渔钓。西伯将出猎，卜之，曰：所获非龙非彨，非虎非罴，所获覇王之辅。于是西伯猎，果得太公于渭之阳，载归，立为师。"
                },
                {
                    "paragraph": "于是享猎徒，封劳苦。轩行炰，骑酌酤。韬兵戈，火网𦊙。",
                    "zhushu": "士赟曰：韬，藏也。火，焚也，以示不用。"
                },
                {
                    "paragraph": "然后登九霄之台，宴八纮之圃。",
                    "zhushu": "士赟曰：九霄者，喻其高也。八纮，天之八维也。"
                },
                {
                    "paragraph": "开日月之扃，辟生灵之户。圣人作而万物睹，览搜岐与狩敖。何宣成之足数。",
                    "zhushu": "士赟曰：左传成王有岐阳之搜。敖，郑地，宣王所猎之处。"
                },
                {
                    "paragraph": "哂穆王之荒诞，歌白云之西母。",
                    "zhushu": "士赟曰：仙传拾遗：周穆王名满，少好神仙之道，常欲使车辙马迹遍于天下，以访黄帝焉。乃乘八骏之马，觞西王母于瑶池之上。王母谣曰：白云在天，道里悠远，山川间之，将子母死，尚能复来？王答曰：予归东上，和治诸夏，万民平均，吾顾见汝。比及三年，将复而野。"
                },
                {
                    "paragraph": "曷若饱人以淡泊之味，醉时以醇和之觞。鼓之以雷霆，舞之以阴阳。虞乎神明，狃于道德。",
                    "zhushu": "士赟曰：杨子学行篇：耕道而得道，猎德而得德，是获享也。"
                },
                {
                    "paragraph": "张无外以为𦊨，琢大朴以为杙。",
                    "zhushu": "逸尺切。士赟：兔𦊙谓之𦊨。𦊨犹遮也。樴谓之杙，磔也。"
                },
                {
                    "paragraph": "顿天网以掩之，猎贤俊以御极。若此之狩，罔有不克。使天人晏安，草木蕃殖。六宫斥其珠玉，百姓乐于耕织。",
                    "zhushu": "士赟曰：唐元宗开元二年，焚锦绣珠玉于前殿，焚后庭珠玉之玩，戒其奢也。"
                },
                {
                    "paragraph": "寝郑卫之声，却靡曼之色。",
                    "zhushu": "士赟曰：礼记：郑卫之音，乱世之音也。周穆王简郑、卫之处子娥猫。靡曼者，以乐化人。靡曼，柔弱也。"
                },
                {
                    "paragraph": "天老掌图，风后侍侧。",
                    "zhushu": "士赟曰：列子：黄帝梦游华胥之国，既悟，召天老、力牧、大山稽，告以所梦。风后、黄帝之相。"
                },
                {
                    "paragraph": "是三阶砥平，而皇猷允塞。",
                    "zhushu": "士赟曰：泰阶者，天之三阶也。三阶平则阴阳和、风雨时，社稷神祗咸获其宜，天下大安，是谓太平。"
                },
                {
                    "paragraph": "岂比夫子虚、上林，长杨、羽猎，计麋鹿之多少，夸苑囿之大小哉？方将延荣光于后昆，轶玄风于䆳古。拥嘉瑞，臻元符，登封于大山，篆德于社首。岂与乎七十二帝同条而共贯哉？君王于是回霓旌，反銮舆，访广成于至道，问大隗之幽居，",
                    "zhushu": "士赟曰：庄子：黄帝闻广成子在空同之止，故牲见之。我闻吾子达于至道，敢问至道之精。又黄帝将见大隗乎具茨之山，方明为御，昌宇骖乘，张若诸朋前马，昆阉滑稽后车。至襄城之野，七圣皆迷，无所问途。适遇牧马童子，问曰：若知具茨之山乎？曰：然。若知大隗之所存乎？曰：然。黄帝曰：异哉小童，非徒知具茨之山，又知大隗之所存。请问为天下。小童曰：夫为天下者，亦若此而已矣，又奚事焉？余少游六合之内，适有瞀病，有长者教予曰：若乘曰之车，而游于襄城之野。今予病少痊，且复游于六合之外。夫为天下，亦若此而已，予又奚事哉？黄帝曰：为天下者，则诚非吾子之事。虽然，请问为天下。小童辞。黄帝又问，小童曰：夫为天下者，亦奚以异乎教马者哉？亦去其害马者而已矣。黄帝再拜稽首，称天师而退。"
                },
                {
                    "paragraph": "使罔象掇玄珠于赤水，天下不知其所如也。",
                    "zhushu": "士赟曰：庄子：黄帝游乎赤水之坞，登乎昆仑之丘而南望，还归，溃其玄珠。使知索之而不得，使离朱素之而不得，使吃诟索之而不得，乃使罔象，罔象得之。黄帝曰：异哉，罔象乃可以得之乎。"
                }
            ]
        },
        {
            "name": "李太白诗卷之二",
            "paragraphs": [
                {
                    "paragraph": "李太白诗卷之二",
                    "type": 1
                },
                {
                    "paragraph": "古风",
                    "type": 2
                },
                {
                    "paragraph": "其一",
                    "zhushu": "祯卿曰：此篇白自言其志也。",
                    "type": 2
                },
                {
                    "paragraph": "大雅久不作，吾衰竟谁陈。",
                    "zhushu": "祯卿曰：此二句，一篇之旨。"
                },
                {
                    "paragraph": "王风委蔓草，战国多荆榛。"
                },
                {
                    "paragraph": "龙虎相啖食，兵戈逮狂秦。正声何微茫，哀怨起骚人。"
                },
                {
                    "paragraph": "扬马激颓波，开流荡无垠。废兴虽万变，宪章亦已沦。"
                },
                {
                    "paragraph": "自从建安来，绮丽不足珍。",
                    "zhushu": "祯卿曰：此申首一句意。"
                },
                {
                    "paragraph": "圣代复元古，垂衣贵清真。"
                },
                {
                    "paragraph": "群才属休明，乘运共跃鳞。文质相炳焕，众星罗秋旻。"
                },
                {
                    "paragraph": "我志在删述，垂辉映千春。",
                    "zhushu": "士赟曰：孝经序：子曰：吾志在春秋。尚书序：孔子删诗为三百篇，述职方以除九丘。任彦升表：故以辉映先达，领袖后进。谢眺酬德赋：吹万化而不喧，度千春之可并。齐天地之倏忽，安事人间之纡婞哉？"
                },
                {
                    "paragraph": "希圣如有立，绝笔于获麟。",
                    "zhushu": "祯卿曰：此申首二句意。齐贤曰：诗大雅凡三十六篇。诗序云：雅者，正也，言王政之所由废兴也。大雅不作，则斯文衰矣。平王东迁，黍离降于国风，终春秋之世，不能复振。战国迭兴，王道榛塞，干戈相侵，以迄于祖龙，风俗薄，人心浇，中正之声，日远日微，一变而为离骚。史记曰：离骚之作，盖自怨生也。迨汉司马相如、杨雄激扬其颓波，疏导其下流，使遂闳肆注乎无穷，而世降愈下，宪章乖离。建安诸子，智尚绮靡，摛章绣句，竞为新奇，而雄健之气，由此萎薾。至于唐八代极矣。扫魏、晋之陋，起骚人之废，太白盖以自任矣。",
                    "type": 2
                },
                {
                    "paragraph": "其二",
                    "zhushu": "齐贤曰：按。唐书。王皇后久无子。而武妃有宠。后不平。显诋之。遂废武妃。进𠕋为惠妃。欲立为后。太白诗意似属乎此。",
                    "type": 2
                },
                {
                    "paragraph": "蟾蜍薄太清，蚀此瑶台月。圆光亏中天，金魄遂沦没。",
                    "zhushu": "齐贤曰：蟾蜍、虾蟆月以况皇后，蟾蜍以比武妃，武妃进则皇后废，犹虾蟆得志。侵蚀乎月，则金魄沦没矣。月生于西，实金方，故曰金魄。士赟曰：张衡灵宪：羿得不死之药于西王母，其妻嫦娥窃之以奔，遂托于月，是为蟾蜍。史记天官书：日月薄蚀。韦昭曰：气往迫之为薄，亏毁为蚀。淮南子：太清问于无穷。注曰：太清者，元气之清者也。"
                },
                {
                    "paragraph": "䗖蝀入紫微，大明夷朝晖。浮云隔两曜，万象昏阴霏。",
                    "zhushu": "齐贤曰：紫微，帝居也。䗖蝀，淫炁也。毛诗：䗖蝀在东，莫之敢指。言夫人淫奔之行，国人皆不敢指视之。大明，日也，以喻君也。夷，伤也。士赟曰：广雅：日月谓之两曜。"
                },
                {
                    "paragraph": "萧萧长门宫，昔是今已非。",
                    "zhushu": "齐贤曰：陈皇后骄妬，别在长门宫，昔是今非，言君心为忿怒憎恶所蔽，平生之是，今皆非矣。"
                },
                {
                    "paragraph": "桂蠹花不实，天霜下严威。",
                    "zhushu": "齐贤曰：桂一蠹则徒花而不实，又肃之以严霜之威，得不为之永叹哉！天霜，天子之威也。士赟曰：后汉五行志：成帝时童谣曰：邪径败良田，䜛口乱善言。桂林华不实，黄雀巢其颠。固为人所羡，亦为人所怜。祯卿曰：士赟所引是也。白意似本于此。"
                },
                {
                    "paragraph": "沈叹终永夕，感我涕沾衣。",
                    "zhushu": "士赟曰：蟾蜍薄太清，月为之蚀，以喻武妃入后宫，而卒为王后之蠹也。䗖蝀入紫微，而大明夷朝晖，以喻武妃既得幸，而元宗卒为所惑也。日，君象，月，后象，今焉废黜，是浮云隔之，不得代明矣。万象昏阴霏者，意谓自后卒不止中宫，浸成女宠之祸也。夫妇君臣，俱人之大伦也。至宻近者莫如夫妇，而且不能保其终，况臣子之疏远乎。此白之所以感叹终夕而涕零也。",
                    "type": 2
                },
                {
                    "paragraph": "其三",
                    "zhushu": "祯卿曰：此篇借秦皇以为讽也。",
                    "type": 2
                },
                {
                    "paragraph": "秦皇扫六合，虎视何雄哉。飞剑决浮云，诸侯尽西来。"
                },
                {
                    "paragraph": "明断自天启，大略驾群才。收兵铸金人，凾谷正东开。",
                    "zhushu": "齐贤曰：史记：始皇二十六年，分天下为三十六郡，更名民曰黔首，收天下兵聚之咸阳，销以为钟鐻，金人十二重，各干石。函谷关在今陜州，为秦东关。昔秦未得志，苏秦约六国从亲，投从约书于秦，秦兵不敢窥凾谷关十五年。今既并诸侯，则无人敢议秦者，此关宜常开矣。祯卿曰：此六句言秦皇之制天下。"
                },
                {
                    "paragraph": "铭功会稽岭，骋望瑯琊台。",
                    "zhushu": "齐贤曰：史记：始皇二十七年，行至钱塘，临浙江，水波恶，乃西百二十里，从狭中度，上会稽，祭大禹，立石刻颂秦功德。南登瑯琊，大乐之，留三月，徙黔首三万户瑯琊台下，复十二岁，作瑯琊台，立石刻颂秦德。祯卿曰：此二句言秦皇极㳺观之乐。"
                },
                {
                    "paragraph": "刑徒七十万，起土骊山隈。"
                },
                {
                    "paragraph": "尚采不死药，茫然使心哀。",
                    "zhushu": "齐贤曰：史记：始皇三十五年，隐宫刑徒者七十余万人，分作阿房宫，或作骊山。发北山石椁，乃写蜀、荆地材，皆至关中，计宫三百，关外四百余。于是立石东海上朐界中，以为秦东门，因徙三万家丽邑，五万家云阳，皆复不事。祯卿曰：此言秦皇极土木之欲。"
                },
                {
                    "paragraph": "连弩射海鱼，长鲸正崔嵬。"
                },
                {
                    "paragraph": "额鼻象五岳，扬波喷云雷。鬐鬣蔽青天，何由睹蓬莱。",
                    "zhushu": "齐贤曰：秦纪：方士徐市等入海求神药，数岁不得，费多恐谴，乃诈曰：蓬莱药可得，然常为大蛟鱼所苦，故不得至。愿请善射与俱，见则以连弩射之。始皇梦与海神战，如人状，问占梦，传士曰：水神不可见，以大鱼蛟龙为候。今上祷祠备谨，而有此恶神，当除去，而善神可致。乃令入海者赍捕巨鱼具，而自以连弩候大鱼出射之。自瑯琊山至荣成山，弗见。至之罘见目鱼。射杀一鱼。异物志：鲸鱼长者数千里。江赋：或鹿额象鼻。或虎状龙颜。扬鬐掉尾。喷浪飞涎。说文：喷。叱也。"
                },
                {
                    "paragraph": "徐市载秦女，楼船几时𢌞。但见三泉下，金棺葬寒灰。",
                    "zhushu": "齐贤曰：船上施楼曰楼船。史记：始皇初即位，治骊山，穿三泉，下铜而致棺。祯卿曰：此以上言秦皇惑于神仙之说，而卒不免于死也。",
                    "type": 2
                },
                {
                    "paragraph": "其四",
                    "zhushu": "齐贤曰：此篇太白自况也。",
                    "type": 2
                },
                {
                    "paragraph": "凤飞九千仞，五章备彩珍。衔书且虚归，空入周与秦。"
                },
                {
                    "paragraph": "横绝历四海，所居未得隣。",
                    "zhushu": "士赟曰：所居未得隣者，言其栖身高远，未有得与之隣接者也。祯卿曰：此以凤喻至人也。言凤飞则凌千仞，身则备五色，虽来仪于周秦之郊，而不可羁挂，以比至人能全身远害也。"
                },
                {
                    "paragraph": "吾营紫河车，千载落风尘。",
                    "zhushu": "齐贤曰：抱朴予曰：丹砂可为金，河车可作银。子得其道，可以仙身。阴真君歌曰：北方正气名河车，据此河车乃药。士赟曰：道书蓬莱修炼法，河车是水，朱雀是火。取水一斗，铛中以火炎之令沸，致圣石九两。其中初成姹女，次谓之玉液，后成紫色，谓之紫河车。白色曰白河车，青色曰青河车，赤色曰赤河车。赤曰黄芽。祯卿曰：落，脱也。谢也。"
                },
                {
                    "paragraph": "药物秘海岳，采铅青溪滨。",
                    "zhushu": "齐贤曰：五岳四海。灵药所产。而不轻以𢌿人。青溪之铅。乃可采耳。士赟曰：庾仲雍荆州记曰：临沮县有青溪山。山东有泉。泉侧有道士精舍。"
                },
                {
                    "paragraph": "时登大楼山，举手望仙真。"
                },
                {
                    "paragraph": "羽驾灭去影，飚车绝回轮。",
                    "zhushu": "齐贤曰：据太白代内赠诗云：估客发大楼。知君在秋浦。则大楼当在秋浦。羽驾。言乘鸾鹤。飙车。言御风云。"
                },
                {
                    "paragraph": "尚恐丹液",
                    "zhushu": "神丹金液。"
                },
                {
                    "paragraph": "迟，志愿不及申。"
                },
                {
                    "paragraph": "徒霜镜中发，羞彼鹤上人。桃李何处开，此花非我春。"
                },
                {
                    "paragraph": "唯应清都境，长与韩众亲。",
                    "zhushu": "齐贤曰：言桃李花乃世俗之春，非仙境之春也。列子：清都、紫微、钧天、广乐，帝之所居。神仙传：刘根初学道到华山，见一人乘白鹿，从十余玉女。根稽首乞一言。神人曰：尔闻有韩众否。曰：闻之。神人曰：我是也。",
                    "type": 2
                },
                {
                    "paragraph": "其五",
                    "zhushu": "祯卿曰：此篇语意。与上亦相类。盖白真有慕于仙而作也。",
                    "type": 2
                },
                {
                    "paragraph": "太白何苍苍，星辰上森列。去天三百里，邈尔与世绝。",
                    "zhushu": "齐贤曰：九域志：太白山在凤翔郿县。"
                },
                {
                    "paragraph": "中有绿发翁，披云卧松雪。不笑亦不语，冥栖在岩穴。"
                },
                {
                    "paragraph": "我来逢真人，长跪问寳诀。粲然启玉齿，授以炼药说。"
                },
                {
                    "paragraph": "铭骨传其语，竦身已电灭。",
                    "zhushu": "齐贤曰：许慎注淮南子曰：真人，真德之人。粲，露齿之状。"
                },
                {
                    "paragraph": "仰望不可及，苍然五情热。"
                },
                {
                    "paragraph": "吾将营丹砂，永与世人别。",
                    "zhushu": "士赟曰：参同契：丹砂、木精，得金乃并。",
                    "type": 2
                },
                {
                    "paragraph": "其六",
                    "zhushu": "祯卿曰：此篇言塞下事。或有所感于时而作也。",
                    "type": 2
                },
                {
                    "paragraph": "岱马不思越，越禽不恋燕。情性有所习，土风固其然。",
                    "zhushu": "祯卿曰：岱北越南，鸟兽各有所恋，以比去家就戍，非人之情也。"
                },
                {
                    "paragraph": "昔别鴈门关，今戍龙庭前。惊沙乱海日，飞雪迷胡天。",
                    "zhushu": "齐贤曰：九域志：代州治鴈门县，有鴈门塞，即古关也。龙庭，单于祭天所也。"
                },
                {
                    "paragraph": "虮虱生虎鹖，心魂逐旌旃。",
                    "zhushu": "齐贤曰：鹖，勇雉。其斗无已，一死乃止。故赵武灵王为冠，以表武士，析羽为旌，通帛为𣃼。"
                },
                {
                    "paragraph": "苦战功不赏，忠诚难可宣。"
                },
                {
                    "paragraph": "谁怜李飞将，白首没三边。",
                    "zhushu": "齐贤曰：汉书李广传：匈奴入辽西，杀太守，上廼召拜广为北平太守。广在郡，匈奴号曰汉飞将军，避之，数岁不入界。元狩四年为前将军，引兵与右将军食其合军出东道，惑失道，后大将军。大将军与单于接战，单于遁走，弗能得而还。广已见大将军还，长史急责广之幕府上簿，谓其麾下曰：广结发与匈奴大小七十余战，今幸从大将军出接单于兵，大将军徙广部行回远，又迷失道，岂非天哉！且广年六十余，终不能复对刀笔之吏矣。遂引刀自刭。百姓闻之，知与不知，老壮皆为垂泣。三边、三垂，西方、南方、东方。",
                    "type": 2
                },
                {
                    "paragraph": "其七",
                    "zhushu": "士赟曰：此篇亦㳺仙诗。",
                    "type": 2
                },
                {
                    "paragraph": "客有鹤上仙，飞飞凌太清。扬言碧云里，自道安期名。",
                    "zhushu": "齐贤曰：真君传：斗中真人降兖州兰公舍云。三才肇分。始于三炁。三炁者。玉清三天也。玉清境是元始大圣真王治化。太清境是玄道流行。虚无自然。玉皇治化。士赟曰：刘向列仙传：安期生者。瑯琊阜乡人也。卖药于东海边。时人皆言千岁翁。秦始皇东游，请见。与语三日三夜。赐金璧，度数千万。出于阜乡亭。皆置去。留书，以赤玉舄一量为报，曰：后数年求我于蓬莱山。始皇即遣使者徐市、卢生等数百人入海，未至蓬莱山，辄逢风波而还。立祠阜乡亭海边十数处云。"
                },
                {
                    "paragraph": "两两白玉童，双吹紫鸾笙。去影忽不见，回风送天声。"
                },
                {
                    "paragraph": "举手远望之，飘然若流星。愿餐金光草，寿与天齐倾。",
                    "zhushu": "齐贤曰：乐书：王子晋之笙，其制象凤翼，亦名参差。广异记：谢元卿至东岳，夫人所居有异草，叶如芭蕉，花正黄色，光可鉴，曰：此金明草。晋咸和九年，东华青童赐魏夫人石精金光化形灵元。祯卿曰：天声即笙音，以至高，故言天。齐贤以为天籁，非也。",
                    "type": 2
                },
                {
                    "paragraph": "其八",
                    "zhushu": "士赟曰：此篇之意，盖言戚里骄纵逾制。儒者，沉困下僚，必有所感讽而作。",
                    "type": 2
                },
                {
                    "paragraph": "咸阳二三月，宫柳黄金枝。绿帻谁家子，卖珠轻薄儿。",
                    "zhushu": "一作百鸟鸣花枝。玉剑谁家子，西秦豪侠儿。士赟曰：汉东方朔传：初，帝姑馆陶公主，号窦太主，堂邑侯陈午尚之。午死，主寡居，年五十余岁矣，近幸董偃。始，偃与母以卖珠为事，偃年十三，随母岀入主家，左右言其姣好，主召见曰：吾为母养之。因留第中。至年十八而冠，岀则执辔，入则侍内，为人温柔爱人，以主故，诸公接之，名称城中，号曰董君。后偃惧，白主献长门园。上大说，更名窦太主园为长门宫。上以钱千万从主饮。后数日，上临山林，主自执宰，敝膝道入，登阶就坐。坐未定，上曰：愿谒主人翁。主乃下殿，去簮珥，徒跣顿首谢，自引董君。董君绿帻传鞲，随主前，伏殿下，主乃賛：馆陶公主胞人臣偃昧死再拜谒，因叩头谢。上为之起。有诏赐衣冠上。偃起，走就衣冠，主自奉食进觞饮，大驩乐。于是董君贵宠，天下莫不闻。至年三十而终。后数岁，窦太主卒，与董君会葬于霸陵。齐贤曰：唐京兆府咸阳县，秦咸阳故地。"
                },
                {
                    "paragraph": "日暮醉酒归，白马骄且驰。意气人所仰，冶游方及时。"
                },
                {
                    "paragraph": "子云不晓事，晚献长杨辞。赋达身已老，草玄鬓若丝。"
                },
                {
                    "paragraph": "投阁良可叹，但为此辈𠷣。",
                    "zhushu": "齐贤曰：魏杨修答曹子建书曰：吾家子云，老不晓事。前汉杨雄传及賛曰：杨雄，字子云，蜀郡成都人。博览好辞赋。汉成帝时，客有荐雄文似相如者，召雄待诏承明之庭。从上行幸，奏甘泉、何东校猎等赋，除为郎，给事黄门。又从至射熊馆，上长杨赋以风哀帝。时，丁、傅、董贤用事，诸附离之者，或起家至二千石。时方草太玄，有以自守，泊如也。王莽时，刘歆、甄丰皆为上公，莽既以符命，自立，即位之后，欲绝其原，以神前事，而丰子寻、歆子棻复献之。莽诛丰父子，投棻四裔，辞所连及，便收不请。时雄校书天禄阁上，治狱使者来，欲收雄，雄恐不能自免，廼从阁上自投下，几死。莽闻之曰：雄素不与事，何故在此？间请问其故。廼，刘棻尝从雄学作奇字，雄不知情，有诏勿问。然京师为之语曰：惟寂寞，自投阁；爰清静，作符命。雄以病免，复召为大夫。",
                    "type": 2
                },
                {
                    "paragraph": "其九",
                    "zhushu": "祯卿曰：此篇叹世事之难保，而人贵达理以自守也。",
                    "type": 2
                },
                {
                    "paragraph": "庄周梦胡蝶，胡蝶为庄周。一体更变易，万事良悠悠。",
                    "zhushu": "齐贤曰：庄子云：昔者周梦为胡蝶，栩栩然胡蝶也。不知周之梦为胡蝶与，胡蝶之梦为周与？周与胡蝶则必有辨矣。一体之间，尚有变易，万事岂能定哉？"
                },
                {
                    "paragraph": "乃知蓬莱水，复作清浅流。",
                    "zhushu": "齐贤曰：葛洪神仙传曰：麻姑云：接待以来，见东海三为桑田，向到蓬莱，水又浅于往者，会时畧半也。岂将复为陵陆乎？方平笑曰：圣人皆言海中行复扬尘也。"
                },
                {
                    "paragraph": "青门种瓜人，旧日东陵侯。"
                },
                {
                    "paragraph": "富贵故如此，营营何所求。",
                    "zhushu": "齐贤曰：汉书：霸城门，民间谓之青门。史记萧相国世家：邵平者，故秦东陵侯。秦破，为布衣，贫，种瓜于长安城东，瓜羙，时谓东陵瓜。夫富贵无常，昔时为侯，今焉为圃，任缘而已，终日营营，复何求㦲？",
                    "type": 2
                },
                {
                    "paragraph": "其十",
                    "zhushu": "齐贤曰：此篇盖慕鲁仲连之为人也。",
                    "type": 2
                },
                {
                    "paragraph": "齐有倜傥生，鲁连特高妙。明月出海底，一朝开光曜。"
                },
                {
                    "paragraph": "却秦振英声，后世仰末照。意轻千金赠，顾向平原笑。",
                    "zhushu": "齐贤曰：史记：鲁仲连，齐人也，好奇伟倜傥之画策，而不肯仕宦任职，好持髙节。适游赵，会秦围赵，闻魏将欲令赵尊秦为帝，乃见平原君曰：将奈何？平原君曰：胜也何敢言事！前亡四十万之众于外，今又内围邯郸而不能去。魏王使客将军新垣衍令赵帝秦，今其人在是，胜也何敢言事？鲁仲连曰：吾始以君为天下贤公子也，吾乃今然后知君非天下贤公子也。梁客新垣衍安在哉？吾请为君责而归之。平原君曰：胜请为介绍而见之于先生。鲁仲连见新垣衍曰：世以鲍焦为无从颂音从容而死者，皆非也。众人不知，则为一身。彼秦者，弃礼义而上首功之国也，权使其士，虏使其民，彼即肆然以为帝过而为政于天下，则连有蹈东海而死耳，吾不忍为之民也。所为见将军者，欲以助赵也。新垣衍曰：秦称帝之害何如？鲁连曰：秦无已而帝，则且变易诸侯之大臣，彼夺其所不肖而与其所贤，夺其所憎而与其所爱。彼又将使其子女䜛妾为诸侯妃姫，处梁之宫，梁王安得晏然而已乎？而将军又何得故宠乎？于是新垣衍起，再拜谢曰：始以先生为庸人，吾乃今日知先生为天下之士也。吾请出，不敢复言帝秦。秦将闻之，却军五十里。适会，魏公子无忌夺晋鄙军以救赵，击秦军，秦军遂引而去。于是平原君欲封鲁仲连，鲁连辞让，使者三，终不肯受。平原君乃置酒，酒酣起前，以千金为鲁连寿。鲁连笑曰：所为贵于天下之士者，为人排患解难，释纷乱而无取也。即有取者，是商贾之事也，而连不忍为也。遂辞平原君而去，终身不复见，倜傥，不羁也。太白意谓鲁仲连崛起于齐，犹明月出于海底，光彩照耀天下，人所同仰。士赟曰：明月，寳珠也。"
                },
                {
                    "paragraph": "吾亦澹荡人，拂衣可同调。",
                    "zhushu": "齐贤曰：淡荡，犹放荡也。同调，谓声音和。",
                    "type": 2
                },
                {
                    "paragraph": "其十一",
                    "zhushu": "祯卿曰：此篇悲年命也。",
                    "type": 2
                },
                {
                    "paragraph": "黄河走东溟，白日落西海。逝川与流光，飘忽不相待。",
                    "zhushu": "齐贤曰：黄河出昆仑山，东北陬入东海。大秦之西，鸟迟国，鸟迟国之西，复言有海。西海之滨，有小昆仑，高万仞，方八百里。"
                },
                {
                    "paragraph": "春容舍我去，秋发已衰改。人生非寒松，年貌岂长在。"
                },
                {
                    "paragraph": "吾当乘云螭，吸景驻光彩。",
                    "zhushu": "齐贤曰：春容，苍颜也。秋发，白发也。无角曰螭龙吸景，吸日月之景，以驻吾之颜。采太白之意，谓黄河东走，白日西落，不舍昼夜，青春容色，倏忽摧谢，不如长松贯四时而不改柯易叶。自非服炼九鼎，食精养神，累积长久，安能变形而仙哉。",
                    "type": 2
                },
                {
                    "paragraph": "其十二",
                    "zhushu": "祯卿曰：此篇盖有慕乎子陵之髙尚也。",
                    "type": 2
                },
                {
                    "paragraph": "松栢本孤直，难为桃李颜。",
                    "zhushu": "齐贤曰：谓松栢挺然孤直，不能如天桃艶李，嫣然媚人也。祯卿曰：此兴而比也。"
                },
                {
                    "paragraph": "昭昭严子陵，垂钓沧波间。"
                },
                {
                    "paragraph": "身将客星隐，心与浮云闲。长揖万乘君，还归富春山。",
                    "zhushu": "齐贤曰：严光，字子陵，一名遵，会稽余姚人。少与光武同游学，及光武即位，光乃变姓名，隐身不见。帝思其贤，乃令以物色访之。后齐国上言有一男子披羊裘，钓泽中。帝疑其光，乃备安车玄纁，遣使聘之，三反而后至。车驾即日幸其馆，光卧不起，帝即其卧所抚光腹曰：咄咄子陵，不可相助为理邪？光乃张目熟视曰：昔唐尧著德，巢父洗耳，士故有志，何至相迫乎？帝曰：子陵，我竟不能下汝邪？于是升舆叹息而去。复引光入，论道旧故，相对累日。帝从容问光曰：朕何如昔时？对曰：陛下差増于往。因共偃卧，光以足加帝腹上。明日，太史奏客星犯御座甚急，帝笑曰：朕故人严子陵共卧耳。除为谏议大夫，不屈，乃耕于富春山。"
                },
                {
                    "paragraph": "清风洒六合，邈然不可攀。使我长叹息，冥栖岩石间。",
                    "type": 2
                },
                {
                    "paragraph": "其十三",
                    "zhushu": "祯卿曰：此篇白自托于君平之词也。",
                    "type": 2
                },
                {
                    "paragraph": "君平既弃世，世亦弃君平。观变穷太易，探无化群生。"
                },
                {
                    "paragraph": "寂寞缀道论，空帘闭幽情。",
                    "zhushu": "齐贤曰：汉书：严君平卜筮于成都市，以为卜筮贱业，而可以惠众，人有邪恶非正之问，则依龟筮为言。与人子言依于孝，与人弟言依于顺，与人臣言依于忠，各因势导之以善，从吾言已过半矣。日裁阅数人，得百余钱足自养，则闭肆下帘而授老子。杨雄少学，数为朝廷在位贤者称君平德。李强为益州牧，喜谓雄曰：吾真得严君平矣。雄曰：君备礼待之，彼可见而不可得诎？强以为不然，至蜀，致礼与相见，卒不敢言，以为从事。乃叹曰：杨子云诚知人。士赟曰：言君平抱济世之才，而无用世之意，是平弃斯世矣。世之人复不知君平之贤而不用之焉，是世亦弃君平也。"
                },
                {
                    "paragraph": "驺虞不虚来，鸑鷟有时鸣。",
                    "zhushu": "齐贤曰：驺虞，白虎黑文，尾长于躯，不食生物，不履生草。鸑，鷟凤之属。"
                },
                {
                    "paragraph": "安知天汉上，白日悬髙名。海客去已久，谁人测沉冥。",
                    "zhushu": "齐贤曰：博物志：旧说天河与海通，近世有人居海渚者，年年八月有浮槎，去来不失期。人有奇志，立飞阁于槎上，多赍粮，乘槎而去。十余月至一处，有城郭状，屋舍甚严，遥望宫中有织妇，见一丈夫率牛渚次饮之。牵牛人乃惊问曰：何由至此？此人为说来意，并问此是何处？答曰：君还至蜀都访严君平则知之。竟不及登岸，因还至蜀，问君平曰：某年某月，有客星犯牵牛宿。计其年月，正是此人到天河时也。士赟曰：河精上为天汉。祯卿曰：白意盖以驺虞鸑鷟比君平，而叹世人之莫识也。安知其髙名，乃如白日之悬于天汉，而牛女皆知之。然海客之去已久，又谁能测其幽深之道哉。末二句亦借以自寓之意也。",
                    "type": 2
                },
                {
                    "paragraph": "其十四",
                    "zhushu": "祯卿曰：此篇之意，萧说近是。",
                    "type": 2
                },
                {
                    "paragraph": "胡关饶风沙，萧索竟终古。木落秋草黄，登高望戎虏。"
                },
                {
                    "paragraph": "荒城空大漠，边邑无遗堵。白骨横千霜，嵯峨蔽榛莽。",
                    "zhushu": "齐贤曰：漠，北方流沙也。千霜，千年也。"
                },
                {
                    "paragraph": "借问谁凌虐，天骄毒威武。赫怒我圣皇，劳师事鼙皷。",
                    "zhushu": "齐贤曰：强胡者，天之骄子也。圣皇，元宗也。元宗承国家富庶，多心动，遂贪边功，罢张九龄，相李林甫、扬国忠，从事吐蕃、南诏，讫唐世为患。鼙鼓，鼓之尤小者。司马法曰：万人之师执大鼓，千人之师执鼙鼓。"
                },
                {
                    "paragraph": "阳和变杀气，发卒骚中土。三十六万人，哀哀泪如雨。",
                    "zhushu": "齐贤曰：骚，动也，悲也。"
                },
                {
                    "paragraph": "且悲就行役，安得营农圃。不见征戍儿，岂知关山苦。"
                },
                {
                    "paragraph": "李牧今不在，边人饲豺虎。",
                    "zhushu": "齐贤曰：史记：李牧。赵比边良将，常居鴈门。备匈奴。匈奴小入洋北。不战。以数千人委之。单于闻之。大率众来。李牧多为奇军，张左右翼，大破杀匈奴十余万。十余岁，匈奴不敢近赵边。豺虎，指匈奴。士赟曰：此诗杨子见以为讨合罗凤之事。非也。云南乃西南边。此诗专指北边而言。当是为哥舒翰攻吐蕃石堡城之事而作也。唐史：天寳六载。上欲使河西陇右节度使王忠嗣攻吐蕃石堡城。忠嗣上言：石堡城险固。吐蕃举国守之。今顿兵其下。非杀数万人不能克。臣恐所得不如所亡。上意不决。将军董延光自请将兵攻石堡城。上命忠嗣分兵。哥舒翰帅陇右。河西、朔方、河东兵凡六万三千，攻吐蕃石堡城。其城三面险绝，唯一径可上，吐蕃但以数百人守之，多贮粮食，积檑木及石。唐兵前后屡攻之，不能克。翰进攻，拔之，获吐蕃铁刃悉诺罗等四百人，唐士卒死亡畧尽，果如忠嗣之言。盖当时上好边功，诸将皆希旨开边隙，忠嗣独能持重安边不生事，尝曰：平世为将，抚众而已，吾不欲竭中国力以幸功名。传中所载，全与李牧相类。此诗末句曰：李牧今不在，边人饲豺虎者，盖以李牧比忠嗣也。今不在者，翰取石堡时，忠嗣已死二年，无能谏止，卒丧数万之师也。",
                    "type": 2
                },
                {
                    "paragraph": "其十五",
                    "zhushu": "祯卿曰：此篇刺时贵也。",
                    "type": 2
                },
                {
                    "paragraph": "燕昭延郭隗，遂筑黄金台。剧辛方赵至，邹衍复齐来。",
                    "zhushu": "齐贤曰：史记：燕昭王谓郭隗曰：齐因孤之国乱而袭破燕，诚得贤士以共国，雪先王之耻，孤之愿也。隗曰：王必欲致士，先从隗始，况贤于隗者，岂远千里哉？于是昭王为隗改筑宫而师事之。上谷图经曰：黄金台，易水南十八里，燕昭王置千金于台上，以延天下士，谓之黄金之台。其后乐毅自魏往，邹衍自齐往，剧辛自赵往。"
                },
                {
                    "paragraph": "柰何青云士，弃我如尘埃。珠玉买歌笑，糟糠养贤才。"
                },
                {
                    "paragraph": "方知黄鹤举，千里独徘徊。",
                    "zhushu": "齐贤曰：鹤一作鹄。太白意谓吴姫越女，资其一歌笑，则不惜珠玉之费。至于贤人才士，则待之以糟糠。其好色而不好德如此，则贤者将远去，徘徊顾望而不肯辄下。",
                    "type": 2
                },
                {
                    "paragraph": "其十六",
                    "zhushu": "祯卿曰：此篇白自况也。",
                    "type": 2
                },
                {
                    "paragraph": "寳剑双蛟龙，雪花照芙蓉。精光射天地，雷腾不可冲。"
                },
                {
                    "paragraph": "一去别金匣，飞沈失相从。风胡灭已久，所以濳其锋。"
                },
                {
                    "paragraph": "吴水深万丈，楚山邈千重。雌雄终不隔，神物会当逢。",
                    "zhushu": "齐贤曰：晋书张华传：初，斗牛之间常有紫气，华闻豫章雷焕达纬象，乃要焕登楼仰观。焕曰：寳剑之精，上彻于天耳。华因问曰：在何郡？焕曰：在豫章丰城。华即补焕为丰城令。焕到县，掘狱屋基，得一石凾，光气非常，中有双剑，并刻题，一曰龙泉，二曰太阿。遣使送一与华，留一自佩。或谓焕曰：得两送一，张公岂可欺乎？焕曰：本朝将乱，张公当受其祸，此剑当系徐君墓树耳。灵异之物，终当化去，不永为人服也。华得剑，报焕书曰：详观剑文，乃干将也，莫邪何复不至？虽然，天生神物，终当合耳。华诛，失剑所在。焕卒，子华为州从事，持剑行经延平津，剑于腰间跃岀，堕水，使人没水取之，不见剑，但见两龙各长数丈，蟠萦有文章，没者惧而反。须臾，光彩照水，波浪惊沸，于是失剑。华叹曰：先君化去之言，张公终合之论，此其验矣。士赟曰：吴越春秋：楚昭王卧而寤，得吴王湛卢之剑于床。昭王不知其故，乃召风胡子而问曰：寡人卧觉而得寳剑，不知其名，是何剑也？风胡子曰：此谓湛卢之剑。昭王曰：何以言之？风胡子曰：臣闻吴王得越所献寳剑三枚，一曰鱼肠，二曰磐郢，三曰湛卢。鱼肠之剑，已用杀吴王僚也。磐郢以送其死女，今湛卢入楚也。昭王问：湛卢所以去者何也？风胡子曰：臣闻越王元常使欧冶子造剑五枚，以示薛烛。烛对曰：鱼肠剑，逆理不顺，不可服也。臣以杀君，子以杀父，故阖闾以杀王僚。一名磐郢，亦曰豪曹。不法之物，无益于人，故以送死。一名湛卢。五金之英，太阳之精，寄气托灵，出之有神，服之有威，可以折冲拒敌。然人君有逆理之谋，其剑即岀，故去无道以就有道。今吴王无道，杀君谋楚，故湛卢入楚。昭王曰：其直几何？风胡子曰：臣闻此剑在越之时，客有酬其直者，有市之乡三十，骏马千匹，万户之都二，是其一也。薛烛对曰：赤堇之山，已令无云，若邪之溪，深而莫测，群神上天，欧冶死矣。虽倾城量金，珠玉盈河，犹不能得此寳，而况有市之乡，骏马千匹，万户之都，何足言也。昭王大悦，遂以为寳。",
                    "type": 2
                },
                {
                    "paragraph": "其十七",
                    "zhushu": "祯卿曰：此篇讽不知止也。",
                    "type": 2
                },
                {
                    "paragraph": "金华牧羊儿，乃是紫烟客。",
                    "zhushu": "齐贤曰：金华山在梓州射洪县，蔚蓝洞天存焉。婺州亦有金华山。葛洪神仙传：皇初平，丹溪人也，年十五而家使牧羊，有道士见其良谨，便将至金华山石室中，四十余年，忽然不复念家。其儿初起，入山索初平，历年不能得见。后在市中，有道士善卜，乃问之，曰：吾有弟名初平，因令牧羊，失之，今四十余年，不知死生所在，愿道君为占之。道士曰：金华山中有一牧羊儿，姓皇名初平，是卿弟非邪？初起闻之惊喜，即随道士去寻求，果得相见。兄弟悲喜，因问弟曰：羊皆何在？初平曰：羊近在山东。初起往视之，了不见羊，但见白石无数。还谓初平曰：山东无羊也。初平曰：羊在耳，但兄自不见之。初平便乃俱往看之，乃叱曰：羊起！于是白石皆变为羊数万头。初起曰：弟独得神通如此，吾可学否？初平曰：唯好道便得耳。初起便弃妻子，留就初平，共服松脂、茯苓。至五千日，能坐在立亡，行于日中，无影，而有童子之色。后乃俱还乡里，诸亲死亡畧尽，乃复还去。时去以方授南伯逢，易姓为赤。初平改字为赤松子，初起改字为鲁班。其后传服此药而得仙者，数十人焉。"
                },
                {
                    "paragraph": "我愿从之游，未去发已白。"
                },
                {
                    "paragraph": "不知繁华子，扰扰何所迫。昆山采琼蕊，可以炼精魄。",
                    "zhushu": "齐贤曰：昆山，昆仑山也。",
                    "type": 2
                },
                {
                    "paragraph": "其十八",
                    "zhushu": "祯卿曰：此篇讽时贵也。",
                    "type": 2
                },
                {
                    "paragraph": "天津三月时，千门桃与李。朝为断肠花，暮逐东流水。",
                    "zhushu": "齐贤曰：言三月之朝，人见桃李烂熳，春心摇荡，感物伤情，肠为之断。至于日暮，花已零落，游逐东流之水。士赟曰：天津。按三辅记云：秦始皇并天下，都咸阳，鴈门四达，以制紫宫，渭水贯都，以象天河，横桥南渡，以法牵牛。即今所谓天津桥也。"
                },
                {
                    "paragraph": "前水复后水，古今相续流。新人非旧人，年年桥上游。"
                },
                {
                    "paragraph": "鸡鸣海色动，谒帝罗公侯。月落西上阳，余辉半城楼。",
                    "zhushu": "齐贤曰：上阳宫在皇城西南，南临洛水，西连谷水。士赟曰：海色，日岀之光。"
                },
                {
                    "paragraph": "衣冠照云日，朝下散皇州。鞍马如飞龙，黄金络马头。"
                },
                {
                    "paragraph": "行人皆辟易，志气横嵩丘。",
                    "zhushu": "齐贤曰：辟易开张而易其本处。嵩丘，即嵩山也。"
                },
                {
                    "paragraph": "入门上髙堂，列鼎错珍羞。"
                },
                {
                    "paragraph": "香风引赵舞，清管随齐讴。七十紫鸳鸯，双双戏庭幽。",
                    "zhushu": "齐贤曰：西京杂记：茂陵富人裘广汉于北邙山下筑园，激水养紫鸳鸯。"
                },
                {
                    "paragraph": "行乐争昼夜，自言度千秋。功成身不退，自古多愆尤。",
                    "zhushu": "齐贤曰：老子曰：功成身退，天之道也。蔡泽曰：商君、白公、吴起、大夫种功成不去，祸至如此。"
                },
                {
                    "paragraph": "黄犬空叹息，绿珠成衅雠。",
                    "zhushu": "齐贤曰：岭表录异：梁氏女。今白州人。有容貌。石季伦以真珠二斛买之。即绿珠也。赵玉伦专权。孙秀使人求绿珠。崇不与。秀矫诏收崇。崇正当宴楼上。谓绿珠曰：我今为尔得罪。绿珠泣曰：当効死于官前。因自投楼下而死。士赟曰：李斯黄犬事。见拟恨赋注。祯卿曰：黄犬，应前贵宠之言。绿珠应前歌舞之言。"
                },
                {
                    "paragraph": "何如鸱夷子，散发棹扁舟。",
                    "zhushu": "祯卿曰：䲭夷应前功成身退之言。齐贤曰：史记货殖传：范蠡既雪会稽之耻，乃乘扁舟，浮于江湖，变名易姓，适齐为鸱夷子皮，之陶为陶朱公，富至巨万。师古曰：自号鸱夷者，言苦盛酒之鸱夷，多所容受，而可卷怀，与时张弛。士赟曰：大意盖谓天津桥水阅人亦多矣。富与贵者，自谓可以长保，而不知退，安知其无李斯、石崇之祸乎？何如范蠡之勇退为髙也。",
                    "type": 2
                },
                {
                    "paragraph": "其十九",
                    "zhushu": "祯卿曰：此篇刺元宗也。",
                    "type": 2
                },
                {
                    "paragraph": "西岳莲花山，迢迢见明星。素手杷芙蓉，虚步蹑太清。",
                    "zhushu": "齐贤曰：莲华山在华阴。集仙传：明星玉女居华山，服玉浆，白日升天。士赟曰：尔雅：华山为西岳。"
                },
                {
                    "paragraph": "霓裳曳广带，飘拂升天行。邀我登云台，高揖卫叔卿。",
                    "zhushu": "齐贤曰：广记：卫叔卿，中山人。汉仪凤二年八月，武帝闲居殿上，忽一人乘云车，驾白鹿，从天而下，年可三十许。帝惊问曰：我中山卫叔卿。帝曰：中山乃朕臣。叔卿默然不应，忽不知所在。士赟曰：华岳记：云台观中，方丈上有山崛起。"
                },
                {
                    "paragraph": "恍恍与之去，驾鸿凌紫冥。",
                    "zhushu": "祯卿曰：此设言也。揖神仙，凌紫冥，明其洁身而去乱也。"
                },
                {
                    "paragraph": "俯视洛阳川，茫茫走胡兵。"
                },
                {
                    "paragraph": "流血涂野草，豺狼尽冠缨。",
                    "zhushu": "士赟曰：安、史乱离之际，朝廷借回纥兵复两京，故曰茫茫走胡兵；复用宫爵赏功，不分流品，故曰豺狼尽冠缨也。",
                    "type": 2
                },
                {
                    "paragraph": "其二十",
                    "zhushu": "祯卿曰：此篇白欲谢亲友而事远㳺也。",
                    "type": 2
                },
                {
                    "paragraph": "昔我游齐都，登华不注峰。兹山何峻秀，绿翠如芙蓉。",
                    "zhushu": "齐贤曰：九域志：华不注，在济南府，旧为齐州。尔雅：荷，芙蕖。郭璞曰：别名芙蓉。"
                },
                {
                    "paragraph": "萧飒古仙人，了知是赤松。借予一白鹿，自挟两青龙。",
                    "zhushu": "齐贤曰：列仙传：赤松子，神农时两师，服水。王教神农，能入火不烧，常居西王母石室中。周义真入龙蟜山，见羡门子乘白鹿而行。"
                },
                {
                    "paragraph": "含笑凌倒景，欣然愿相从。",
                    "zhushu": "齐贤曰：倒景炁去地四千里，其景皆倒下也。"
                },
                {
                    "paragraph": "泣与亲友别，欲语再三咽。"
                },
                {
                    "paragraph": "朂君青松心，努力保霜雪。世路多险艰，白日欺红颜。"
                },
                {
                    "paragraph": "分手各千里，去去何时还。在世复几时，倏如飘风度。"
                },
                {
                    "paragraph": "空闻紫金经，白首愁相误。",
                    "zhushu": "齐贤曰：大药证云：紫金大丹，若人服食，自然不死。"
                },
                {
                    "paragraph": "抚己忽自笑，沉吟为谁故。"
                },
                {
                    "paragraph": "名利徒煎熬，安得闲余步。终留赤玉舄，东上蓬莱路。"
                },
                {
                    "paragraph": "秦帝如我求，苍苍但烟雾。",
                    "zhushu": "士赟曰：列仙传：安期生留赤玉舄报秦始皇曰：后数年求我于蓬莱山。第一节谓从仙人以远游，第二节谓别亲友而呜咽，第三节是泣别之际，忽翻然自悟而笑曰：沈吟泣别者，为谁故哉？在世几时，不过为名利煎熬耳。末四句谓终当髙举，但留遗迹于人间，虽帝者求之，且不可得，岂更复为亲友之恋哉。",
                    "type": 2
                },
                {
                    "paragraph": "其二十一",
                    "zhushu": "祯卿曰：此篇白自伤之词也。",
                    "type": 2
                },
                {
                    "paragraph": "郢客吟白雪，遗响飞青天。徒劳歌此曲，举世谁为传。"
                },
                {
                    "paragraph": "试为巴人唱，和者乃数千。",
                    "zhushu": "齐贤曰：宋玉对楚王问曰：客有歌于郢中者，其始曰下里巴人，国中属而和者数千人；其为阳阿薤露，国中属而和者数百人；其为阳春白雪，国中属而和者数十人；引商刻羽，泛以流征，国中属而和者不过数人而已。是其曲弥髙，其和弥寡。"
                },
                {
                    "paragraph": "吞声何足道，叹息空凄然。",
                    "type": 2
                },
                {
                    "paragraph": "其二十二",
                    "zhushu": "祯卿曰：此篇白感时思归之词也。",
                    "type": 2
                },
                {
                    "paragraph": "秦水别陇首，幽咽多悲声。胡马顾朔雪，𨇾蹀长嘶鸣。",
                    "zhushu": "齐贤曰：三秦记：陇坻在天水郡，其坂九回，登者七日乃越，上有水四注下，名陇头水。"
                },
                {
                    "paragraph": "感物动我心，缅然含归情。",
                    "zhushu": "齐贤曰：缅，思貌。祯卿曰：此兴也。言水别陇头，则幽咽而流；马思边地，则𨇾蹀而嘶。况我之在外，感时物之变化，能不缅然怀归乎？"
                },
                {
                    "paragraph": "昔视秋蛾飞，今见春蚕生。"
                },
                {
                    "paragraph": "袅袅桑柘叶，萋萋柳垂荣。",
                    "zhushu": "齐贤曰：昔我在此见秋蛾之飞。今既改岁，春蚕生矣。桑华如结，柳条争荣，犹未得归。"
                },
                {
                    "paragraph": "急节谢流水，羁心摇悬旌。"
                },
                {
                    "paragraph": "挥涕且复去，恻怆何时平。",
                    "zhushu": "齐贤曰：谢，去也。谓时节之去，如流水之急。战国策：楚王曰：寡人心摇摇如悬旌。祯卿曰：且复去，言行尚未已也。",
                    "type": 2
                },
                {
                    "paragraph": "其二十三",
                    "zhushu": "祯卿曰：此篇言人当及时为乐也。",
                    "type": 2
                },
                {
                    "paragraph": "秋露白如玉，团团下庭绿。我行忽见之，寒早悲岁促。",
                    "zhushu": "齐贤曰：庭绿，庭草也。"
                },
                {
                    "paragraph": "人生鸟过目，胡乃自结束。景公一何愚，牛山泪相续。",
                    "zhushu": "齐贤曰：晏子春秋曰：景公游牛首山，北临其国，流涕曰：若何去此而死乎？"
                },
                {
                    "paragraph": "物苦不知足，得陇又望蜀。人心若波澜，世路有屈曲。"
                },
                {
                    "paragraph": "三万六千日，夜夜当秉烛。",
                    "zhushu": "齐贤曰：光武敕岑彭书曰：人苦不知足，既得陇复望蜀。古诗：昼短苦夜长，何不秉烛游。士赟曰：三万六千日，人生百年之光景也。",
                    "type": 2
                },
                {
                    "paragraph": "其二十四",
                    "zhushu": "祯卿曰：此篇讥时贵也。",
                    "type": 2
                },
                {
                    "paragraph": "大车扬飞尘，亭午暗阡陌。中贵多黄金，连云开甲宅。",
                    "zhushu": "齐贤曰：南北曰阡，东西曰陌。中贵、中都贵人也。有甲乙次弟，故曰甲第。"
                },
                {
                    "paragraph": "路逢斗鸡者，冠盖何辉赫！鼻息干虹霓，行人皆𪫟惕。",
                    "zhushu": "士赟曰：按唐五行志：玄宗好斗鸡，贵臣外戚皆尚之，贤者或弄木鸡。"
                },
                {
                    "paragraph": "世无洗耳翁，谁知尧与跖。",
                    "zhushu": "齐贤曰：琴操云：尧大许由之志，禅为天子，由以其不善，乃临河而洗耳。庄子：柳下季之弟名盗跖，徒卒九千人，横行天下，侵暴诸侯。",
                    "type": 2
                },
                {
                    "paragraph": "其二十五",
                    "zhushu": "祯卿曰：此篇刺时也。",
                    "type": 2
                },
                {
                    "paragraph": "世道日交丧，浇风散淳源。不采芳桂枝，反栖恶木根。"
                },
                {
                    "paragraph": "所以桃李树，吐花竟不言。",
                    "zhushu": "齐贤曰：浇，薄也。管子曰：士怀耿介之心，不荫恶木之枝。李广賛：桃李不言，下自成蹊。"
                },
                {
                    "paragraph": "大运有兴没，群动争飞奔。"
                },
                {
                    "paragraph": "归来广成子，去入无穷门。",
                    "zhushu": "齐贤曰：庄子：黄帝见广成子，问曰：敢问治身若何而可以长久？广成子曰：无视无听，抱神以静，形将自正，必静必清，无劳汝形，无摇汝精，乃可以长生。黄帝再拜曰：广成子之谓天矣。广成子曰：彼物无穷，而人皆以为终；彼物无测，而人皆以为极。今夫百昌皆生于士而反于士，故余将去汝，入无穷之门，以游无极之野，吾与日月参光，吾与天地为常。士赟曰：此篇谓世不知有道者之可尊，是世丧道矣。有道者见世如此，遂亦无心用世焉，非所谓道丧世者欤？故曰交相丧也。于是淳源为浇风所散，无复古道矣。不采芳桂枝者，以比有道者不见用；反栖恶木根者，以比不道者，反见用焉。所以桃李树吐花竟不言者，以比有道者见世不重道，亦遂独善其身，而终身隐默焉耳。大运有兴没，群动争飞奔者，谓有道者不用世，而举世遂无知道之人。于是乎浇风日扇，淳源日散，大运有兴有没，而世之人胶胶扰扰，汨汨于情欲声利之中，不过如昆虫鸟兽之争飞奔而已。归来广成子，去入无穷门者，乃太白见得世道如此，决意为有道者之归，故托广成子而言也。",
                    "type": 2
                },
                {
                    "paragraph": "其二十六",
                    "zhushu": "祯卿曰：此篇萧说是也。",
                    "type": 2
                },
                {
                    "paragraph": "碧荷生幽泉，朝日艳且鲜。秋花冒绿水，密叶罗青烟。"
                },
                {
                    "paragraph": "秀色空绝世，馨香竟谁传。坐看飞霜满，凋此红芳年。"
                },
                {
                    "paragraph": "结根未得所，愿托华池边。",
                    "zhushu": "齐贤曰：史记：昆仑山上有华池。士赟曰：此篇荷与华池比也。谓君子有绝世之行。处于僻野。而不为世所知。常恐老之将至。而所抱不见于所用。安得托身于朝廷之上而用世哉。是亦太白自伤之意也欤。",
                    "type": 2
                },
                {
                    "paragraph": "其二十七",
                    "zhushu": "祯卿曰：此篇与上同意。",
                    "type": 2
                },
                {
                    "paragraph": "燕赵有秀色，绮楼青云端。",
                    "zhushu": "齐贤曰：古诗：燕赵多佳人，美者颜如玉。"
                },
                {
                    "paragraph": "眉目艶皎月，一笑倾城欢。"
                },
                {
                    "paragraph": "常恐碧草晚，坐泣秋风寒。纤手怨玉琴，清晨起长叹。"
                },
                {
                    "paragraph": "焉得偶君子，共乘双飞鸾。",
                    "zhushu": "齐贤曰：秦王女乘鸾向烟雾。",
                    "type": 2
                },
                {
                    "paragraph": "其二十八",
                    "zhushu": "祯卿曰：此篇亦慕仙之词也。",
                    "type": 2
                },
                {
                    "paragraph": "容颜若飞电，时景如飘风。草绿霜已白，日西月复东。",
                    "zhushu": "祯卿曰：此二句，言方春而秋，倏日而夜。"
                },
                {
                    "paragraph": "华鬓不耐秋，飒然成衰蓬。古来贤圣人，一一谁成功。"
                },
                {
                    "paragraph": "君子变猿鹤，小人为沙虫。",
                    "zhushu": "齐贤曰：抱朴子曰：周穆王南征，久而不归，一军皆化，君子为猿鹤，小人为虫沙。祯卿曰：言君子小人皆莫逃于阴阳变化之中，谁成功？言未有能仙举者也。"
                },
                {
                    "paragraph": "不及广成子，乘云驾轻鸿。",
                    "type": 2
                },
                {
                    "paragraph": "其二十九",
                    "zhushu": "祯卿曰：此篇白厌世乱而思去之之词也。",
                    "type": 2
                },
                {
                    "paragraph": "三季分战国，七雄成乱麻。",
                    "zhushu": "齐贤曰：三代之季，分为战国，韩、魏、燕、赵、齐、楚、秦，号为七雄。"
                },
                {
                    "paragraph": "王风何怨怒，世道终纷拏。",
                    "zhushu": "齐贤曰：王风，王国之风，黍离以下是也。士赟曰：诗大序：乱世之音怨以怒。"
                },
                {
                    "paragraph": "至人洞玄象，髙举凌紫霞。仲尼欲浮海，吾祖之流沙。",
                    "zhushu": "齐贤曰：至人，至德之人。至人洞知天数，不兴尧舜之运，乃高举远引，出风尘之表。故孔子曰：道不行，乘桴浮于海。老子西出関以升昆仑。士赟曰：唐以老子为祖，太白乃兴圣皇帝九世孙，故称吾祖。"
                },
                {
                    "paragraph": "圣贤共沦没，临岐胡咄嗟。",
                    "type": 2
                },
                {
                    "paragraph": "其三十",
                    "zhushu": "祯卿曰：此篇伤玄风之寂寥也。",
                    "type": 2
                },
                {
                    "paragraph": "玄风变太古，道丧无时还。",
                    "zhushu": "齐贤曰：玄素之风，变乎太古，大道沦丧，不可复还。"
                },
                {
                    "paragraph": "扰扰季叶人，鸡鸣趋四关。",
                    "zhushu": "齐贤曰：洛阳记云：洛阳有四関，东成皋，南伊阙，北孟津，西函谷。士赟曰：季叶，末世也。孟子：鸡鸣而起，孳孳为利者，跖之徒也。"
                },
                {
                    "paragraph": "但识金马门，谁知蓬莱山。",
                    "zhushu": "齐贤曰：史记宦者门旁有铜马，故谓金马门。"
                },
                {
                    "paragraph": "白首死罗绮，笑歌无时闲。"
                },
                {
                    "paragraph": "绿酒哂丹液，青娥凋素颜。",
                    "zhushu": "齐贤曰：方言：秦晋间美貌谓之娥。"
                },
                {
                    "paragraph": "大儒挥金椎，琢之诗礼间。"
                },
                {
                    "paragraph": "苍苍三珠树，冥目焉能攀。",
                    "zhushu": "齐贤曰：淮南子：凡海外三十六国，三珠树在其东北方，有玉树在赤水之上，昆仑华丘在其东南方。祯卿曰：白言太古尚玄，今其风变矣，风变则道丧矣，何时而能反本乎？何也？盖以小人竞趋于名利之途，君子雕𤥨乎诗礼之术，纷纭汨乱，安能成清净无为之化哉？",
                    "type": 2
                },
                {
                    "paragraph": "其三十一",
                    "zhushu": "祯卿曰：此篇白恶世而思隐，故自托于秦人之言也。",
                    "type": 2
                },
                {
                    "paragraph": "郑客西入关，行行未能已。白马华山君，相逢平原里。"
                },
                {
                    "paragraph": "璧遗镐池君，明年祖龙死。",
                    "zhushu": "齐贤曰：史秦始皇纪：三十六年，使者从関东夜过华阴平舒道，有人持璧遮使者曰：为吾遗镐池君。因谓曰：今年祖龙死。使者问其故，因忽不见，置其璧去。使者奉璧具以闻，始皇默然良久，曰：山鬼固不过知一岁事也。退言曰：祖龙者，人之先也。使御府视璧，乃二十八年行渡江所沉璧也。"
                },
                {
                    "paragraph": "秦人相谓曰，吾属可去矣。"
                },
                {
                    "paragraph": "一往桃花源，千春隔流水。",
                    "zhushu": "齐贤曰：秦地之人，知天下将乱，乃相率避之，入桃源中，与斯世隔绝矣。",
                    "type": 2
                },
                {
                    "paragraph": "其三十二",
                    "zhushu": "士赟曰：此悲秋之诗也。",
                    "type": 2
                },
                {
                    "paragraph": "蓐收肃金气，西陆弦海月。",
                    "zhushu": "齐贤曰：秋物摧蓐而可收也。暦书：晦朔弦望，初八日上弦，二十三日下弦。士赟曰：记月令：孟秋之月，其神蓐收，凉风至，寒蝉鸣，盛德在金。"
                },
                {
                    "paragraph": "秋蝉号阶轩，感物忧不歇。"
                },
                {
                    "paragraph": "良辰竟何许，大运有沦忽。",
                    "zhushu": "祯卿曰：良辰，建功策名之时也。大运，天运也。沦忽，暮也。"
                },
                {
                    "paragraph": "天寒悲风生，夜久众星没。"
                },
                {
                    "paragraph": "恻恻不忍言，哀歌逮明发。",
                    "type": 2
                },
                {
                    "paragraph": "其三十三",
                    "zhushu": "祯卿曰：此假庄生之言以自况也。",
                    "type": 2
                },
                {
                    "paragraph": "北溟有巨鱼，身长数千里。仰喷三山雪，横吞百川水。",
                    "zhushu": "齐贤曰：三山、蓬莱、方丈、瀛洲。"
                },
                {
                    "paragraph": "凭陵随海运，燀赫因风起。吾观摩天飞，九万方未已。",
                    "type": 2
                },
                {
                    "paragraph": "其三十四",
                    "zhushu": "祯卿曰：萧说是也。",
                    "type": 2
                },
                {
                    "paragraph": "羽檄如流星，虎符合专城。",
                    "zhushu": "齐贤曰：说文：檄，以木简为书，长二尺，以征召。魏武奏事曰：若有急，则挿以鸡羽，谓之羽檄。文帝二年，初与郡守为铜虎符、竹使符。注：以符代古者珪璋，各分其半，右留京师，左以与之。祯卿曰：专城，郡国守吏也。"
                },
                {
                    "paragraph": "喧呼救边急，群鸟皆夜鸣。",
                    "zhushu": "士赟曰：此言一时之喧呼惊扰，栖鸟亦不得以安其巢，至于夜鸣也。"
                },
                {
                    "paragraph": "白日曜紫微，三公运权衡。天地皆得一，澹然四海清。",
                    "zhushu": "齐贤曰：老子云：天得一以清，地得一以宁，王侯得一以为天下贞。"
                },
                {
                    "paragraph": "借问此何为？答言楚征兵。渡泸及五月，将赴云南征。",
                    "zhushu": "齐贤曰：地志：泸水岀牂牁郡句町县。诸葛亮出师表：五月渡泸，深入不毛。士赟曰：按唐史，云南即南诏也，本乌蛮别种，髙宗时，遣使入朝。开元时，𠕋为云南王，遣子阁罗凤入质。后阁罗凤亡去，帝欲讨之，国忠荐鲜于仲通为蜀郡长史，率兵六万人讨之，战泸川，举军没。国忠素德仲通，匿其败，更叙战功。仲通者，蜀郡大豪也。"
                },
                {
                    "paragraph": "怯卒非战士，炎方难远行。",
                    "zhushu": "士赟曰：按害兵志，天寳以后，彍骑之法又稍变，士皆失拊循，折冲诸府至无兵可交，六军宿卫皆市人，不能受甲。炎方者，南荒炎蒸之地也。"
                },
                {
                    "paragraph": "长号别岩亲，日月惨光晶。"
                },
                {
                    "paragraph": "泣尽继以血，心摧两无声。困兽当猛虎，穷鱼饵奔鲸。"
                },
                {
                    "paragraph": "千去不一回，投躯岂全生。如何舞干戚，一使有苗平。",
                    "zhushu": "齐贤曰：尚书：舞干羽于两阶，七旬有苗格。士赟曰：此诗盖讨云南时作也。首四句即见征兵时景象而言。五句至八句是设难，谓当此君明臣良，天清地寜，海内澹然，四郊无警之时，而忽有此举，果何为哉？九句至十二句，乃白问之于人，始知征兵者，讨云南质子亡去之罪也。十三句至二十二句，乃白逆知当时所谓之兵，不甚受甲，如以困兽当虎，穷鱼饵鲸，吾见师之出而不见师之入也。末二句则比南诏为有苗，而深叹当国之大臣不能如益之賛禹。禹之佐舜，敷文德以来远人。致有覆军杀将之耻也。",
                    "type": 2
                },
                {
                    "paragraph": "其三十五",
                    "zhushu": "祯卿曰：萧说是也。",
                    "type": 2
                },
                {
                    "paragraph": "丑女来效颦，还家惊四邻。寿陵失本步，笑杀邯郸人。",
                    "zhushu": "齐贤曰：庄子，师金曰：西施病心而矉其里，其里之丑人见而美之，归亦捧心而矉其里。其里之富人见之，坚闭门而不出；贫人见之，挈妻子而去之。赵陆德明曰：蹙頞曰矉。士赟曰：西汉书：寿陵余子学步于邯郸，失其故步，匍匐而走。"
                },
                {
                    "paragraph": "一曲斐然子，雕虫丧天真。",
                    "zhushu": "齐贤曰：论语：子曰：吾党之小子狂简，斐然成章，不知所以裁之。杨子或问：吾子少而好赋，曰：然。童子雕虫篆刻。俄而曰：壮夫不为也。"
                },
                {
                    "paragraph": "棘刺造沐猴，三年费精神。",
                    "zhushu": "齐贤曰：韩子曰：燕王好微巧，卫人曰：臣能以棘刺之端为母猴。王悦之，养以五乘之奉。王曰：吾试观客为棘刺之母猴。卫人曰：臣为棘刺之母猴也，人主欲观之，必半岁不入宫中，不饮酒食肉，雨霁日出，视之晏阴之间，而棘刺之母猴乃可见。燕王因养卫人，而不能观其母猴。"
                },
                {
                    "paragraph": "功成无所用，楚楚且华身。",
                    "zhushu": "齐贤曰：庄子：朱泙漫学屠龙于支离益单于金之家，三年技成，而无用其巧。毛诗：衣裳楚楚。"
                },
                {
                    "paragraph": "大雅思文王，颂声久崩沦。"
                },
                {
                    "paragraph": "安得郢中质，一挥成斧斤。",
                    "zhushu": "齐贤曰：庄子曰：郢人垩漫其鼻端，若蝇翼，使匠石斲之。匠石运斤成风，听而斲之，尽垩而鼻不伤，郢人立不失容。宋元君闻之，召匠石曰：尝试为寡人为之。匠石曰：臣则尝能斲之。虽然，臣之质死久矣。自夫子之死也，吾无以为质矣，吾无与言之矣。士赟曰：此篇盖讥世之作诗赋者，不过借此以取科第，干禄位而已，何益于世教哉。太白尝论诗曰：将复古道，非我而谁。雅颂之作，太白自负者如此，然安得雅颂之人识之，如郢人之质，能当匠石之运斤耶？",
                    "type": 2
                },
                {
                    "paragraph": "其三十六",
                    "zhushu": "祯卿曰：此白自伤才不遇世，思远举以全身也。",
                    "type": 2
                },
                {
                    "paragraph": "抱玉入楚国，见疑古所闻。良寳终见弃，徒劳三献君。",
                    "zhushu": "齐贤曰：卞和得玉璞于楚山之中，奉而献之楚武王。王示玉人曰：石也。刖其右足。武王没，献之文王，王示玉人曰：石也，刖其左足。成王即位，抱其璞哭于郊，王使人攻之，果得寳玉。士赟曰：墨子曰：和氏之璧，所谓良寳。"
                },
                {
                    "paragraph": "直木忌先伐，芳兰哀自焚。盈满天所损，沉冥道为群。",
                    "zhushu": "齐贤曰：庄子大公任曰：直木先伐，甘井先竭。龚胜卒，有一老父来吊曰：薰以香自烧，膏以明自销，尚书满招损。"
                },
                {
                    "paragraph": "东海沉碧水，西关乘紫云。鲁连及柱史，可以蹑清芬。",
                    "zhushu": "齐贤曰：鲁仲连见新垣衍曰：秦即肆然而为帝，则连有蹈东海而死耳。东海有碧水。士赟曰：老子生于殷时，为周柱下史。",
                    "type": 2
                },
                {
                    "paragraph": "其三十七",
                    "zhushu": "士赟曰：白此诗其作于髙力士譛毁之后，明皇放黜之时乎？",
                    "type": 2
                },
                {
                    "paragraph": "燕臣昔恸哭，五月飞秋霜。庶女号苍天，震风击齐堂。",
                    "zhushu": "齐贤曰：邹衍尽忠于燕惠王，信䜛而系之。邹衍仰天而哭。正夏而天为之降霜。齐寡妇，庶贱之女也，无子不嫁，事姑谨敬。姑无男有女，利母财，令母嫁，夫妇终不肯。女杀母以诬寡妇，妇不能自明，𡨚结叫天，天为作雷电，下击景公之台，毁景公之支躰。"
                },
                {
                    "paragraph": "精诚有所感，造化为悲伤。",
                    "zhushu": "士赟曰：此言风霜雷电，皆造化之所为也。精诚之所感，造化者亦为悲伤，故示警焉。"
                },
                {
                    "paragraph": "而我竟何辜，远身金殿傍。"
                },
                {
                    "paragraph": "浮云蔽紫闼，白日难回光。群沙秽明珠，众草凌孤芳。",
                    "zhushu": "齐贤曰：应德琏诗：简珠堕沙石。注：沙石，喻小人。孤芳，兰也。"
                },
                {
                    "paragraph": "古来共叹息，流泪空霑裳。",
                    "type": 2
                },
                {
                    "paragraph": "其三十八",
                    "zhushu": "祯卿曰：此亦太白自伤之词也。",
                    "type": 2
                },
                {
                    "paragraph": "孤兰生幽园，众草共芜没。虽照阳春晖，复悲髙秋月。"
                },
                {
                    "paragraph": "飞霜早淅沥，绿艶恐休歇。若无清风吹，香气为谁发。",
                    "zhushu": "士赟曰：此诗首两句喻君子在野，未能自拔于众人之中。三句至六句，喻虽蒙主知，而小人之䜛譛者已至。末句则谓若非在位之人，引类拔萃而荐用之，则虽有德馨，亦何以自见哉？",
                    "type": 2
                },
                {
                    "paragraph": "其三十九",
                    "zhushu": "祯卿曰：萧说是也。",
                    "type": 2
                },
                {
                    "paragraph": "登髙望四海，天地何漫漫。霜被群物秋，风飘大荒寒。"
                },
                {
                    "paragraph": "荣华东流水，万事皆波澜。白日掩徂辉，浮云无定端。"
                },
                {
                    "paragraph": "梧桐巢燕雀，枳棘栖鸳鸾。",
                    "zhushu": "齐贤曰：梧桐本凤凰所栖，今燕雀巢之；枳棘，燕雀所安，今鸳鸾栖之。"
                },
                {
                    "paragraph": "且复归去来，剑歌行路难。",
                    "zhushu": "士赟曰：此篇登髙望四海，天地何漫漫者，以喻髙见远识之士，知时世之昏乱也。霜被群物秋，风飘大荒寒者，以喻阴小用事，而杀气之盛也。荣华东流水，万事皆波澜者，谓遭时如此，所谓荣华者，如水之逝，万事之无常，亦犹波澜之无有底止也。曰君象浮云，奸臣也。掩者，蔽也。徂辉者，日落之光也，以喻人君晚节为奸臣蔽其明，犹白日将落，为浮云掩其辉也。无定端者，政令之无常也。梧桐巢燕雀者，喻小人在上位而得志也。枳棘栖鸳鸾者，喻君子在下位而失所也。且复归去来，剑歌行路难者，白意盖谓危邦不入，乱邦不居，识时知几之士，当此之际，惟有归隐而已。"
                },
                {
                    "paragraph": "又一本云："
                },
                {
                    "paragraph": "登髙望四海，天地何漫漫。霜被群物秋，风飘大荒寒。"
                },
                {
                    "paragraph": "杀气落乔木，浮云蔽层峦。孤凤鸣天倪，遗声何辛酸。"
                },
                {
                    "paragraph": "游人悲旧国，舞心亦盘桓。倚剑歌所思，曲终涕洄澜。",
                    "type": 2
                },
                {
                    "paragraph": "其四十",
                    "zhushu": "祯卿日：萧说近是。",
                    "type": 2
                },
                {
                    "paragraph": "凤饥不啄粟，所食唯琅玕。焉能与群鸡，刺蹙争一餐。",
                    "zhushu": "齐贤曰：离骚注：南方有鸟，其名为凤。天为生树，名曰琼枝。髙百二十仞，大三十围，以琳琅为实。"
                },
                {
                    "paragraph": "朝鸣昆丘树，夕饮砥柱湍。",
                    "zhushu": "齐贤曰：凤凰翔万仞之上，过昆仑，饮砥柱，山在河东县东南。居河中，犹柱焉。"
                },
                {
                    "paragraph": "归飞海路远，独宿天霜寒。"
                },
                {
                    "paragraph": "幸遇王子晋，结交青云端。",
                    "zhushu": "齐贤曰：列仙传：周灵王太子名晋，好吹笙，作凤鸣。游伊洛间，道士浮丘公接上嵩髙山。三十年后，乘白鹤在缑氏山头，举手谢时人，数日去。"
                },
                {
                    "paragraph": "怀恩未得报，感别空长叹。",
                    "zhushu": "士赟曰：此诗似太白自比之作。太白虽帝族。非凡辈可侪。然孤寒疏远。知章荐之。方能致身金銮。蒙帝知遇。可谓结交青云端矣。此恩未报。临别之时。安能不感叹哉。",
                    "type": 2
                },
                {
                    "paragraph": "其四十一",
                    "zhushu": "士赟曰：此亦游仙篇。",
                    "type": 2
                },
                {
                    "paragraph": "朝弄紫沂海，夕披丹霞裳。",
                    "zhushu": "齐贤曰：广记：东方朔尝出，经年乃归。母曰：汝经年一归，何以慰我？朔曰：儿暂之紫泥海，有紫水污衣，仍过虞渊湔洗，朝发中还，何云经年？"
                },
                {
                    "paragraph": "挥手折若木，拂此西日光。",
                    "zhushu": "齐贤曰：山海经：南海之内有水名若木，若木岀焉。又曰：灰野之山有树，青叶赤华，名若木。日所入处，在昆仑西。淮南子：若木在建木西。未有十日，其华照下地。注：若木端有十日，状如莲华，华犹光也。然则若木有二。"
                },
                {
                    "paragraph": "云卧游八极，玉颜已千霜。飘飘入无倪，稽首祈上皇。",
                    "zhushu": "齐贤曰：庄子天倪注：倪，际也。"
                },
                {
                    "paragraph": "呼我游太素，玉杯赐琼浆。",
                    "zhushu": "齐贤曰：列子：太素者，质之始。"
                },
                {
                    "paragraph": "一餐历万岁，何用还故乡。"
                },
                {
                    "paragraph": "永随长风去，天外恣飘扬。",
                    "type": 2
                },
                {
                    "paragraph": "其四十二",
                    "zhushu": "祯卿曰：萧说近是。大抵白志在疏逸，不在禄位，故有是言。至谓供奉翰林之时，忽动江海之兴，则滞矣。",
                    "type": 2
                },
                {
                    "paragraph": "摇裔双白鸥，鸣飞沧江流。宜与海人狎，岂伊云鹤俦。"
                },
                {
                    "paragraph": "寄形宿沙月，沿芳戏春洲。吾亦洗心者。忘机从尔游。",
                    "zhushu": "齐贤曰：列子：海上之人，有好鸥鸟者，每旦之海上，从鸥鸟游。鸥鸟之至者，百住而不止。士赟曰：此太白托兴之诗也。云中之鹤，以喻在位之人也；海上之鸥，以喻闲散之人也。",
                    "type": 2
                },
                {
                    "paragraph": "其四十三",
                    "zhushu": "祯卿曰：萧说是也。",
                    "type": 2
                },
                {
                    "paragraph": "周穆八荒意，汉皇万乘尊。淫乐心不极，雄豪安足论。"
                },
                {
                    "paragraph": "西海宴王母，北宫邀上元。",
                    "zhushu": "齐贤曰：列子：周穆王驾八骏至赤水之阳，升昆仑丘，观黄帝之宫，觞王母于瑶池之上。广记：元封元年七月七日，王母乘紫云辇，驾九色班麟，降汉宫，东向坐。帝跪问寒暄，旱，因呼帝坐，遣侍女与上元夫人相闻，云：比不相见四千余年，刘彻好道，适来观之，夫人可暂来否？帝问：上元何真也？曰：是三天真皇之母，上元之官。俄而夫人至，可年二十余，头作三角髻，余发散垂至腰。帝拜夫人曰：汝好道乎？汝胎性暴，胎性淫，胎性奢，胎性酷，胎性赋，五者常舍于荣卫之中，虽慕长生，亦自劳耳。祯卿曰：淫乐二句，言人君好荒淫乐佚，则虽其气度超迈，亦何足论哉。"
                },
                {
                    "paragraph": "瑶水闻遗歌，玉杯竟空言。"
                },
                {
                    "paragraph": "灵迹成蔓草，徒悲千载魂。",
                    "zhushu": "士赟曰：汉文帝时，新垣平使人持玉杯，上书阙下献之。平言上曰：阙上有寳玉气来者。已视之，果有献玉杯者，刻曰：人主延寿，瑶水闻遗歌。穆王事见前句注。此言二君虽遇王母上元夫人，然亦卒不免于死，是亦犹新垣平玉杯之空言耳。后之求神仙者，可不鉴诸？当时明皇亦好神仙之事，此诗盖有所讽云耳。",
                    "type": 2
                },
                {
                    "paragraph": "其四十四",
                    "zhushu": "祯卿曰：此篇亦似太白被黜而作。",
                    "type": 2
                },
                {
                    "paragraph": "绿萝纷葳蕤，缭绕松栢枝。",
                    "zhushu": "齐贤曰：葳㽔，盛貌。"
                },
                {
                    "paragraph": "草木有所托，岁寒尚不移。"
                },
                {
                    "paragraph": "柰何夭桃色，坐叹葑菲诗。玉颜艶红彩，云发非素丝。",
                    "zhushu": "齐贤曰：谷风云：采葑采菲，无以下体恶。炎曰：葑、菲二菜者，皆上下可食，然而其根有美时，有恶时，采之者不以其根恶时并弃其叶，喻夫妇以义合，颜色相亲，亦不可以颜色衰而弃其相与之礼。"
                },
                {
                    "paragraph": "君子恩已毕，贱妾将何为。",
                    "zhushu": "士赟曰：意谓玉颜未改，云鬓未衰，而君子之恩情中道绝矣，尚何言哉！",
                    "type": 2
                },
                {
                    "paragraph": "其四十五",
                    "zhushu": "祯卿曰：萧说近是。",
                    "type": 2
                },
                {
                    "paragraph": "八荒驰惊飚，万物尽凋落。浮云蔽颓阳，洪波振大壑。"
                },
                {
                    "paragraph": "龙凤脱网𦊙，飘飖将安托。去去乘白驹，空山咏场藿。",
                    "zhushu": "齐贤曰：龙凤，喻君子。网罟，喻祸患。谓君子幸脱祸患，将安所栖托乎？隐于空山，咏场藿之诗而已。诗：皎皎白驹，食我场藿。王氏曰：言宣王之时，贤者有不得志而去，国人欲留之，曰：皎皎白驹，食我场中之藿，我当絷维而留之也。士赟曰：予按太白此诗，前四句是指遭禄山之乱，乘舆播迁，天下惊扰。五句至末句，是太白罹难，脱身羁囚，无所依托也。然时君卒不能用之，惟有咏白驹之诗以自遣耳。",
                    "type": 2
                },
                {
                    "paragraph": "其四十六",
                    "zhushu": "祯卿曰：此诗交刺其君臣也。",
                    "type": 2
                },
                {
                    "paragraph": "一百四十年，国容何赫然。隐隐五凤楼，峨峨横三川。",
                    "zhushu": "齐贤曰：自武德迄天寳十四载，凡百四十年，国体光明，赫然炽盛貌。三川，鄜州。地理志注：华池水、黑水、洛水。"
                },
                {
                    "paragraph": "王侯象星月，宾客如云烟。斗鸡金宫里，蹴踘瑶台边。",
                    "zhushu": "齐贤曰：蹋踘，兵势也。所以练武士，知有材也。皆因嬉戏以讲练之。士赟曰：斗鸡，见前诗注。鲍明远诗：集君瑶台里。"
                },
                {
                    "paragraph": "举动淫白日，指挥回青天。当涂何翕忽，失路长弃捐。"
                },
                {
                    "paragraph": "独有杨执戟，闭关草太玄。",
                    "zhushu": "齐贤曰：曹植与杨修书曰：昔杨子云先朝执戟之臣耳。士赟曰：此篇前六句，意谓有唐得国之久如此，国容之盛如此，王侯宾客又如此，所谓金宫瑶台，正当为延贤之地。今乃为斗鸡蹴踘之场，白日青天者，以比其君，斗鸡蹴踘，明皇所好，此等之人，得志用事，举动指挥，足以动摇主听也。祯卿曰：当涂以后，萧说未善，盖言此辈得志之人，据要路则气燄挥霍，而失路者则终于弃捐而不用也。唯杨子云则闭门著书，以道自守，不以得丧为心。",
                    "type": 2
                },
                {
                    "paragraph": "其四十七",
                    "zhushu": "祯卿曰：此篇刺时也。",
                    "type": 2
                },
                {
                    "paragraph": "桃花开东园，含笑夸白日。偶蒙东风荣，生此艶阳质。"
                },
                {
                    "paragraph": "岂无佳人色，但恐花不实。宛转龙火飞，零落早相失。",
                    "zhushu": "齐贤曰：汉书：东宫苍龙房心，心为大火，故曰龙火。龙火飞则秋气鼎至，花实零落矣。"
                },
                {
                    "paragraph": "讵知南山松，独立自萧飋。",
                    "zhushu": "士赟曰：谓士无实行，偶然荣遇者，则易至于弃捐，孰若君子之有特操者，独立而不改其节哉？",
                    "type": 2
                },
                {
                    "paragraph": "其四十八",
                    "zhushu": "祯卿曰：萧说是也。",
                    "type": 2
                },
                {
                    "paragraph": "秦皇按寳剑，赫怒震威神。逐日巡海右，驱石驾沧津。",
                    "zhushu": "齐贤曰：三齐要略：始皇作石桥，欲过海看日出处。有神人能驱石下海阳城十一山，石令尽起立，嶷嶷东倾，如相随行状。石去不速，神辄鞭之，石皆流血。"
                },
                {
                    "paragraph": "征卒空九宇，作桥伤万人。",
                    "zhushu": "齐贤曰：始皇三十二年，发兵三十万北击胡。三十三年，发诸尝逋亡人、赘壻、贾人，略取陆梁地，为桂林、象郡、南海，以适遣戍。徐广注：五十万人守五岭。士赟曰：秦皇于海中作石桥，或云非人巧所建，海神为之竖柱。始皇感其惠，乃通敬于神，求与相见。神曰：我形丑，约莫图我形。始皇乃从石桥入三十里，与神相见，帝左右有巧者，濳以脚画神形。神怒曰：帝负约，可速去。始皇即转马，前脚犹立，后脚随奔，仅登岸。"
                },
                {
                    "paragraph": "但求蓬岛药，岂思农鳸春。"
                },
                {
                    "paragraph": "力尽功不赡，千载为悲辛。",
                    "zhushu": "齐贤曰：始皇三十年之碣石，使韩众侯公石生求仙人不死之药。详见前诗注。左传：九鳸为农正。注曰：扈有九种也。春扈鳻鹧，夏扈窃玄，秋扈窃蓝，冬扈窃黄，棘扈窃丹，行扈唶唶，宵扈啧啧，桑扈窃脂，老扈鷃鷃。以九扈为九农之号，各随其宜，以教民事。尔雅：扈字作鳸。士赟曰：此诗于时亦有所讽，借秦为喻云。",
                    "type": 2
                },
                {
                    "paragraph": "其四十九",
                    "zhushu": "士赟曰：此太白遭谗摈逐后之诗也。",
                    "type": 2
                },
                {
                    "paragraph": "美人出南国，灼灼芙蓉姿。皓齿终不发，芳心空自持。"
                },
                {
                    "paragraph": "由来紫宫女，共妬青蛾眉。",
                    "zhushu": "齐贤曰：三秦记：未央宫，一名紫微宫。"
                },
                {
                    "paragraph": "归去潇湘沚，沉吟何足悲。",
                    "type": 2
                },
                {
                    "paragraph": "其五十",
                    "zhushu": "祯卿曰：此篇讥世人之不辨美恶也。",
                    "type": 2
                },
                {
                    "paragraph": "宋国梧台东，野人得燕石。夸作天下珍，却哂赵王璧。"
                },
                {
                    "paragraph": "赵璧无缁磷，燕石非贞真。",
                    "zhushu": "齐贤曰：阚子曰：宋之愚人得燕石于梧台之侧，藏之以为大寳。周客闻而观焉。主人斋七日，端冕元服以发寳，革匮十重，巾十袭。客见，俯首掩口，卢胡而笑曰：此特燕石也，与瓦甓不殊。主人大怒曰：商贾之言，医匠之心，藏之愈固。史记：赵惠文王时，得楚和氏璧，秦昭王闻之，愿以十五城易璧。论语：磨而不磷，𣵀而不缁。"
                },
                {
                    "paragraph": "流俗多错误，岂知玉与珉。",
                    "zhushu": "齐贤曰：礼记贵玉而贱珉。",
                    "type": 2
                },
                {
                    "paragraph": "其五十一",
                    "zhushu": "祯卿曰：萧说近是。",
                    "type": 2
                },
                {
                    "paragraph": "殷后乱天纪，楚怀亦已昏。夷羊满中野，菉葹盈髙门。"
                },
                {
                    "paragraph": "比干谏而死，屈平窜湘源。虎口何婉娈，女𡡓空婵媛。"
                },
                {
                    "paragraph": "彭咸久沦没，此意与谁论。",
                    "zhushu": "齐贤曰：淮南子本经训曰：夷羊在牧，许慎注：夷羊，土神，商之将亡，见于商郊牧野之地。离骚云：薋菉葹以盈室兮，判独离而不服。注：薋，蒺䔧也。菉，王刍也。葹，枲耳也。三物皆恶草，以比䜛謟。盈室，喻满朝也。庄子：孔子曰：几不免虎口。离骚经曰：女𡡓之婵媛兮，申申其詈予。注曰：女媭，屈原姊。婵媛，犹牵引也。补曰：说文：𡡓，女子也，音湏。士赟曰：史殷本纪曰：纣愈乱不止，微子数谏，不听，乃与太师、少师谋，遂去。比干曰：为人臣者，不可不以死争。廼强谏纣，纣怒曰：吾闻圣人心有七窍。剖比干观其心。史：屈原者，名平，为楚怀王左徒，王甚任之。上官大夫与之同列，争宠，因谗之，王怒而疏屈平。顷襄王立，复短屈原于顷襄王，顷襄王怒而迁之江滨，于是怀石遂自投汨罗以死。彭咸，殷贤大夫，谏其君不听，自投水而死。此诗比兴之诗也，其作于贬责张九龄之时乎？殷后楚怀，比时之昏君也。夷羊满中野，谓国将亡而妖孽作也。菉葹盈髙门。喻小人在朝而据髙位也。比干屈平之窜死。喻当时之忠臣诤士。以直道而贬责者也。虎口何婉娈者。诗人兴叹之辞。曰：忠谏之士。宁丧身而不悔。视死如归者。果何所为而然哉。亦欲其君改行而国赖以安耳。世人悲其以谏亡身，如女𡡓之詈予者徒多，谁能如彭咸之先后合德而可与论心者欤。太白此诗，哀思怨怒，有感于时事而作，风刺谲谏之体兼尽之矣。",
                    "type": 2
                },
                {
                    "paragraph": "其五十二",
                    "zhushu": "祯卿曰：此篇白自伤也。",
                    "type": 2
                },
                {
                    "paragraph": "青春流惊湍，朱明骤回薄。",
                    "zhushu": "齐贤曰：夏为朱明。"
                },
                {
                    "paragraph": "不忍看秋蓬，飘扬竟何托。"
                },
                {
                    "paragraph": "光风灭兰蕙，白露洒葵藿。",
                    "zhushu": "齐贤曰：宋王招魂注：光风，谓雨已日出，而风草有光也。"
                },
                {
                    "paragraph": "美人不我期，草木日零落。",
                    "zhushu": "士赟曰：美人，况时君也。时不我用，老将至矣。怀才而见弃于世，能不悲夫！",
                    "type": 2
                },
                {
                    "paragraph": "其五十三",
                    "zhushu": "祯卿曰：萧说是也。",
                    "type": 2
                },
                {
                    "paragraph": "战国何纷纷，兵戈乱浮云。赵倚两虎斗，晋为六卿分。"
                },
                {
                    "paragraph": "奸臣欲窃位，树党自相群。果然田成子，一旦杀齐君。",
                    "zhushu": "齐贤曰：春秋之后。号为战国。史记：赵与秦会渑池，秦王酒酣，使赵王鼓瑟。蔺相如前曰：闻秦王善为秦声，请奉盆瓶。秦王不肯。相如曰：五步之内。相如请以颈血溅大王。王不怿，为一撃缻。罢归。拜相如上卿。位廉颇之右。颇宣言唇之。相如望见颇，引车避。舍人羞辞去。相如止之曰：强秦所以不敢加兵于赵者，徒以吾两人在。今两虎共斗，其势不俱生。吾所以为此者，先国家之急而后私雠也。士赟曰：晋六卿者，范氏、中行氏、智氏、魏氏、赵氏、韩氏。史晋世家曰：晋昭公卒，六卿强，公室卑。六卿欲弱公室，乃遂以法尽灭其族，而分其邑为十县，各令其子为大夫。晋益弱，六卿皆大其族。后范、中行、智伯相继亡，魏武侯、韩哀侯、赵敬侯灭晋后而三分其地。齐世家曰：初，简公即位，阚止为政，田成子惮之，骤顾于朝。御鞅言曰：阚不可并也，君其择焉。弗听。田氏方睦，田豹为子我臣，幸于子我。子我欲尽逐田氏，豹遂以告子行曰：彼得君，弗先，必祸。子行舍于公宫。夏五月壬申，成子兄弟四乘如公，子我在幄，岀迎之。遂入，闭门。宦者御之，子行杀宦者。公与妇人饮酒于檀台，成子迁诸寝。子我岀，田氏追杀之。郭关。庚辰，田常执简公于徐州。公曰：余蚤从御鞅言，不及此。甲午，田常弑简公于徐州。太白此诗，其作于天寳间乎？时上自东都还，从容谓髙力士曰：朕欲髙居无为，悉以政事委林甫，如何？对曰：天下大柄，不可假人。彼威势成，谁敢议之者？上不悦。岂太白时亦微闻其事，位卑分疏，欲谏不可，故作是诗，引古喻今，以讽其上。欤太白爱君忧国之意。亦可尚矣。",
                    "type": 2
                },
                {
                    "paragraph": "其五十四",
                    "zhushu": "祯卿曰：此篇哀时也。",
                    "type": 2
                },
                {
                    "paragraph": "倚剑登髙台，悠悠送春目。苍榛蔽层丘，琼草隐深谷。",
                    "zhushu": "齐贤曰：榛，木丛也。"
                },
                {
                    "paragraph": "凤鸟鸣西海，欲集无珍木。鸒斯得所居，蒿下盈万族。",
                    "zhushu": "齐贤曰：毛苌诗传：鸒斯鹎居。鹎居，雅乌也。鸒音预。"
                },
                {
                    "paragraph": "晋风日已颓，穷途方恸哭。",
                    "zhushu": "士赟曰：首两句乃居髙见远之意也。三句、四句，比小人据髙位，而君子在野也。五句至八句，盖谓当时君子亦有用世之意，而在朝无君子以安之，反不如小人之得位，呼俦引类，至于万族之多也。未句借晋为喻，谓如此则君子道消，风俗颓靡，居然可知。若阮籍之途穷，然后恸哭，母乃见事之晩乎？祯卿曰：穷途恸哭，萧解未善言。风既頺矣，途既穷矣，方可恸哭而已。",
                    "type": 2
                },
                {
                    "paragraph": "其五十五",
                    "zhushu": "祯卿曰：此篇讥人之好色而不好仙术也。",
                    "type": 2
                },
                {
                    "paragraph": "齐瑟弹东吟，秦弦弄西音。慷慨动颜魄，使人成荒淫。"
                },
                {
                    "paragraph": "彼美佞邪子，婉娈来相寻。一笑双白璧，再歌千黄金。"
                },
                {
                    "paragraph": "珍色不贵道，讵惜飞光沉。安识紫霞客，瑶台鸣素琴。",
                    "type": 2
                },
                {
                    "paragraph": "其五十六",
                    "zhushu": "祯卿曰：此篇白自伤被黜也。",
                    "type": 2
                },
                {
                    "paragraph": "越客采明珠，提携出南隅。",
                    "zhushu": "士赟曰：越在南地，故曰南隅。"
                },
                {
                    "paragraph": "清辉照海月，美价倾皇都。"
                },
                {
                    "paragraph": "献君君按剑，怀寳空长吁。",
                    "zhushu": "齐贤曰：邹阳书曰：明月之珠，以暗投人，则人莫不按剑相盻。"
                },
                {
                    "paragraph": "鱼目复相哂，寸心増烦纡。",
                    "type": 2
                },
                {
                    "paragraph": "其五十七",
                    "zhushu": "祯卿曰：萧说是也。",
                    "type": 2
                },
                {
                    "paragraph": "羽族禀万化，小大各有依。周周亦何辜，六翮掩不挥。"
                },
                {
                    "paragraph": "愿衔众禽翼，一向黄河飞。",
                    "zhushu": "士赟曰：韩子曰：鸟有周周者，首重而尾屈，将欲饮于河，则必颠，乃衔羽而饮。今人之所有饥不足者，不可以不爱其羽也。阮籍诗：寒风吹四壁，寒鸟相因依。周周尚衔羽，蛩蛩亦念饥。"
                },
                {
                    "paragraph": "飞者莫我顾，叹息将安归。",
                    "zhushu": "士赟曰：此诗之意以鸟为喻，言小大各有所依，犹周周之无力者依有力者，衔羽而饮，今有力者飞而不顾，唯有叹息而已。犹言在野之贤望在位之贤，汲引同类以就君禄，而在位者卒无进贤之心，有志而不能自援者，在无所归，惟有叹息而已。",
                    "type": 2
                },
                {
                    "paragraph": "其五十八",
                    "zhushu": "祯卿曰：萧说是也。",
                    "type": 2
                },
                {
                    "paragraph": "我到巫山渚，寻古登阳台。",
                    "zhushu": "齐贤曰：九域志：夔州巫山县，距州东北七十五里，有大仙庙，即巫山行女相。䕫州有古官，襄王所游地。襄阳耆旧传云：赤帝姚姫未行而卒，葬于巫山之阳，故曰巫山之女。宋玉髙唐赋序曰：楚襄王与玉游云梦之台，望髙唐之观，其上独有云气。王问曰：此何气也？曰：所谓朝云者。先王尝游髙唐，梦一妇人曰：妾巫山之女，为髙唐之客。王因幸之。去而辞曰：妾在巫山之阳，髙丘之阻，旦为朝云，暮为行雨。朝朝暮暮，阳台之下。旦暮视之如言，故为立庙曰朝云。髙唐赋曰：湫兮如风，凄兮如雨。风止雨震，云无处所。"
                },
                {
                    "paragraph": "天空彩云灭，地远清风来。"
                },
                {
                    "paragraph": "神女知已久，襄王安在哉。荒淫竟沦替，樵牧徒悲哀。",
                    "zhushu": "士赟曰：桓谭新论：雍门周以琴见孟尝君曰：臣窃悲千秋万岁后，坟墓生荆棘，狐兔穴其中，樵儿牧竖踯躅而歌其上，行人见之凄怆。孟尝君之尊贵，如何成此乎？孟尝君喟然叹息，泪下衣襟。此篇是太白过巫山怀古而作。天空彩云灭，地远清风来者，谓无神女荐寝事也。末四句谓时异事殊，若襄王之荒淫者，竟已沦替。徒兴樵牧之悲哀而已。",
                    "type": 2
                },
                {
                    "paragraph": "其五十九",
                    "type": 2
                },
                {
                    "paragraph": "恻恻泣路岐，哀哀悲素丝。路岐有南北，素丝易变移。",
                    "zhushu": "齐贤曰：淮南子曰：杨子见岐路而哭之，为其可以南，可以北；墨子见练丝而泣之，为其可以黄、可以黑。"
                },
                {
                    "paragraph": "万事固如此，人生无定期。田窦相倾夺，宾客互盈亏。"
                },
                {
                    "paragraph": "世途多翻覆，交道方崄巇。",
                    "zhushu": "士赟曰：田窦者，窦婴曰蚡也。按汉书曰：窦婴，孝文皇后从兄子也，喜宾客。田蚡，孝景皇后母弟也，卑下宾客，进名士家居者，欲以倾诸将相。蚡以王太后故亲幸，数言事多效，士吏趋势力者皆去婴而归蚡。六年，窦太后崩，因与蚡争灌夫事。太后怒，后婴、灌皆论弃市。春，蚡疾，竟死。"
                },
                {
                    "paragraph": "斗酒强然诺，寸心终自疑。"
                },
                {
                    "paragraph": "张、陈竟火灭，萧、朱亦星离。",
                    "zhushu": "齐贤曰：张耳、陈余为刎颈之交。班固賛曰：耳、余始居约时，相然信死，及据国争权，卒相灭亡。萧育与陈咸、朱博为友，著闻当世，故长安语曰：萧、朱结绶，王贡弹冠。言其相荐达也。士赟曰：萧育传：育与博后有隙，不能终，故曰火灭星离也。"
                },
                {
                    "paragraph": "众鸟集荣柯，穷鱼守枯池。嗟嗟失欢客，勤问何所规？",
                    "zhushu": "士赟曰：此诗讥市道交者。必当时有所为而作。太白罹难之余。友朋之交道。其不能始终如一。而奔趋权门者。谅亦多矣。徒有一类失欢之客。勤勤问劳。亦何所亲益乎。"
                }
            ]
        },
        {
            "name": "李太白诗卷之三",
            "paragraphs": [
                {
                    "paragraph": "李太白诗卷之三",
                    "type": 1
                },
                {
                    "paragraph": "古乐府",
                    "type": 2
                },
                {
                    "paragraph": "远别离",
                    "zhushu": "士赟曰：乐府远别离者，别离十九曲之一也。",
                    "type": 2
                },
                {
                    "paragraph": "远别离。古有皇英之二女，乃在洞庭之南，潇湘之浦。海水直下万里深，谁人不言此离苦。",
                    "zhushu": "士赟曰：博物志。舜南巡不返。葬于苍梧之野。尧二女娥皇女英。追之不及，至洞庭之山，泪下染竹，即班妃。死为湘水神。庙在潭州湘阴县北八十里。潇湘之尾，洞庭之口。此意谓离恨之苦，与海水俱深也。"
                },
                {
                    "paragraph": "日惨惨兮云冥冥，猩猩啼烟兮鬼啸雨。我纵言之将何补，",
                    "zhushu": "齐贤曰：惨惨，无光。冥冥，暗貌。猩猩，生交趾封溪，似猿人面，能言语，声如小儿啼。啼，呼也。"
                },
                {
                    "paragraph": "皇穹窃恐不照余之忠诚。云凭凭兮欲吼怒，",
                    "zhushu": "齐贤曰：皇穹，天也。凭，盛也。"
                },
                {
                    "paragraph": "尧舜当之亦禅禹。君失臣兮龙为鱼，权归臣兮鼠变虎。或言尧幽囚，舜野死，",
                    "zhushu": "士赟曰：故尧城在濮州鄄城县东北十五里，竹书云：昔尧德衰，为舜所囚也。又有偃朱故城，在县西北十五里，竹书云：舜囚尧后，偃塞丹朱，使不与父相见也。舜典注曰：舜即位五十年，升道南方巡狩，死于苍梧之野而葬焉。"
                },
                {
                    "paragraph": "九疑联绵皆相似。重瞳孤坟竟何是，",
                    "zhushu": "齐贤曰：九疑山半在苍梧，半在零陵，其下九峰，形势相似，故曰九疑山。士赟曰：后汉地理志：零陵郡营道南九疑山，舜之所葬。淮南子曰：尧眉入彩，舜重瞳子。"
                },
                {
                    "paragraph": "帝子泣兮绿云闲。随风波兮去无还。恸哭兮远望见苍梧之深山。",
                    "zhushu": "士赟曰：帝子即娥皇、女英也。"
                },
                {
                    "paragraph": "苍梧山崩湘水绝，竹上之泪乃可灭。",
                    "zhushu": "齐贤曰：湘水岀静江府兴安县海阳山。按晋志。兴安隷，苍梧郡。在唐为桂州理定县，至德三载更名。则漠湘水自海阳下全州，下蒸州与潇水合，又下衡州与蒸水合，趋潭州以入于洞庭。士赟曰：此诗大意谓无借人国柄。借人国柄则失其权。失其权则虽圣哲不能保其社稷妻子焉。其祸有必至之势也。然则此诗之作。其在于天寳之末乎？太白此时熟识时病，欲言则惧祸及己。不得已而形之诗章，聊以致其爱君忧国之志而已。所谓皇英之事，特借之以引喻发兴。而曰日、曰皇穹者，所以比其君而云则其臣也。诗曰：日惨惨兮云冥冥者，喻君昏于上，而权臣障蔽于下也。猩猩啼烟鬼啸雨者，极小人之形容，而政乱之甚也。我纵言之将何补者，太白感叹之辞，谓时事如此矣。我纵言之，诚恐君不以我为忠，而适以取憎于权臣也。夫如是，则又将何补哉？尧舜当之亦禅禹而下数句，乃是太白所欲言之事，谓权归于臣。其祸必至于此。所引竹书事。特起兴耳。末句曰苍梧山崩湘水绝，竹上之泪乃可灭者。白意若曰：事若至此。是抱万古之恨与山水而无穷也。诗意切直著明。流出胸臆。非识时忧世之士。懐存君忠国之心者。孰能与于此？使时有采诗之官，而君之一悟，俗之一改，则安史之乱可消，播迁幽居之祸不作，岂曰小补之哉。",
                    "type": 2
                },
                {
                    "paragraph": "公无渡河",
                    "zhushu": "士赟曰：琴操九引有箜篌引，亦曰公无渡河，亦曰箜篌谣，乃朝鲜津卒霍里子高妻丽玉所作。子高晨起刺船，见一白首狂夫，坡发携壶，乱流而渡，其妻随呼止之，不及，遂溺死。妻乃援箜篌而鼓之，歌曰：公无渡河，公终渡河，公堕而死，当柰公何。声音凄怆，曲终，亦投河而死。子高还，以其声语丽玉，丽玉伤之，乃引箜篌写其声。闻者莫不堕泪。太白此诗，亦祖此意耳。",
                    "type": 2
                },
                {
                    "paragraph": "黄河西来决昆仑，咆哮万里触龙门。",
                    "zhushu": "齐贤曰：淮南子、桑钦、郦元诸书皆曰：河出昆仑虚。色白。濳流地中。受众浑浊。故色黄。河自积石过炖煌、酒泉。张掖郡南。东过陇西河関县。与洮水合。又东过金城、允吾县北。又东流经天水、安定。北地。朔方郡，东转渠搜县北。南流过五原郡南。东过云中郡南，过定襄、西河郡东。又南过上郡西，然后至龙门。自积石至龙门三千余里。"
                },
                {
                    "paragraph": "波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。",
                    "zhushu": "士赟曰：书禹曰：洪水滔天，浩浩怀山襄陵，下民昏垫。予乘四载，随山刋木，暨益奏庶鲜食。予决九川，距四海，濬畎浍距川，又娶于涂山，辛壬癸甲，启呱呱而泣，予弗子，惟荒度土功。注：启，禹子也。禹治水，过门不入，闻启泣声不暇顾，卒以大治水土之功。"
                },
                {
                    "paragraph": "被发之叟狂而痴，清晨临流欲奚为？旁人不惜妻止之，公无渡河，苦渡之，虎可搏，河难冯，公果溺死流海湄。有长鲸白齿若雪山，公乎公乎挂𦊰于其间，箜篌所悲竟不还。",
                    "zhushu": "士赟曰：此篇大意谓洪水滔天，下民昏垫，天之作孽，不可逭也。地平天成，上下相安之时，乃无故冯河而死，是则非所谓自作孽者欤？亦可哀而不足恤也已。故诗曰：旁人不惜妻，止之也。是亦讽止当时不靖之人，自投宪纲者，借此为喻云耳。",
                    "type": 2
                },
                {
                    "paragraph": "蜀道难",
                    "zhushu": "士赟曰：按王僧虔技录，相和歌瑟调三十八曲，内有蜀道难，因知亦古乐府名也。",
                    "type": 2
                },
                {
                    "paragraph": "噫吁戏！危乎高哉！蜀道之难，难于上青天。",
                    "zhushu": "齐贤曰：广记：太白尝为蜀道难，难于上青天以刺严武。后陆畅复为蜀道易，易于履平地以佞韦皋。皋大喜，赐罗八百匹。"
                },
                {
                    "paragraph": "蚕丛及鱼凫，开国何茫然。尔来四万八千岁，不与秦塞通人烟。",
                    "zhushu": "齐贤曰：成都记：蚕丛之后有柏灌，柏灌之后有鱼凫，皆蚕丛之子。鱼凫治导江县，尝猎湔山得道，乘虎而去，杜宇遂继鱼凫。秦惠王讨灭蜀王，封公子通为蜀侯。惠王二十七年，使张仪筑都城，后置蜀郡，以李冰为守。冰穿两江，为人开田，百姓享其利，蜀人始通中国。"
                },
                {
                    "paragraph": "西当太白有鸟道，可以横绝峨眉巓。",
                    "zhushu": "齐贤曰：南中志：交趾郡治龙编，自兴古鸟道四百里。士赟曰：太白山在洋州真符县四百五十里，山面隷凤翔府，山背属真符峨眉县南百里，两山相对如峨眉。记云：其山周匝千里，有石龛百一十二，大洞十二，小洞二十八，南北有台。"
                },
                {
                    "paragraph": "地崩山摧壮士死，然后天梯石栈相钩连。",
                    "zhushu": "士赟曰：昔秦伐蜀，不知道，遂作五石牛，以金置尾下，言能粪金，欲以遗蜀。蜀王负力而贪，乃令五丁开道引之。秦因使张仪、司马诸引兵寻路灭蜀，谓之石牛道。郡国志：褒城县北口曰斜，南口曰褒，长四百七十里，同为一谷，两谷高峻，褒水所流。昔张良送高皇帝至褒中，说烧栈道，即此地。入斜谷路至凤州界百五十里，有栈道二千九百八十九间，板阁二千八百九十二间。"
                },
                {
                    "paragraph": "上有六龙回日之高标，下有冲波逆折之回川。",
                    "zhushu": "士赟曰：图经：高标山，一名高望，乃嘉定府之主山，岿然高峙，万象在前。"
                },
                {
                    "paragraph": "黄鹤之飞尚不得过，猿猱欲度愁攀援。",
                    "zhushu": "齐贤曰：猿猱，轻捷之兽。士赟曰：南中志云：朱提县西南二里有棠狼山，多毒草，盛夏之月，飞鸟过之，不能得去，黄鹤飞之至高者。猿猱最便捷者，尚不得度，则其为险绝可知。"
                },
                {
                    "paragraph": "青泥何盘盘，百步九折萦岩峦。",
                    "zhushu": "齐贤曰：九折坂在汉属岩道县卭莱山，此特言青泥之路，萦纡百步而九折耳。士赟曰：舆地广记：青泥岭在沔州长举县西北五十里，悬崖万仞，上多云雨，行者多逢泥淖，岩阻峻，回曲九折，乃至山上。"
                },
                {
                    "paragraph": "扪参历井仰胁息，以手抚膺坐长叹。",
                    "zhushu": "齐贤曰：河图括地象曰：岷山之地，上有井络，谓岷山之精，上为天之井星也。士赟曰：扪，摸也。地理志：禹贡梁州之域，秦地鹑首之次，天官东井。舆鬼之分野。入参一度，古蜀国也。胁，敛也，屏气而息。"
                },
                {
                    "paragraph": "问君西游何时还，畏途巉岩不可攀。",
                    "zhushu": "齐贤曰：自秦入蜀曰西游。"
                },
                {
                    "paragraph": "但见悲鸟号古木，雄飞从雌绕林间。又闻子规啼夜月，愁空山。蜀道之难，难于上青天，使人听此凋朱颜。",
                    "zhushu": "齐贤曰：蜀记曰：昔有人姓杜名宇，王蜀，号曰望帝。宇死，俗说云：宇化为子规。子规，鸟名也。蜀人闻子规鸣，皆曰望帝也。"
                },
                {
                    "paragraph": "连峰去天不盈尺，枯松倒挂倚绝壁。飞湍瀑流争喧豗，砯厓转石万壑雷。其险也如此，嗟尔远道之人，胡为乎来哉？",
                    "zhushu": "齐贤曰：砯，水击岩之声。砯，普氷切。士赟曰：豗，击也。"
                },
                {
                    "paragraph": "剑阁峥嵘而崔嵬，一夫当关，万夫莫开。所守或匪亲，化为狼与豺。",
                    "zhushu": "齐贤曰：郦道元水经注：小剑去大剑三千里，连山绝险，飞阁相通，故谓之剑阁。张孟阳剑阁铭曰：剑阁壁立千仞，穷地之险，极路之峻。一人荷戟，百夫趦趄。形胜之地，匪亲勿居。士赟曰：峥嵘，高貌。尔雅：石载土谓之崔嵬。"
                },
                {
                    "paragraph": "朝避猛虎，夕避长蛇。磨牙吮血，杀人如麻。锦城虽云乐，不如早还家。",
                    "zhushu": "士赟曰：图经：成都郡名锦城。"
                },
                {
                    "paragraph": "蜀道之难难于上青天，侧身西望长咨嗟。",
                    "zhushu": "齐贤曰：太平广记云：太白初自蜀至京师，贺知章闻其名者访之，既奇其姿。又请所为文。白岀蜀道难示之，读未竟，称叹数四。号为谪仙人。士赟曰：按唐史。哥舒翰兵败，潼関不守，杨国忠首倡幸蜀之策。当时臣庶皆非之。马嵬父老遮道谏曰：宫阙，陛下家居。陵寝，陛下坟墓。今舍此欲何之？又告太子曰：若殿下与至尊皆入蜀，中原百姓谁为主？建宁王倓亦曰：今殿下从至尊入蜀，若贼兵烧绝栈道，则中原之地拱手授贼。既上至扶风，士卒潜怀去就，往往流言不逊，比至成都，从官及六军至者千三百人而已。太白此时，盖亦深知幸蜀之非计，欲言则不在其位，不言则爱君忧国之情不能自已。故作是诗以达意也。诗曰：噫吁戏危乎高哉。蜀道之难难于上青天者。极路险难之形容。言当时欲从君于难者。至蜀之难如上天之难也。蚕丛及鱼凫。开国何茫然。尔来四万八千岁。不与秦塞通人烟者。言蕞尔之蜀，僻在一隅，自古声教所不暨，虽秦塞之近，且不相通，非可为中国帝王之都也。西当太白有鸟道，可以横绝峩眉巓者，言五丁未开道之前，惟长安正西太白山仅有鸟道，可以横绝峩眉之巓，非人迹所可往来也。地崩山摧壮士死，然后天梯石栈相钩连者，言五丁既开道之后，梯栈相连，始与秦通，今焉安处于蜀。设若烧绝栈道，则中原道断矣。上有六龙回日之高标，下有冲波逆折之回川者，言其险上际于天，下极于地也。黄鹤之飞尚不得过，猿猱欲度愁攀援者，言鸟兽犹惮其出入，人可知也。青泥何盘盘，百步九折萦岩峦者，历言蜀道险难之所也。扪参历井仰胁息，以手抚膺坐长叹者，盖参与井为蜀分野，扪参历井，言环蜀之境，道里险难，所在皆然，令人胁敛屏气而息，惟有抚膺长叹而已也。问君西游何时还者，君字非泛然而言。犹杜子美北征诗恐君有遗失。及君诚中兴主之义。所谓君者。明皇也。西游者。西幸也。何时还者。言既幸蜀矣。何时可还中原而为生灵之主也。畏途巉岩人可攀者。此两句乃太白兴叹发问之辞。言君既幸蜀矣。何时可还。而畏途如此。忠臣义士，虽欲从君于难，道路险阻，不可以猝然攀附也。史曰：上至成都，从官六军近千三百人，此其验矣。但见悲鸟号古木，雄飞从雌绕林间。又闻子规啼夜月，愁空山者，言朝夕之间，空山丛林，惟有禽鸟飞鸣，则人迹之稀少，从可知也。复申之曰：蜀道之难，难于上青天者，言其险之极，一言之不足再言之也。使人听此凋朱颜者，此乃太白自述闻涉险之时，欲攀从而不可，徒感伤于心而形诸颜色也。连峰去天不盈尺，枯松倒挂倚绝壁。飞湍瀑流争喧豗，砯厓转石万壑雷。其险也如此者，备言蜀道险难之状也。嗟尔远道之人，胡为乎来哉者，嗟字乃发叹之音。远道之人以喻疏远之臣。言蜀道之险如此，若白之疏远者，虽欲从君于难，胡为而能来也。剑阁峥嵘而崔嵬，一夫当関，万夫莫开。所守或匪亲，化为狼与豺者，言賛帝幸蜀者，不过谓有剑阁之险而已。然太白私忧过计，谓险则险矣。守関者任非其人，如豺狼之反噬，是未可知，此则尤可忧也。朝避猛虎，夕避长蛇，磨牙吮血，杀人如麻者，言蜀与羌夷杂处，如虎如蛇，朝夕皆当避之。或者变生肘腋，是又可忧之大者也。锦城虽云乐，不如早还家。言蜀都之乐，不如早还中国之乐也。复申之曰：蜀道之难，难于上青天。侧身西望长咨嗟者。再言之不足，故三言之。反复再三。谓从君于难者，至蜀之难，真如上天之难矣。夫如是，则白也侧身无所西望，吾君惟有长叹咨嗟，以致吾眷恋之意云耳。吁。诗意亦微而显者欤。",
                    "type": 2
                },
                {
                    "paragraph": "梁甫吟",
                    "zhushu": "士赟曰：按王僧虔技录：相和歌楚调五曲，内有梁甫吟行。意始于诸葛亮。后唯太白継之耳。",
                    "type": 2
                },
                {
                    "paragraph": "长啸梁甫吟，何时见阳春。",
                    "zhushu": "齐贤曰：兖州有梁甫城。诸葛亮尝登邓州独乐山。作梁父吟。"
                },
                {
                    "paragraph": "君不见朝歌屠叟辞棘津，八十西来钓渭滨。宁羞白发照清水，逢时吐气思经纶。广张三千六百钓，风期暗与文王亲。大贤虎变愚不测，当年颇似寻常人。",
                    "zhushu": "齐贤曰：朝歌在南州。八尺曰寻。倍寻曰常。士赟曰：棘津在广川县北。有棘津亭。吕尚所困处也。司马迁云：吕望，东海上人也。老而无遇，以钓于周文王。行年五十，卖食棘津。七十则屠牛朝歌。行年八十，钓于渭滨。行年九十，身为帝师。三千六百钓，指太公八十钓于渭，十年间事也。十年三千六百日，毎日而钓，故曰三千六百。钓至九十乃遇文王，是十年矣。"
                },
                {
                    "paragraph": "君不见高阳酒徒起草中，长揖山东隆准公。入门不拜骋雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄。",
                    "zhushu": "齐贤曰：郦食其，高阳人。里中人谓沛公曰：臣里中有郦生，年六十余，长八尺，人皆谓之狂生。生自谓非狂。骑士言沛公至高阳传舍，使人召生。生又谓沛公方倨床，使两女子洗足，生长揖不拜，曰：公诛秦，不宜倨见长者。于是沛公辍洗，起，摄衣延坐。高祖隆准而龙颜。汉书：郦生冯轼下齐七十余城，食其家贫落魄，落魄，失业无次也。"
                },
                {
                    "paragraph": "我欲攀龙见明主。雷公砰訇震天鼓。帝傍投壶多玉女。三时大笑开电光。倏烁晦冥起风雨。阊阖九门不可通。以额扣关阍者怒。",
                    "zhushu": "齐贤曰：天门凢有九重，阊阖天门。"
                },
                {
                    "paragraph": "白日不照吾精诚。𣏌国无事忧天倾。",
                    "zhushu": "齐贤曰：列子：𣏌国人忧天崩坠，身无所寄，废于饮食。"
                },
                {
                    "paragraph": "猰㺄磨牙竞人肉。驺虞不折生草茎。手接飞猱搏雕虎。侧足焦原未言苦。智者可卷愚者豪。世人见我轻鸿毛。力排南山三壮士。齐相杀之费二桃。",
                    "zhushu": "士赟曰：齐相晏婴，二桃杀三士。"
                },
                {
                    "paragraph": "吴楚弄兵无剧孟。亚夫咍尔为徒劳。",
                    "zhushu": "齐贤曰：汉书：周亚夫乘传至洛阳，得剧孟，喜曰：吴楚举大事而不求剧孟，吾知其无能为也。士赟曰：咍。说文：𠷣，笑也。楚人谓相啁笑曰咍。"
                },
                {
                    "paragraph": "梁甫吟，声正悲。张公两龙剑，神物合有时。风云感会起屠钓，大人𡸣屼当安之。",
                    "zhushu": "齐贤曰：屠钓，吕尚也。士赟曰：𡸣屼，不安貌。此篇意思转折甚多，盖太白借此以言志也。长啸梁甫吟，何时见阳春，是叹三士之不可复生，亦以喻有志之士何时而遇主也。君不见两叚，乃太白聊自慰解之辞，谓太公之老，食其之狂，当时视为寻常落魄之人，后犹遇合如此，则为士者终有遇合之时也。我欲攀龙见明主，乃太白于时事有所见而欲告于其君也。雷公砰訇震天鼓，帝傍投壶多玉女。三时大笑开电光，倏烁晦冥起风雨，以喻权奸女谒用事，而政令无常也。阊阖九门不可通，以额扣関阍者怒，以喻言路壅塞，下情不得以上达，而言者往往获罪于权近也，白日不照吾精诚。𣏌国无事忧天倾者，乃太白灼见当时贵妃、国忠、林甫、禄山窃弄权柄等事。祸已胎而未形，欲谏则言无证而不信。倘使其君不鉴吾之诚，则正所谓𣏌人忧天之类耳。猰㺄磨牙竞人肉，驺虞不折生草茎。此乃深叹当时小人在位，为政害民。有如猰㺄磨牙，竞食人肉，使有道之朝，则当仁如驺虞。虽生草不履，况肯以人肉为食哉，况肯轻杀一士哉。手接飞猱抟雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。白意盖谓使当有道之朝，得君而佐之。为国出力，刺奸撃邪，不惮勤劳，如接搏猱虎，虽侧足焦原，未足言苦耳。今时事如此，则惟当卷其智而为愚。乃为人豪，世不我知。谓为真愚而轻食如鸿毛。然白亦卒不改，行者亦思古来三壮士之功力如此。一忤齐相，用计杀之，时费二桃，殊不劳力白也。倘不卷其智而怀之，适足使权近得以甘心焉耳。又何补哉。吴楚弄兵无剧孟，亚夫咍尔为徒劳者。此又白深自慰解之辞。谓当国者终须得人为用，必有遇合之时也。梁甫吟，声正悲。张公两龙剑，神物合有时，风云感会起屠钓，大人𡸣屼当安之者。此乃申言有志之士，终当如太公食其之感会风云，犹神剑之会合有时也。则夫大人君子，遭时屯否，𡸣屼不安者，且当安时以俟命可也。",
                    "type": 2
                },
                {
                    "paragraph": "乌夜啼",
                    "zhushu": "士赟曰：乌夜啼者，清商曲也，其辞始于宋临川王义庆所作。宋元嘉中，徙彭城王义康于豫章郡，义庆时为江州，相见而哭。文帝闻而怪之，召还宅。义庆大惧，妓妾闻乌夜啼，叩斋阁云：明日应有赦。及旦，改南兖州刺史，因此作歌。太白此诗，亦祖此意，词不同耳。",
                    "type": 2
                },
                {
                    "paragraph": "黄云城边乌欲栖，归飞哑哑枝上啼。",
                    "zhushu": "齐贤曰：哑，笑声。"
                },
                {
                    "paragraph": "机中织锦秦川女，碧纱如烟隔窗语。停梭怅然忆远人，独宿孤房泪如雨。",
                    "type": 2
                },
                {
                    "paragraph": "乌栖曲",
                    "zhushu": "士赟曰：乐录乌栖曲者，鸟兽三十一曲之一也。",
                    "type": 2
                },
                {
                    "paragraph": "姑苏台上乌栖时，吴王宫里醉西施。",
                    "zhushu": "齐贤曰：贺知章见太白乌栖曲，叹赏曰：此诗可以泣鬼神。"
                },
                {
                    "paragraph": "吴歌楚舞欢未毕，青山欲㗸半边日。银箭金壶漏水多，起看秋月坠江波。东方渐高柰乐何。",
                    "zhushu": "士赟曰：此诗虽只乐府。然深得国风刺诗之体。盛言其美而不美者自见。观者其毋忽诸。",
                    "type": 2
                },
                {
                    "paragraph": "战城南",
                    "zhushu": "士赟曰：战城南者，汉短箫铙歌二十二曲之一也。太白此作，指当时之事而言也。",
                    "type": 2
                },
                {
                    "paragraph": "去年战桑乾源。今年战葱河道。",
                    "zhushu": "齐贤曰：代郡桑乾县，言与突厥战。后汉书注：葱岭，山名，其山生葱，故名。士赟曰：唐书王忠嗣传：天宝元年，北讨奚、契丹，战桑乾河，三遇三克。李嗣业传：初讨勃律，通道葱岭。"
                },
                {
                    "paragraph": "洗兵条支海上波。放马天山雪中草。",
                    "zhushu": "士赟曰：汉书：条支国，临西海。祈连山，即天山也，匈奴呼天为祁连。"
                },
                {
                    "paragraph": "万里长征战。三军尽衰老。匈奴以杀戮为耕作。古来唯见白骨黄沙田。秦家筑城避胡处。汉家还有烽火然。烽火然不息。征战无已时。",
                    "zhushu": "齐贤曰：边方备警作土台，台上作桔槹，头上有蔸苓，以薪草置其中，有寇即然火，举之以相告曰：烽火多积薪，寇至则燔之，望其烟曰燧。昼则燔燧，夜则举烽。广雅曰：蔸苓，茏也。"
                },
                {
                    "paragraph": "野战格斗死。败马号鸣向天悲。乌鸢啄人肠。衔飞上挂枯树枝。士卒涂草莽。将军空尔为。乃知兵者是凶器。圣人不得已而用之。",
                    "zhushu": "士赟曰：开元天寳中。上好边功。征伐无时。此诗盖有所讽者也。",
                    "type": 2
                },
                {
                    "paragraph": "将进酒",
                    "zhushu": "士赟曰：将进酒者，汉短箫铙歌二十二曲之一也。太白填之，以伸巳之意耳。",
                    "type": 2
                },
                {
                    "paragraph": "君不见黄河之水天上来，奔流倒海不复回。",
                    "zhushu": "士赟曰：山海经：河源出昆仑之上。"
                },
                {
                    "paragraph": "君不见高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，进酒君莫停。与君歌一曲，请君为我侧耳听。",
                    "zhushu": "齐贤曰：杜工部诗多与岑参唱和，岑夫子必此人也。丹丘生即元丹丘。"
                },
                {
                    "paragraph": "钟鼓馔玉不足贵，但愿长醉不愿醒。古来圣贤皆寂寞，惟有饮者留其名。陈王昔时宴平乐，斗酒十千恣讙谑。主人何为言少钱，径须沽取对君酌。",
                    "zhushu": "齐贤曰：曹子建封陈王，为名都篇曰：归来宴平乐，美酒斗十千。平乐，观名。"
                },
                {
                    "paragraph": "五花马，千金裘，呼儿将出换美酒，与尔同销万古愁。",
                    "zhushu": "齐贤曰：史记：孟尝君有一狐白裘，直千金。士赟曰：五花马，言其毛色也，如九花三花之类。此篇虽似任达放浪，然太白素抱用世之才，而不遇合，亦自慰解之词耳。",
                    "type": 2
                },
                {
                    "paragraph": "行行且游猎篇",
                    "zhushu": "士赟曰：行行且游猎，即征戍十五曲中之校猎曲也。",
                    "type": 2
                },
                {
                    "paragraph": "边城儿，生年不读一字书，但将游猎夸轻趫。胡马秋肥宜白草，骑来蹑影何矜骄。",
                    "zhushu": "齐贤曰：影，日景也。蹑，言疾也。士赟曰：此齐卢潜与弟子䆳，少为崔昂所知，云此昆季足为后生之俊，但恨其俱不读书耳。"
                },
                {
                    "paragraph": "金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。",
                    "zhushu": "呼交切。齐贤曰：鞘，音肖，鞭鞘也。士赟曰：满月者，弯弓圆满之状。"
                },
                {
                    "paragraph": "海边观者皆辟易，猛气英风振沙碛。儒生不及游侠人，白首下帷复何益。",
                    "zhushu": "齐贤曰：辟易，言开张而失其本处。水中有石曰碛。董仲舒下帷读书，士赟曰：天寳以后，上好边功，武士得志，儒生罕得进用。太白号为儒者，亦自叹云耳。",
                    "type": 2
                },
                {
                    "paragraph": "飞龙引二首",
                    "zhushu": "士赟曰：飞龙引者，古乐府鱼龙六曲之一。此词专言黄帝鼎湖丹成，骑龙上升之事。",
                    "type": 2
                },
                {
                    "paragraph": "黄帝铸鼎于荆山，炼丹砂。丹砂成黄金，骑龙飞上太清家。云愁海思令人嗟，宫中彩女颜如花。飘然挥手凌紫霞，从风纵体登銮车。登銮车，侍轩辕。遨游青天中，其乐不可言。",
                    "zhushu": "齐贤曰：黄帝号轩辕。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "鼎湖流水清且闲，轩辕去时有弓剑。古人传道留其闲，",
                    "zhushu": "齐贤曰：鼎湖在陜州。"
                },
                {
                    "paragraph": "后宫婵姢多花颜。乘鸾飞烟亦不还，骑龙攀天造天关。造天关，闻天语，",
                    "zhushu": "齐贤曰：史天官书曰：北辰，一名天関。"
                },
                {
                    "paragraph": "长云河车载玉女。载玉女，过紫皇，",
                    "zhushu": "士赟曰：晋天文志：中宫北极五星、钩陈六星，皆在紫宫中。口中一星曰天皇大帝，即所谓紫皇也。"
                },
                {
                    "paragraph": "紫皇乃赐白兔所捣之药方，后天而老凋三光。",
                    "zhushu": "齐贤曰：傅玄拟天问曰：月中何有白兔捣药？士赟曰：后天而老凋三光者，言三光有时凋落，而此之真身则长存也。"
                },
                {
                    "paragraph": "下视瑶池见王母，蛾眉萧飒如秋霜。",
                    "type": 2
                },
                {
                    "paragraph": "天马歌",
                    "zhushu": "士赟曰：天马歌者，古乐府车马六曲之一。",
                    "type": 2
                },
                {
                    "paragraph": "天马来岀月氏窟，背为虎文龙翼骨。嘶青云，振绿发，兰筋权奇走灭没，",
                    "zhushu": "齐贤曰：大月氏本居憞煌、祁连间，至冒顿单于攻破月氏，冒顿卒，子老上单于杀月氐王。月氐乃远去大宛，西击大夏而臣之。其众少，号小月支。九域志：安西大都督护府领焉。西域大宛马，虎脊鱼目，龙文凤颈，尾如蒲稍。相马经曰：一筋从玄中岀，曰兰。玄中者，目上陷如井字整。"
                },
                {
                    "paragraph": "腾昆仑，历西极，四足无一蹶。鸡鸣刷燕晡秣越，神行电迈蹑慌惚。",
                    "zhushu": "齐贤曰：赭白马赋曰：旦刷幽燕，昼秣荆越。杜预曰：以粟饭马曰秣。"
                },
                {
                    "paragraph": "天马呼，飞龙趋。目明长庚臆双凫，尾如流星首渴乌。口喷红光汗沟珠，",
                    "zhushu": "齐贤曰：长庚，太白星也。谓眼如长庚星，有光曜。安骥书曰：双凫，胸两边肉如凫，凫间所开，视之如双凫欲向上。士赟曰：渴乌，谓马昂首如渴乌之状也。伯乐相马经：巨膺门欲开，汗沟欲深，口中欲得赤，此用口喷红光易其字也。"
                },
                {
                    "paragraph": "曾陪时龙蹑天衢。羁金络月照皇都，逸气棱棱凌九区，白壁如山谁敢沽。",
                    "zhushu": "齐贤曰：王逸曰：缰在口为鞿，络在头为羁。相马经曰：权颊权欲满如月。"
                },
                {
                    "paragraph": "回头笑紫燕，但觉尔辈愚。",
                    "zhushu": "齐贤曰：紫燕，马名。"
                },
                {
                    "paragraph": "天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。",
                    "zhushu": "齐贤曰：说文：蹢躅，住足也。"
                },
                {
                    "paragraph": "盐车上峻坂，倒行逆施畏日晚。伯乐翦拂中道遗，",
                    "zhushu": "齐贤曰：战国策骐骥之齿长，服塩车而上太行，白汗交流，负辕而不能进。伯乐遭之，下车攀而哭之，解绫衣以幕之。骐骥于是俯而喷，仰而鸣，见伯乐之知己也。孙阳，伯乐姓名，善相马。"
                },
                {
                    "paragraph": "少尽其力老弃之。愿逢田子方，恻然为我悲。",
                    "zhushu": "齐贤曰：韩诗外传：田子方岀，见老马于道，问其御曰：此何马也？曰：公家畜也，疲而不用，故岀之。子方喟然叹曰：少尽其力，老弃其身，仁者不为，束帛赎之。穷士闻之，知所归心焉。"
                },
                {
                    "paragraph": "虽有玉山禾，不能疗苦饥。",
                    "zhushu": "齐贤曰：玉山即昆仑山。山海经曰：昆仑山上有木禾，长五寻，大五围。"
                },
                {
                    "paragraph": "严霜五月凋桂枝，伏枥衔𡨚摧两眉。请君赎献穆天子，犹堪弄影舞瑶池。",
                    "zhushu": "齐贤曰：史记：造父取桃林骅骝、騄駬，献之穆王，王使造父为御。西巡狩，见王母于瑶池之上。士赟曰：魏武帝云：老骥伏枥，志在千里。此篇盖为逸群绝伦之士不遇知己者叹，亦白自伤其不用于世，而求知于人也欤。",
                    "type": 2
                },
                {
                    "paragraph": "行路难",
                    "zhushu": "士赟曰：行路难者，古乐府道路六曲之一。",
                    "type": 2
                },
                {
                    "paragraph": "金樽清酒斗十千，玉盘珍羞直万钱。停杯投筯不能食，拔剑四顾心茫然。"
                },
                {
                    "paragraph": "欲渡黄河冰塞川，将登太行雪满山。闲来垂钓碧溪上，忽复乘舟梦日边。",
                    "zhushu": "齐贤曰：黄河至冬寒即冻彻底。九域志：太行在怀州、泽州。"
                },
                {
                    "paragraph": "行路难，行路难，多岐路，今安在？长风破浪会有时，直挂云帆济沧海。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "大道如青天，我独不得出。羞逐长安社中儿，赤鸡白狗赌梨栗。弹剑作歌奏苦声，曳𥚑王门不称情。淮阴市井笑韩信，汉朝公卿忌贾生。",
                    "zhushu": "齐贤曰：史韩信，淮阴人。淮阴少年侮信曰：若虽长大，好带剑，能死刺我不能岀胯下。信熟视，俯出胯下，一市皆笑信以为怯士。赟曰：史贾生名谊，文帝召为博士。是时贾生最年少，毎诏令议下，诸老先生不能言，贾生尽为之对。诸律令所更定，及列侯悉就国，其说皆自贾生发之。于是天子议以贾生任公卿之位。绛、灌。东阳侯、马敬之属尽恶之，乃短贾生曰：洛阳之人最年少，初学，专欲擅权，纷乱诸事。于是天子后亦疏之，不用其议，乃以贾生为长沙王太传。"
                },
                {
                    "paragraph": "君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦烂草，谁人更扫黄金台。行路难，归去来。",
                    "zhushu": "齐贤曰：史记：燕昭王谓郭隗曰：齐因孤国乱而袭破燕，诚得贤士以共国，以雪先王之耻，孤之愿也。隗曰：王必欲致士，先从隗始。贤于隗者，岂远千里哉！于是昭王为隗改筑宫而师事之。乐毅自魏往，邹衍自齐往，剧辛自赵往，衍既如约，昭王拥篲先驱，请列弟子之座而受业。",
                    "type": 2
                },
                {
                    "paragraph": "其三",
                    "type": 2
                },
                {
                    "paragraph": "有耳莫洗颍川水，有口莫食首阳蕨。",
                    "zhushu": "齐贤曰：史记：伯夷、叔齐，孤竹君之二子。武王伐纣，伯夷、叔齐叩马谏。武王平商，伯夷、叔齐义不食周粟，隐于首阳山，采薇而食之。首阳山在河东蒲坂华山之北，河曲之中。"
                },
                {
                    "paragraph": "含光混世贵无名，何用孤高比云月。吾观自古贤达人，功成不退皆殒身。子胥既弃吴江上，屈原终投湘水滨。",
                    "zhushu": "齐贤曰：伍子胥谏王释齐而先越，太宰嚭受越赂，谗子胥，赐属镂之剑。子胥告舍人曰：必抉吾眼悬吴东门，以观越之灭吴。乃自刭。王闻之怒，取子胥尸，盛以䲬夷革，浮之江中。屈原事见前卷。"
                },
                {
                    "paragraph": "陆机雄才岂自保，李斯税驾苦不早。华亭鹤唳讵可闻，上蔡苍鹰何足道。",
                    "zhushu": "齐贤曰：晋陆机，字士衡，有异才。成都王颕与河间王颙起兵讨长沙王乂，假机后将军、河北大都督、中郎将。长沙王乂奉天子与机战于鹿苑，机军大败。宦人孟玖譛机于颕，颕怒收机，机叹曰：华亭鹤唳，岂可复闻乎？遂遇害。李斯，楚上蔡人，税，舍也。苍鹰，黄犬也。事见前卷。"
                },
                {
                    "paragraph": "君不见吴中张翰称达生，秋风忽忆江东行。且乐生前一杯酒，何须身后千载名。",
                    "zhushu": "齐贤曰：晋书：张翰，字季鹰，吴郡人。有清才，善属文，而任纵不拘。齐王冏辟为大司马东曹掾。冏时执权，翰欲求去，因见秋风起，乃思吴中菰菜、莼羹、鲈鱼。鲙曰：人生贵得适志，何能羁宦数千里外，以要名爵乎？遂命驾而归。",
                    "type": 2
                },
                {
                    "paragraph": "长相思",
                    "zhushu": "士赟曰：乐府怨思二十五曲，其一曰长相思。",
                    "type": 2
                },
                {
                    "paragraph": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端，",
                    "zhushu": "齐贤曰：促织，一名络纬，以其鸣如纺绩织纬也。"
                },
                {
                    "paragraph": "上有青冥之长天，下有渌水之波澜。",
                    "zhushu": "士赟曰：青冥，云也。"
                },
                {
                    "paragraph": "天长路远魂飞苦，梦魂不到关山难。长相思，摧心肝。",
                    "type": 2
                },
                {
                    "paragraph": "上留田行",
                    "zhushu": "士赟曰：王僧虔技录曰：上留田行者，相和歌瑟调三十八曲之一也。崔豹古今注曰：上留田，地名也。其地人有父母死，不字其孤弟者，隣人为其弟作悲歌，以风其兄，故曰上留田曲。",
                    "type": 2
                },
                {
                    "paragraph": "行至上留田。孤坟何峥嵘。积此万古恨。春草不复生。悲风四边来。肠断白杨声。借问谁家地。埋没蒿里茔。古老向余言。言是上留田。",
                    "zhushu": "齐贤曰：死人之里，谓之蒿里。"
                },
                {
                    "paragraph": "蓬科马鬣今已平。昔之弟死兄不葬。他人于此举铭旌。",
                    "zhushu": "齐贤曰：马鬣，封之谓也。铭者，放也。以死者为不可别已，故以其旌识之。士赟曰：此篇主意正在此。昔之弟死，兄不葬死人，于此举铭旌两句。"
                },
                {
                    "paragraph": "一鸟死，百鸟鸣。一兽走，百兽惊。桓山之禽别离苦。欲去回翔不能征。",
                    "zhushu": "齐贤曰：征，飞也。"
                },
                {
                    "paragraph": "田氏仓卒骨肉分。青天白日摧紫荆。交柯之木本同形，东枝顦顇西枝荣。无心之物尚如此，参商胡乃寻天兵。",
                    "zhushu": "齐贤曰：京兆人田真，兄弟三人，共分各居。堂前有一株紫荆，花甚茂，欲破为三，待明截之。忽一夕，树即枯死。真见之，谓诸弟曰：本同株，当分析，便憔悴，况人兄弟孔怀而可离，是人不如树木也。兄弟相感而更合。交柯之木，出珉山安都县，两树对生，一树枯则一树生，如是岁更不俱生俱枯也。"
                },
                {
                    "paragraph": "孤竹延陵，让国扬名。高风缅邈，颓波激清。",
                    "zhushu": "齐贤曰：史记：伯夷、叔齐，孤竹君之二子也。父欲立叔齐，及父卒，叔齐让伯夷，伯夷曰：父命也。遂逃去。叔齐亦不肯立而逃之。国人立其中子。吴王寿梦有子四人，长诸樊，次余祭、余昧、季札。季札贤，寿梦欲立之，季札让不可，于是乃立长子诸樊。季札封于延陵，故号曰延陵季子。缅，犹邈也。"
                },
                {
                    "paragraph": "尺布之谣，塞耳不能听。",
                    "zhushu": "齐贤曰：史：孝文时，淮南厉王犯不轨，徙蜀，不食死。民歌曰：一尺布，尚可缝。一斗粟，尚可春，兄弟二人不相容。士赟曰：此篇主意，全在孤竹延陵，让国扬名，尺布之谣，塞耳不能听数句，非泛然之作，盖当时有所风刺。以唐史至德间事考之，其为啖廷瑶、李成式、皇甫侁辈，受肃宗风旨，以谋激永王璘之反，而执杀之，太白目撃其时事，故作是诗。",
                    "type": 2
                },
                {
                    "paragraph": "春日行",
                    "zhushu": "士赟曰：春日行者，时景二十五曲之一也。",
                    "type": 2
                },
                {
                    "paragraph": "深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼台蹙沓波浪惊。",
                    "zhushu": "齐贤曰：蓬瀛，蓬莱、瀛洲也。庄子：南溟者，天池也。"
                },
                {
                    "paragraph": "三千双娥献歌笑，挝钟考鼓宫殿倾。万姓聚舞歌太平，我无为，人自宁。",
                    "zhushu": "齐贤曰：双蛾，蛾眉也。"
                },
                {
                    "paragraph": "三十六帝欲相迎，仙人飘翩下云軿。帝不去，留镐京。",
                    "zhushu": "士赟曰：三十六帝，乃三十六天帝君也。镐京，地名。"
                },
                {
                    "paragraph": "安能为轩辕，独往入窅冥。小臣拜献南山寿，陛下万古垂鸿名。",
                    "zhushu": "齐贤曰：窅冥，杳寞也。",
                    "type": 2
                },
                {
                    "paragraph": "前有樽酒行",
                    "zhushu": "士赟曰：前有樽酒行者，即乐府觞酌七曲之前有一樽酒也。",
                    "type": 2
                },
                {
                    "paragraph": "春风东来忽相过，金樽渌酒生微波。落花纷纷稍觉多，美人欲醉朱颜酡。",
                    "zhushu": "士赟曰：韵释：饮而面赭曰酡。"
                },
                {
                    "paragraph": "青轩桃李能几何，流光欺人忽蹉跎。君起舞，日西夕，当年意气不肯平，白发如丝叹何益。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "琴奏龙门之绿桐，玉壶美酒清若空。",
                    "zhushu": "齐贤曰：龙门之桐，高百尺而无枝，使琴挚斫斩以为琴。"
                },
                {
                    "paragraph": "催弦拂柱与君饮，看朱成碧颜始红。"
                },
                {
                    "paragraph": "胡姫貌如花，当罏笑春风。笑春风，舞罗衣，君今不醉将安归",
                    "zhushu": "？齐贤曰：古乐府：胡姫年十五，春日独当罏。师古曰：卖酒之处，以圡为罏。",
                    "type": 2
                },
                {
                    "paragraph": "夜坐吟",
                    "zhushu": "士赟曰：夜坐吟者，乐府时景二十五曲之一也。",
                    "type": 2
                },
                {
                    "paragraph": "冬夜夜寒觉夜长，沉吟久坐坐北堂。冰合井泉月入闺，金釭青凝照悲啼。金釭灭，啼转多。掩妾泪，听君歌。",
                    "zhushu": "釭，古双切。士赟曰：金釭，灯盏也。"
                },
                {
                    "paragraph": "歌有声，妾有情。情声合，两无违。一语不入意，从君万曲梁尘飞。",
                    "type": 2
                },
                {
                    "paragraph": "野田黄雀行",
                    "zhushu": "士赟曰：王僧虔技录，相和歌瑟调三十八曲，内有野田黄雀行，乃晋乐奏也。",
                    "type": 2
                },
                {
                    "paragraph": "游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。",
                    "zhushu": "齐贤曰：十洲记云：炎洲在南海中二千里，去地岸九万里，有火林山，兽罟曰罝罘，鸟罟曰罗网。"
                },
                {
                    "paragraph": "萧条两翅蓬蒿下，纵有鹰鹯柰若何。",
                    "zhushu": "齐贤曰：鹰、鶆、䲻。鹯，鹞属。",
                    "type": 2
                },
                {
                    "paragraph": "箜篌谣",
                    "zhushu": "齐贤曰：古今注：箜篌引者，朝鲜津卒霍里子高妻丽玉所作。士赟曰：琴操五十七曲，九引内有箜篌引，亦曰公无渡河，亦曰箜篌谣。太白此词用其名。",
                    "type": 2
                },
                {
                    "paragraph": "樊天莫登龙，走山莫骑虎。贵贱结交心不移，唯有严陵及光武。",
                    "zhushu": "齐贤曰：东汉严光，字子陵，余姚人。少与光武同游学，及光武即位，光乃变姓名，隐身不见。帝思其贤，乃令以物色访之。后齐国上言：有一男子披羊裘钓泽中。帝疑其光，乃备安车玄纁以聘之，三反而后至。车驾即日幸其馆，复引光入，论道故旧，相对累日，因共偃卧，光以足加帝腹上。明日，太史奏客星犯御座甚急。帝笑曰：朕故人严子陵共卧耳。除为谏议大夫，不屈，乃耕于富春山，后人名其钓处为严陵滩焉。"
                },
                {
                    "paragraph": "周公称大圣，管蔡宁相容。",
                    "zhushu": "齐贤曰：武王崩，成王少，周公专王室。管蔡疑公不利于成王，乃挟武庚作乱。周公诛武庚，杀管叔，放蔡叔。"
                },
                {
                    "paragraph": "汉谣一斗粟，不与淮南舂。兄弟尚路人，吾心安所从。他人方寸间。山海几千重。轻言托朋友，对面九嶷峰。开花必早落，桃李不如松。管鲍久已死，何人继其踪？",
                    "zhushu": "齐贤曰：史记：管仲少时，与鲍叔牙游，叔终善遇之。管仲曰：吾始困，尝与鲍叔贾，分财利多自与，鲍叔不以我为贪，知我贫也。吾尝与鲍叔谋事而更穷困，鲍叔不以我为愚，知我时有利不利也。吾尝三仕三见逐于君，鲍叔不以我为不肖，知我不遭时也。吾尝三战三走，鲍叔不以我为怯，知我有老母也。公子紏败，召忽死之，吾幽囚受辱，鲍叔不以我为无耻，知我不羞小节，而耻功名不显于天下也。生我者父母，知我者鲍子也。鲍叔既进管仲，以身下之，不多管仲之贤，而多鲍叔能知人。",
                    "type": 2
                },
                {
                    "paragraph": "雉朝飞",
                    "zhushu": "齐贤曰：古今注曰：雉朝飞者，犊牧子所作也。齐处士泯宣，年五十无妻，岀薪于野，见雉雌雄相随而飞，意动心悲，乃作雉朝飞之操以自伤。",
                    "type": 2
                },
                {
                    "paragraph": "麦陇青青三月时，白雉朝飞挟两雌。锦衣绣翼何离褷，犊牧采薪感之悲。春天和，白日暖，啄食饮泉勇气满，争雄斗死绣颈断。雉子班奏急管弦，倾心酒美尽玉椀。",
                    "zhushu": "齐贤曰：乐府有雉子班曲。"
                },
                {
                    "paragraph": "枯杨枯杨尔生稊，我独七十而孤栖。弹弦写恨意不尽，瞑目归黄泥。",
                    "zhushu": "齐贤曰：易曰：枯杨生稊，老夫得其女妻，无不利。",
                    "type": 2
                },
                {
                    "paragraph": "上云乐",
                    "zhushu": "齐贤曰：梁周舍上云乐曰：西方老胡，厥名文康。士赟曰：乐府神仙二十二曲中有上云乐，亦曰洛滨曲。",
                    "type": 2
                },
                {
                    "paragraph": "金天之西，白日所没。",
                    "zhushu": "齐贤曰：西方为金，故西曰金天。"
                },
                {
                    "paragraph": "康老胡雏，生彼月窟。巉岩容仪，戍削风骨。",
                    "zhushu": "齐贤曰：石勒年十四，王衍见而异之，谓左右曰：向者胡雏，吾观其声，视有奇志，恐将为天下之患。巉岩，高耸貌。戍削，清臞貌。"
                },
                {
                    "paragraph": "碧玉炅炅双目瞳，黄金拳拳两鬓红。华盖垂下睫，嵩岳临上唇。不睹诡谲貌，岂知造化神。",
                    "zhushu": "齐贤曰：碧玉炅炅，言眼色碧而有光。相书曰：眉为华盖，其眉长覆目。鼻为中岳，其鼻下侵唇。"
                },
                {
                    "paragraph": "大道是文康之严父，元气乃文康之老亲。",
                    "zhushu": "齐贤曰：庄子：道与之貌，天与之形。"
                },
                {
                    "paragraph": "抚顶弄盘古，推车转天轮。",
                    "zhushu": "齐贤曰：徐整三五历纪：天地混沌如鸡子，盘古生其中。万八千岁，天地开辟，阳清为天，阴浊为地。盘古在其中。一日九变，神于天，圣于地。天日高一丈，盘古日长一丈。如此万八千岁，天数极高，地数极深，盘古极长。后乃有三皇，数起于一，立于三，成于五，盛于七，处于九，故天地九万里。吕氏春秋：天地如车轮，终则复始。高诱曰：轮，转也。"
                },
                {
                    "paragraph": "云见日月初生时，铸冶火精与水银。阳乌未出谷，顾兔半藏身。",
                    "zhushu": "齐贤曰：火精。日也。水银。月也。春秋元命苞曰：阳成于三，故日中有三足。乌者，阳精也。尚书：宅嵎夷曰旸谷。屈原天问曰：夜光何徳。死则又盲。蹶利维何。而顾兔在腹。注：夜光。月也。"
                },
                {
                    "paragraph": "女娲戏黄土，团作愚下人。散在六合间，蒙蒙若沙尘。生死了不尽，谁明此胡是仙真。",
                    "zhushu": "齐贤曰：女娲，古神女帝，人面蛇身，一日七十变，其肠化为神。淮南子曰：黄帝生阴阳，上骈生耳目，桑麻生臂手，此女娲所以七十化也。士赟曰：此句乃女娲炼石补天缺之推耳。"
                },
                {
                    "paragraph": "西海栽若木，东溟植扶桑。别来几多时，枝叶万里长。中国有七圣，半路颓洪荒。",
                    "zhushu": "齐贤曰：事见前卷。"
                },
                {
                    "paragraph": "陛下应运起，龙飞入咸阳。赤眉立盆子，白水兴汉光。",
                    "zhushu": "齐贤曰：秦都咸阳，即京兆府咸阳县也。汉樊崇起兵于莒，王莽遣亷丹击之。崇等欲战，恐其众与莽兵乱，乃皆朱其眉以相别，由是号赤眉。西攻长安，求刘氏后，得城阳王章之后盆子立为帝。东观汉记曰：长沙定王中子买，封春陵节侯，节侯生戴侯，戴侯生考侯，以春陵地势下湿，上书愿徙南阳守坟墓。元帝许之，徙封南阳白水郷。九域志：白水隷邓州。东京赋：龙飞白水是也。"
                },
                {
                    "paragraph": "叱咤四海动，洪涛为簸扬。举足蹋紫微，天关自开张。",
                    "zhushu": "齐贤曰：天文志：紫微，大帝所居，北斗第一皇曰天関。"
                },
                {
                    "paragraph": "老胡感至德，东来进仙倡。五色师子，九苞凤凰。是老胡鸡犬，鸣舞飞帝郷。淋漓飒沓，进退成行",
                    "zhushu": "。齐贤曰：梁周舍上云乐，凤凰是老胡家鸡，师子是老胡家狗。汉乌弋山离国岀师子。孟康注：师子似虎，正黄有髯耏，尾端茸毛大如斗。耏音而。耏，颊旁毛。师古曰：即尔雅狻猊也。士赟曰：唐太宗时，西域康居国献师子，帝珍其远，命虞世南作赋。山海经：丹穴之山有鸟，状如鹤，五色而文，名曰九苞。"
                },
                {
                    "paragraph": "能胡歌，献汉酒。跪双膝，立两肘。散花指天举素手。拜龙颜，献圣寿。",
                    "zhushu": "齐贤曰：维摩诘经云：会中有一天女，以天花散诸菩萨大弟子，上至诸菩萨，悉皆堕落，至大弟子，便著不堕。于是一切弟子皆以神力去花，终不能去。士赟曰：此数句模写其一时之威仪举措耳。"
                },
                {
                    "paragraph": "北斗戻，南山摧。天子九九八十一，万岁长倾万岁杯。",
                    "type": 2
                },
                {
                    "paragraph": "夷则格上白鸠拂舞辞",
                    "zhushu": "齐贤曰：唐礼乐志曰：白鸠长拂舞曲也。士赟曰：拂舞歌五曲，有白鸠篇，亦曰白凫舞，以其歌且舞也。亦入清商曲。按晋汤弘舞序云：自到江南，见白符舞。符即凫也。白凫舞即白鸠舞也。白凫之辞岀于吴本歌云：平平白凫，思我君惠，集我金堂。谓晋为金德，吴人患孙皓虐政而思从晋也。然碣石章又岀于魏武，则知拂舞五篇，并晋人采集亡国之前所作，惟白凫不用吴旧歌而更作之，命曰白鸠篇。",
                    "type": 2
                },
                {
                    "paragraph": "铿鸣钟，考朗鼓。",
                    "zhushu": "齐贤曰：铿，撞也。考，击也。"
                },
                {
                    "paragraph": "歌白鸠，引拂舞。白鸠之白谁与隣，霜衣雪襟诚可珍。含哺七子能平均，食不噎，性安驯。",
                    "zhushu": "齐贤曰：毛诗：鸤鸠，刺不噎也。其一章云：鸤鸠在桑，其子七兮。毛苌曰：鸤鸠，结鞠也。鸤鸠之养其子，朝从上下，暮从下上，平均如一。鸠，不噎之鸟。"
                },
                {
                    "paragraph": "首农政，鸣阳春。天子刻玉杖，镂形赐耆人。",
                    "zhushu": "齐贤曰：月令，季春之月。鸤鸠拂其羽。郑玄注：鸤鸠飞且翼相击，趋农急也。后汉礼仪志仲秋之月。县道皆按户比民，年七十者授之以玉杖，餔之以麋粥。八十九十，礼有加赐，玉杖长尺。端以鸠鸟为饰，鸠者，不咽之鸟也，欲老人不噎。"
                },
                {
                    "paragraph": "白鹭之白非纯真，外㓗其色心匪仁。阙五德，无司晨，胡为啄我葭下之紫鳞。鹰鹯雕鹗，贪而好杀。凤凰虽大圣，不愿以为臣。",
                    "zhushu": "齐贤曰：韩诗外传：田饶曰：鸡戴冠，文也；足持距，武也；见敌而斗，勇也；得食相呼，义也；鸣不失时，信也。鸡有五德，善司晨，虽阴晦而不辍其鸣。尔雅：葭，芦也，苇也。",
                    "type": 2
                },
                {
                    "paragraph": "日岀入行",
                    "zhushu": "士赟曰：日出入行，即乐府时景二十一曲之一日岀行也。",
                    "type": 2
                },
                {
                    "paragraph": "日岀东方隈，似从地底来。历天又入海，六龙所舍安在哉？",
                    "zhushu": "齐贤曰：尔雅，厓内为隩，外为隈。"
                },
                {
                    "paragraph": "其始与终古不息，人非元气安得与之久徘徊。草不谢荣于春风，木不怨落于秋天。谁挥鞭策驱四运，万物兴歇皆自然。",
                    "zhushu": "齐贤曰：春秋迭运，草木自荣自落，何谢何怨？士赟曰：四运，四时之运也。"
                },
                {
                    "paragraph": "羲和，羲和，汝奚汩没于荒淫之波？鲁阳何德，驻景挥戈。逆道违天，矫诬实多。",
                    "zhushu": "齐贤曰：山海经曰：东南海外有羲和之国。有女子名羲和。是生十日。常浴日于甘渊。注云：羲和天地始生，主日月者也，故尧由是立羲和之官。以立四时。淮南子曰：鲁阳公与韩遘战酣。日暮。援戈而挥之。日为之反三舍。九域志：汝州鲁阳関。即鲁阳公挥戈退日处。"
                },
                {
                    "paragraph": "吾将囊括大块，浩然与溟涬同科。",
                    "zhushu": "齐贤曰：庄子大块噫气，郭象注：大块者，无物也。帝系谱曰：天地初起，溟涬鸿蒙。士赟曰：涬溟，司马彪云：自然元气也。此篇大意谓日月之运行，万物之生息，皆元气之自然，人力不能与乎其间也。",
                    "type": 2
                },
                {
                    "paragraph": "胡无人",
                    "zhushu": "士赟曰：王僧虔技录相和歌三十八曲中，有胡无人行。",
                    "type": 2
                },
                {
                    "paragraph": "严风吹霜海草凋，筋簳精坚胡马骄。",
                    "zhushu": "士赟曰：周礼冬官：凡为弓，冬析干而春液角，夏治筋，秋合三材，寒奠体，冰析爵。"
                },
                {
                    "paragraph": "汉家战士三十万，将军兼领霍票姚。",
                    "zhushu": "齐贤曰：汉书：大将军受诏，予壮士为票姚校尉，于是上曰：票姚校尉去病斩首捕虏二千二十八级，封去病为冠军矦，服虔音飘摇。师古曰：票，匹妙切。姚，羊召切。票姚，劲疾之貌。"
                },
                {
                    "paragraph": "流星白羽腰间挿，剑花秋莲光出匣。",
                    "zhushu": "齐贤曰：陈孔璋笺曰：飞兔流星。注：言疾也。士赟曰：吴越春秋：秦客薛烛善相剑，吴王取纯钩示之，薛曰：光乎如芙蓉始生，其纹如星行，其光如波溢于塘。"
                },
                {
                    "paragraph": "天兵照雪下玉关，虏箭如沙射金甲。",
                    "zhushu": "齐贤曰：唐武德二年，析甘州之福禄、瓜州之玉门置肃州，有玉门县、玉门関。开元中没吐蕃，因其地置玉门军。"
                },
                {
                    "paragraph": "云龙风虎尽交回，太白入月敌可摧。敌可摧，旄头灭，",
                    "zhushu": "齐贤曰：易乾卦：云从龙，风从虎。酉阳杂俎曰：太白闻禄山反，作胡无人诗曰：太白入月敌可摧。禄山死日果见太白食月。史记天官书：旄头，胡星也。"
                },
                {
                    "paragraph": "履胡之肠涉胡血。悬胡青天上，埋胡紫塞傍。",
                    "zhushu": "齐贤曰：崔豹古今注：秦筑长城，土色皆紫，汉塞亦然，故曰紫塞。士赟曰：或曰：紫塞者，岱山有紫壃城，城傍有草，草生紫色，故曰紫塞。"
                },
                {
                    "paragraph": "胡无人，汉道昌",
                    "zhushu": "。士赟曰：诗至汉道昌，一篇之意已足。陛下之寿三千霜，但歌大风云飞扬，安用猛士兮守四方。一本无此三句者是也。使苏子由见之，必不肯轻致，不识理之诮矣。东坡云：今太白集之有悲来乎？笑矣乎？及赠怀素草书数诗，决非太白作，盖唐末五代间齐己辈诗也。仆亦曰：此诗末后三句，安知非此辈所増乎？致使太白贻讥于数百载之后，惜哉！虽然，东坡能辨之，颕滨直致讥焉，是亦足以定二苏之优劣，今遂删去，后人具正法眼藏者，必蒙赏音。",
                    "type": 2
                },
                {
                    "paragraph": "北风行",
                    "zhushu": "士赟曰：乐府有时景二十五曲，中有北风行。",
                    "type": 2
                },
                {
                    "paragraph": "烛龙栖寒门，光曜犹旦开。日月照之，何不及此。唯有北风号怒天上来，",
                    "zhushu": "齐贤曰：见前注。淮南子曰：八纮之外，又有八极，北极之山曰寒门。注：积寒所在，故曰寒门。"
                },
                {
                    "paragraph": "燕山雪花大如席，片片吹落轩辕台。",
                    "zhushu": "齐贤曰：唐地志：幽州范阳郡幽都县，武德元年曰燕州。妫州本北燕州，宋天明中元日，雪花降殿庭，右将军谢庄下殿，雪集衣白，上以为嘉瑞。轩辕台，在汉上谷郡涿鹿县。"
                },
                {
                    "paragraph": "幽州思妇十二月。停歌罢笑双蛾摧，倚门望行人。念君长城苦寒良可哀，别时提剑救边去。遗此虎纹金鞞靫，中有二双白羽箭。蜘蛛结网生尘埃，",
                    "zhushu": "齐贤曰：鞞靫，箭藏也。"
                },
                {
                    "paragraph": "箭空在。人今战死不复回，不忍见此物，焚之已成灰。黄河捧土尚可塞，北风雨雪恨难裁。",
                    "type": 2
                },
                {
                    "paragraph": "侠客行",
                    "zhushu": "士赟曰：乐府侠游二十五曲中有侠客行。",
                    "type": 2
                },
                {
                    "paragraph": "赵客缦胡缨，吴钩霜雪明。",
                    "zhushu": "齐贤曰：庄子说剑篇：赵太子曰：吾王所见剑士，皆蓬头突鬓，垂冠曼胡之缨，短后之衣，瞋目而语难。吴越春秋：吴王阖闾既寳莫邪，复命于国中作金钩，令曰：能为善钩者，赏之百金。吴作钩者甚众，而有人贪王之重赏也，杀其二子，以血衅金，遂成二钩，献于阖闾，诣宫门而求赏。王曰：为钩者众，而不独求赏，何以异于众夫子之钩乎？作钩者曰：吾之作钩也，贪而杀二子，衅成二钩。王乃举众钩示之，何者是也？王钩甚多，形体相类，不知其所在。于是钩师向钩而呼二子之名：吴鸿扈稽，我在于此，王不知汝之神也！声绝于口，两钩俱飞着父之胸。吴王大惊曰：嗟夫！寡人诚负于子。乃赏百金，遂服而不离身。沈存中曰：吴钩，刀名。"
                },
                {
                    "paragraph": "银鞍照白马，飒沓如流星。",
                    "zhushu": "齐贤曰：流星疾也。"
                },
                {
                    "paragraph": "十步杀一人，千里不留行。",
                    "zhushu": "齐贤曰：庄子说剑篇：庄子以剑见王，王曰：子之剑何能禁制？曰：臣之剑十步一人，千里不留行。王大悦，曰：天下无敌矣。"
                },
                {
                    "paragraph": "事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。",
                    "zhushu": "齐贤曰：史记：魏公子无忌封信陵君。魏有隐士曰侯嬴，年七十，为大梁夷门监者。公子尝置酒会客，坐定，从车骑，自迎侯生曰：臣有客在市屠中，愿在车骑过之。公子引车入市，侯生下见其客朱亥，睥睨，故久立，公子颜色愈和。矦生乃就车，至家，坐上坐，酒酣，公子起为寿，罢酒。矦生谓公子曰：朱亥贤者，世莫能知，故隐屠间耳。"
                },
                {
                    "paragraph": "救赵挥金槌，邯郸先震惊。千秋二壮士，烜赫大梁城。纵使侠骨香，不惭世上英。",
                    "zhushu": "士赟曰：史魏公子无忌传：魏安厘王二十年，秦破赵长平军，又进围邯郸。公子姊为赵平原君夫人，数请救于魏。魏王使将军晋鄙将十万众救赵，留军壁邺，名为救赵，实持两端以观望。平原君使让魏公子，公子患之，乃用侯生计，请如姫于王卧内，窃虎符，夺晋鄙军，使嬴客、朱亥䄂四十斤铁槌，槌杀晋鄙。公子遂将其军进撃秦军，秦军解去，遂救邯郸，存赵。初，公子过谢矦生，矦生曰：臣宜从，老不能。请数公子行日，以至晋鄙军之日，北向自刭，以送公子。公子遂行，至军，矦生果北向自刭。陆德明释注曰：烜者，光明宣著。"
                },
                {
                    "paragraph": "谁能书合下，白首太玄经。",
                    "zhushu": "齐贤曰：汉书杨雄传：雄校书天禄阁上。又曰：哀帝时，丁、傅、董贤用事，诸附离之者，或起家至二千石。时雄方草太玄，有以自守，泊如也。士赟曰：此诗似因鲍照诗闻雄草太玄，兹事采愚狂之意。"
                }
            ]
        },
        {
            "name": "李太白诗卷之四",
            "paragraphs": [
                {
                    "paragraph": "李太白诗卷之四",
                    "type": 1
                },
                {
                    "paragraph": "乐府",
                    "type": 2
                },
                {
                    "paragraph": "关山月",
                    "zhushu": "士赟曰：関山月者，乐府鼓角横吹十五曲之一也。",
                    "type": 2
                },
                {
                    "paragraph": "明月出天山，苍茫云海间。长风几万里，吹度玉门关。",
                    "zhushu": "齐贤曰：吴氏语录曰：太白诗如明月出天山。苍茫云海间。长风几万里。吹度玉门関。皆气盖一世。学者皆熟味之。自不𥚹浅矣。天山在唐西州交河郡天山县。天山至玉门関。不为太远。而曰几万里者。以月如出于天山耳。非以天山为度也。"
                },
                {
                    "paragraph": "汉下白登道，胡窥青海湾。由来征战地，不见有人还。",
                    "zhushu": "士赟曰：括地志云：朔州定襄县，本汉平城县，东北三十里有白登山，山上有台，名曰白登台。汉书匈奴传云：冒顿围髙帝于白登七日，即此地。服虔云：白登，台名，去平城七里。唐歌舒翰传：筑神威军于青海上，吐蕃至，攻破之，又筑城于青海中。"
                },
                {
                    "paragraph": "戍客望边邑，思归多苦颜。高楼当此夜，叹息未应闲。",
                    "zhushu": "齐贤曰：邑一作色，闲一作还。",
                    "type": 2
                },
                {
                    "paragraph": "独漉篇",
                    "zhushu": "士赟曰：独漉篇即拂舞歌五曲中之独禄篇也。特太白集中禄字作漉字，其间命意造辞，亦模倣规拟，特古词为父报𬽦，太白则为国雪耻耳。今录古词于题下曰：独独禄禄，水深泥浊。泥浊尚可，水深杀我。嗈嗈双鴈，游戏田畔。我欲射鴈，念子孤散。翩翩浮萍，得风遥轻。我心何念，与之同并。空床低帏，谁知无人。夜求锦绣，谁别伪真。刀鸣削中，倚床无施。父𡨚不报，欲活何为？",
                    "type": 2
                },
                {
                    "paragraph": "独漉水中泥，水浊不见月。"
                },
                {
                    "paragraph": "不见月尚可，水深行人没。"
                },
                {
                    "paragraph": "越鸟从南来，胡鹰亦北渡。"
                },
                {
                    "paragraph": "我欲湾弓向天射，惜其中道失归路。"
                },
                {
                    "paragraph": "落叶别树，飘零随风。"
                },
                {
                    "paragraph": "客无所托，悲与此同。"
                },
                {
                    "paragraph": "罗帏舒卷，似有人开。"
                },
                {
                    "paragraph": "明月直入，无心可猜。",
                    "zhushu": "齐贤曰：苏子由曰：李太白诗过人，其平生所作，如浮花浪药。其诗云：罗帏卷舒，似有人开。明月直入，无心可猜。不可及。"
                },
                {
                    "paragraph": "雄剑挂壁，时时龙鸣。"
                },
                {
                    "paragraph": "不断犀象，绣涩苔生。"
                },
                {
                    "paragraph": "国耻未雪，何由成名。",
                    "zhushu": "齐贤曰：列士传曰：眉间大者，眉间阔一尺。楚人干将、镆邪之子。楚王夫人尝于夏纳凉而抱铁柱，心有所感，遂怀孕，产一铁。楚王命镆邪铸为双剑，三年乃成剑，一雌一雄，镆邪留雄而以雌进楚王。剑在匣中，常悲鸣。王问群臣，对曰：剑有雌雄，鸣者雌忆其雄。王怒，収镆邪杀之眉间尺，因杀楚王。"
                },
                {
                    "paragraph": "神鹰梦泽，不顾鸱鸢。"
                },
                {
                    "paragraph": "为君一击，鹏抟九天。",
                    "zhushu": "士赟曰：幽冥录：楚文王少时雅好畋猎，天下快狗名鹰毕聚焉。有人献一鹰曰：非王鹰之俦。王见其殊常，故为猎于云梦之泽。毛群羽族，争噬共抟，此鹰独瞪目远瞻。俄而云际有一物翺翔飘飖，鲜白而不辨其形。鹰见之，便竦翮而升，矗若飞电。湏臾羽堕如雪，血洒如雨。良久，有一大鸟堕地而死，度其两翅，广数十里，喙边有黄，众莫能知。时有博物君子曰：此大鹏离也。文王乃厚赏之。此诗比兴之意，谓士之用世，则当为国雪耻，立大功以成名，犹神鹰之不顾凡鸟，而但击九天之鹏也。",
                    "type": 2
                },
                {
                    "paragraph": "登高丘而望远海",
                    "zhushu": "士赟曰：太白此诗。不过引秦皇汉武巡海求仙之事。以通讽谏耳。",
                    "type": 2
                },
                {
                    "paragraph": "登高丘，望远海。六鳌骨已霜，三山流安在。",
                    "zhushu": "齐贤曰：列子五山：一日岱舆，二员峤，三方壶，四瀛洲，五蓬莱。其根无所连着，随潮波上下。帝命巨鼇十五，举首戴之，五山始峙而不动。龙伯之国有大人，举足不盈数步，而暨五山之所，一钓而连六鼇。于是岱舆、员峤二山，流于北极，泛于大海，仙圣之播迁者，巨亿万计。"
                },
                {
                    "paragraph": "扶桑半摧折，白日沉光彩。",
                    "zhushu": "齐贤曰：十洲记：扶桑在碧海中。"
                },
                {
                    "paragraph": "银台金阙如梦中，秦皇汉武空相待。",
                    "zhushu": "士赟曰：东方朔十洲记：钟山在北海子地，上有金台玉阙，亦元气之所舍，天帝之治处也。秦皇、汉武事见前卷。"
                },
                {
                    "paragraph": "精卫费木石，鼋鼍无所凭。",
                    "zhushu": "齐贤曰：精卫徙木石事见一卷注。士赟曰：纪年：周穆王三十七年征伐，大起九师，东至九江，叱鼋鼍以为梁。江淹恨赋：秦皇按剑，诸侯西驰，削平天下，同文共规，方驾鼋鼍以为梁，巡海右以送日。太白诗盖祖江淹赋也。"
                },
                {
                    "paragraph": "君不见骊山茂陵尽灰灭，牧羊之子来攀登。"
                },
                {
                    "paragraph": "盗贼劫寳玉，精灵竟何能。",
                    "zhushu": "齐贤曰：始皇葬骊山，汉武葬茂陵。刘向传曰：始皇冢见发，其后牧儿亡羊，羊入其凿，牧者行火求羊，失火烧其藏椁。汉髙纪：项羽掘始皇塳，收其财。典论曰：丧乱以来，汉氏诸陵无不发掘，至乃烧取，玉匣金镂。"
                },
                {
                    "paragraph": "穷兵黩武今如此，鼎湖飞龙安可乘。",
                    "zhushu": "士赟曰：此言二君穷兵黩武如此。若黄帝之上仙。安可得也。唐明皇亦好神仙。喜边功者。此诗其有所讽乎。",
                    "type": 2
                },
                {
                    "paragraph": "阳春歌",
                    "zhushu": "士赟曰：歌录：阳春歌，楚曲也，即时景二十五曲之一。",
                    "type": 2
                },
                {
                    "paragraph": "长安白日照春空，绿杨结烟垂褭风。"
                },
                {
                    "paragraph": "披香殿前花始红，流芳发色绣户中。",
                    "zhushu": "士赟曰：班固西都赋曰：后宫则有掖庭椒房，披香发越。注云：长安有披香殿。"
                },
                {
                    "paragraph": "绣户中，相经过。"
                },
                {
                    "paragraph": "飞燕皇后轻身舞，紫宫夫人绝世歌。"
                },
                {
                    "paragraph": "圣君三万六千日，岁岁年年柰乐何。",
                    "zhushu": "齐贤曰：汉书，李延年，故倡也。女弟得幸，号李夫人。初，夫人兄延年善歌舞，武帝爱之。延年侍上，起舞，歌曰：北方有佳人，绝世而独立。一顾倾人城，再顾倾人国。不知倾城与倾国，佳人难再得。上叹曰：世岂有此人乎？平阳王因言有女弟，上召见之，实妙丽善舞，由是得幸，生昌邑王。士赟曰：西京杂记：汉孝成皇后赵飞燕，体轻弱，行步进退，色如红玉，擅宠后宫。汉书：赵飞燕体轻，能掌上舞。",
                    "type": 2
                },
                {
                    "paragraph": "杨叛儿",
                    "zhushu": "士赟曰：乐录，杨叛儿亦曰西曲。杨叛儿，本童谣也。齐隆昌时，女巫之子曰杨旻，随母入内，及长，为太后所宠爱。童谣云：杨婆儿，共戏来。语讹转婆为叛也。",
                    "type": 2
                },
                {
                    "paragraph": "君歌杨叛儿，妾劝新丰酒。",
                    "zhushu": "齐贤曰：九域志：新丰，故骊戎国，在京兆府。士赟曰：西京杂记：太上皇徙长安，居深宫，凄怆不乐。高祖窃，因左右问其故，以平生所好，皆屠贩少年，酤酒饼、斗鸡、蹴踘，以此为欢，今皆无此，故以不乐。高祖乃作新丰，移诸故人实之，太上皇乃悦。故新丰多无赖，无衣冠子弟故也。高祖少时，常祭枌榆之社，及移新丰，亦还立焉。高祖既作新丰，并移旧社，衢巷栋宇，物色惟旧。士女老幼，相携路首，各知其室。放犬羊鸡鸭于通途，亦竞识其家。其匠人胡宽所营也，移者皆悦其似而德之，故竞加赏赠，月余致累百金。"
                },
                {
                    "paragraph": "何许最关人，乌啼白门柳。"
                },
                {
                    "paragraph": "乌啼隐杨花，君醉留妾家。博山炉中沉香火，双烟一气凌紫霞。",
                    "zhushu": "齐贤曰：魏志张邈传：吕布自称徐州刺史，太祖征布，布与麾下登白门楼，兵围急，乃下降。即此地。古杨叛曲：暂出白门前，杨柳可藏乌欢作沉水，香浓作博山炉。汉故事：诸王出阁，则赐博山香炉。吕大临考古图曰：炉象海中博山，下盘贮汤，使润气蒸香，象海之四环。士赟曰：西京杂记：长安巧工丁缓者，作九层博山香炉，镂以奇禽怪兽，皆自然能动。",
                    "type": 2
                },
                {
                    "paragraph": "双燕离",
                    "zhushu": "士赟曰：琴操三十六杂曲中有双燕离。",
                    "type": 2
                },
                {
                    "paragraph": "双燕复双燕，双飞令人羡。玉楼珠阁不独栖，金窗绣户长相见。",
                    "zhushu": "士赟曰：东方朔十洲记：昆仑山上有玉楼十二。魏伯阳参同契曰：雄不独处，雌不孤居。"
                },
                {
                    "paragraph": "栢梁失火去，因入吴王官。吴宫又焚荡，雏尽巢亦空。",
                    "zhushu": "齐贤曰：汉元鼎二年，作栢梁台。太初元年，栢梁台灾。虞氏家记：吴，白门，阖庐作。至秦始皇，守宫吏烛燕窟，失火焼宫，而北楼故存。"
                },
                {
                    "paragraph": "憔悴一身在，孀雌忆故雄。双飞难再得，伤我寸心中。",
                    "zhushu": "齐贤曰：南史：王整之姊。嫁为卫敬瑜妻。年十六而敬瑜亡。誓不嫁。所住户有燕巢。常双飞来去。后忽孤飞。女感其偏栖。乃以缕系脚为认。后岁此燕果来。犹带前缕。女为诗曰：昔年无偶去。今春犹独归。故人恩既重。不忍复双飞。士赟曰：高诱曰：寡妇曰孀。此篇其太白自叹之作乎。首四句是喻其待诏金銮得幸时也。栢梁失火去，喻遭䜛放还时也。中三句喻从永王璘，璘败，以累遭责时也。末四句是白嗟叹之语，谓放逐之余，思君而不得再见，安得不为之伤心平。吁，亦可哀也已。",
                    "type": 2
                },
                {
                    "paragraph": "山人劝酒",
                    "zhushu": "士赟曰：乐府觞酌七曲，其一曰：山人劝酒。",
                    "type": 2
                },
                {
                    "paragraph": "苍苍云松，落落绮皓。",
                    "zhushu": "士赟曰：绮皓乃商山四皓之绮里季也。高士传：四皓见秦政虐，乃逃入蓝田山，作歌曰：漠漠高山，深谷逶迤。晔晔紫芝，可以疗饥。唐虞世远，吾将安归？驷马高盖，其忧甚大。富贵之留人，不如贫贱而肆志。乃共入商洛山，以待天下定。"
                },
                {
                    "paragraph": "春风尔来为阿谁，蝴蝶忽然满芳草。"
                },
                {
                    "paragraph": "秀眉霜雪颜桃花，骨青髓绿长美好。称是秦时避世人，劝酒相欢不知老。"
                },
                {
                    "paragraph": "各守麋鹿志，耻随龙虎争。歘起佐太子，汉皇乃复惊。"
                },
                {
                    "paragraph": "顾谓戚夫人，彼翁羽翼成。",
                    "zhushu": "齐贤曰：史留侯世家：上欲废太子，立戚夫人子赵王如意。吕后恐留矦，为画策：曰：此难以口舌争也。顾上不能致者，天下有四人，逃匿山中，义不为汉臣，然上高此四人。今公诚能令太子为书，卑辞安车固请来以为客，时时从入朝，令上见之，则一助也。于是吕后令吕泽使人奉太子书，卑辞厚礼迎此四人。四人至，客建成侯所。十二年，上从击破布军归，疾益甚愈，欲易太子。及燕，置酒，太子侍，四人从太子，年皆八十有余，须眉皓白，衣冠甚伟。上怪之，问曰：彼何为者？四人前对，各言名姓，曰：东园公，角里先生，绮里季，夏黄公。上大惊曰：吾求公数岁，公逃避我，今公何自从吾儿㳺乎？四人皆曰：陛下轻士善骂，臣等义不受辱，故恐而亡匿。窃闻太子为人仁孝，恭敬爱士，天下莫不延颈欲为太子死者，故臣等来。上曰：烦公幸卒调护太子。四人为寿。已毕，趋去。上目送之，召戚夫人指示四人者曰：我欲易之，彼四人辅之。羽翼已成。难动摇矣。吕后真而主矣。戚夫人泣。上曰：为我楚舞。吾为若楚歌。歌曰：鸿鹄高飞。飞举千里。羽翮已就。横绝四海。撗绝四海。当可柰何。虽有矰缴。尚安所施。歌数阕。戚夫人嘘唏流涕。上起去。罢酒。竟不易太子。留矦本招此四人之力也。"
                },
                {
                    "paragraph": "归来商山下，泛若云无情。"
                },
                {
                    "paragraph": "举觞酹巢由，洗耳何独清。浩歌望嵩岳，意气还相倾。",
                    "zhushu": "齐贤曰：九域志曰：颕昌府，唐之许州许昌郡有许由台、巢父台。士赟曰：逸士传曰：巢父，尧时隐人，年老，以树为巢，而寝其上，故人号为巢父。尧之让许由也，由以告巢父，巢父曰：汝何不隐汝形，藏汝光，非吾友也。乃撃其膺而下之。许由怅然不自得，乃遇清泠之水，洗其耳，拭其目，曰：向者闻言负吾友。遂去，终身不相见。樊仲父牵牛饮之，见巢父洗耳，乃驱牛而还，耻令其牛饮其下流也。此意谓巢由之矫激，不若四皓之时行时止，一岀而国本定，事成则复归乎商山，卷舒自在，若无心之云也。中庸之德，其至矣乎，何以浊清为哉？太白盖为明皇欲废太子琰，有所感而作是诗也。初，瑛母以倡进，鄂、光二王母以色选。及武惠妃宠幸后宫，生夀王，爱与诸子绝等。而太子、二王以母失宠，颇怏怏。惠妃女婿杨洄揣妃旨，伺太子短，哗为丑语。惠妃诉于帝，且泣。帝大怒，召宰相议废之。张九龄谏得不废。俄而九龄罢。李林甫专国，数称夀王美以探妃意，妃果德之。二十五年，洄、复搆、瑛、瑶、琚与妃之兄薛辅异谋，惠妃使人诡召太子、二王曰：宫中有贼，请戒以兵入。太子从之。妃白帝曰：太子、二王谋反，甲而来。帝使中人视之，如言，遽召宰相林甫议，答曰：陛下家事，非臣所宜豫。帝意决，乃诏废为庶人。寻遇害，天下𡨚之，号三庶人。岁中，惠妃病，数见庶人为𥚢，因召巫祈之，请改葬，且射行刑者瘗之，讫不解，妃死𥚢亡。明皇之时，卢鸿、王希夷隐居嵩山，李元恺、吴筠之徒皆以隐逸称，或召至阙庭，或遣问政事，徒尔髙议阔论，然未有能如四皓之一言而太子得不易也。末句曰：浩歌望嵩岳，意气还相倾，亦深不满于当时嵩岳之隐者欤！其意微而婉矣。",
                    "type": 2
                },
                {
                    "paragraph": "于阗采花",
                    "zhushu": "士赟曰：乐录于阗采花者，蕃胡四曲之一。太白此篇则借明妃之事。以兴世之君子不遭明君。贤不肖易置。如明皇之思张九龄。虽遣祭曲江。竟何补哉。此诗旨意皆自国风中来。读者母忽。",
                    "type": 2
                },
                {
                    "paragraph": "于阗采花人，自言花相似。"
                },
                {
                    "paragraph": "明妃一朝西入胡，胡中美女多羞死。"
                },
                {
                    "paragraph": "乃知汉地多名姝，胡中无花可方比。",
                    "zhushu": "齐贤曰：西域传：于阗国王治西域，去长安九千六百七十里。于阗之西，水皆西流。"
                },
                {
                    "paragraph": "丹青能令丑者妍，无盐翻在深宫里。"
                },
                {
                    "paragraph": "自古妬蛾眉，胡沙埋皓齿。",
                    "zhushu": "齐贤曰：西京杂记曰：杜陵画工毛延夀，善为人，丑好老少必得真。元帝宫人颇多，尝令画工图之，有欲呼者，披图以召，故宫人多行赂于画工。昭君姿容甚丽，无所苟求，工遂毁其形状。后匈奴求美女，帝以昭君充行，既召见，悦之，而名字已去，遂不复留。帝怒，杀毛延夀。列女传：钟离春，齐无塩邑之女，为人极丑，皮肤染漆，行年四十，嫁不售。齐宣燕于渐台，无塩诣之，召见，为陈四殆。王立拆渐台，拜无塩为后。士赟曰：此篇是借事引喻，以刺时君昏瞆，借听于人，而贤不肖易置者。读之令人感叹。",
                    "type": 2
                },
                {
                    "paragraph": "鞠歌行",
                    "zhushu": "齐贤曰：陆机序：汉宫阁下有含章鞠室、灵芝鞠室。士赟曰：王僧虔宴乐技录：相和歌平调七曲，有鞠歌行。太白此词，始则伤士之遭䜛废弃，中则羡乎四贤之遇合有时，终则重叹今人不能如古人之识士也，亦借此自况云耳。",
                    "type": 2
                },
                {
                    "paragraph": "玉不自言如桃李，鱼目笑之卞和耻。楚国青蝇何太多，连城白璧遭䜛毁。"
                },
                {
                    "paragraph": "荆山长号泣血人，忠臣死为刖足鬼。",
                    "zhushu": "齐贤曰：汉书：桃李不言，下自成蹊。卞和事见前卷。士赟曰：笺云：兴者，谓蝇之为䖝，污白使黑，污黑使白，喻佞人变乱善恶也。"
                },
                {
                    "paragraph": "听曲知寗戚，夷吾因小妻。",
                    "zhushu": "士赟曰：管子云：齐桓公使管仲求寗戚。戚应之曰：浩浩乎。育育乎。管仲未悟。其婢子曰：诗有之浩浩者水。育育者鱼。未有室家。安召我居。注：鱼水。喻配偶也。寗戚有伉俪之思。故陈此诗。又列女传曰：妾倩者。齐相管仲之妾也。寗戚欲见桓公。道无从。乃为人仆。将车宿齐东门之外。桓公因出。寗戚撃牛角而商歌甚悲。歌曰：南山　白石烂，生不逢尧与舜襌，短布单衣适至骭，从昏饭牛薄夜半，长夜漫漫何时旦？桓公异之，使管仲迎之。寗戚称曰：浩浩乎白水！管仲不知所谓，不朝五日而有忧色。其妾倩进曰：今君不朝五日而有忧色，敢问国家之事耶？君之谋也？管仲曰：非汝所知也。倩曰：妾闻之也，毋老老，毋贱贱，毋少少，母弱弱。管仲曰：何谓也？倩曰：昔者太公望年七十，屠牛于朝歌市，八十为天子师，九十而封于齐。由是观之，老可老耶？夫伊尹，有㜪氏之媵臣也，汤立以为三公，天下之治太平。由是观之，贱可贱耶？睾子生五岁而賛禹。由是观之。少可少邪？駃騠生七日而超其母。由是观之。弱可弱邪。于是管仲乃下席而谢曰：吾请语子其故。昔日公使我迎寗戚。寗戚曰：浩浩乎白水。吾不知其所谓。是故忧之。其妾笑曰：人已语君矣。君不知识邪。古有白水之诗。诗不云乎？浩浩白水，儵儵之鱼。君来召我，我将安居？国家未定，从我焉。如此寗戚之欲得仕国家也。管仲大悦以报桓公。桓公乃修官府，斋戒五日，见寗子，因以为佐，齐国以治。君子谓妾倩为可与谋。诗云：先民有言，询于蒭荛。此之谓也。颂曰：桓遇寗戚，命管迎之。寗称白水，管仲忧疑。妾进问焉，为说其诗。管喜报公，齐得以治。云云。"
                },
                {
                    "paragraph": "秦穆五羊皮，买死百里奚。洗拂青云上，当时贱如泥。",
                    "zhushu": "士赟曰：吕氏春秋：百里奚未遇时，饭牛于秦，鬻以五羊之皮。公孙枝得而献诸缪公。缪公用之，谋无不当，举必有功。刘向说苑：秦穆公使贾人载塩征诸贾人，贾人买百里奚以五羖羊之皮，使将市之秦。秦穆公观塩，见百里奚牛肥，曰：任重道远以险，而牛何以肥也？对曰：臣饮食以时，使之不以暴，有险，先后之以身，是以肥。穆公知其君子也，令有司具沐浴，为衣冠与坐。公大悦。异日，与公孙枝论政，公孙枝大不宁，曰：君耳目聪明，思虑审察，君其得圣人乎？公曰：然。吾悦夫奚之言。彼类圣人也，以为上卿。"
                },
                {
                    "paragraph": "朝歌鼓刀叟，虎变磻谿中。一举钓六合，遂荒营丘东。"
                },
                {
                    "paragraph": "平生渭水曲，谁识此老翁。",
                    "zhushu": "齐贤曰：淮南子曰：太公之鼓刀磻谿石，在凤翔府虢县东南十八里，有投竿跪饵，两膝所着之处。士赟曰：太公事见前卷。括地志：营丘在青州临淄北百步外。吕氏春秋：太公钓于兹泉，遇文王。郦元云：磻谿中有泉，谓之兹泉，积水为阵，即太公钓处。今谓之凡谷，有石璧，深髙幽𨗉，人迹罕及。东南隅有石室，盖太公所居。水次盘石钓处，即太公垂钓之所。其投竿跪饵，两膝遗迹犹存，是磻谿之称也。其水清冷神异。北流十二里，注于渭。说苑：吕望年七十，钓于渭渚，三日三夜，鱼无食者。望即忿，脱其衣冠。上有农人者，古之异人，谓望曰：子姑复钓，必细其纶，芳其饵，徐徐而投，无令鱼骇。望如其言，初下得鲋，次得鲤，刺鱼腹得书，书文曰：吕望封于齐。望知其异。"
                },
                {
                    "paragraph": "柰何今之人，双目送飞鸿。",
                    "zhushu": "士赟曰：管子。法言篇：桓公在位。管仲、隰朋见。立有间。有二鸿飞过。桓公叹曰：仲父。今彼鸿鹄。有时而南。有时而北。四方无远。所欲至而至焉也。羽翼之故。寡人有仲父。犹飞鸿有羽翼也。此诗盖深叹今之人无知人之鉴。卒之无可柰何。唯双目送飞鸿以寄兴耳。太白负才而不用于时。岂亦有感而作乎。",
                    "type": 2
                },
                {
                    "paragraph": "幽涧泉",
                    "zhushu": "士赟曰：乐府幽涧泉者，山水二十四曲之一。",
                    "type": 2
                },
                {
                    "paragraph": "拂彼白石，弹吾素琴。幽涧愀兮流泉深，",
                    "zhushu": "齐贤曰：琴谱有幽涧泉曲。"
                },
                {
                    "paragraph": "善手明徽髙张清。"
                },
                {
                    "paragraph": "心寂历似千古，松飕飗兮万寻。",
                    "zhushu": "士赟曰：物理论曰：琴欲高张，瑟欲下声。"
                },
                {
                    "paragraph": "中见愁猿吊影而危处兮，叫秋木而长吟。"
                },
                {
                    "paragraph": "客有哀时失职而听者，泪淋浪以霑襟。乃缉商缀羽，潺湲成音。"
                },
                {
                    "paragraph": "吾但写声发情于妙指，殊不知此曲之古今。幽涧泉，鸣深林。",
                    "zhushu": "士赟曰：此谓涧泉松风之声，猿鸣客愁之状，皆写于琴声之中也。",
                    "type": 2
                },
                {
                    "paragraph": "王昭君二首",
                    "zhushu": "士赟曰：乐录：王昭君亦曰王嫱，亦曰王明君，清商曲七曲之一也。按文选石岭乐府王明君辞序曰：王明君者，本是王昭君，以触晋文帝讳改之。匈奴盛，请婚于汉，元帝以后宫良家子昭君配焉。昔公主嫁乌孙，令琵琶马上作乐，以慰其道路之思。其送明君，亦必尔也。其造新曲，多哀怨之声，故叙之于𥿄云尔。张永元嘉技录：相和歌吟叹四句，亦有王昭君。",
                    "type": 2
                },
                {
                    "paragraph": "汉家秦地月，流影照明妃。"
                },
                {
                    "paragraph": "一上玉关道，天涯去不归。"
                },
                {
                    "paragraph": "汉月还从东海出，明妃西嫁无来日。",
                    "zhushu": "士赟曰：鲍照诗曰：君不见城上日，今暝没尽去，明朝复更出。今我何时当更然，一去永灭入黄泉。太白是用其意而易其辞，谓汉月西没，犹有东升之时。若明妃之西嫁，则无东归之日矣。"
                },
                {
                    "paragraph": "燕支长寒雪作花，蛾眉憔悴没胡沙。"
                },
                {
                    "paragraph": "生乏黄金枉图画，死留青塳使人嗟。",
                    "zhushu": "齐贤曰：汉书：呼韩单于既死，子达立。昭君谓达日：将为汉，将为胡？曰：为胡。于是昭君服毒而死，单于举国葬之。胡中多白草，而此塳独青。"
                },
                {
                    "paragraph": "其二"
                },
                {
                    "paragraph": "昭君拂玉鞍，上马啼红颊。"
                },
                {
                    "paragraph": "今日汉宫人，明朝胡地妾。",
                    "zhushu": "士赟曰：此二篇盖借汉事以咏当时公主出嫁异国者。",
                    "type": 2
                },
                {
                    "paragraph": "中山孺子妾歌",
                    "zhushu": "士赟曰：汉书艺文志：诏赐中山靖王哙及孺子妾氷、未央材人歌诗四篇。师古曰：孺子。王妾之有品号者也。妾。王之众妾也。冰，其名。材人。天子内官。如淳曰：孺子者。乃幼少称也。太白盖即其题而赋之也。",
                    "type": 2
                },
                {
                    "paragraph": "中山孺子妾，特以色见珍。虽然不如延年妹，亦是当时绝世人。",
                    "zhushu": "齐贤曰：孺子，宫人也。士赟曰：李延年妹事见阳春歌注。"
                },
                {
                    "paragraph": "桃李出深井，花艳惊上春。一贵复一贱，关天岂由身。"
                },
                {
                    "paragraph": "芙蓉老秋霜，团扇羞网尘。戚姫髠发入春市，万古共悲辛。",
                    "zhushu": "士赟曰：汉史吕皇后传：髙祖崩，吕后为皇太后，令永巷囚戚夫人，髠钳，衣赭衣，令春，戚夫人舂且歌曰：子为王，母为虏，终日春薄暮，常与死为伍。相离三千里，当谁使告汝？太后闻之，大怒曰：廼欲倚汝子邪？廼召赵王，使人持鸠饮之。迟帝还，赵王死。太后遂断夫人手足，去眼熏耳，饮瘖药，使居侧中，名曰人彘。",
                    "type": 2
                },
                {
                    "paragraph": "荆州歌",
                    "zhushu": "士赟曰：乐录：都邑三十四曲，有荆州乐，又有荆州歌。",
                    "type": 2
                },
                {
                    "paragraph": "白帝城边足风波，瞿塘五月谁敢过？"
                },
                {
                    "paragraph": "荆州麦熟茧成蛾，缲丝忆君头绪多，拨榖飞鸣柰妾何？",
                    "zhushu": "齐贤曰：瞿塘在䕫州东一里，冬水浅，石屹然露二百余尺，夏水涨，没水中十丈，其状如马，舟人不敢进。唐志：江陵府本荆州南郡，有荆门县，拨谷，布谷也。士赟曰：按元和志：白帝即䕫州城所据，与赤平山相接。初，公孙述殿前井有白龙出，因自称曰白帝，更筑城名曰白帝城。",
                    "type": 2
                },
                {
                    "paragraph": "设辟邪伎鼓吹雉子班曲辞",
                    "zhushu": "士赟曰：雉子班，汉短箫饶歌二十二曲之一也，亦曰鼓吹曲。晋曰於穆我皇，言武帝也。比齐曰圣道治，言文宣之德，无思不服也。后周曰平东夏，言髙祖擒齐王于青州，一举定山东也。",
                    "type": 2
                },
                {
                    "paragraph": "辟邪伎作鼓吹惊，雉子班之奏曲成，喔咿振迅欲飞鸣。"
                },
                {
                    "paragraph": "扇锦翼，雄风生。双雌同饮啄，趫悍谁能争。"
                },
                {
                    "paragraph": "乍向草中耿介死，不求黄金笼下生。",
                    "zhushu": "齐贤曰：乐书：梁三朝乐有车轮折𦚸伎、辟邪伎、青紫丽伎。潘岳射雉赋：逸群之携，擅场挟两。注：逸群，隽异之雉，不但欲擅一场，又挟两雌也。"
                },
                {
                    "paragraph": "天地至广大，何惜遂物情。"
                },
                {
                    "paragraph": "善卷让天子，务光亦逃名。"
                },
                {
                    "paragraph": "所贵矌士怀，朗然合太清。",
                    "zhushu": "齐贤曰：庄子曰：舜以天下让善卷，善卷曰：余立于宇宙之中，冬日衣皮毛，夏日衣葛絺，逍遥于天地之间，而心意自得，吾何以天下为哉？去而入深山，莫知其处。淮南子曰：太清之始也，和顺以寂寞。注云：清，静也。太清，无为之始者，谓三皇之时，和顺而不逆天暴物，寂寞不扰民。士赟曰：庄子让王篇：汤伐桀，克之以让。务光曰：知者谋之，武者遂之，仁者居之。古之道也。吾子胡不立乎？务光曰：废上，非义也；杀民，非仁也；人犯其难，我享其利，非廉也。吾闻之曰：非其义者，不受其禄。无道之世，不践其土。况尊我乎？吾不忍久见也。乃负石自沉于庐水。天寳之末，争名者于朝，争利者于市。太白此诗，其有所讽欤。",
                    "type": 2
                },
                {
                    "paragraph": "相逢行",
                    "zhushu": "士赟曰：王僧虔技录：相和歌清调六曲，有相逢狭路行，亦曰长安有狭利行，亦曰相逢行。",
                    "type": 2
                },
                {
                    "paragraph": "相逢红尘内，髙揖黄金鞭。万户垂杨里，君家阿那边。",
                    "type": 2
                },
                {
                    "paragraph": "古有所思行",
                    "zhushu": "士赟曰：王僧虔技录，相和歌瑟调三十八曲，内有有所思。又汉短箫铙歌二十二曲，其一曰有所思，亦曰嗟佳人。注云：汉大乐食举十三曲，第七曰有所思，汉朝以此乐侑食。",
                    "type": 2
                },
                {
                    "paragraph": "我思仙人，乃在碧海之东隅。海寒多天风，白波连山倒蓬壶。",
                    "zhushu": "士赟曰：十洲记：扶桑在东海之东岸一万里，复得碧海，广狭浩汗与合。东岸大碧水，既不咸苦，正作碧色，甘香味。扶桑在碧海之中，地方百里，上有太上帝、太真王父所治处。地多林木，叶皆如桑。又有椹子，变化万端，盖无所形，或有分形为百身十丈者。"
                },
                {
                    "paragraph": "长鲸喷涌不可涉，抚心茫茫泪如珠。西来有鸟东飞去，愿寄一书谢麻姑。",
                    "zhushu": "士赟曰：长鲸青鸟。见一卷注。仙传。麻姑自与王远会后，即于海州东海衮王山坐化。至今有纪异观。奉其肉身。观有女道士焉。",
                    "type": 2
                },
                {
                    "paragraph": "久别离",
                    "zhushu": "士赟曰：乐录别离十九曲之一。",
                    "type": 2
                },
                {
                    "paragraph": "别来几春未还家，玉窗五见樱桃花。"
                },
                {
                    "paragraph": "况有锦字书，开缄使人嗟。",
                    "zhushu": "士赟曰：锦字是用窦滔妻苏氏织锦作囘文诗赠夫。事见织锦回文诗序。"
                },
                {
                    "paragraph": "至此肠断彼心绝，云鬟绿鬓罢梳结，愁如回飚乱白雪。"
                },
                {
                    "paragraph": "去年寄书报阳台，今年寄书重相催。"
                },
                {
                    "paragraph": "东风兮东风，为我吹行云使西来。"
                },
                {
                    "paragraph": "待来竟不来，落花寂寂委青苔。",
                    "type": 2
                },
                {
                    "paragraph": "白头吟",
                    "zhushu": "士赟曰：乐府白头吟，始于卓文君，事见诗内注。",
                    "type": 2
                },
                {
                    "paragraph": "锦水东北流，波荡双鸳鸯。"
                },
                {
                    "paragraph": "雄巢汉宫树，雌弄秦草芳。"
                },
                {
                    "paragraph": "宁同万死碎绮翼，不忍云间两分张。",
                    "zhushu": "士赟曰：锦水，即成都锦江桥之水也。图经曰：汶江，一名流江，泾县南七里。蜀守李氷穿二江，城都中，皆可行舟，漑田万顷。蜀中谓流江为笮桥水，此水濯锦。鲜于他处。"
                },
                {
                    "paragraph": "此时阿娇正娇妬，独坐长门愁日暮。"
                },
                {
                    "paragraph": "但愿君恩顾妾深，岂惜黄金买词赋。"
                },
                {
                    "paragraph": "相如作赋得黄金，丈夫好新多异心。",
                    "zhushu": "齐贤曰：汉武故事：景帝问：儿欲得妇否？曰：欲得。长公主。指其女曰：阿娇好否？曰：若得阿娇，当作金屋贮之。士赟曰：司马长卿长门赋序：孝武皇帝陈皇后时得幸，颇妬，别在长门宫，愁闷悲思。闻蜀郡成都司马相如，天下工为文，奉黄金百斤为相如、文君取酒，因干解悲愁之辞，而相如为文以悟主上，皇后复得幸。按唐书，王废后传：始后以爱弛不自安，乘间泣曰：陛下独不念阿忠脱紫半臂易斗面，为生日汤饼耶？帝勃然动容。阿忠，后呼其父仁皎云。繇是久乃废。当时王湮作碧羽帐赋讽帝，未几卒，后宫思慕之，帝亦悔。王湮之赋与相如事绝类。太白可谓善于引喻矣。"
                },
                {
                    "paragraph": "一朝将聘茂陵女，文君因赠白头吟。"
                },
                {
                    "paragraph": "东流不作西归水，落花辞条羞故林。",
                    "zhushu": "士赟曰：西京杂记：司马相如将聘茂陵女为妾，卓文君作白头吟以自绝曰：晓如山下云，皎若云间月。良人有两意，故与相诀别。又曰：今日斗酒间，明日沟水头。蹀䠗沟水上，沟水东西流。又曰：凄凄重凄凄，嫁娶不须啼。愿得一心人，白头不相离。相如感之，乃止不聘妾焉。"
                },
                {
                    "paragraph": "兔丝固无情，随风任倾倒。"
                },
                {
                    "paragraph": "谁使女萝柭，而来强萦抱。"
                },
                {
                    "paragraph": "两草犹一心，人心不如草。",
                    "zhushu": "齐贤曰：古诗：与君为新婚，兔丝附女萝。女萝，松萝也。"
                },
                {
                    "paragraph": "莫卷龙须席，从他生网丝。"
                },
                {
                    "paragraph": "且留琥珀枕。或有梦来时。",
                    "zhushu": "齐贤曰：龙须草，一名缙云草，世人妄传，如今有虎须草。江东亦织为席，号西王母席。西京杂记：赵飞燕为皇后，其女弟在昭阳殿，遗后三十五条，内有琥珀枕。"
                },
                {
                    "paragraph": "覆水再收岂满杯，弃妾已去难重回。"
                },
                {
                    "paragraph": "古来得意不相负，秪今惟见青陵台。",
                    "zhushu": "齐贤曰：战国韩凭为宋康王舍人。妻何氏美。王欲之。使舍人筑青陵台。何作诗曰：南山有鸟。北山张罗。鸟自髙飞。罗当柰何。又乌鹊双飞。不乐凤凰。妾是庶人。不乐宋王。遂自缢。韩亦死。王怒埋之。宿夕木生坟。有鸳鸯栖其上。音声感人。化为蝴蝶。台在开封。士赟曰：此诗其为明皇宠武妃废王后而作乎。事见前卷。唐诗人多引春秋为鲁讳之义。以汉武比明皇。中间比义引事，读者自见。王皇后乃元宗为临淄王时所聘。龙须席则晋东宫事。意有在矣。琥珀枕则皇后事。意谓一枕逰仙之时，梦中或者相遇，否则无再合之期矣。辞惋意悲。国风好色而不淫，小雅怨诽而不乱，是诗得之矣。"
                },
                {
                    "paragraph": "其二",
                    "zhushu": "士赟曰：按此篇出入前篇，语意多同。"
                },
                {
                    "paragraph": "锦水东流，碧波荡双鸳鸯。"
                },
                {
                    "paragraph": "雄巢汉宫树，雌弄秦草芳。"
                },
                {
                    "paragraph": "相如去蜀谒武帝，赤车驷马生辉光。"
                },
                {
                    "paragraph": "一朝再览大人作，万乘忽欲凌云翔。"
                },
                {
                    "paragraph": "闻道阿娇失恩宠，千金买赋要君王。",
                    "zhushu": "齐贤曰：史记：司马相如，蜀郡成都人。蜀人杨得意为狗监侍上，上读子虚赋而善之，曰：朕独不得与此人同时哉！得意曰：臣邑人司马相如自言为此赋。上惊，召问相如，相如曰：有是，然此乃诸侯之事，未足观也。请为天子逰猎赋，赋成奏之，天子以为郎。天子既美子虚之事，相如见上好神仙，因曰：上林之事，未足美也。因奏大人颂。天子乃悦，飘飘有凌云气，游天地之间意。"
                },
                {
                    "paragraph": "相如不忆贫贱日，位高金多聘私室。"
                },
                {
                    "paragraph": "茂陵姝子皆见求，文君欢爱从此毕。"
                },
                {
                    "paragraph": "泪如双泉水，行堕紫罗襟。"
                },
                {
                    "paragraph": "五起鸡三唱，清晨白头吟。"
                },
                {
                    "paragraph": "长吁不整绿云鬓，仰诉青天哀怨深。"
                },
                {
                    "paragraph": "城崩𣏌梁妻，谁道士无心。"
                },
                {
                    "paragraph": "东流不作西归水，落花辞枝羞故林。",
                    "zhushu": "士赟曰：司马相如传：相如客游梁，归而家贫，无以自乐，后于临卭通卓文君，夜亡奔相如与驰归成都，家徒四璧立，乃与文君之临卭，卖酒市中。卓王孙耻之，不得已，分与文君僮百人，钱百万，及其嫁时衣被财物。文君乃与归成都为富人。五起者，五更而起也。汉书曰：鸡三号，天平明。"
                },
                {
                    "paragraph": "头上玉燕钗，是妾嫁时物。"
                },
                {
                    "paragraph": "赠君表相思，罗䄂幸时拂。"
                },
                {
                    "paragraph": "莫卷龙须席，从他生网丝。"
                },
                {
                    "paragraph": "且留琥珀枕，还有梦来时。"
                },
                {
                    "paragraph": "鹔鹴裘在锦屏上，自君一挂无由披。"
                },
                {
                    "paragraph": "妾有秦楼镜，照心胜照井。"
                },
                {
                    "paragraph": "愿持照新人，双对可怜影。"
                },
                {
                    "paragraph": "覆水却收不满杯，相如还谢文君回。"
                },
                {
                    "paragraph": "古来得意不相负，秪今惟有青陵台。",
                    "zhushu": "齐贤曰：赵后妹名合德，有紫玉九雏钗。西京杂记：相如居贫愁悲，以所着鹔鹴裘就市人杨昌贳酒。淮南子注：鹔鹴，长胫绿色，其形似鴈。一曰凤凰之别名也。秦女弄玉吹箫，楼上得仙，故曰秦楼。士赟曰：西京杂记：髙祖初入咸阳宫，府库珍寳尤异者，有方镜，广四尺，高五尺九寸，表里有明，人直来照之，影则倒见，以手扪心而来，则见肠胃九藏，历然无碍。人疾病在内，则掩心而照之，则知病之所在。女子有邪心，则胆张心动。秦始皇尝以照宫人，胆张心动者杀之。",
                    "type": 2
                },
                {
                    "paragraph": "采莲曲",
                    "type": 2
                },
                {
                    "paragraph": "",
                    "zhushu": "齐贤曰：秦州唱采莲歌，齐景公造采莲舟，令宫人采女撑之。士赟曰：乐录草木二十四曲内有采莲曲。"
                },
                {
                    "paragraph": "若耶谿傍采莲女，笑隔荷花共人语。日照新粧水底明，风飘香袂空中举。",
                    "zhushu": "齐贤曰：乐书：采莲之舞，衣红绘短䄂翚裙，云鬟髻，乘绿船持花。士赟曰：若耶溪在会稽县东南，北流二十五里，与镜湖合。"
                },
                {
                    "paragraph": "岸上谁家游冶郞，三三五五映垂杨。紫骝嘶入落花去，见此踟蹰空断肠。",
                    "type": 2
                },
                {
                    "paragraph": "临江王节士歌",
                    "zhushu": "士赟曰：乐府游侠曲二十一中有临江王节士歌。",
                    "type": 2
                },
                {
                    "paragraph": "洞庭白波木叶稀，燕鸿始入吴云飞。"
                },
                {
                    "paragraph": "吴云寒，燕鸿苦，风号沙宿潇湘浦，",
                    "zhushu": "士赟曰：月令：仲秋鸿鴈来。图经：湘水自阳海发溯，至零陵，而营水会之，二水合流，谓之潇湘。潇湘者，水清深之名也。"
                },
                {
                    "paragraph": "节士悲秋泪如雨。"
                },
                {
                    "paragraph": "白日当天心，照之可以事明主。"
                },
                {
                    "paragraph": "壮士愤，雄风生，安得倚天剑，跨海斩长鲸。",
                    "zhushu": "齐贤曰：临江节士，史失其名。唯古乐府载送陆厥临江王节士歌曰：节士慷慨，发上冲冠，弯弓挂若木，长剑竦云端。士赟曰：韩诗外传：壮士悲秋，感阴气也。",
                    "type": 2
                },
                {
                    "paragraph": "司马将军歌",
                    "zhushu": "士赟曰：乐府遗声征伐玉曲内有司马将军歌。",
                    "type": 2
                },
                {
                    "paragraph": "狂风吹古月，窃弄章华台。北落明星动光彩，南征猛将如云雷。"
                },
                {
                    "paragraph": "手中电击倚天剑，直斩长鲸海水开。",
                    "zhushu": "齐贤曰：九域志：章华台在江陵府。左传：楚子成章华之台。甘氏星经曰：北落门师一星，在羽林军西南。星明而角，则军安宁；小暗则天下兵起。士赟曰：意此时必有盗弄兵于荆楚者，故朝廷遣兵平之也。"
                },
                {
                    "paragraph": "我见楼船壮心目，颇似龙骧下三蜀。"
                },
                {
                    "paragraph": "扬兵习战张虎旗，江中白浪如银屋。",
                    "zhushu": "齐贤曰：榖梁曰：出曰治兵，习战也；入曰振旅，习战也。周礼：司常建九旗以待国事，熊虎为旗，鸟集为㳺，龟蛇为旐。士赟曰：尔雅、释名：熊虎为旗，将军所建，象其猛如熊虎也。"
                },
                {
                    "paragraph": "身居玉帐临河魁，紫髯若戟冠崔嵬。"
                },
                {
                    "paragraph": "细柳开营揖天子，始知灞上为婴孩。",
                    "zhushu": "齐贤曰：唐艺文志有玉帐经，大将军有此河魁，在九星为文曲。汉文六年，匈奴大入，以刘礼军㶚上，徐厉军棘门，周亚夫军细柳，以备胡。上自劳军，至灞上，及棘门，直驰入，将以下骑出入迎送，已而之细柳，先驱至，不得入。军门都尉曰：军中闻将军之令，不闻天子诏。有顷，上至，不得入，使使持节诏将军曰：我欲劳军。亚夫乃传言开璧门。士谓车骑曰：将军约，军中不得驰驱。天子乃按辔徐行。至中营，亚夫揖曰：介胄之士不拜，请以军礼见。天子为动，改容式车，使人称谢曰：皇帝来劳将军。成礼而去。既岀军门，群臣大惊。帝曰：嗟乎！此真将军矣。乡者灞上棘门如儿戏耳。"
                },
                {
                    "paragraph": "羌笛横吹阿亸回，向月楼中吹落梅。"
                },
                {
                    "paragraph": "将军自起舞长剑，壮士呼声动九垓。",
                    "zhushu": "士赟曰：乐录：鼓角横吹十五曲，内有梅花落，注云：胡笳曲也。阿亸回亦曲名也。"
                },
                {
                    "paragraph": "功成献凯见明主，丹青画像麒麟台。",
                    "zhushu": "齐贤曰：周官大司乐：王师大献，则令奏凯乐。乐师：凡军大献，教凯歌。司马法曰：得意则恺乐，所以示善也。汉宣帝甘露三年，思中兴功臣，乃图画其人于麒麟阁，法其象貌，题其官爵姓名，凡十一人。",
                    "type": 2
                },
                {
                    "paragraph": "君道曲",
                    "zhushu": "士赟曰：太白自注云：梁之雅歌有五篇，今作一章。",
                    "type": 2
                },
                {
                    "paragraph": "大君若天覆，广运无不至。轩后瓜牙常先太山稽，如心之使臂。"
                },
                {
                    "paragraph": "小白鸿翼于夷吾，刘葛鱼水本无二。士校可成墙，积德为厚地。",
                    "zhushu": "士赟曰：轩后，黄帝也。常先太山稽，黄帝之将相。小白、夷吾、刘葛事并见前卷。",
                    "type": 2
                },
                {
                    "paragraph": "结袜子",
                    "zhushu": "齐贤曰：古乐府曰结袜子，大抵言感恩重而以命相许也。士赟曰：乐府遗声游侠二十一曲中有结袜子。",
                    "type": 2
                },
                {
                    "paragraph": "燕南壮士吴门豪，筑中置铅鱼隐刀。感吾恩重许君命，太山一掷轻鸿毛。",
                    "zhushu": "齐贤曰：史燕世家：秦灭燕，荆轲之客皆亡。高渐离变姓名，为人佣保，匿作于宋。久之，乃出其筑，与其善衣，击筑而歌，客无不流涕。闻于秦始皇召见，人有识者，曰：高渐离也。始皇惜其善击筑，重赦之，乃曤其目，使撃筑，稍益近之。高渐离乃以铅置筑中，复进得近，举筑扑秦皇帝，不中，于是遂诛高渐离。应劭曰：筑状似琴而大，头安弦，以竹撃之。",
                    "type": 2
                },
                {
                    "paragraph": "结客少年场行",
                    "zhushu": "士赟曰：乐府遗声游侠二十一曲中。有结客少年场。注云：取曹植诗。结客少年场。报怨洛北邙为题。始自鲍照。文选李善注云：范晔后汉书曰：祭遵为吏部所侵。结客报之也。李周翰曰：言少年时结任侠之客。为游乐之场。终而无成。故有斯作也。今太白之诗。全祖此意。",
                    "type": 2
                },
                {
                    "paragraph": "紫燕黄金瞳，啾啾摇绿发。平明相驰逐，结客洛门东。",
                    "zhushu": "士赟曰：紫燕，古骏马名。"
                },
                {
                    "paragraph": "少年学剑术，凌轹白猿公。珠袍曳锦带，匕首揷吴鸿。"
                },
                {
                    "paragraph": "由来万夫勇，挟此生雄风。",
                    "zhushu": "齐贤曰：越有处女能剑术，越王聘之。处女将北见王，道逢老翁，自称猿公，曰：吾闻子善剑术，随一观之。处女曰：惟公试之。猿公即跳于竹，伏槁折堕地，处女即接末。猿公操本刺处女，女应节入，三入，因举枝撃之，猿公飞上树，化为白猿而去。士赟曰：珠袍，凡侠客皆有之，亦服制如此。吴鸿，钩名事见三卷注。"
                },
                {
                    "paragraph": "托交从剧孟，买醉入新丰。"
                },
                {
                    "paragraph": "笑尽一杯酒，杀人都市中。",
                    "zhushu": "士赟曰：剧孟事见三卷注。"
                },
                {
                    "paragraph": "羞道易水寒，从令日贯虹。"
                },
                {
                    "paragraph": "燕丹事不立，虚没秦帝宫。舞阳死灰人，安可与成功。",
                    "zhushu": "士赟曰：列士传曰：荆轲发后，太子自相气，见虹贯日不彻，曰：吾事不成矣。后闻荆轲死，事不立，曰：吾知其然也。燕丹子曰：荆轲与秦舞阳入秦，秦王陛戟而见燕使，既鼓钟并发，武阳大恐，面如死灰色。荆轲刺秦王事见前卷注，可互观之。",
                    "type": 2
                },
                {
                    "paragraph": "长干行",
                    "zhushu": "士赟曰：乐府遗声：都邑三十四曲中有长干行。长干。地名也。图经：长千里。去上元县五里。",
                    "type": 2
                },
                {
                    "paragraph": "妾发初覆额，折花门前剧。郞骑竹马来，遶床弄青梅。"
                },
                {
                    "paragraph": "同居长干里，两小无嫌猜。",
                    "zhushu": "齐贤曰：吴都赋注：江东谓山冈间为千。建邺之南有山，其间平地，吏民居之，号为干中，有大长千、小长千，皆相属。"
                },
                {
                    "paragraph": "十四为君妇，羞颜未尝开。"
                },
                {
                    "paragraph": "低头向暗壁，千唤不一回。十五始展眉，愿同尘与灰。"
                },
                {
                    "paragraph": "常存抱柱信，岂上望夫台。",
                    "zhushu": "齐贤曰：望夫台在忠州南十里。士赟曰：庄子盗跖篇：尾生与女子期于梁下，女子不来，水至不去，抱桥柱而死。"
                },
                {
                    "paragraph": "十六君远行，瞿塘滟滪堆。"
                },
                {
                    "paragraph": "五月不可触，猿声天上哀。",
                    "zhushu": "士赟日：图经瞿塘峡在䕫州东一里，旧名西陵峡。瞿塘乃三峡之门，两崖对峙，中贯一江，望之如门。灔滪堆在瞿塘峡，蜀江之心。灔滪堆，土人云：灔滪太如象，瞿塘不可上；灔滪太如马，瞿塘不可下。人以此为水候，盖五月水涨时，不可行船也。"
                },
                {
                    "paragraph": "门前迟行迹，一一生绿苔。"
                },
                {
                    "paragraph": "苔深不能扫，落叶秋风早。八月胡蝶来，双飞西园草。"
                },
                {
                    "paragraph": "感此伤妾心，坐愁红颜老。早晩下三巴，预将书报家。"
                },
                {
                    "paragraph": "相迎不道远，直至长风沙。",
                    "zhushu": "齐贤曰：渝州记：阆白三水东西流，三曲如巴字，是为三巴。又以永宁为巴郡，固陵为巴东，徙龙义为巴西，谓之三巴。长风沙𨽻、池州，盖江行地名也。"
                },
                {
                    "paragraph": "其二",
                    "zhushu": "士赟曰：宋山谷先生、黄鲁直云：太白集中长千行二篇。妾发初覆额。真太白作也。忆妾深闺里。李益尚书作也。所谓痴如尚书李十郞者也。词意亦清丽可喜。乱之太白诗中亦不甚远。大儒曾子固刋定，亦不能别也。太白豪放。人中凤凰麒麟。譬如生富贵人。虽醉着暝暗啽艺中作无义语。终不作寒乞声耳。今太白诗中不入他人作者，略有十之二三，欲删正者，当用吾言考之。今按，啽艺字岀列子，注云：梦寐中语也。啽，吾南切。艺音诣。"
                },
                {
                    "paragraph": "忆妾深闺里，烟尘不曾识。嫁与长千人，沙头候风色。"
                },
                {
                    "paragraph": "五月南风兴，思君下巴陵。八月西风起，想君发扬子。",
                    "zhushu": "齐贤曰：九域志：岳州巴陵郡，治巴陵县。洞庭与泯江会于岳阳楼前，东下鄂渚以趋于扬子。杨子县，真州所治，旧为扬州东贞县。"
                },
                {
                    "paragraph": "去来悲如何，见少离别多。湘潭几日到，妾梦越风波。"
                },
                {
                    "paragraph": "昨夜狂风度，吹折江头树。淼淼暗无边，行人在何处。",
                    "zhushu": "齐贤曰：湘潭县，在潭州南九十里。"
                },
                {
                    "paragraph": "好乘浮云騘，佳期兰渚东。鸳鸯绿蒲上，翡翠锦屏中。"
                },
                {
                    "paragraph": "自怜十五余，颜色桃花红。那作商人妇，愁水复愁风。",
                    "zhushu": "齐贤曰：说文：翡，赤雀；翠，青雀也。",
                    "type": 2
                },
                {
                    "paragraph": "古朗月行",
                    "zhushu": "士赟曰：乐府遗声：时景二十五曲中有明月篇。",
                    "type": 2
                },
                {
                    "paragraph": "小时不识月，呼作白玉盘。又疑瑶台镜，飞在白云端。"
                },
                {
                    "paragraph": "仙人垂两足，桂树作团团。白兔捣药成，问言谁与餐。",
                    "zhushu": "士赟曰：太平御览虞喜安论：俗传月中仙人桂树，今视其初生，见仙人之足，渐已成形，桂树后生焉。传玄拟天问：月中何有，白兔捣药。"
                },
                {
                    "paragraph": "蟾蜍蚀圆影，大明夜已残。羿昔落九乌，天人清且安。",
                    "zhushu": "齐贤曰：淮南子曰：尧时十日并出，尧命羿仰射十日，中其九日，日中，九乌皆死。士赟曰：蟾蜍蚀月，见一卷注。李善曰：大明，月也，言月将夕也。"
                },
                {
                    "paragraph": "阴精此沦惑，去去不足观。忧来其如何，凄怆摧心肝。",
                    "zhushu": "士赟曰：按，此诗借月以引兴。日君象。月臣象。盖为安禄山之叛。兆于贵妃而作也。玄宗自天寳后。内嬖贵妃。妃复私禄山。倾动天下。禄山叛。帝幸蜀。至马嵬。陈玄礼等以天下计诛国忠。国忠死。兵不解。帝使力士问故。答曰：祸本尚在。不得已。与妃诀。引去缢祠下。此即所谓蟾蜍蚀圆影。大明夜已残也。至于羿昔落九乌。天人清且安。盖天无二日，民无二王之义，谓时无能诛禄山之人，扫清国步也。阴精此沦惑，去去不足观者，谓贵妃以淫乱召祸，言之耻也，固不足观矣。然天下由此而乱，乃白之所深忧，而心肝为之摧也。其忠愤之意，溢于辞外，亦哀而不伤者欤。",
                    "type": 2
                },
                {
                    "paragraph": "上之回",
                    "zhushu": "士赟曰：汉帝元封初，因至雍，遂通回中道，后数游幸焉。其歌称帝游石関，望诸国，月支臣，匈奴服，盖夸时事也。魏曰克官渡，言曹公破袁绍于官渡也。吴曰乌林，言周瑜破魏武于乌林也。晋曰宣辅政，言宣帝之业也。梁曰道亡，言东昏失道，义师起樊、邓也。北齐曰珍関陇，言神武遣侯莫陈悦诛贺技岳，定関陇也。后周曰平窦泰，言太祖讨平窦泰也。",
                    "type": 2
                },
                {
                    "paragraph": "三十六离宫，楼台与天通。合道步行月，美人愁烟空。",
                    "zhushu": "齐贤曰：西都赋：离宫别馆三十六所。"
                },
                {
                    "paragraph": "恩疏宠不及，桃李伤春风。淫乐意何极，金舆向回中。",
                    "zhushu": "士赟曰：括地志云：秦回中宫在岐州雍县西四十里。"
                },
                {
                    "paragraph": "万乘出黄道，千旗扬彩虹。前军细柳北，后骑甘泉东。",
                    "zhushu": "齐贤曰：天子曰万乘，日行黄道，言人君动法于日也。士赟曰：秦之林光宫，汉之甘泉，在雍州云阳西北八十里。秦始皇作甘泉宫，去长安三百里，望见长安，秦皇帝以来祭天屯兵处。"
                },
                {
                    "paragraph": "岂问渭川老，宁邀襄野童。但慕瑶池宴，归来乐未穷。",
                    "zhushu": "齐贤曰：渭川老，吕望也。士赟曰：此诗言秦皇、汉武之幸回中者，不过溺志于神仙之事而已，岂知求贤哉。时明皇亦好神仙，其讽谏之作欤。",
                    "type": 2
                },
                {
                    "paragraph": "独不见",
                    "zhushu": "士赟曰：乐府遗声怨思二十五曲中有独不见。",
                    "type": 2
                },
                {
                    "paragraph": "白马谁家子，黄龙边塞儿。",
                    "zhushu": "齐贤曰：契舟有黄龙府。"
                },
                {
                    "paragraph": "天山三丈雪，岂是远行时。",
                    "zhushu": "齐贤曰：汉西域传天山冬夏常有雪。"
                },
                {
                    "paragraph": "春蕙忽秋草，莎鸡鸣西池。"
                },
                {
                    "paragraph": "风摧寒㯶响，月入霜闺悲。",
                    "zhushu": "齐贤曰：莎鸡，即今纺纬促织也。㯶，木名，祖丛切。"
                },
                {
                    "paragraph": "忆与君别年，种桃齐蛾眉。"
                },
                {
                    "paragraph": "桃今百余尺，花落成枯枝。"
                },
                {
                    "paragraph": "终然独不见，流泪空自知。",
                    "type": 2
                },
                {
                    "paragraph": "白纻辞",
                    "zhushu": "士赟曰：白纻歌有白纻舞，白凫歌有白凫舞，并吴人之歌舞也。吴地岀纻，又江乡水国，自多凫鹜，故兴其所见，以寓意焉。始则田野之作，后乃大乐氏用焉。其音入清商调，故清商七曲有子夜者，即白纻也。在吴歌为白纻，在雅歌为子夜，梁武令沈约更制其辞焉。",
                    "type": 2
                },
                {
                    "paragraph": "扬清歌，发皓齿，北方佳人东邻子。"
                },
                {
                    "paragraph": "且吟白纻停绿水，长袖拂面为君起。"
                },
                {
                    "paragraph": "寒云夜卷霜海空，胡风吹天飘塞鸿。"
                },
                {
                    "paragraph": "玉颜满堂乐未终，馆娃日落歌吹蒙。",
                    "zhushu": "士赟曰：郡县志，灵岩山在平江府城西二十四里，吴王之别苑在焉。有馆娃宫、琴台、响屧廊、西施洞。太白此词，全篇句意间架，并是拟鲍明远者。今录鲍辞于后，可参看之。朱唇动。素䄂举。洛阳少年邯郸女。古称绿水今白纻。催弦急管为君舞。穷秋九月荷叶黄。北风驱鴈天雨霜。夜长酒多乐未央。杜少陵所谓俊逸鲍参军者，其此之谓欤！"
                },
                {
                    "paragraph": "其二"
                },
                {
                    "paragraph": "月寒江清夜沉沉，美人一笑千黄金。",
                    "zhushu": "齐贤曰：鲍照白纻曲曰：千金顾笑买芳年。"
                },
                {
                    "paragraph": "垂罗舞縠杨哀音，郢中白雪且莫吟，",
                    "zhushu": "齐贤曰：鲍照诗：月愰垂雾罗。"
                },
                {
                    "paragraph": "子夜吴歌动君心。"
                },
                {
                    "paragraph": "动君心，冀君赏。愿作天池双鸳鸯，一朝飞去青云上。"
                },
                {
                    "paragraph": "其三"
                },
                {
                    "paragraph": "吴刀剪彩缝舞衣，明妆丽服夺春晖。"
                },
                {
                    "paragraph": "杨眉转䄂若雪飞，倾城独立世所稀。",
                    "zhushu": "齐贤曰：古今注：吴大帝有寳刀三：一曰百练，二曰青犊，三曰漏影。长安有秋邪？曰丽服觧芳春。短歌曰：苹以春晖。士赟曰：鲍照白纻舞歌辞：吴刀，楚制为佩祎，倾成独立。见前注。"
                },
                {
                    "paragraph": "激楚结风醉志归，高堂月落烛已微，玉钗挂缨君莫违。",
                    "zhushu": "士赟曰：激楚，清声也。鲍照白纻辞：车高马烦客忘归。按此三篇可意字，固皆与明远者相出入，岂此曲体制当如是邪？抑拟之而作也？会有知言者矣。",
                    "type": 2
                },
                {
                    "paragraph": "鸣鴈行",
                    "zhushu": "士赟曰：乐府遗声鸟兽二十一曲中有鸣鴈行。",
                    "type": 2
                },
                {
                    "paragraph": "胡鴈鸣，辞燕山。昨发委羽朝度关，",
                    "zhushu": "士赟曰：淮南子曰：北方曰积水，曰委羽。高诱曰：委羽，山名也，在北极之阴，不见日也。"
                },
                {
                    "paragraph": "一一衔卢枝。"
                },
                {
                    "paragraph": "南飞散落天地间，连行接翼往复还。",
                    "zhushu": "士赟曰：说文：岱山高峻，鸟飞不越，惟有一缺门，鴈来，往向此缺中过，人号曰鴈门山。出鹰，鴈过，鹰多捉而食之。鴈欲过，皆相待，两两相随，口中衔芦一枝，然后过缺中。鹰见芦，惧之，不敢捉。"
                },
                {
                    "paragraph": "客居烟波寄湘吴，凌霜触雪毛体枯。"
                },
                {
                    "paragraph": "畏逢矰缴惊相呼，闻弦虚坠良可吁，君更弹射何为乎？",
                    "zhushu": "齐贤曰：周礼：矰，矢也。郑康成曰：结缴于矢，谓之矰。说文曰：缴，生丝缕也。士赟曰：战国策：更嬴与魏王处于帘下，有鴈双飞东方，更羸虚发而鴈下。魏王曰：射可至此乎？更嬴曰：其飞徐，其鸣悲。徐，其疮痛也。鸣悲者，久失群也。故痛未息，惊心未去，故闻弦音而下。崔豹古今注：鴈自河北渡江南，瘦瘠能高飞，不畏矰缴。江南沃饶。毎至还河北。体肥不能高飞。恐为虞人所获。常衔长芦可数寸。以防矰缴。矰音曾。缴音酌。周礼：母得春夏探卵。弹射飞鸟。按：此诗其太白遭难避祸而作。观其辞亦可哀矣。",
                    "type": 2
                },
                {
                    "paragraph": "妾薄命",
                    "zhushu": "士赟曰：乐府佳丽四十七曲中。有妾薄命。亦曰惟日月太白。则为汉武废后陈皇后而作。末章诗句。则有所感寓也。",
                    "type": 2
                },
                {
                    "paragraph": "汉帝宠阿娇，贮之黄金屋。咳唾落九天，随风生珠玉。",
                    "zhushu": "士赟曰：阿娇，陈皇后小名，事见前注。"
                },
                {
                    "paragraph": "宠极爱还歇，妬深情却疏。长门一步地，不肯暂回车。",
                    "zhushu": "士赟曰：陈皇后擅宠娇贵，闻卫子夫得幸，几死者数焉。后罢，退归长门宫。"
                },
                {
                    "paragraph": "雨落不上天，水覆难再收。君情与妾意，各自东西流。"
                },
                {
                    "paragraph": "昔日芙蓉花，今成断根草。以色事他人，能得几时好。",
                    "zhushu": "齐贤曰：说苑曰：安陵𦆑宠于楚共王，江乙谓𦆑曰：以财事人者，财尽则交绝；以色事人者，华落则爱衰。子安得长被幸乎？士赟曰：太白之诗，其旨出于国风，往往寄兴深远，欲言时事，则借古喻今。此诗虽言汉武之事，而意则实在于明皇王后也。二后事迹，前后一辙，虽各以无子、巫蛊厌胜废，然䆒其所原，实卫子夫、武惠妃争宠有以激之也。陈后之废，相如作长门赋。王后之废，王諲作翠羽帐赋，冀以讽帝，而夫妇之天，卒莫能回。太白此诗，其作于翠羽帐赋之后乎？不然，何以有雨落不上天，水覆难再收。君情与妾意，各自东西流之语哉？辞意凄惨，读之令人感叹。",
                    "type": 2
                },
                {
                    "paragraph": "幽州胡马客歌",
                    "type": 2
                },
                {
                    "paragraph": "幽州胡马客，绿眼虎皮冠。",
                    "zhushu": "士赟曰：唐书地理志：幽州范阳郡，本涿郡，天寳元年更名。"
                },
                {
                    "paragraph": "笑拂两只箭，万人不可干。"
                },
                {
                    "paragraph": "弯弓若转月，白鴈落云端。双双掉鞭行，游猎向楼兰。",
                    "zhushu": "齐贤曰：楼兰国，后改为鄯善，治杆泥城，去长安六于一百里。"
                },
                {
                    "paragraph": "出门不顾后，报国死何难。天骄五单于，狼戾好𠒋残。",
                    "zhushu": "齐贤曰：神爵中，呼韩邪单于使人告右贤贵人，令杀右贤王都隆奇，因与右贤王共立日逐王为屠耆单于，发兵撃呼韩邪，呼韩邪败走，屠耆信䜛杀右贤王父子。父子于是呼揭王恐，畔去，自立为呼揭单于。右奥鞬王闻之，自立为车犁单于。乌籍都亦自立为乌籍单于，凡五单于。"
                },
                {
                    "paragraph": "牛马散北海，割鲜若虎餐。",
                    "zhushu": "士赟曰：汉匈奴传：匈奴居于北边，随草畜牧而转移，其畜之所多则马、牛、羊。北海即上海也。"
                },
                {
                    "paragraph": "虽居燕支山，不道朔雪寒。"
                },
                {
                    "paragraph": "妇女马上笑，颜如赪玉盘。",
                    "zhushu": "士赟曰：燕支山，契丹之境。"
                },
                {
                    "paragraph": "翻飞射鸟兽，花月醉雕鞍。"
                },
                {
                    "paragraph": "旄头四光芒，争战若蜂攅。",
                    "zhushu": "齐贤曰：旄头，胡星也。蜂攒，犹蜂之聚丛也。"
                },
                {
                    "paragraph": "白刃洒赤血，流沙为之丹。"
                },
                {
                    "paragraph": "名将古谁是，疲兵良可叹。",
                    "zhushu": "齐贤曰：魏太武分四道出西域：一自玉门流沙西行至鄯善，一自玉门度流沙，北行至车师。自鄯善西至且末七百里而遥。且末国有大流沙数百里，则流沙非一地矣。"
                },
                {
                    "paragraph": "何时天狼灭，父子得闲安。",
                    "zhushu": "士赟曰：史天官书：参东有大星曰狼。狼角变色，多盗贼。下有四星曰弧，直狼。正义曰：狼一星参东南，为野将，王侵掠。占非其处，则人相食。色黄白而明，吉。赤角，兵起。金木火守亦如之。弧九星在狼东南，天之弓也。以㐲叛怀远，又主备贼之知奸邪者。弧矢向狼动移，多盗。明大变色亦如之。矢不直狼，又多盗。引满则天下尽兵也。"
                }
            ]
        },
        {
            "name": "李太白诗卷之五",
            "paragraphs": [
                {
                    "paragraph": "李太白诗卷之五",
                    "type": 1
                },
                {
                    "paragraph": "乐府",
                    "type": 2
                },
                {
                    "paragraph": "门有车马客行",
                    "zhushu": "僧虔技录：相和歌琴调三十八曲有此行。",
                    "type": 2
                },
                {
                    "paragraph": "门有车马宾，金鞍耀朱轮。谓从丹霄落，乃是故郷亲。"
                },
                {
                    "paragraph": "呼见扫中堂，坐客论悲辛。对酒两不饮，停觞泪盈巾。"
                },
                {
                    "paragraph": "叹我万里游，飘飘三十春。空谈帝王略，紫绶不挂身。"
                },
                {
                    "paragraph": "雄剑藏玉匣，阴符生素尘。",
                    "zhushu": "士赟曰：雄剑见二卷注。阴符经，太公所著。"
                },
                {
                    "paragraph": "廓落无所合，流离湘水滨。"
                },
                {
                    "paragraph": "借问宗党间，多为泉下人。",
                    "zhushu": "齐贤曰：尔雅宗族有母党、妻党。"
                },
                {
                    "paragraph": "生苦百战役，死托万鬼邻。",
                    "zhushu": "士赟曰：山海经云：东海中蟠桃，其卑枝间曰东北鬼门，万鬼出入也。"
                },
                {
                    "paragraph": "北风扬胡沙，埋翳周与秦。大运且如此，苍穹宁匪仁。"
                },
                {
                    "paragraph": "恻怆竟何道，存亡任大钧。",
                    "zhushu": "士赟曰：周秦者，东西二都也。如淳曰：陶者，作器于钧上，此以造化为大钧。陆机门有车马客行云：门有车马客，驾言发故郷。念君久不归，濡迹涉江湘。投袂赴门壑，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙成丘荒。坟垅日月多，松栢蔚芒芒。天道信崇替，人生安得长。慷慨惟平生，挽仰独悲伤。太白此诗与陆机诗相岀入，故全录。",
                    "type": 2
                },
                {
                    "paragraph": "君子有所思行",
                    "zhushu": "齐贤曰：乐府君子有所思，言雕室丽色，不足为久欢，宴安满盈，所宜敬忌。士赟曰：王僧虔技录：君子有所行相和歌，瑟调三十八曲之一也。",
                    "type": 2
                },
                {
                    "paragraph": "紫阁连终南，青冥天倪色。凭崖望咸阳，宫阙罗北极。",
                    "zhushu": "齐贤曰：南山，终南也。咸阳县，在京兆府西四十里，秦、汉、隋、唐所都。士赟曰：晋天文志：中宫北极五星、勾陈六星，皆在紫宫中。"
                },
                {
                    "paragraph": "万井惊画出，九衢如弦直。渭水银河清，横天流不息。",
                    "zhushu": "齐贤曰：汉宫阙疏曰：长安立九市，六在道西，三在道东。"
                },
                {
                    "paragraph": "朝野盛文物，衣冠何翕赩。",
                    "zhushu": "士赟曰：文中子曰：大哉！中国衣冠之所自岀也。"
                },
                {
                    "paragraph": "廏马散连山，军容威绝域。",
                    "zhushu": "齐贤曰：唐天子之御，左右六闲为二廏，一曰祥麟，二曰凤苑，以系饲之。其后禁中又増置飞龙廏，以张万岁领群牧，自正观至麟德四十年间，马七十六万六千，置八方四十八监。唐兵制：天下十道，置府六百三十四以处兵，外有南衙、北衙禁军。"
                },
                {
                    "paragraph": "伊皋运元化，卫霍输筋力。歌钟乐未休，荣去老还逼。"
                },
                {
                    "paragraph": "圆光过满缺，太阳移中昃。不散东海金，何曽西飞匿。",
                    "zhushu": "士赟曰：伊尹、皋陶、卫青、霍去病也。"
                },
                {
                    "paragraph": "无作牛山悲，恻怆泪沾臆。",
                    "zhushu": "士赟曰：齐景公悲牛山事见二卷注。唐至于天寳，盛之极矣。此诗乃戒满盈之作也，可谓忧深思远者矣。",
                    "type": 2
                },
                {
                    "paragraph": "东海有勇妇",
                    "zhushu": "士赟曰：乐府正声，汉鞞舞歌五曲，有関中有贤女，魏曰明明魏皇，晋曰洪业篇。",
                    "type": 2
                },
                {
                    "paragraph": "梁山感𣏌妻，痛哭为之倾。金石忽蹔开，都由激深情。",
                    "zhushu": "士赟曰：刘向说苑：齐庄公且伐莒，为车五乘之宾，而𣏌梁、华周独不与焉，故归而不食。其毋曰：汝生而无义，死而无名，则虽非五乘，孰不汝哭也？汝生而有义，死而有名，则五乘之宾尽汝下也。趣食乃行。𣏌梁、华周同车侍于庄公而行，至莒，莒人逆之，𣏌梁、华周下斗，获甲首三百。庄公止之曰：子止，与子同齐国。𣏌梁、华周曰：君为五乘之宾，而梁不与焉，是少吾勇也。临敌涉难，止我以利，是少吾行也。深入多杀者，臣之事也。齐国之利，非吾所知也。遂进斗，壊军陷阵，三军不敢当。至莒城下，莒人以炭置地，二人立有间，不能入。隰侯重为右，曰：吾闻古之士，犯患涉难者，其去遂于物也。来，吾逾子。隰侯重杖楯伏哭。二子乘而入，顾而哭之。华周后息。𣏌梁曰：汝无勇乎？何哭之久也？华周曰：吾岂无勇哉？是其勇与我同也。而先吾死，是以哀之。莒人曰：子毋死，与子同莒国。𣏌梁、华周日：去国归敌，非忠臣也。去长受赐，非正行也。且鸡鸣而期，日中而忘之，非信也。深入多杀者，臣之事也。莒国之利，非吾所知也。遂进斗，杀二十七人而死。其妻闻之而哭，城为之阤，而隅为之崩，此非所以起也。又崔豹古今注乐府：𣏌梁妻者，相殖妻妹朝日所作也。殖战死，妻曰：上则无父，中则无夫。下则无子。人生之苦至矣。乃抗声长哭。𣏌都城感之而颓。遂投水而死。其妹悲姊之贞操。乃作歌。名曰𣏌梁妻焉。梁。殖字也。刘向新序：楚熊渠夜行。见寝石。以为伏虎。开弓射之。灭矢饮羽。下视知石也。却复射之。矢释无迹。熊渠子见其诚心，而金石为之开，况人心乎？"
                },
                {
                    "paragraph": "东海有勇妇，何惭苏子卿。学剑越处子，超然若流星。"
                },
                {
                    "paragraph": "捐躯报夫雠，万死不顾生。白刃耀素雪，苍天感精诚。"
                },
                {
                    "paragraph": "十步两躩跃，三呼一交兵。斩首掉国门，蹴踏五藏行。"
                },
                {
                    "paragraph": "豁此伉俪愤，粲然大义明。",
                    "zhushu": "士赟曰：苏子卿全节归汉，处子学剑，见前卷注。左传注：伉，敌也。俪，偶也。"
                },
                {
                    "paragraph": "北海李史君，飞章奏天庭。"
                },
                {
                    "paragraph": "舍罪警风俗，流芳播沧瀛。名在列女籍，竹帛已光荣。"
                },
                {
                    "paragraph": "淳于免诏狱，汉主为缇萦。津妾一棹歌，脱父于严刑。"
                },
                {
                    "paragraph": "十子若不肖，不如一女英。",
                    "zhushu": "士赟曰：汉刑法志：孝文时，太仓令淳于公有罪当刑，诏狱逮系长安。淳于公无男，有五女，当行会逮，乃骂女生子不生男，缓急非有益。其少女缇萦自伤悲泣，乃随其父至长安，上书愿没入为官婢，以赎父刑罪，使得自新。天子悲怜其意，遂诏除肉刑，具为令。列女传：赵津女㳙者，赵河津吏之女也。初，赵简子南击楚，津吏醉卧不能渡。简子召欲杀之。津吏女子持楫而前曰：妾父闻君来渡不测之水，恐风波之起，故祷九江三淮之神，不胜至祝，杯酌余沥，醉至于此。妾愿以鄙躯易父之死。简子将渡，少一人㳙乃攘袂操楫而请，简子许之，遂与渡。中流为简子发河激之歌，其词曰：升彼阿兮，面观清，水扬波兮，杳冥冥。祷求福兮醉不醒。诛将加兮妾心惊，罚既释兮渎乃清。妾持揖兮操其维，蛟龙盻兮主将归，呼来棹兮行勿疑。简子大悦，以为夫人。"
                },
                {
                    "paragraph": "豫让斩空衣，有心竟无成。",
                    "zhushu": "齐贤曰：史刺客传：豫让者，晋人，事智伯，甚尊宠之。乃智伯伐赵，襄子与韩、魏合谋灭智伯，而三分其地，漆智伯头以为饮器。豫让遁逃山中，曰：必为报𬽦而死。乃变姓名为刑人，入宫涂厕，挟七首，欲以刺襄子。襄子如厕，心动，执问之。豫让持刀谓曰：欲为智伯报𬽦。左右欲诛之，襄子曰：彼义人也。释去之。居顷，让又漆身为癞，吞炭为哑，行乞于市。襄子当出，豫让伏于所过桥下。襄子至桥，马惊，襄子使人问之，豫让也。于是使兵围之。让曰：今日之事，臣固伏诛，然愿请君之衣而击之，以致报𬽦之意，则虽死不恨。于是襄子大义之，乃使使持衣与豫让。让拔剑三跃而击之曰：吾可以报智伯矣。遂拔剑自杀。死之日，赵国志士闻之，皆为涕泣。"
                },
                {
                    "paragraph": "要离杀庆忌，壮夫所素轻。妻子亦何辜，焚之买虚声。"
                },
                {
                    "paragraph": "岂如东海妇，事立独扬名。",
                    "zhushu": "齐贤曰：通鉴外纪曰：吴王僚子庆忌居卫养士，欲报𬽦，阖庐患之。子胥荐要离，要离曰：请君罪以逐臣，杀臣妻子，焚之往投，必得近而图之。阖庐从其谋。要离奔卫。有间，与庆忌涉江，中流，因风势抽戈击庆忌，力薄不制，庆忌捽而投之，江浮，则又取而杀之。如是者三。庆忌曰：舍妻子为君，忠也；得来近，吾谋也；弱力敢加兵于吾，勇也。赦之。阖庐将厚赏之，曰：杀妻子以使事，不仁；为故主杀新主，不义。捽而三入三岀于江，臣已辱矣。伏剑而死。",
                    "type": 2
                },
                {
                    "paragraph": "黄葛篇",
                    "zhushu": "士赟曰：乐府遗声草木二十一曲中有种葛篇。",
                    "type": 2
                },
                {
                    "paragraph": "黄葛生洛溪，黄花自绵羃。青烟蔓长条，缭绕几百尺。"
                },
                {
                    "paragraph": "闺人费素手，采缉作絺绤。",
                    "zhushu": "齐贤曰：诗葛之覃兮，施于中谷，维叶莫莫，是刈是获，为絺为绤，服之无斁，即此意。精为絺，粗为绤。士赟曰：女在父母之家，未知将所适，故习以絺绤烦辱之事，乃能整治之无厌倦，是其性贞专。"
                },
                {
                    "paragraph": "缝为绝国衣，远寄日南客。"
                },
                {
                    "paragraph": "苍梧大火落，暑服莫轻掷。此物虽过时，是妾手中迹。",
                    "zhushu": "士赟曰：师古曰：远绝之国。谓声教之外。诗：七月流火。注曰：大火者。寒暑之候。火星中而寒暑退。故将言寒。先著火所在。前汉律历志：大火初氐五度。寒露中房五度。霜降终于尾九度。唐地理志：岭南道有驩州日南郡。梧州苍梧郡。太白此诗。忠厚之意。发于情性。风雅之作也。今由蚍蜉辇作诗评。乃谓太白诗全无関于人伦风教。吁。是亦未之思耳。",
                    "type": 2
                },
                {
                    "paragraph": "白马篇",
                    "zhushu": "士赟曰：歌录曰：白马篇，齐瑟行也。",
                    "type": 2
                },
                {
                    "paragraph": "龙马花雪白，金鞍五陵豪。",
                    "zhushu": "齐贤曰：周宫马八尺以上为龙。师古谓长安、安陵、阳陵、茂陵、平陵，此为五陵，而覇、杜皆不与。士赟曰：汉书曰：宣帝葬杜陵，文帝葬覇陵，高帝葬长陵，惠帝葬安陵，景帝葬阳陵，武帝葬茂陵，昭帝葬平陵。良曰：杜陵、覇陵在南，余五陵皆在北，故曰五陵。汉书曰：徙吏二千石、高訾富人及豪杰兼并之家于诸陵。盖亦以强干弱枝，非独为奉山园也。"
                },
                {
                    "paragraph": "秋霜切玉剑，落日明珠袍。",
                    "zhushu": "齐贤曰：王子年拾遗曰：越勾践以白牛马祠昆吾山之神，以其山赤金成八剑，一曰掩日，二转魄，三断水，四悬剪，五惊鲵，六灭魄，七却邪，八贞刚。以切玉断金，如刻削土木，九随风。士赟曰：东方朔十洲记：周穆王时，西胡献昆吾刀，长一尺，切玉如泥。"
                },
                {
                    "paragraph": "斗鸡事万乘，轩盖一何高。弓摧南山虎，手接太行猱。",
                    "zhushu": "士赟曰：斗鸡及万乘事，并见二卷注。"
                },
                {
                    "paragraph": "酒后竞风采，三杯弄寳刀。杀人如剪草，剧孟同游遨。"
                },
                {
                    "paragraph": "发愤去函谷，从军向临洮。叱咤万战场，匈奴尽奔逃。",
                    "zhushu": "齐贤曰：唐志：陇有道洮州，临洮郡，治临洮县，今为西和州，筑长城起临洮，今在州西二十里，由空峒山傍洮水东。"
                },
                {
                    "paragraph": "归来使酒气，未肯拜萧曹。",
                    "zhushu": "齐贤曰：季布传：人言其勇，使酒难近。士赟曰：萧曹，萧何、曹参，皆汉相国。"
                },
                {
                    "paragraph": "羞入原宪室，荒淫隐蓬蒿。",
                    "zhushu": "士赟曰：原宪，字子思。孔子卒。原宪亡在草泽中。子贡相卫。而结驷连骑。耕藜藿。入穷阎。过谢原宪。宪摄敝衣冠见子贡。子贡耻之曰：夫子岂病夫。原宪曰：吾闻之。无财者谓之贫。学道而不能行者谓之病。宪贫也。非病也。子贡惭。不怿而去。终身耻其言之过也。此诗寓贬于褒。寄扬于抑。深得国风之旨。读者宜细味之。",
                    "type": 2
                },
                {
                    "paragraph": "凤笙篇",
                    "zhushu": "士赟曰：乐府遗声歌铎二十一曲中有凤笙篇。",
                    "type": 2
                },
                {
                    "paragraph": "仙人十五爱吹笙，学得昆丘彩凤鸣。始闻炼气餐金液，复道朝天赴玉京。"
                },
                {
                    "paragraph": "玉京迢迢几千里，凤笙去去无穷已。欲叹离声发绛唇，更嗟别调流纤指。",
                    "zhushu": "士赟曰：内经上界玉京注曰：玉京，无为天也。"
                },
                {
                    "paragraph": "此时惜别讵堪闻，此地相看未忍分。重吟真曲和清吹，却奏仙歌响绿云。"
                },
                {
                    "paragraph": "绿云紫气向函关，访道应寻缑氏山。莫学吹笙王子晋，一遇浮丘断不还。",
                    "zhushu": "士赟曰：列仙传：王子乔者，周灵王太子晋也。好吹笙，作凤鸣。游伊洛间，遇道士浮丘公，接以上嵩高山。四十余年后，于山中见桓良曰：告我家，七月七日待我于缑氏山。至是，果乘白鹤驻山头，望之不得到，举手谢时人而去。时有童谣曰：王子乔，好神仙，七月七日上宾天。白虎摇瑟凤吹笙，乘云鼓氛吹日精，长不归，秋山露冷沾君衣。此篇游仙诗。",
                    "type": 2
                },
                {
                    "paragraph": "怨歌行",
                    "zhushu": "齐贤曰：一作长安见内人出嫁，令代为怨歌行。士赟曰：歌录曰：怨歌行，古辞也。僧虔技录：相和歌楚调十曲，有怨诗，亦曰怨歌行，亦曰明月照高楼。",
                    "type": 2
                },
                {
                    "paragraph": "十五入汉宫，花颜笑春红。君王选玉色，侍寝金屏中。"
                },
                {
                    "paragraph": "荐枕娇夕月，卷衣恋春风。宁知赵飞燕，夺宠恨无穷。"
                },
                {
                    "paragraph": "沈忧能伤人，绿鬓成霜蓬。一朝不得意，世事徒为空。",
                    "zhushu": "齐贤曰：古辞有怨歌行，班婕妤拟之。士赟曰：汉书：班婕妤自鸿嘉后，上稍淫内宠，稀复进见。赵飞燕譛婕妤祝诅后宫及主上，遂退处东宫。"
                },
                {
                    "paragraph": "鹔鹴换美酒，舞衣罢雕龙。寒苦不忍言，为君奏丝桐。"
                },
                {
                    "paragraph": "肠断弦亦绝，悲心夜忡忡。",
                    "zhushu": "士赟曰：列子：钟期死。伯牙绝弦。又悲心更微。此诗虽宫怨之体，然寄兴深远，怨而不诽。其得国风之遗意欤。",
                    "type": 2
                },
                {
                    "paragraph": "塞下曲六首",
                    "zhushu": "士赟曰：乐府遗声征戍十五曲中有塞下曲。",
                    "type": 2
                },
                {
                    "paragraph": "五月天山雪，无花秪有寒。笛中闻折柳，春色未曽看。",
                    "zhushu": "士赟曰：崔豹古今注：横吹，胡乐也。有黄鹤、陇头、岀関、入関、出塞、入塞、折杨柳、覃子、赤之阳、望行人十曲。"
                },
                {
                    "paragraph": "晓战随金鼓，宵眠抱玉鞍。愿将腰下剑，直为斩楼兰。",
                    "zhushu": "士赟曰：周礼：鼓人掌六鼓四金之音声，以节音乐，以和军旅，办其声用。传介子斩楼兰王事见前卷。"
                },
                {
                    "paragraph": "其二"
                },
                {
                    "paragraph": "天兵下北荒，胡马欲南饮。横戈从百战，直为衔恩甚。"
                },
                {
                    "paragraph": "握雪海上餐，拂沙陇头寝。何当破月氏，然后方高枕。",
                    "zhushu": "士赟曰：汉书：苏武使匈奴，单于欲降之，乃幽武，置大窖中，绝不饮食。天雨雪，乃卧啮，雪与𣃼毛并咽之，数月不死。匈奴以为神，廼徙武北海上无人处。武至海上，廪食不至，掘野鼠去草实而食之。破月氏事见前卷注。"
                },
                {
                    "paragraph": "其三"
                },
                {
                    "paragraph": "骏马似风飚，鸣鞭出渭桥。弯弓辞汉月，挿羽破天骄。"
                },
                {
                    "paragraph": "车解星芒尽，营空海雾消。功成画麟阁，独有霍嫖姚。",
                    "zhushu": "齐贤曰：古今注曰：始皇七马，一曰追风。九域志：渭桥在京兆高陵县，距府东北七十里。霍去病为嫖姚校尉。服虔者，飘摇。士赟曰：弯弓辞汉月者，出汉塞而深入敌境也。挿羽者，箭在腰也。"
                },
                {
                    "paragraph": "其四"
                },
                {
                    "paragraph": "白马黄金塞，云砂遶梦思。那堪愁苦节，远忆边城儿。"
                },
                {
                    "paragraph": "萤飞秋䆫满，月度霜闺迟。摧残梧桐叶，萧飒沙棠枝。"
                },
                {
                    "paragraph": "无时独不见，流泪空自知。",
                    "zhushu": "齐贤曰：古今诗曰：塞者，塞也，所以拥塞夷狄也。上林赋张揖注：沙棠，状如棠，黄华赤实，其味如李，无核。"
                },
                {
                    "paragraph": "其五"
                },
                {
                    "paragraph": "塞虏乘秋下，天兵出汉家。将军分虎竹，战士卧龙沙。"
                },
                {
                    "paragraph": "边月随弓影，胡霜拂剑花。玉关殊未入，少妇莫长嗟。",
                    "zhushu": "齐贤曰：汉书：匈奴至秋，马肥弓劲则入塞。龙沙，谓龙底之沙。后汉班超久在绝域，年老思土，上疏曰：臣不敢望到酒泉郡，但愿生入玉门関。超妹亦上书，上感其言，召超还。士赟曰：汉文帝纪：与郡守为铜虎符、竹使符。应劭曰：铜虎符，第一至第五，国家当发兵，遣使者至郡合符，符合乃听受之。竹使符者，以竹箭五枝，长五寸，䥴刻篆书，第一至第五。"
                },
                {
                    "paragraph": "其六"
                },
                {
                    "paragraph": "烽火动沙漠，连照甘泉云。汉皇按剑起，还召李将军。"
                },
                {
                    "paragraph": "兵气天上合，鼓声陇底闻。横行负勇气，一战净妖氛。",
                    "zhushu": "士赟曰：李将军传：匈奴人杀辽东太守，败韩将军，于是天子乃召拜广为右北平太守。匈奴闻之，号曰汉之飞将军，避之数岁。后汉地理志：汉阳郡陇州有大坂，名陇底。此六诗从军乐之体也。",
                    "type": 2
                },
                {
                    "paragraph": "来日大难",
                    "zhushu": "士赟曰：来日大难者，即古乐府善哉行。亦曰日苦短也。古辞云：来日大难，口燥唇乾。言人命不可保，当乐见亲友，求长生术，与王乔八公游。",
                    "type": 2
                },
                {
                    "paragraph": "来日一身，携粮负薪。长鸣食尽，苦口焦唇。"
                },
                {
                    "paragraph": "今日醉饱，乐过千春。",
                    "zhushu": "齐贤曰：言始者贫苦，今幸欢乐，当思远图，仙人相存。以下皆寓言。"
                },
                {
                    "paragraph": "仙人相存，诱我远学。"
                },
                {
                    "paragraph": "海凌三山，陆憩五岳。乘龙天飞，目瞻两角。"
                },
                {
                    "paragraph": "授以仙药，金丹满握。蟪蛄蒙恩，深愧短促。"
                },
                {
                    "paragraph": "思填东海，强衔一木。",
                    "zhushu": "齐贤曰：司马曰：蟪蛄，寒蝉，一名蝭蟟，春生夏死。"
                },
                {
                    "paragraph": "道重天地，轩师广成。"
                },
                {
                    "paragraph": "蝉翼九五，以求长生。下士大笑，如苍蝇声。",
                    "zhushu": "士赟曰：诗意谓黄帝犹知以道为重，师问广成，视天位犹蝉翼之轻，以求长生久视之术，而下愚之士，乃恋浮荣，闻道而笑，亦可哀矣。",
                    "type": 2
                },
                {
                    "paragraph": "塞上曲",
                    "zhushu": "士赟曰：乐府塞上曲者，古征戍十五曲之一也。",
                    "type": 2
                },
                {
                    "paragraph": "大汉无中策，匈奴犯渭桥。五原秋草绿，胡马一何骄。",
                    "zhushu": "齐贤曰：严尤谏王莽曰：匈奴为害，所从来久矣，未闻上世有必征之者。后世周、秦、汉征之，然皆未有得上策。周得中策，汉得下策，秦无策焉。唐太宗初即位，颉利将十万骑袭武功，太宗与高士廉、房元龄驰六骑岀元武门，幸渭上，与可汗隔水语，责其负约。群酋见帝，皆惊，下马拜。翼日，刑白马，与颉利盟于便桥上，突厥引退。九域志：塩州五原郡，领五原、白池二县。"
                },
                {
                    "paragraph": "命将征西极，横行阴山侧。燕文落汉家，妇女无华色。",
                    "zhushu": "齐贤曰：前汉匈奴传：应侯曰：北边塞至其东外有阴山，东西千余里，草木茂盛，多禽兽，本冒顿依阻其中，匈奴名妻阏氏，言可爱如臙脂。"
                },
                {
                    "paragraph": "转战渡黄河，休兵乐事多。萧条清万里，瀚海寂无波。",
                    "zhushu": "齐贤曰：瀚，北海名。士赟曰：唐史：突厥颉利自武德便桥既盟之后，贞观中，太宗思雪此耻，乘其国乱，乃命李靖为定襄道行军总管，节度六总管之师十余万征突厥，靖率劲骑三千趋恶阳岭，袭定襄，破之。可汗脱身遁碛口，走保鉄山。靖督兵疾进，袭击之，尽获其众。颉利独奔沙钵罗，行军副总管张寳相擒之，其国遂亡。于是斥地自阴山北至大漠矣。初破定襄，帝喜曰：靖以骑三千蹀血穷廷，取定襄，古未有此，足澡吾渭北之耻矣。此诗是美颂一时勋德，借汉为喻也。",
                    "type": 2
                },
                {
                    "paragraph": "玉阶怨",
                    "zhushu": "士赟曰：王僧虔技录：相和歌楚调十曲，有玉阶怨。太白此篇，无一字言怨，而隐然幽怨之意见于言外。晦庵所谓圣于诗者，此欤？",
                    "type": 2
                },
                {
                    "paragraph": "玉阶坐白露，夜久侵罗袜。却下水晶帘，玲珑望秋月。",
                    "zhushu": "士赟曰：水晶帘，以水晶为之，如今之琉璃帘也。",
                    "type": 2
                },
                {
                    "paragraph": "襄阳曲四首",
                    "zhushu": "士赟曰：乐府正声清商曲有襄阳乐。宋隋王诞始为襄阳郡，元嘉末仍为雍州，夜闻诸女歌谣，因为之辞焉。太白此词，述史而已。",
                    "type": 2
                },
                {
                    "paragraph": "襄阳行乐处，歌舞白铜鞮。江城回渌水，花月使人迷。",
                    "zhushu": "齐贤曰：九域志：襄州襄阳郡，治襄阳县。渌水，汉水也。士赟曰：乐府都邑二十四曲，有白铜鞮歌，亦曰襄阳蹋同鞮。"
                },
                {
                    "paragraph": "其二"
                },
                {
                    "paragraph": "山公醉酒时，酩酊高阳下。头上白接䍠，倒着还骑马。",
                    "zhushu": "齐贤曰：晋山简镇襄阳，唯酒是躭。诸习有佳园池，简岀游，多之池上置酒，辄醉，名之曰高阳池。时儿童歌曰：山公出何许，往至高阳池。日久倒载归，酩酊无所知。时时能骑马，倒着白接䍠。举鞭问葛强，何如并州儿？士赟曰：韵释：接罹，白帽也。"
                },
                {
                    "paragraph": "其三"
                },
                {
                    "paragraph": "岘山临汉江，水绿沙如雪。上有堕泪碑，青苔久磨灭。",
                    "zhushu": "齐贤曰：岘山在襄阳南十里，晋羊祜乐山水，每风景必造岘山，言咏终日不倦，卒时年五十八。南州人征市，人闻祜丧，莫不号恸罢市，其仁德所感如此。襄阳百姓于岘山祜平生游憩之所，建碑立庙，岁时祭享，望其碑者，莫不流涕，杜预因名为堕泪碑。"
                },
                {
                    "paragraph": "其四"
                },
                {
                    "paragraph": "且醉习家池，莫看堕泪碑。山公欲上马，笑杀襄阳儿。",
                    "zhushu": "齐贤曰：晋书：习郁家有大池。",
                    "type": 2
                },
                {
                    "paragraph": "大堤曲",
                    "zhushu": "齐贤曰：古今乐录：大堤曲，隋王诞为襄州时作。张柬之大堤曲曰：南国多佳人，莫若大堤女。士赟曰：乐府遗声都邑三十四曲，有大堤曲。",
                    "type": 2
                },
                {
                    "paragraph": "汉水临襄阳，花开大堤暖。佳期大堤下，泪向南云满。",
                    "zhushu": "齐贤曰：禹贡：璠蒙导𣻌，东流为汉。襄阳在汉水之阴。大堤，汉水之堤也。"
                },
                {
                    "paragraph": "春风复无情，吹我梦魂散。不见眼中人，天长音信断。",
                    "zhushu": "士赟曰：乐府常欢林辞曰：分手桃林岸，遂别岘山头。若欲寄音信，汉水向西流。",
                    "type": 2
                },
                {
                    "paragraph": "宫中行乐词八首",
                    "zhushu": "奉诏作。士赟曰：乐府遗声行乐四十八曲，有宫中行乐词。",
                    "type": 2
                },
                {
                    "paragraph": "小小生金屋，盈盈在紫微。山花挿寳髻，石竹绣罗衣。"
                },
                {
                    "paragraph": "毎出深宫里，常随步辇归。只愁歌舞散，化作彩云飞。",
                    "zhushu": "齐贤曰：三秦记曰：未央宫。一名紫微宫。李白外传：开元中。沉香亭牡丹开。上乘照一夜车。太真妃以步辇从。"
                },
                {
                    "paragraph": "其二"
                },
                {
                    "paragraph": "柳色黄金嫩，梨花白雪香。玉楼巢翡翠，金殿鎻鸳鸯。"
                },
                {
                    "paragraph": "选妓随雕辇，征歌出洞房。宫中谁第一，飞燕在昭阳。",
                    "zhushu": "齐贤曰：十洲记：承渊有金台、玉楼。汉书：孝成赵皇后弟绝幸，为昭仪，居昭阳宫。"
                },
                {
                    "paragraph": "其三"
                },
                {
                    "paragraph": "卢橘为秦树，蒲萄出汉宫。烟花宜落日，丝管醉春风。"
                },
                {
                    "paragraph": "笛奏龙吟水，箫鸣凤下空。君王多乐事，还与万方同。",
                    "zhushu": "齐贤曰：应劭曰：伊尹书，箕山之东有卢橘，夏熟。大宛以蒲萄为酒，富人藏酒至万余石，久者至数十岁不改。汉使求蒲萄种归，天子种之离宫别馆之傍。元寿二年，单于来朝，舍之上林苑蒲萄宫。士赟曰：前汉志：丝曰弦，竹曰管。马融笛赋：近世羌笛从羌起，龙鸣水中不见已，截竹吹之，声相似。"
                },
                {
                    "paragraph": "其四"
                },
                {
                    "paragraph": "玉树春归日，金宫乐事多。后庭朝未入，轻辇夜相过。"
                },
                {
                    "paragraph": "笑出花间语，娇来竹下歌。莫教明月去，留着醉嫦娥。",
                    "zhushu": "齐贤曰：淮南子曰：羿请不死之药于西王母，其妻嫦娥窃之，奔于月。士赟曰：乐府玉树后庭花，陈后主所作，常与宫女学士及朝臣相和为诗，大乐令采其尤䡖艳者，以为此曲。"
                },
                {
                    "paragraph": "其五"
                },
                {
                    "paragraph": "绣户香风暖，纱窗曙色新。宫花争笑日，池草暗生春。"
                },
                {
                    "paragraph": "绿树闻歌鸟，青楼见舞人。昭阳桃李月，罗绮自相亲。",
                    "zhushu": "士赟曰：唐礼乐志：天受鸟歌，武后作也。天受，年号。鸟歌者，有鸟能人言万岁，因以制乐。昭阳，殿名。"
                },
                {
                    "paragraph": "其六"
                },
                {
                    "paragraph": "今日明光里，还须结伴游。春风开紫殿，天乐下珠楼。"
                },
                {
                    "paragraph": "艳舞全知巧，娇歌半欲羞。更怜花月夜，宫女笑藏钩。",
                    "zhushu": "齐贤曰：三辅旧事：桂宫内有明光殿。成帝纪：神光降集紫殿。谢眺诗：紫殿肃阴阴。三秦记曰：汉钩弋夫人手拳。时人傚之。目为藏钩。风土记：藏钩之戏。分二曹以较胜负。若人偶则敌对。若奇则使一人为游附。或属上曹。或属下曹。为飞鸟。又曰：为此戏必于正月。风土记：在臈祭后也。"
                },
                {
                    "paragraph": "其七"
                },
                {
                    "paragraph": "寒雪梅中尽，春风柳上归。宫莺娇欲醉，簷燕语还飞。"
                },
                {
                    "paragraph": "迟日明歌席，新花艳舞衣。晚来移彩仗，行乐泥光辉。"
                },
                {
                    "paragraph": "其八"
                },
                {
                    "paragraph": "水绿南薰殿，花红北阙楼。莺歌闻太液，凤吹绕瀛洲。"
                },
                {
                    "paragraph": "素女鸣珠珮，天人弄彩毬。今朝风日好，宜入未央游。",
                    "zhushu": "齐贤曰：萧何作未央宫，立东阙、北阙。史：武帝作建章宫，其北治大池，渐台高二十余丈，名曰太液池，中有蓬莱、方丈、瀛洲，象海中神山。士赟曰：淮南子曰：素女，黄帝时方术女。",
                    "type": 2
                },
                {
                    "paragraph": "清平调词三首",
                    "zhushu": "齐贤曰：乐史序太白事曰：天寳中，白供奉翰林，禁中。初重木芍药，得四本，红、紫、浅红、通白者，移植于兴庆池东沉香亭。会花开，上乘照夜车，太真妃以步辇从。诏选梨园中弟子尤者，得乐一十六色。李龟年以歌擅一时，手捧擅板，押众乐前，欲歌之。上曰：寳名苑，对妃子，焉用旧乐词。还命龟年持金花成，宣赐李白，立进清平调三章。白承诏，宿酲未解，因援笔赋之。龟年歌之。太真妃持玻璃七寳杯酌西凉州蒲萄酒，笑领歌辞，意甚厚。上因调玉笛以倚曲。毎曲徧将换，则迟其声以媚之。太真饮罢，剑绣中重拜。上自是顾李翰林尤异于学士。士赟曰：唐礼乐志：平调、清调，周房中乐遗声。",
                    "type": 2
                },
                {
                    "paragraph": "云想衣裳花想容，春风拂槛露华浓。若非群玉山头见，会向瑶台月下逢。"
                },
                {
                    "paragraph": "其二"
                },
                {
                    "paragraph": "一枝红艳露凝香，云雨巫山枉断肠。借问汉宫谁得似，可怜飞燕倚新粧。",
                    "zhushu": "齐贤曰：乐史太白遗事曰：白既为此词，太真尝吟之。高力士终以脱靴为深耻，曰：始以妃子怨李白，深入骨髓，何独拳拳如是耶？妃惊曰：何翰林学士能辱人如斯？力士曰：以飞燕指妃子，贱之甚矣。妃颇然之。上尝三欲命白官，卒为宫中所捍而止。士赟曰：传者谓高力士指摘飞燕之事，以激怒贵妃。予谓使力士而知书，则云雨巫山，岂不尤甚乎。此云枉断肠者，亦讥其曽为寿王妃。使寿王而未能忘情，是枉断肠矣。诗人比事引兴，深切著明，特读者以为常事而忽之耳。"
                },
                {
                    "paragraph": "其三"
                },
                {
                    "paragraph": "名花倾国两相欢，长得君王带笑看。解释春风无限恨，沉香亭北倚阑干。",
                    "zhushu": "齐贤曰：名花，指牡丹。倾国，指妃子。沉香亭以沉香为之。如栢梁台以栢香为之也。士赟曰：太白诗用意深远。非洞悟三百篇之旨趣者。未易窥其藩篱。晦庵所谓圣于诗者是也。清平乐词。宫中行乐词。其中数首。至得国风讽谏之体。如玉楼巢翡翠。金殿鎻鸳鸯。是讽其金殿玉楼。不为延贤之地。徒使女子小人居之也。选妓随雕辇，征歌岀洞房。是讽其不好德而好色，不听雅乐而听郑声也。宫中谁第一，飞燕在昭阳。是以飞燕比贵妃，妃与赵飞燕事迹全相类。盖欲使明皇以古为鉴，知飞燕之为汉祸水，而不惑溺于贵妃也。君王多乐事，还与万方同。是讽其与民同乐也。今朝风日好，宜向未央游。是讽其躭游宴之乐，而临政视事于未央也。是时明皇有声色之惑，多不视朝，故因及之也。言在于此，意在于彼，正得谲谏之体。太白才得近君，当时人所难言者，即寓讽谏之意于诗内，使明皇因诗而有悟，其社稷苍生庶有瘳乎？岂曰小补之哉？",
                    "type": 2
                },
                {
                    "paragraph": "鼓吹入朝曲",
                    "zhushu": "士赟曰：鼓吹入朝曲。即汉短箫铙歌三十二曲中之鼓吹曲也。太白命题。添入朝字耳。或者谓讽永王入朝而作。",
                    "type": 2
                },
                {
                    "paragraph": "金陵控海浦，渌水带吴京。铙歌列骑吹，飒沓引公卿。"
                },
                {
                    "paragraph": "槌钟速严收，伐鼓启重城。",
                    "zhushu": "齐贤曰：唐升州，楚共王里，故曰金陵。古今注：短箫铙歌，军乐也。黄帝使岐伯作，以建武阳盛德，劝战士也。周礼所谓王大捷则令凯乐，军大捷则令凯歌者也。士赟曰：乐府汉、晋有短箫铙歌二十二曲。骑吹者，即唐礼乐志所谓北狄乐，皆马上之声。自后汉以鼓吹为军中乐，马上奏之。"
                },
                {
                    "paragraph": "天子凭玉几，剑履若云行。日出照万户，簮𥚑烂明星。"
                },
                {
                    "paragraph": "朝罢沐浴闲，遨游阆风亭。济济双阙下，欢娯乐恩荣。",
                    "zhushu": "齐贤曰：周礼：天子左右玉几。魏志：功臣则赐剑履上殿。阆风，山名，在昆仑上。士赟曰：此篇全得国风之体，其为讽永王璘入朝无疑。末句归美朝罢休闲，欢娯如此，恩荣如此，其气槩亦可见矣。",
                    "type": 2
                },
                {
                    "paragraph": "秦女休行",
                    "zhushu": "古诗，魏朝恊律都尉左延年所作，今拟之。",
                    "type": 2
                },
                {
                    "paragraph": "西门秦氏女，秀色如琼花。手挥白杨刀，清昼杀雠家。"
                },
                {
                    "paragraph": "罗袖洒赤血，英声凌紫霞。直上西山去，关吏相邀遮。"
                },
                {
                    "paragraph": "婿为燕国王，身被诏狱加。犯刑若履虎，不畏落瓜牙。"
                },
                {
                    "paragraph": "素颈未及断，摧眉伏泥沙。金鸡忽放赦，大辟得宽賖。"
                },
                {
                    "paragraph": "何惭聂政姊，万古共惊嗟。",
                    "zhushu": "齐贤曰：唐百官志中尚署令掌供赦日，树金鸡于仗南，竿长七尺，有鸡高四尺，黄金饰首衔，绛幡长七尺，承以彩盘，维以绛绳，将作监供焉。击㭎鼓干声，集百官父老囚徒。坊小儿得鸡首者，官与钱购，或取绛幡而已。书吕刑大辟之罚。其属二百。史：聂政为严仲子报𬽦刺杀韩相侠累，因自破面扶眼，自屠出肠，遂死。韩取聂政尸暴于市，购问莫知谁。聂政姊荣闻如韩古，伏尸哭极哀，曰：是轵深井里，所谓聂政者也。以妾尚在之故，重自刑以绝从。妾其柰何畏没身之诛，终灭贤弟之名。大惊。韩市人，乃大呼天者三，卒於邑，悲哀而死，政之旁。晋、楚、齐、卫闻之，皆曰：非独政能也，乃其姊亦烈女也。士赟曰：此言勇于报𬽦冒犯刑宪如履虎尾，而不畏落虎之瓜牙也。隋礼仪志：齐赦日，则武库令设金鸡及鼓于闾门外之右，集囚于阙前，挝鼓千声释焉。",
                    "type": 2
                },
                {
                    "paragraph": "秦女卷衣",
                    "zhushu": "齐贤曰：乐府解题有秦女卷衣，言卷衣以赠所欢。莫筠歌曰：咸阳春草芳，秦女卷衣裳。士赟曰：乐府遗声佳丽四十七曲，有秦女卷衣。",
                    "type": 2
                },
                {
                    "paragraph": "天子居未央，妾侍卷衣裳。顾无紫宫宠，敢拂黄金床。"
                },
                {
                    "paragraph": "水至亦不去，熊来尚可当。微身奉日月，飘若萤之光。"
                },
                {
                    "paragraph": "愿君采葑菲，无以下体妨。",
                    "zhushu": "齐贤曰：汉书：元帝行幸虎圈斗兽，后宫皆作熊逸出圈，攀槛欲上殿，左右皆惊走。冯婕妤直前，当熊而立，左右格杀熊。上问何故当熊？对曰：猛兽得人而止，妾恐熊至御座，故以妾当之。诗：采葑采菲，无以下体。葑，蔓菁。菲，土瓜。比二菜者，皆上下可食。然其根有美时，有恶时，采之者不可以根恶时并弃其叶。士赟曰：刘向烈女传曰：楚昭王夫人，齐女也。昭王出游，留夫人渐台上。江水大至，遣使者迎夫人，忘持符。夫人曰：王与宫人约，召必以符。今使者不持符，妾不敢行。于是使返取符，未还，台已坏，沉水而死。此亦比兴之作焉。观其末章，亦微而显矣。",
                    "type": 2
                },
                {
                    "paragraph": "东武吟",
                    "zhushu": "一作岀东门后书怀留别翰林诸公。士赟曰：东武吟，即乐府正声东：门行也。晋乐奏古辞云：岀东门，不顾归。言士有贫，不安其居，拔剑去，妻子牵衣留之，愿共餔糜斯足，不求富贵也。太白诗则自述其志也。又王僧虔技录：相和歌楚调十曲，有东武吟，亦曰东武琵琶吟行。",
                    "type": 2
                },
                {
                    "paragraph": "好古笑流俗，素闻贤达风。方希佐明主，长揖辞成功。"
                },
                {
                    "paragraph": "白日在高天，回光烛微躬。",
                    "zhushu": "齐贤曰：尚书序：好古博雅君子。汉书：郦生长揖不拜。"
                },
                {
                    "paragraph": "恭承凤风诏，歘起云萝中。"
                },
                {
                    "paragraph": "清切紫霄逈，优游丹禁通。",
                    "zhushu": "齐贤曰：事始曰：石季龙置戏马观，上安诏书，用五色𥿄衔于木凤口，而颁行禁中。门户有禁，非侍御不得入。"
                },
                {
                    "paragraph": "君王赐颜色，声价凌烟虹。"
                },
                {
                    "paragraph": "乘舆拥翠盖，扈从金城东。寳马丽绝景，锦衣入新丰。",
                    "zhushu": "齐贤曰：明皇尝赐太白锦袍。士赟曰：舆服志：乘舆大驾，公卿奉引，太仆御，大将军叅乘，属车八十一乘，千乘万骑，名曰卤薄。"
                },
                {
                    "paragraph": "依岩望松雪，对酒鸣丝桐。因学杨子云，献赋甘泉宫。"
                },
                {
                    "paragraph": "天书美片善，清芬播无穷。",
                    "zhushu": "齐贤曰：汉成帝时，杨雄从上幸甘泉，还，奏甘泉赋以风。"
                },
                {
                    "paragraph": "一朝去金马，飘落成飞蓬。"
                },
                {
                    "paragraph": "宾客日疏散，玉樽亦已空。",
                    "zhushu": "士赟曰：待诏金马门，详见一卷。史：孟尝君废，诸客皆去。冯驩曰：富贵多士，贫贱寡友，事之固然也。今君失位而宾客皆去，事之固然也。汉书：孔融喜后进，宾客日盈其门，常叹曰：坐上客常满，樽中酒不空，吾无忧矣。此反其意而用之。"
                },
                {
                    "paragraph": "才力犹可倚，不惭世上雄。"
                },
                {
                    "paragraph": "闲作东武吟，曲尽情未终。书此谢知己，吾寻黄绮翁。",
                    "zhushu": "齐贤曰：东武、太山，皆齐之士风，弦歌讴吟之曲名也。士赟曰：此诗乃太白放黜之后，作此以别知己者。抱材于世，始遇而卒不合，见知而不见用。卒章曰：闲作东武吟，曲尽情未终，书此谢知已。吾寻黄绮翁，惓恋不忘之意，悠然见于辞外，亦可慨叹也已。",
                    "type": 2
                },
                {
                    "paragraph": "邯郸才人嫁为厮养卒妇",
                    "zhushu": "士赟曰：乐府遗声佳丽四十八曲，有邯郸才人嫁为厮养卒妇，盖古有是事也。",
                    "type": 2
                },
                {
                    "paragraph": "妾本崇台女，杨蛾入丹阙。自倚颜如花，宁知有雕歇。",
                    "zhushu": "齐贤曰：杜预注左氏：歇，尽也。士赟曰：崇台在邯郸，盖本六国时赵武灵王故台也。"
                },
                {
                    "paragraph": "一辞玉阶下，去若朝云没。毎忆邯郸城，深宫梦秋月。"
                },
                {
                    "paragraph": "君王不可见，惆怅至明发。",
                    "zhushu": "齐贤曰：邯郸县。在磁州东北七十里。士赟曰：此诗太白既黜之作也。特借此发兴。叙其睽遇之始末耳。然其辞意眷顾宗国。系心君王。亦得骚之遗意欤。",
                    "type": 2
                },
                {
                    "paragraph": "出自蓟北门行",
                    "zhushu": "士赟曰：乐府遗声。都邑三十四曲。有自出蓟北门行。太白此词。则必为开元天寳之际。命将征伐吐谷浑。奚怒吐蕃而作也。",
                    "type": 2
                },
                {
                    "paragraph": "虏阵横北荒，胡星耀精芒。羽书速惊电，烽火昼连光。"
                },
                {
                    "paragraph": "虎竹救边急，戎车森已行。",
                    "zhushu": "齐贤曰：羽书，羽檄也。汉高祖曰：吾以羽檄征天下兵。"
                },
                {
                    "paragraph": "明主不安席，按剑心飞扬。"
                },
                {
                    "paragraph": "推毂出猛将，连旗登战场。兵威冲绝幕，杀气凌穹苍。",
                    "zhushu": "齐贤曰：古遣将岀征伐，人君亲推其毂曰阃，以外将军制之。沙土曰幕，直渡曰绝。"
                },
                {
                    "paragraph": "列卒赤山下，开营紫塞傍。孟冬风沙紧，旌旗飒雕伤。"
                },
                {
                    "paragraph": "画角悲海月，征衣卷天霜。",
                    "zhushu": "士赟曰：唐地理志：开元二年，复置松漠都督府，领州八，以伏部分置赤山州、紫塞事并见四卷注。"
                },
                {
                    "paragraph": "挥刃斩楼兰，弯弓射贤王。"
                },
                {
                    "paragraph": "单于一平荡，种落自奔亡。收功报天子，行歌归咸阳。",
                    "zhushu": "士赟曰：匈奴官号。置左右贤王。匈奴谓贤曰屠耆。故常以太子为左屠耆王。传。介子斩楼兰王事见前。种落者。谓宗种部落也。此诗天寳己前之作也。有颂之体焉。",
                    "type": 2
                },
                {
                    "paragraph": "洛阳陌",
                    "zhushu": "士赟曰：乐府遗声，都邑三十四曲，有洛阳陌。",
                    "type": 2
                },
                {
                    "paragraph": "白玉谁家郞，回车渡天津。看花东陌上，惊动洛阳人。",
                    "zhushu": "士赟曰：天津，桥名。风俗通：南北曰阡，东西曰陌。",
                    "type": 2
                },
                {
                    "paragraph": "北上行",
                    "zhushu": "士赟曰：乐府征行曲。太白此词。则言从军征役之苦。",
                    "type": 2
                },
                {
                    "paragraph": "北上何所苦，北上缘太行。磴道盘且峻，巉岩凌穹苍。"
                },
                {
                    "paragraph": "马足蹶侧石，车轮摧高岗。",
                    "zhushu": "齐贤曰：九域志：太行山在怀州。魏武苦寒行曰：北上太行山，艰哉何危危。羊肠坂诘屈，车轮为之摧。士赟曰：磴道，阁道也。"
                },
                {
                    "paragraph": "沙尘接幽州，烽火连朔方。"
                },
                {
                    "paragraph": "杀气毒剑戟，严风裂衣裳。奔鲸夹黄河，凿齿屯洛阳。",
                    "zhushu": "齐贤曰：此诗乃禄山初反时作也。凿齿，指禄山，奔鲸，指史思明、崔乾祐之徒。淮南子注曰：尧时窫窳、刲豕、凿齿皆为人害。窫窳、类䝙、虎瓜食人。服虔曰：凿齿长五尺，似凿，亦食人。"
                },
                {
                    "paragraph": "前行无归日，返顾思旧郷。惨慽氷雪里，悲号绝中肠。"
                },
                {
                    "paragraph": "尺布不掩体，皮肤剧枯桑。汲水涧谷阻，采薪陇坂长。"
                },
                {
                    "paragraph": "猛虎又掉尾，磨牙皓秋霜。草木不可餐，饥饮零露浆。"
                },
                {
                    "paragraph": "叹此北上苦，停𩥵为之伤。何日王道平，开颜睹天光。",
                    "zhushu": "士赟曰：按，北上行者。征行之曲。言行役者之苦也。太白此诗。其作于至德之后乎。隐然有国风爱君忧国。劳而不怨。厌乱思治之意。读者其母忽诸。",
                    "type": 2
                },
                {
                    "paragraph": "短歌行",
                    "zhushu": "士赟曰：乐府诗古皆有此词。言人寿不可得长。思与知友及时为乐。并自戒朂之意。太白此词虽拟之。然其辞意则出于骚。肆为诞辞以寄兴而已。",
                    "type": 2
                },
                {
                    "paragraph": "白日何短短，百年苦易满。苍穹浩茫茫，万劫太极长。"
                },
                {
                    "paragraph": "麻姑垂两鬓，一半已成霜。天公见玉女，大笑亿千场。"
                },
                {
                    "paragraph": "吾欲揽六龙，回车挂扶桑。北斗酌美酒，劝龙各一觞。"
                },
                {
                    "paragraph": "富贵非所愿，与人驻颜光。",
                    "zhushu": "齐贤曰：劫，世也。儒谓之世，道谓之尘，佛谓之劫。神异传曰：东王公与玉女投壶，设有不接，天为之笑，开口流光，今电是也。士赟曰：康伯曰：太极者，无朕之称，不可得而名也。",
                    "type": 2
                },
                {
                    "paragraph": "空城雀",
                    "zhushu": "士赟曰：乐府内鸟兽二十一曲。有空城雀。却不言所始。太白此词。则假雀以兴孤介之士。安于命义。幸得禄仕以自养。苟避䜛妬之患足矣。不肯依附权势。逾分贪求也。",
                    "type": 2
                },
                {
                    "paragraph": "嗷嗷空城雀，身计何戚促。本与鹪鹩群不随凤凰族。",
                    "zhushu": "齐贤曰：鹪鹩，微小黄雀也。関东谓之士雀，又云女工，又云巧妇，又云女匠。张茂先鹪鹩赋曰：巢林不过一枝，每食不过数粒。"
                },
                {
                    "paragraph": "提携四黄口，饮乳未尝足。",
                    "zhushu": "士赟曰：刘向说苑：孔子见罗者，其所得者皆黄口也。孔子曰：黄口尽得，大爵独不得，何也？罗者对曰：黄口从大爵者不可得，大爵从黄口者可得。孔子顾谓弟子日：君子慎所从，不得其人，则有罗网之患。"
                },
                {
                    "paragraph": "食君糠粃余，常恐乌鸢逐。",
                    "zhushu": "士赟曰：刘向新序：邹穆公有令，食凫鴈必以粃，无得以粟。于是仓无粃而求易于民，二石粟而得一石粃。吏以为费，请以粟食之。穆公日：去，非汝所知也。夫百姓饱牛而耕，暴背而耘，岂为鸟兽哉？粟米，人之上食，柰何其以养鸟？夫取仓之粟而移之于民，此非吾之粟乎？鸟苟食邹之粃，不害食之粟也。粟之在仓与民，于我何择？"
                },
                {
                    "paragraph": "耻涉太行险，羞营覆车粟。",
                    "zhushu": "齐贤曰：益部耆旧传曰：杨宣为河内太守，行县，有群雀鸣桑树上，宣谓吏曰：前有覆车粟。"
                },
                {
                    "paragraph": "天命有定端，守分绝所欲。",
                    "zhushu": "齐贤曰：孟子曰：莫之为而为者，天也；莫之至而至者，命也。",
                    "type": 2
                },
                {
                    "paragraph": "菩萨蛮",
                    "zhushu": "士赟曰：按此二词，至今其调犹存，其所自始乎。",
                    "type": 2
                },
                {
                    "paragraph": "平林漠漠烟如织，寒山一带伤心碧。瞑色入高楼，有人楼上愁。玉阶空伫立，宿鸟归飞急。何处是归程，长亭连短亭。",
                    "type": 2
                },
                {
                    "paragraph": "忆秦娥",
                    "type": 2
                },
                {
                    "paragraph": "箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙",
                    "zhushu": "。士赟曰：西京杂记：汉有乐游苑。"
                }
            ]
        },
        {
            "name": "李太白诗卷之六",
            "paragraphs": [
                {
                    "paragraph": "李太白诗卷之六",
                    "type": 1
                },
                {
                    "paragraph": "乐府",
                    "type": 2
                },
                {
                    "paragraph": "发白马",
                    "zhushu": "士赟曰：乐府遗声。车马六曲，有白马篇。亦曰齐瑟行。",
                    "type": 2
                },
                {
                    "paragraph": "将军发白马，旌节度黄河。箫皷聒川岳，沧溟涌涛波。"
                },
                {
                    "paragraph": "武安有振瓦，易水无寒歌。",
                    "zhushu": "齐贤曰：九域志：滑州灵河郡冶白马县黎阳津，一名白马津。史记赵奢传：秦伐韩，军于阏与，王令赵奢救之。去邯郸三十里，秦军武安西，鼓噪勒兵，武安屋瓦尽振。士赟曰：周礼秋官小行人掌达天子之六节，山国用虎节，士国用人节，泽国用龙节，皆以金为之。道路用旌节，门阙用符节，都鄙用管节，皆以竹为之。山海经：溟海无风而洪波百丈。"
                },
                {
                    "paragraph": "铁骑若雪山，饮流涸滹沱。",
                    "zhushu": "齐贤曰：滹沱河，在今深州。士赟曰：雪山，山名，在西。铁，骑马之带甲者，其多如山，其白如雪。"
                },
                {
                    "paragraph": "扬兵猎月窟，转战畧朝那。",
                    "zhushu": "士赟曰：后汉地理志：安定郡在洛阳西千七百里，有朝那城。"
                },
                {
                    "paragraph": "倚剑登燕然，边锋列嵯峨。",
                    "zhushu": "齐贤曰：汉书：燕然山去塞三千余里。"
                },
                {
                    "paragraph": "萧条万里外，耕作五原多。"
                },
                {
                    "paragraph": "一扫清大漠，包虎戢金戈。",
                    "zhushu": "士赟曰：郑玄曰：包干戈以虎皮，明能以武服兵也。师古曰：扫者，谓尽除之，如扫地然。",
                    "type": 2
                },
                {
                    "paragraph": "陌上桑",
                    "zhushu": "士赟曰：乐府相和歌有陌上桑，亦曰艶歌，罗敷行，亦曰日出东南隅行，亦曰日出行，亦曰采桑曲，曹魏改曰望云曲。按古词陌上桑有二，此则引鲁秋胡之事以为证也。崔豹古今注曰：罗敷者，邯郸秦氏女也，嫁千乘王仁，仁后为赵王家令。罗敷采桑于陌上，赵王登台，见而悦之，置酒欲夺焉。罗敷善弹筝，作陌上桑以自明，不从。其辞称罗敷采桑陌上，为使君所邀。罗敷盛夸其夫为侍中郎以拒之。或言与旧说不同，然侍中郎，汉官也。恐仁初为赵王家令，后为汉侍中郎也。呼赵王为使君者，郎君之称本于汉。恐言使君者，犹今言使头也。其辞有日出东南隅，照我秦氏楼之句，故亦曰日出东南隅行，亦曰日出行。别有秋胡行，其事与此不同。此其亦名陌上桑，致后人差互其说。如玉筠陌上桑云：秋胡始停马，罗敷未满匡。盖合为一事也。",
                    "type": 2
                },
                {
                    "paragraph": "美女渭桥东，春还事蚕作。五马如飞龙，青丝结金络。"
                },
                {
                    "paragraph": "不知谁家子，调笑来相谑。",
                    "zhushu": "齐贤曰：汉官仪：诸侯五马。士赟曰：渭桥在长安，见四卷。罗敷行曰：使君从南来，五马立踟蹰。又曰：青丝系马尾，黄金络马头。"
                },
                {
                    "paragraph": "妾本秦罗敷，玉颜艳名都。"
                },
                {
                    "paragraph": "绿条映素手，采桑向城隅。使君且不顾，况复论秋胡。",
                    "zhushu": "齐贤曰：罗敷歌曰：使君自有妇，罗敷自有夫。列女传：鲁秋胡㓗妇者，鲁秋胡子之妻。秋胡子既纳之，五日去而官于陈，五年乃归。未至其家，见路傍有美妇人方采桑，秋胡子悦之，下车谓曰：力田不如逢丰年，力耕不如遇公卿。吾有金，愿以与夫人。妇人曰：嘻，妇人当采桑以事舅姑，吾不愿人之金。秋胡子遂去，归家。奉金遗其母，使人呼其妇，妇至，乃向采桑者。秋胡子见之而惭，妇曰：束发修身，辞亲仕，五年始得还。乃悦路傍妇人，以金与之，是忘母，不孝也。妾不忍见不孝之人。遂投河死。士赟曰：古罗敷行，秦氏有好女，自名为罗敷。罗敷善蚕桑，采桑城南隅。又曰：使君谢罗敷，还可共载否？罗敷亦致辞：使君亦何愚。使君自有妇，罗敷自有夫。"
                },
                {
                    "paragraph": "寒螀爱碧草，鸣凤栖青梧。"
                },
                {
                    "paragraph": "托心自有处，但怪傍人愚。徒令白日暮，髙驾空踟蹰。",
                    "zhushu": "齐贤曰：螀音将，蝉属。士赟曰：毛诗注云：凤凰之性，非梧桐不栖。此六句乃是总括一篇之意，谓采桑之妇，托心各自在矣。路人挑之者，亦何愚哉！犹用世之士，各有所从，他人纵招之，岂能动其心哉？碧草、青梧亦古罗敷行，盛称其夫家好美之意也。",
                    "type": 2
                },
                {
                    "paragraph": "枯鱼过河泣",
                    "zhushu": "士赟曰：乐府遗声龙鱼六曲，有枯鱼，却无过河泣字。",
                    "type": 2
                },
                {
                    "paragraph": "白龙改常服，偶被豫且制。谁使尔为鱼，徒劳诉天帝。",
                    "zhushu": "士赟曰：刘向说苑：吴王欲从民饮，伍子胥谏曰：不可。昔白龙下清泠之渊，化为鱼，渔者豫且射中其目。白龙上诉天帝，天帝曰：当是之时，若安置而形？白龙对曰：我下清泠之渊，化为鱼。天帝曰：鱼固人所射也，若是，豫且何罪？夫白龙，天帝贵畜也；豫且，宋国贱臣也。白龙不化，豫且不射。今弃万乘之位，而从布衣之士饮酒，臣恐其有豫且之患矣。王乃止。"
                },
                {
                    "paragraph": "作书报鲸鲵，勿恃风涛势。涛落归泥沙，翻遭蝼蚁噬。",
                    "zhushu": "士赟曰：刘向说苑：吞舟之鱼，荡而失水，制于蝼蚁者，离其居也。"
                },
                {
                    "paragraph": "万乘慎出入，栢人以为识。",
                    "zhushu": "齐贤曰：史张耳传：汉七年，高祖从平城过赵，赵王朝夕𥘵鞲蔽目，上食礼甚卑，有子婿礼，高祖箕踞，甚慢易之。赵相贯高等为气怒，欲杀高祖。汉八年，上从东垣还，过赵，贯高等乃壁人，栢人要之置。上欲过宿，心动，问曰：县名为何？曰：栢人。栢人者，迫于人也。不宿而去。九年，贯高怨家上变告之，于是上皆并逮捕，治张敖之罪。识一作诫。士赟曰：栢人，属赵国。师古曰：本晋邑。",
                    "type": 2
                },
                {
                    "paragraph": "丁都护歌",
                    "zhushu": "士赟曰：古今乐录：丁都护歌者，彭城内史徐逵为鲁轨所杀，宋高祖使督护丁眸收𣩵之。逵妻，高祖长女也，呼眸至阁下，自问敛送之事，每问，辄叹息曰：丁都护。其声哀切，后人因其声，广其曲焉。",
                    "type": 2
                },
                {
                    "paragraph": "云阳上征去，两岸饶商贾。",
                    "zhushu": "齐贤曰：寰宇记：润州丹阳，旧名云阳，通物曰商，居卖曰贾。士赟曰：按润州图经，丹阳山，古云阳县也。秦时亦言其地有天子气，始皇凿北坑以败其势，截直道使阿曲，故谓之曲阿。后汉书地理志：吴郡丹徒、曲阿、由拳。注云：于寳搜神记曰：秦始皇东巡，望气者云：五百年后，江东有天子气。始皇令囚徒十万人污凿其地，表以恶名，故改之曰由拳县，即今丹阳也。"
                },
                {
                    "paragraph": "吴牛喘月时，拖船一何苦。"
                },
                {
                    "paragraph": "水浊不可饮，壶浆半成土。",
                    "zhushu": "齐贤曰：世说注云：今之水牛，唯产江淮间，故谓之吴牛。南士多暑，而此牛畏热，见月，疑是日，所以喘也。士赟曰：此言水浊而成泥也。"
                },
                {
                    "paragraph": "一唱都护歌，心摧泪如雨。"
                },
                {
                    "paragraph": "万人凿盘石，无由达江浒。君看石芒砀，掩泪悲千古。",
                    "zhushu": "齐贤曰：唐志作督护。此意谓行船于河，河水浑浊不可饮，虽使万人凿石以通江水，终不能得当热而渴饮。千古之人，视盘石芒砀然，岂不悲哉！汉书：高祖隐芒砀山泽间。应劭曰：芒音忙，属沛国。砀音唐，属梁国。二县之界。士赟曰：毛诗注：浒，水涯。此言江浒，则江之涯也。太白乐府，每篇必櫽括一事而作，非泛然而言者。此篇之意，是咏秦皇凿北坑以厌天子气之事，徒尔劳民凿石，而不知真主已在芒砀山泽间矣，非人力之所能胜也。触热拖船，就饮浊水，征夫之苦，徒兴千古之悲耳。或曰：诗者，所以抒下情而通风谕。此诗乃是为韦坚开广运潭而作，借秦为喻耳。按唐史：天寳初，江淮南租庸等使韦坚引淮水抵苑东望春楼下为潭，以聚江淮运船，役夫匠，通漕渠，发人丘陇，自江淮至京城，民间萧然愁怨，二年而成。三月，上幸望春楼，观新潭，名其潭曰广运。太白之诗，其为是欤。吴孙权时，亦尝遣校尉陈勋将屯田及作士三万人，凿句容中道，自小其至云阳西域通会市，作邸阁。今以首句观之，似咏此事，然诗意重在末句，故以秦事为证，附注吴事于末云。",
                    "type": 2
                },
                {
                    "paragraph": "相逢行",
                    "zhushu": "士赟曰：王僧虔技录曰：相和清调六曲，有相逢、狭路间行，亦曰长安有狭斜行，亦曰相逢行。",
                    "type": 2
                },
                {
                    "paragraph": "胡骑五花马，谒帝出银台。秀色谁家子，云车珠箔开。",
                    "zhushu": "士赟曰：李肇翰林志：学士每下直出门，谓之小三昧；出银台门上马，谓之大三昧。唐翰林故事：翰林院在右银台门内，麟德殿西重廊之后，盖天下伎能艺术见召者之所处。"
                },
                {
                    "paragraph": "金鞭遥指点，玉勒近迟回。夹毂相借问，疑从天上来。"
                },
                {
                    "paragraph": "蹙入青绮门，当歌共衔杯。衔杯映歌扇，似月云中见。",
                    "zhushu": "齐贤曰：汉武时，身毒国献连环羁，皆以白玉作之，马瑙石为勒，白光琉璃为鞍。"
                },
                {
                    "paragraph": "相见不得亲，不如不相见。相见情已深，未语可知心。"
                },
                {
                    "paragraph": "胡为守空闺，孤眠愁锦衾。锦衾与罗帏，缠绵会有时。"
                },
                {
                    "paragraph": "春风正澹荡，暮雨来何迟。愿因三青鸟，更报长相思。"
                },
                {
                    "paragraph": "光景不待人，须臾发成丝。当年失行乐，老去徒伤悲。"
                },
                {
                    "paragraph": "持此道宻意，母令旷佳期。",
                    "type": 2
                },
                {
                    "paragraph": "千里思",
                    "type": 2
                },
                {
                    "paragraph": "李陵没胡沙，苏武还汉家。迢迢五原关，朔雪乱边花。"
                },
                {
                    "paragraph": "一去隔绝国，思归但长嗟。鸿鴈向西北，因书报天涯。",
                    "zhushu": "士赟曰：汉书：李陵，字少卿，陇西成纪人。少时为侍中、建章监。天汉二年，将步骑五千与单于战，矢穷力尽，遂降匈奴，为右校王，病死。苏武，字子卿，以父任为郎，天汉元年，持节使匈奴，留十九年，竟全节归汉，拜典属国。匈奴传：胡地沙卤多。此篇是咏苏武归汉，李陵送别悲叹之意。末句鸿鴈向西北，因书报天涯者，是櫽括陵与武书所谓时因北风，复惠德音之语耳。",
                    "type": 2
                },
                {
                    "paragraph": "树中草",
                    "zhushu": "士赟曰：乐府遗声草木二十一曲，有树中草。",
                    "type": 2
                },
                {
                    "paragraph": "鸟衔野田草，误入枯桑里。",
                    "zhushu": "士赟曰：此谓桑寄生也。本草图经曰：桑寄生，出弘农山谷桑上，今处处有之，云是乌鸟食物。子落枝节间，感气而生。叶似橘而厚软，茎似槐枝而肥脆。三、四月生花，黄白色。六月、七月结实，黄色，如小豆大。"
                },
                {
                    "paragraph": "客土植危根，逢春犹不死。",
                    "zhushu": "士赟曰：服虔曰：取他处土以増髙为客土也。"
                },
                {
                    "paragraph": "草木虽无情，因依尚可生。如何同枝叶，各自有枯荣。",
                    "zhushu": "士赟曰：明皇之时。诸王相继诛戮。此诗似有感而作也。",
                    "type": 2
                },
                {
                    "paragraph": "君马黄",
                    "zhushu": "士赟曰：乐录汉短箫铙歌二十二曲。有君马黄。晋曰金陵运。言晋乘金运也。北齐曰定汝颕。言文襄遣清河王岳会周将王思政于长葛。汝颕悉平也。后周曰哲皇出。言高祖之圣德也。援古辞云：君马黄。臣马苍。二马同逐臣马良。终言美人归。以南以北。驾车驰马。令我心伤。但取第一句以命题。其主意不在马也。李白之作。其得古道乎？如张正见、蔡知君之流，只言马而已。按谢爕云：或听铙歌曲，惟吟君马黄。古人知音别曲，见于赋韵者如此。后世只于言语上计较，此道无闻。",
                    "type": 2
                },
                {
                    "paragraph": "君马黄，我马白。马色虽不同，人心本无隔。",
                    "zhushu": "齐贤曰：诗：我马玄黄，又亦白其马。士赟曰：兴者，谓马之毛色虽不同，而其为马则一也，人之才艺虽有异，而其为人则均也。"
                },
                {
                    "paragraph": "共作游冶盘，双行洛阳陌。长剑既照曜，高冠何绝赫。",
                    "zhushu": "齐贤曰：风俗通：东西曰陌。士赟曰：此言俱以才艺而进仕于朝也。后两句极贵显之形容也。"
                },
                {
                    "paragraph": "各有千金裘，俱为五矦客。",
                    "zhushu": "士赟曰：此言仕于朝者，各有所主也。"
                },
                {
                    "paragraph": "猛虎落陷穽，壮士时屈厄。相知在急难，独好亦何益。",
                    "zhushu": "士赟曰：此言士而遭厄。犹猛虎之落穽。虽有牙爪。无所复施。而同时侪軰。不能垂一指之援。独善其身。何取其为益者三友哉。此诗其伤朋友之道缺乎。抑白遭诬被谤之时所作也耶。婉而不迫。可谓得国风之体矣。",
                    "type": 2
                },
                {
                    "paragraph": "拟古",
                    "zhushu": "士赟曰：莆阳夹漈郑先生曰：始于太白。",
                    "type": 2
                },
                {
                    "paragraph": "融融白玉辉，映我青蛾眉。寳镜似空水，落花如风吹。"
                },
                {
                    "paragraph": "出门望帝子，荡𣻌不可期。安得黄鹤羽，一报佳人知。",
                    "zhushu": "士赟曰：兴者，谓当盛年之时，揽镜自照，叹其颜色之美好，未有仇也。复伤世之阅人，如水镜之无心，而人者暂少忽老，则似乎风中之花，时难得而易失。亦犹有志之士，当强仕之时，而不得进用，虽有致君之心，无自而遂，君门万里，固不可期矣。复曰：安得黄鹤羽，一报佳人知者。复冀夫在位之人，或者能汲引而进之于君侧也，其亦不忍自绝于君之意欤。",
                    "type": 2
                },
                {
                    "paragraph": "折杨柳",
                    "zhushu": "士赟曰：崔豹古今注：横吹，胡乐也。张骞入西域，传其法，唯得摩词、兜勒一曲。李延年因造新声二十八解，魏、晋以来不存，见用黄鹄、陇头、折杨柳等十曲。",
                    "type": 2
                },
                {
                    "paragraph": "垂杨拂绿水，摇艶东风年。花明玉关雪，叶暖金窗烟。"
                },
                {
                    "paragraph": "美人结长想，对此心凄然。攀条折春色，远寄龙庭前。",
                    "zhushu": "齐贤曰：班固燕然山铭注：老上单于五月大会龙庭，祭其先、天、地、鬼、神。",
                    "type": 2
                },
                {
                    "paragraph": "少年子",
                    "zhushu": "士赟曰：乐府遗声，游侠二十一曲，有少年子。",
                    "type": 2
                },
                {
                    "paragraph": "青云少年子，挟弹章台左。鞍马四边开，突如流星过。"
                },
                {
                    "paragraph": "金丸落飞鸟，夜入琼楼卧。夷齐是何人，独守西山饿。",
                    "zhushu": "士赟曰：章台、流星，并前卷注。",
                    "type": 2
                },
                {
                    "paragraph": "紫骝马",
                    "zhushu": "士赟曰：乐府鼓角横吹十五曲，有紫骝马。",
                    "type": 2
                },
                {
                    "paragraph": "紫骝行且嘶，双翻碧玉蹄。临流不肯渡，似惜锦障泥。"
                },
                {
                    "paragraph": "白云关山远，黄云海戍迷。挥鞭万里去，安得念春闺。",
                    "zhushu": "齐贤曰：晋王济善解马性，常乘一马，著连锦障泥，前有水，终不肯渡。济云：此必是惜障泥。使人解去，便渡。古今乐录：紫骝马曲，盖从君远戍怀归之曲。",
                    "type": 2
                },
                {
                    "paragraph": "少年行",
                    "zhushu": "士赟曰：乐府遗声。游侠三十二曲有少年行。",
                    "type": 2
                },
                {
                    "paragraph": "击筑饮美酒，剑歌易水湄。经过燕太子，结托并州儿。",
                    "zhushu": "士赟曰：并州儿事见五卷注。"
                },
                {
                    "paragraph": "少年负壮气，奋烈自有时。因击鲁勾践，争博勿相欺。",
                    "zhushu": "士赟曰：史刺客传：荆轲游于邯郸，鲁勾践与荆轲博，争道，鲁勾践怒而叱之，荆轲嘿而逃去，遂不复会。后为燕太子丹刺秦王，不中，败死。鲁勾践闻之，私曰：嗟夫，惜哉，其不讲于刺剑之术也。甚矣，吾不知人也。曩者，吾叱之，彼乃以我为非人也。"
                },
                {
                    "paragraph": "其二"
                },
                {
                    "paragraph": "五陵年少金市东，银鞍白马度春风。落花踏尽游何处，笑入胡姫酒肆中。",
                    "type": 2
                },
                {
                    "paragraph": "白鼻䯄",
                    "type": 2
                },
                {
                    "paragraph": "银鞍白鼻䯄，绿地障泥锦。细雨春风花落时，挥鞭直就胡姫饮。",
                    "zhushu": "齐贤曰：毛诗有马白颠。注：的颡也。尔雅：马黑喙曰䯄。西京杂记：汉武帝得贰师天马，常以玫瑰石为鞍，镂以金银鍮石，以绿地五色锦为蔽泥，后稍以熊罴皮为之。",
                    "type": 2
                },
                {
                    "paragraph": "豫章行",
                    "type": 2
                },
                {
                    "paragraph": "",
                    "zhushu": "士赟曰：王僧虔技录：相和歌清调六曲，有豫章行。"
                },
                {
                    "paragraph": "胡风吹代马，北拥鲁阳关。吴兵照海雪，西讨何时还。"
                },
                {
                    "paragraph": "半渡上辽津，黄云惨无颜。",
                    "zhushu": "齐贤曰：九域志：汝州鲁阳関，即鲁阳公与韩遘战挥戈退日处。"
                },
                {
                    "paragraph": "老母与子别，呼天野草间。"
                },
                {
                    "paragraph": "白马绕旌旗，悲鸣相追攀。白扬秋月苦，早落豫章山。",
                    "zhushu": "齐贤曰：史记：屈原曰：人穷则反本，故劳苦倦极，未尝不呼天也；疾痛惨怛，未尝不呼父母也。古豫章行：白杨初生时，乃在豫章山。"
                },
                {
                    "paragraph": "本为休明人，斩虏素不闲。岂惜战斗死，为君扫凶顽。"
                },
                {
                    "paragraph": "精感石没羽，岂云惮险艰。",
                    "zhushu": "齐贤曰：吕氏春秋：养由基射兕中石，矢饮羽。李广居右北平，出猎，见草中石，以为虎而射之，中石没羽。士赟曰：此言生于休明之世，有征无战之时，素不闲习战斗之事，然公尔忘私，国尔忘家，精诚所至，岂复惮险惜死哉？"
                },
                {
                    "paragraph": "楼船若鲸飞，波荡落星湾。"
                },
                {
                    "paragraph": "此曲不可奏，三军发成斑。",
                    "zhushu": "齐贤曰：史记注：船上为楼曰楼船。士赟曰：落星湾在今南康军城之右，唐时属江州及洪州。舆地广记曰：昔有星坠水化为石，夏秋之交，湖水方涨，则星石泛于波澜之上，至隆冬水涸，则可以步涉。寺居其上，曰法安院。笺云：大国三军，合三万七千五百人。言三万，举成数也。",
                    "type": 2
                },
                {
                    "paragraph": "沐浴子",
                    "zhushu": "士赟曰：乐府遗声游侠二十一曲，有沐浴子。",
                    "type": 2
                },
                {
                    "paragraph": "沐芳莫弹冠，浴兰莫振衣。处世忌太㓗，至人贵藏辉。",
                    "zhushu": "齐贤曰：屈原曰：新沐者必弹冠，新浴者必振衣。安能以身之察察，受物之汶汶者乎？五臣曰：察察，㓗白也。汶音问，垢尘也。"
                },
                {
                    "paragraph": "沧浪有钓叟，吾与尔同归。",
                    "zhushu": "士赟曰：沧浪钓叟，即屈原词所谓渔父者，此诗全櫽括渔父词之意。前诗含光混世贵无名，何用孤高比云月，亦此意也。其太白涉难后之辞乎。",
                    "type": 2
                },
                {
                    "paragraph": "高句骊",
                    "zhushu": "齐贤曰：隋书曰：夫余王尝得河伯女，生一卵，一男子破卵而出，名曰朱蒙。夫余之臣请杀之。朱蒙东南走，遇一大水，不可越，曰：我是河伯外孙日之子。于是鱼鳖积而成桥，朱蒙遂渡，追不及。朱蒙既建国，自号高句骊，以高为氏，都平壤，汉乐浪郡。士赟曰：乐府遗声蕃胡四曲，有高句骊。",
                    "type": 2
                },
                {
                    "paragraph": "金花折风帽，白马小迟回。翩翩舞广䄂，似鸟海东来。",
                    "zhushu": "士赟曰：按唐礼乐志，东夷乐有高丽、百济。中宗时，百济乐工人亡散，岐王为太常卿，复奏置之，然音伎多阙。舞者二人，紫大襃、裙𥜗，章甫冠、衣履。乐有筝、笛、桃皮觱篥、箜篌歌而已。金花帽、白马广䄂者，当时乐舞之饰，即所见而咏之。东海俊鹘名海东青，此喻其舞之快捷，如海东青之快健也。",
                    "type": 2
                },
                {
                    "paragraph": "静夜思",
                    "type": 2
                },
                {
                    "paragraph": "床前看月光，疑是地上霜。举头望山月，低头思故乡。",
                    "zhushu": "齐贤曰：古诗：征人相顾白如霜。",
                    "type": 2
                },
                {
                    "paragraph": "绿水曲",
                    "zhushu": "士赟曰：乐府解题。绿水者，古琴操名。",
                    "type": 2
                },
                {
                    "paragraph": "渌水明秋月，南湖采白苹。荷花娇欲语，愁杀荡舟人。",
                    "zhushu": "齐贤曰：马融长笛赋中取度于白雪、绿水。注：二曲名。",
                    "type": 2
                },
                {
                    "paragraph": "凤凰曲",
                    "type": 2
                },
                {
                    "paragraph": "嬴女吹玉箫，吟弄天上春。青鸾不独去，更有携手人。"
                },
                {
                    "paragraph": "影灭彩云断，遗声落西秦。",
                    "zhushu": "士赟曰：嬴女，弄玉也。",
                    "type": 2
                },
                {
                    "paragraph": "凤台曲",
                    "zhushu": "士赟曰：即古乐府萧史曲也。",
                    "type": 2
                },
                {
                    "paragraph": "尝闻秦帝女，传得凤凰声。是日逢仙子，当时别有情。"
                },
                {
                    "paragraph": "人吹彩箫去，天借绿云迎。曲在身不返，空余弄玉名。",
                    "zhushu": "士赟曰：全篇皆櫽括萧史、弄玉事。仙传：萧史得道。善吹箫。秦穆公以女弄玉妻之。遂教弄玉吹箫、作凤鸣。有凤来止其屋。公为作凤台。后弄玉乘凤。萧史乘龙升天而去。此诗专咏此事。",
                    "type": 2
                },
                {
                    "paragraph": "从军行",
                    "zhushu": "士赟曰：王僧虔宴乐：相和歌平调七曲，有从军行。",
                    "type": 2
                },
                {
                    "paragraph": "从军玉门道，逐虏金微山。",
                    "zhushu": "齐贤曰：九域志：肃州酒泉郡领玉门县，玉门関在焉。通典：羁縻州有金微山。𨽻振武军。"
                },
                {
                    "paragraph": "笛奏梅花曲，刀开明月环。",
                    "zhushu": "齐贤曰：桓伊善笛，撰落梅花曲，尤尽巧妙。士赟曰：古今乐录鼓角横吹十五曲，有梅花落，乃胡笳曲也。"
                },
                {
                    "paragraph": "鼓声鸣海上，兵气拥云间。愿斩单于首，长驱静铁关。",
                    "zhushu": "士赟曰：唐地理志：自焉耆西五十里过铁门関。",
                    "type": 2
                },
                {
                    "paragraph": "秋思",
                    "zhushu": "士赟曰：秋思，古琴操商调之曲。",
                    "type": 2
                },
                {
                    "paragraph": "春阳如昨日，碧树鸣黄鹂。芜然蕙草暮，飒尔凉风吹。"
                },
                {
                    "paragraph": "天秋木叶下，月冷莎鸡悲。坐愁群芳歇，白露凋华滋。",
                    "zhushu": "齐贤曰：诗注：仓庚，离黄也，亦作鹂。蕙草，即蕙也。古今注曰：莎鸡，一名促织，一名络纬，一名蟋蟀，谓其鸣如纺纬。士赟曰：此诗亦叹夫光景易流，功业不建，不知老之将至，徒与草木俱腐耳。有志者读之，当共为之喟然也。",
                    "type": 2
                },
                {
                    "paragraph": "春思",
                    "type": 2
                },
                {
                    "paragraph": "燕草如碧丝，秦桑低绿枝。当君怀归日，是妾断肠时。"
                },
                {
                    "paragraph": "春风不相识，何事入罗帏。",
                    "zhushu": "士赟曰：燕草者，燕地之草。秦桑者，秦地之桑也。燕北地寒，草生迟，当秦桑低绿之时，燕草方生如丝之碧也。秦桑低枝者，兴思妇之断肠也。言其夫方萌怀归之心，犹燕草之方生，妾则思君之久，先已肠断矣，犹秦桑之已低枝也。末句则兴此心贞㓗，非外物所能动也。此诗可谓得国风不淫不诽之体矣。",
                    "type": 2
                },
                {
                    "paragraph": "秋思",
                    "type": 2
                },
                {
                    "paragraph": "燕支黄叶落，妾望自登台。海上碧云断，单于秋色来。"
                },
                {
                    "paragraph": "胡兵沙塞合，汉使玉关回。征客无归日，空悲蕙草摧。",
                    "zhushu": "齐贤曰：单于，匈奴号也。颜师古曰：广大之貌，言其象天单于然也。唐志曰：沙州炖煌郡寿昌县西有阳関，西北有玉门関。士赟曰：燕支，山名，事见苐四卷诗注。按春思、秋思二诗，戍妇词尔。征夫不归，春而秋矣；登台而望，木叶黄落矣；秋髙马肥，戎事兴矣。汉使之出関者，亦既回矣；今而不归，是无归之日矣。兰蕙乃女人所佩，以宜男者，亦复就摧，是一年之光景又虚度矣。思妇之心当如何其悲也。东山其新，孔嘉其旧，如之何之气象，安得复见于后世哉！",
                    "type": 2
                },
                {
                    "paragraph": "子夜吴歌",
                    "zhushu": "齐贤曰：唐礼乐志：子夜，晋曲也。士赟曰：古今乐录：清商曲子。夜亦曰：子夜，吴声四时歌亦曰子夜吴歌。晋有女子名子夜，作是歌甚哀。晋武帝太元中，瑯琊王轲家有鬼歌之。子夜之音，同于白纻，皆清商调也。故梁武本白纻而为子夜吴声四时歌，明此子夜亦有晋声者，其实不离清商。",
                    "type": 2
                },
                {
                    "paragraph": "秦地罗敷女，采桑绿水边。素手青条上，红粧白日鲜。"
                },
                {
                    "paragraph": "蚕饥妾欲去，五马莫留连。",
                    "zhushu": "士赟曰：事见陌上桑。"
                },
                {
                    "paragraph": "其二"
                },
                {
                    "paragraph": "镜湖三百里，䓧蓞发荷花。五月西施采，人看隘若耶。"
                },
                {
                    "paragraph": "回舟不待月，归去越王家。",
                    "zhushu": "齐贤曰：九域志：越州若耶溪，即欧冶子铸劎之处。七赟曰：图经：镜湖在会稽郡南二十里。后汉马臻，顺帝永和九年为太守，于会稽、山阴二县界筑塘，周回三百一十里，以畜水。吴越春秋：越王使相者求美女于国中，得之苎罗山，鬻薪之女西施、郑旦家，饰以罗縠，教以行步，三年而献之吴王，有西施家。有东施家，姓施而在西，故曰西施。图经：若耶溪在会稽县东南，北流二十五里，与镜湖合。"
                },
                {
                    "paragraph": "其三"
                },
                {
                    "paragraph": "长安一片月，万户捣衣声。秋风吹不尽，总是玉关情。何日平胡虏，良人罢远征。",
                    "zhushu": "齐贤曰：唐志：京兆府有长安县，良人，夫也。",
                    "type": 2
                },
                {
                    "paragraph": "其四",
                    "type": 2
                },
                {
                    "paragraph": "明朝驿使发，一夜絮征袍。素手抽针冷，那堪把剪刀。"
                },
                {
                    "paragraph": "裁缝寄远道，几日到临洮。",
                    "zhushu": "齐贤曰：洮州，临洮郡，治临潭县。",
                    "type": 2
                },
                {
                    "paragraph": "对酒行",
                    "zhushu": "士赟曰：乐府相和歌三十曲，有对酒行古词，乃曹魏乐奏。",
                    "type": 2
                },
                {
                    "paragraph": "松子栖金华，安期入蓬海。此人古之仙，羽化竟何在。",
                    "zhushu": "齐贤曰：松子，赤松子也。九域志：婺州金华县金华山。士赟曰：神仙传：黄初平，丹谿人，年十五，家使牧羊，有道士见其良谨，将至金华山石室中四十余年，忽然不复念家，能坐在立亡。后易姓为黄初平，改字为赤松子。安期先生事见二卷注。"
                },
                {
                    "paragraph": "浮生速流电，倏忽变光彩。天地无雕换，容颜有迁改。",
                    "zhushu": "士赟曰：此天长地远岁不留之意。"
                },
                {
                    "paragraph": "对酒不肯饮，含情欲谁待。",
                    "zhushu": "士赟曰：此诗其太白知非之作乎。自少时见天台司马承祯。谓其有仙风道骨。继见贺知章。亦目其为谪仙人。后从道家者流受图箓。自负为三十六天帝外臣。有志于仙术。亦可知矣。今而老之将至，前说茫无寸验。因思古之所谓仙人。如赤松、安期者。亦不复再见于世。以知自古皆有死。死者无不化。所贵乎仙者。特其精神与天地同流耳。反老还童。留形住世之说诞也。古诗：浩浩阴阳移，年命如朝露。人世忽如寄，寿无金石固。万岁更相送。圣贤莫能度。服食求神仙，多为药所误。不如饮美酒，被服纨与素。良有以欤。太白亦祖此意而作也。",
                    "type": 2
                },
                {
                    "paragraph": "估客行",
                    "zhushu": "士赟曰：乐府清商曲、估客乐，齐武帝所作也。武帝为布衣",
                    "type": 2
                },
                {
                    "paragraph": "",
                    "zhushu": "时，常游樊邓，践祚已后，追忆往事，而作是歌。使太乐令刘瑶教习，百日无成。或启释寳月善音律，帝使寳月奏之，便就。敕歌者重为感忆之声。梁改为商旅行，其辞二首，亦曰：昔经樊邓后，假楫梅根渚。感昔追往事，意满情不叙。二曰：有信数寄书，无信长相忆。莫作瓶落井，一去无消息。"
                },
                {
                    "paragraph": "海客乘天风，将船远行役。譬如云中鸟，一去无踪迹。",
                    "type": 2
                },
                {
                    "paragraph": "捣衣篇",
                    "type": 2
                },
                {
                    "paragraph": "闺里佳人年十余，嚬蛾对影恨离居。忽逢江上春归燕，衔得云中尺素书。",
                    "zhushu": "齐贤曰：嚬蛾，嚬眉也。"
                },
                {
                    "paragraph": "玉手开缄长叹息，狂夫犹戍交河北。万里交河水北流，愿为双燕泛中洲。",
                    "zhushu": "齐贤曰：唐志：贞观十四年，平髙昌，以其地置西州交河郡中都督府，河水分流绕城下，因名交河。"
                },
                {
                    "paragraph": "君边云拥青丝骑，妾处苔生红粉楼。楼上春风日将歇，谁能揽镜看愁发。"
                },
                {
                    "paragraph": "晓吹员管随落花，夜捣戎衣向明月。明月高高刻漏长，真珠帘箔掩兰堂。"
                },
                {
                    "paragraph": "横垂寳幄同心结，半拂琼筵苏合香。",
                    "zhushu": "齐贤曰：杜预左氏注：幄，帐也。梁书：中天笁出苏合香，是诸香汁煎之。又曰：大秦人采苏合，先笮其汁以为香膏，乃卖其滓与人，展转达中国，不大香也。"
                },
                {
                    "paragraph": "琼筵寳幄连枝锦，灯烛荧荧照孤寝。"
                },
                {
                    "paragraph": "有便凭将金剪刀，为君留下相思枕。摘尽庭兰不见君，红巾拭泪生氤氲。"
                },
                {
                    "paragraph": "明年若更征边塞，愿作阳台一叚云。",
                    "zhushu": "士赟曰：礼记：妇人或赐之兰茞。赐受献诸舅姑。又左传燕姑梦兰事。则知兰者，妇人所佩之花。今夫从军，谁与媚哉。幽𣡡之情亦可见矣。末句曰：明年若更征边塞，愿作阳台一叚云。意谓滔滔不归。则惟有托梦以从其夫于四方上下耳。此亦极其怀思之形容也欤。",
                    "type": 2
                },
                {
                    "paragraph": "少年行",
                    "zhushu": "士赟曰：乐府遗声，游狭三十一曲，有少年行。",
                    "type": 2
                },
                {
                    "paragraph": "君不见淮南少年游侠客，白日毬猎夜拥掷。呼卢百万终不惜，报雠千里如咫尺。",
                    "zhushu": "齐贤曰：唐淮南道，古扬州之地。荀悦曰：立气岸，作威福，结私交，以立强于世者，谓之游侠。士赟曰：何无忌传：刘毅家无担石之储，樗蒲一掷百万。"
                },
                {
                    "paragraph": "少年游侠好经过，浑成装束皆绮罗。兰蕙相随喧妓女，风光去处满笙歌。"
                },
                {
                    "paragraph": "骄矜自言不可有，侠士堂中养来久。好鞍好马乞与人，十千五千旋沽酒。"
                },
                {
                    "paragraph": "赤心用尽为知己，黄金不惜栽桃李。桃李栽来几度春，一回花落一回新。",
                    "zhushu": "齐贤曰：汉游侠叙曰：布衣游侠剧孟、郭解之徒，驰骛于闾阎，权行州域，力折公侯，众庶觊而慕之，虽其陷于刑辟，自与杀身成名，若季路、𬽦牧死而不悔也。"
                },
                {
                    "paragraph": "府县尽为门下客，王侯皆是平交人。男儿百年且乐命，何须徇书受贫病。"
                },
                {
                    "paragraph": "男儿百年且荣身，何须徇节甘风尘。衣冠半是征战士，穷儒浪作林泉民。"
                },
                {
                    "paragraph": "遮莫枝根长百丈，不如当代多还往。遮莫姻亲连帝城，不如当身自簮缨。"
                },
                {
                    "paragraph": "看取富贵眼前者，何用悠悠身后名。",
                    "zhushu": "士赟曰：遮莫，方言也。遮音折。此篇末章上二句，辞意迫切，似非太白之作，具眼者必能辨之。",
                    "type": 2
                },
                {
                    "paragraph": "长歌行",
                    "zhushu": "齐贤曰：陆士衡乐府有长歌行。古今注：长歌，言寿命长短定分，不妄求也。",
                    "type": 2
                },
                {
                    "paragraph": "桃李待日开，荣华照当年。东风动百物，草木尽欲言。"
                },
                {
                    "paragraph": "枯枝无丑叶，涸水吐清泉。大力运天地，羲和无停鞭。"
                },
                {
                    "paragraph": "功名不早著，竹帛将何宣。桃李务青春，谁能贯白日。"
                },
                {
                    "paragraph": "富贵与神仙，蹉跎成两失。金石犹销铄，风霜无久质。"
                },
                {
                    "paragraph": "畏落日月后，强饮歌与酒。秋霜不惜人，倏忽侵蒲柳。",
                    "zhushu": "士赟曰：古诗：浩浩阴阳移。年命如朝露。人生忽如寄。寿无金石固。万岁更相送。圣贤莫能度。服药求神仙。多为药所误。不如饮美酒。被服纨与素。又，人生非金石。岂能长寿考。奄忽随物化。荣名以为寳。此诗意全出于此。富贵神仙。蹉跎两失。亦白自叹之意欤。",
                    "type": 2
                },
                {
                    "paragraph": "长相思",
                    "type": 2
                },
                {
                    "paragraph": "日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。",
                    "zhushu": "齐贤曰：西京杂记：赵后有寳琴，曰凤凰，皆以金玉隐起，为龙螭、鸾凤、列女之状。蜀都赋：巴姫弹弦，鸳鸯弦，以雌雄也。或曰：成都雷氏善琢琴，故曰蜀琴。"
                },
                {
                    "paragraph": "此曲有意无人传，愿随春风寄燕然。忆君迢迢隔青天。"
                },
                {
                    "paragraph": "昔时横波目，今作流泪泉。不信妾肠断，归来看取明镜前。",
                    "zhushu": "齐贤曰：晋书：嵇康宿华阳亭引琴而弹，夜分，忽有客诣之，称是古人，与康共谈音律，因索琴弹之，而为广陵散，声调绝伦，遂以受康，仍誓不传人，亦不言其姓字。士赟曰：此亦戍归词也。词意悲而不伤，怨而不诽，可谓得国风体矣。",
                    "type": 2
                },
                {
                    "paragraph": "猛虎行",
                    "zhushu": "士赟曰：王僧虔技录：相和歌平调七曲，有猛虎行。",
                    "type": 2
                },
                {
                    "paragraph": "朝作猛虎行，暮作猛虎吟。肠断非关陇头水，泪下不为雍门琴。",
                    "zhushu": "齐贤曰：唐陇州汧阳郡汧阳县有垅山。雍门琴见前卷。士赟曰：陇头水亦古乐府别离之曲，正与雍门琴相对。郭伸产秦州记曰：陇山东西百八十里，登山岭东望秦川四五百里，极目泯然。山东人行役升此而顾瞻者，莫不悲思，故歌曰：陇头流水，分离四下，念我行役，飘然矌野。登髙远望，涕零双堕。"
                },
                {
                    "paragraph": "旌旗缤纷两河道，战鼓惊山欲颠倒。",
                    "zhushu": "齐贤曰：两河道，河南、河北也。"
                },
                {
                    "paragraph": "秦人半作燕地囚，胡马翻衔洛阳草。",
                    "zhushu": "齐贤曰：天寳十四载十一月，安禄山反。十一月丁酉，陷东京。十五载六月己亥，陷京师。以张通儒为西京留守，崔光远为京兆尹，安思顺屯苑中，镇関中。禄山命搜捕百官、宦者、宫女等，每获数百人，辄以卫送洛阳。陈希烈、张均、张垍皆降。禄山以希烈、垍为相。肃宗问李泌：强敌如此，何时可定？泌曰：臣观贼所获女子、金帛皆输之范阳，此岂有雄据四海之志士？赟曰：秦人半作燕地囚者，唐都长安，秦地也。京师既陷，则人被驱虏而归于幽、燕也。胡马翻衔洛阳草者，贼兵屯东京时，牧马于洛阳也。"
                },
                {
                    "paragraph": "一输一失关下兵，朝降夕叛幽蓟城。",
                    "zhushu": "齐贤曰：一输一失，谓正月，安庆绪寇潼関，哥舒翰击却之。六月，上遣使趣翰进兵复陜、洛，翰抚膺恸哭，引兵出関，遇崔乾祐军于灵寳西，大败乾祐，遂克潼関。火拔归仁，执翰以降。朝降夕叛，谓至德二载正月。安庆绪杀禄山即位，以史思明为范阳节度，牛廷玠领安阳军事。十月，广平王俶与回纥叶护入洛阳，庆绪走保邺、耿仁智说思明归朝廷，思明即囚安承庆，遣其将窦子昻奉表以所部十三郡及兵八万来降，并帅河东节度髙秀岩亦降。十二月，子昻至京师，上以思明为归义王、范阳节度。乾元元年六月，李光弼以思明终叛，阴使乌承恩图之。承恩多以私财募部曲及数衣妇人服。诣诸将营说诱之。诸将以白思明。思明执承恩。集将佐西向大哭曰。臣以三十万众降朝廷。何负陛下！而欲杀臣。命表云：陛下不为臣诛光弼。臣当自引兵就太原诛之。乾元二年，再反。正月，僣称大圣周王。夏四月。更号大燕。自称应天皇帝。"
                },
                {
                    "paragraph": "巨鳌未斩海水动，鱼龙奔走安得宁。"
                },
                {
                    "paragraph": "颇似楚汉时，翻覆无定止。朝过博浪沙，暮入淮阴市。"
                },
                {
                    "paragraph": "张良未遇韩信贫，刘项存亡在两臣。蹔到下邳受兵略，来投漂母作主人。"
                },
                {
                    "paragraph": "贤哲栖栖古如此，今时亦弃青云士。",
                    "zhushu": "齐贤曰：史张良者，其先韩人。秦灭韩，良求刺客刺秦王，为韩报𬽦，东见沧海君，得力士，为铁椎，重百二十斤，徂击秦皇帝博浪沙中，误中副车。良乃更姓名，亡匿下邳。良常游下邳圯上，有一老父出一编书，曰：读此为王者师矣。旦视之，乃太公兵法。良因习读之，遇沛公略地下邳西，遂属焉。数以兵法说沛公，沛公常用其策。良曰：沛公殆天授。故遂从之不去。韩信，淮阴人也，贫无行，钓于城下。诸漂母有一毋，见信，饥，饭信，竟漂数十日。信喜，谓漂母曰：吾必有以重报毋。毋怒曰：大丈夫不能自食，吾哀王孙而进食，岂望报乎！项梁渡淮，信从之。梁败，又属羽，羽以为郎中，数以策干羽，羽不用。信亡楚归汉，汉王以为大将。"
                },
                {
                    "paragraph": "有策不敢犯龙鳞。窜身南国避胡尘。"
                },
                {
                    "paragraph": "寳书玉剑挂高阁，金鞍骏马散故人。",
                    "zhushu": "士赟曰：翰曰：寳书，真经也。"
                },
                {
                    "paragraph": "昨日方为宣城客，掣铃交通二千石。",
                    "zhushu": "齐贤曰：宣城客者。太白自道也。尝有赠宣城宇文太守及赠宣城赵太守悦诗。"
                },
                {
                    "paragraph": "有时六博快壮心，遶床三匝呼一掷。",
                    "zhushu": "齐贤曰：招魂：菎蔽象棋有六博。王逸注：菎音昆，玉也。蔽，簙箸，以玉饰之。方言曰：秦晋间谓之簙，吴楚间谓之蔽，或谓之箭，或谓之棋。博雅曰：簙箸谓之箭，投六著，行六棋，故谓六簙。"
                },
                {
                    "paragraph": "楚人毎道张旭奇，心藏风云世莫知。",
                    "zhushu": "齐贤曰：唐张旭善草书而好酒，饮后号呼狂走，索笔变化无穷，若有神助，时人号为颠。初为常熟尉，有老人陈牒求判宿，昔又来，旭怒其烦，责之。老人曰：观公笔奇妙，欲以家藏耳。"
                },
                {
                    "paragraph": "三吴邦伯皆顾盻，四海雄侠两追随。",
                    "zhushu": "齐贤曰：通典曰：吴郡、吴兴、丹阳为三吴。士赟曰：两字盖白与旭而两也。"
                },
                {
                    "paragraph": "萧曹曾作沛中吏，攀龙附凤当有时。",
                    "zhushu": "齐贤曰：汉书：曹参，沛人也，秦时为狱掾，而萧何为王吏。耿纯说光武曰：士大夫从大王于矢石之间者，其计固望攀龙鳞，附凤翼，以成其所志耳。士赟曰：汉书赞曰：萧何、曹参起秦为刀笔吏，当时碌碌，未有奇节。汉兴，依日月之末光，为一代宗臣，盛矣哉！"
                },
                {
                    "paragraph": "溧阳酒楼三月春，杨花茫茫愁杀人。胡雏绿眼吹玉笛，吴歌白纻飞梁尘。",
                    "zhushu": "齐贤曰：唐志：升州江宁郡漂阳县。唐礼乐志：白纻，吴舞也。七略曰：汉鲁人虞公善雅歌，发声尽动梁上尘。"
                },
                {
                    "paragraph": "丈夫相见且为乐，槌牛檛鼓会众宾。我从此去钓东海，得鱼笑寄情相亲。",
                    "zhushu": "士赟曰：任公钓鱼事。见一卷。按：此诗似非太白之作。用事既无伦理。徒尔肆为狂诞之辞。首尾不相照应。脉络不相贯串。语意斐率。悲欢失据。必是他人之诗，窜入集中，岁久难别。前辇识者，苏东坡、黄山谷、于怀素草书悲来乎、笑矣乎等作。尝致辩矣。愚于此篇。亦有疑焉。因笔于此。以俟知者。",
                    "type": 2
                },
                {
                    "paragraph": "去妇词",
                    "zhushu": "士赟曰：此篇即顾况弃妇词也。后人添増数句，而窜入于太白集中。语俗意重，斧凿之㾗，斑斑可见，可谓作伪心劳日拙者矣。子见注已详，兹不复注。",
                    "type": 2
                },
                {
                    "paragraph": "古来有弃妇，弃妇有归处。今日妾辞君，辞君遣何去。"
                },
                {
                    "paragraph": "本家零落尽，恸哭来时路。忆昔未嫁君，闻君却周旋。"
                },
                {
                    "paragraph": "绮罗锦绣叚，有赠黄金千。十五许嫁君，二十移所天。"
                },
                {
                    "paragraph": "自从结发日未几，离君缅山川。家家尽欢喜，孤妾长自怜。"
                },
                {
                    "paragraph": "幽闺多怨思，盛色无十年。相思若循环，枕席生流泉。"
                },
                {
                    "paragraph": "流泉咽不扫，独梦关山道。及此见君归，君归妾已老。"
                },
                {
                    "paragraph": "物情恶衰贱，新宠方妍好。掩泪出故房，伤心剧秋草。"
                },
                {
                    "paragraph": "自妾为君妻，君东妾在西。罗帏到晓恨，玉貌一生啼。"
                },
                {
                    "paragraph": "自从离别久，不觉尘埃厚。常嫌玳𤦛孤，犹羡鸳鸯偶。"
                },
                {
                    "paragraph": "岁华逐霜霰，贱妾何能久。寒沼落芙蓉，秋风散杨柳。"
                },
                {
                    "paragraph": "以比顦顇颜，空持旧物还。余生欲何寄，谁肯相牵攀。"
                },
                {
                    "paragraph": "君恩既断绝，相见何年月。悔倾连理杯，虚作同心结。"
                },
                {
                    "paragraph": "女萝附青松，贵欲相依投。浮萍失绿水，教作若为流。"
                },
                {
                    "paragraph": "不叹君弃妾，自叹妾缘业。忆昔初嫁君，小姑才倚床。"
                },
                {
                    "paragraph": "今日妾辞君，小姑如妾长。回头语小姑，莫嫁如兄夫",
                    "zhushu": "。"
                },
                {
                    "paragraph": "",
                    "zhushu": "齐贤曰：冯衍娶北地任氏为妻，悍忌不得畜胜妾儿女，常自操井臼，老竟逐之。与妇弟任武达书曰：不去此妇，则家不寜；不去此妇，则家不清；不去此妇，则福不生；不去此妇，则事不成。自恨以华盛时，不早自定，至于垂白家贫身贱之日，养痈长疽，自生祸殃。礼：女子许嫁，笄而字，天父母也。苏少卿诗：结发为夫妻。韦昭国语注：缅，犹邈也。古今注：鸳鸯，水鸟，凫类。雌雄未尝相离，人得其一，一思而死，谓之匹鸟。"
                }
            ]
        },
        {
            "name": "李太白诗卷之七",
            "paragraphs": [
                {
                    "paragraph": "李太白诗卷之七",
                    "type": 1
                },
                {
                    "paragraph": "歌吟",
                    "zhushu": "二十八首。",
                    "type": 2
                },
                {
                    "paragraph": "襄阳歌",
                    "zhushu": "齐贤曰：唐礼乐志：襄阳歌，宋隋王诞作。",
                    "type": 2
                },
                {
                    "paragraph": "落日欲没岘山西，倒着接篱花下迷。襄阳小儿齐拍手，拦街争唱白铜鞮。"
                },
                {
                    "paragraph": "傍人借问笑何事，笑杀山翁醉似泥。",
                    "zhushu": "士赟曰：已上事并见五卷襄阳曲注。"
                },
                {
                    "paragraph": "鸬鹚杓，鹦鹉杯。百年三万六千日，一日须倾三百杯。",
                    "zhushu": "齐贤曰：鸬鹚，水鸟也。其颈长，刻杓为之形。山海经：黄山有鸟，其形如鹗，青羽赤喙，人舌能言，名鹦鹉。镂杯为之形。今人以海螺如鹦鹉形作之，亦曰鹦鹉杯，并酒器名也。"
                },
                {
                    "paragraph": "遥看汉水鸭头绿，恰似蒲萄初酦醅。此江若变作春酒，垒曲便筑糟丘台。",
                    "zhushu": "齐贤曰：蒲萄酒，见五卷注。士赟曰：醅，释名：酒未漉也。糟，酒滓也。王充论衡：纣醸酒积槽，因为丘。此形容嗜酒思想之极云耳。"
                },
                {
                    "paragraph": "千金骏马换小妾，笑坐雕鞍歌落梅。车傍侧挂一壶酒，凤笙龙管行相催。"
                },
                {
                    "paragraph": "咸阳市中叹黄犬，何如月下倾金罍。君不见晋朝羊公一片石，龟头剥落生莓苔。"
                },
                {
                    "paragraph": "泪亦不能为之堕，心亦不能为之哀。",
                    "zhushu": "齐贤曰：说文曰：笙十三簧，象凤之身，列管以象凤翼。士赟曰：羊公事见第五卷襄阳曲诗注。"
                },
                {
                    "paragraph": "清风明月不用一钱买，玉山自倒非人推。"
                },
                {
                    "paragraph": "舒州杓，力士铛，李白与尔同死生。襄王云雨今安在，江水东流猿夜声。",
                    "zhushu": "士赟曰：楚襄王事见一卷注。宋欧阳永叔曰：落日欲没岘山西，倒看接篱花下迷。襄阳小儿齐拍手，大家争唱白铜鞮。此常语也。至于清风明月不用一钱买，玉山自倒非人推，然后见其横。故其所以惊动千古者，固不在此乎。",
                    "type": 2
                },
                {
                    "paragraph": "南都行",
                    "type": 2
                },
                {
                    "paragraph": "南都信佳丽，武阙横西关。白水真人居，万商罗𨞬阛。"
                },
                {
                    "paragraph": "高楼对紫陌，甲第连青山。",
                    "zhushu": "齐贤曰：挚虞曰：南阳郡治宛，在京之南，光武旧里以置都焉。汉纪：长沙定王中子买为舂陵节侯，至其孙考侯仁，以舂陵地势下湿，愿徙南阳守坟墓，元帝许之，以蔡阳白水乡为春陵侯国。传至南顿侯钦，生光武，故䜟称白水真人。白水，谓南阳白水县也。世祖所起之处，𨞬，市中空地。一曰居也。崔豹古今注：阛，市垣也。"
                },
                {
                    "paragraph": "此地多英豪，邈然不可攀。"
                },
                {
                    "paragraph": "陶朱与五羖，名播天壤间。丽华秀玉色，汉女娇朱颜。",
                    "zhushu": "齐贤曰：张华曰：陶朱公家在南郡华容县西，树碑云是越之范蠡。阴皇后讳丽华，南阳新野人。光武适新野，闻后美，心悦之。更始元年，遂纳为后。"
                },
                {
                    "paragraph": "清歌遏流云，艳舞有余闲。遨游盛宛洛，冠盖随风还。"
                },
                {
                    "paragraph": "走马红阳城。呼鹰白河湾。谁识卧龙客。长吟愁鬓班。",
                    "zhushu": "齐贤曰：汉志：南阳郡宛县，故申伯国。光武起于宛，都于洛阳，遂以宛为南都，故曰宛洛。红阳县，本侯国。白河，即白水河，刘表在襄阳筑台，名呼鹰。蜀志：诸葛亮，字孔明，南阳人。先主尝访士于司马德操，德操曰：此间自有伏龙、凤雏。伏龙，诸葛孔明也；凤雏，厐士元也。荆州记曰：邓城西七里有独乐山，诸葛亦尝登此山，作梁父吟。",
                    "type": 2
                },
                {
                    "paragraph": "江上吟",
                    "type": 2
                },
                {
                    "paragraph": "木兰之枻沙棠舟，玉箫金管坐两头。美酒樽中置千斛，载妓随波任去留。",
                    "zhushu": "齐贤曰：广记：汉成帝与飞燕戏太液池，以沙棠为舟，以紫文桂为柂枻。"
                },
                {
                    "paragraph": "仙人有待乘黄鹤，海客无心随白鸥。屈平词赋悬日月，楚王台榭空山丘。",
                    "zhushu": "齐贤曰：九域志：鄂州有黄鹤山、黄鹤楼。图经云：费文伟仙去，驾鹤来此。列子：海上之人有好鸥鸟者，每旦之海上，从鸥鸟游。"
                },
                {
                    "paragraph": "兴酣落笔摇五岳，诗成笑傲凌沧洲。功名富贵若长在，汉水亦应西北流。",
                    "zhushu": "齐贤曰：杜阳杂编：隋大业九年，元藏几为过海使判官，风飘至洲岛间，洲人云：此沧州去中国已数万里，其州方千里，花木常如二三月，人多不死。所居或金阙银台，玉楼紫阁。洲上有久视山，有金池，水石泥沙皆如金色。有金茎花如蝶，人皆带之，曰：不带金茎花，不得到仙家。藏几淹留既久，忽念中国，洲人制凌风舸以送之，激水如箭，不旬日即达东莱。士赟曰：此达者之词也。汉水无西北流之理，功名富贵不能长在，亦犹是乎？",
                    "type": 2
                },
                {
                    "paragraph": "侍从宜春苑奉诏赋龙池柳色初青听新莺百啭歌",
                    "type": 2
                },
                {
                    "paragraph": "东风已绿瀛洲草，紫殿红楼觉春好。池南柳色半青青，萦烟袅娜拂绮城。"
                },
                {
                    "paragraph": "垂丝百尺挂雕楹，上有好鸟相和鸣。间关早得春风情，春风卷入碧云去，千门万户皆春声。",
                    "zhushu": "士赟曰：瀛洲、紫殿，皆官苑名。"
                },
                {
                    "paragraph": "是时君王在镐京，五云垂晖耀紫清。仗出金宫随日转，天回玉辇绕花行。"
                },
                {
                    "paragraph": "始向蓬莱看舞鹤，还过茝石听新莺。新莺飞绕上林苑，愿入箫韶杂凤笙。",
                    "zhushu": "齐贤曰：汉志：武王治镐。师古曰：今昆明池北镐陂。唐制，朝会之仗，三卫番上分为五仗，皆带刀捉仗，列于东西廊下，每日以四十二人立内廊阁外，号曰内仗。天子出，则有细仗、黄麾仗。说文曰：笙，正月之音，十三簧，象凤身。盖其簧十二，以象十二律，其一以象闰。士赟曰：蓬莱茞石，当时宫苑名。",
                    "type": 2
                },
                {
                    "paragraph": "玉壶吟",
                    "type": 2
                },
                {
                    "paragraph": "烈士击玉壶，壮心惜暮年。三杯拂剑舞秋月。忽然高咏涕泗涟。"
                },
                {
                    "paragraph": "凤凰初下紫泥诏，谒帝称觞登御筵。",
                    "zhushu": "齐贤日：汉旧仪，天子六玺，皆以武都紫泥封之。"
                },
                {
                    "paragraph": "揄扬九重万乘主。谑浪赤墀青𤨏贤。",
                    "zhushu": "齐贤曰：九重，言天子有九门：一関门，二远郊门，三近郊门，四城门，五皐门，六革门，七雉门，八应门，九路门。礼，天子赤墀。汉给事日暮入对青鎻门，其门刻为连鎻而青涂之，天子制也。"
                },
                {
                    "paragraph": "朝天数换飞龙马。敕赐珊瑚白玉鞭。",
                    "zhushu": "齐贤曰：唐天驷监御左右六闲分二廐，一曰祥凤，二凤苑。其后禁中又増至飞龙廐。士赟曰：杜阳杂编载：代宗尝幸兴庆宫，于复璧间得寳匣，匣中获玉鞭，鞭末有文曰软玉鞭，即天寳中异国所献，光可鉴物，节文端言，虽蓝田之美不能过也。屈之则头尾相就，舒之则头尾如绳，虽以斧锧鍜斫，终不伤缺。上叹为异物，遂以蝉联绣为囊，碧玉丝为鞘。又凉州记：咸宁二年，发张骏陵，得鞭，饰以珊瑚。观此事，则知宣太白之时，必尝乘御廐之马而挥此鞭矣。"
                },
                {
                    "paragraph": "世人不识东方朔。大隐金门是谪仙。",
                    "zhushu": "齐贤曰：史：东方朔行殿中郎，谓之曰：人皆以先生为狂。朔曰：如朔等，所谓避世于朝廷间者也。古之人乃避世于深山中。时坐席中，酒酣，据地歌曰：陆沉于俗，避世金马门。宫殿中，可以避世全身，何必深山之中，蒿庐之下？应劭风俗通曰：东方朔是太白星精，黄帝时为风后，尧时为务成，周为老𣆀，越为范蠡，齐为鸱夷子。"
                },
                {
                    "paragraph": "西施宜笑复宜嚬。丑女效之徒累身。君王虽爱蛾眉好。无柰宫中妬杀人。",
                    "zhushu": "士赟曰：西施。丑女事。见前卷注。此诗乃太白自述其知遇始末之辞也。观太白传及前后诗集序。其意自见矣。",
                    "type": 2
                },
                {
                    "paragraph": "豳歌行上新平长史兄粲",
                    "type": 2
                },
                {
                    "paragraph": "豳谷稍稍振庭柯，泾水浩浩扬湍波。哀鸿酸嘶暮声急，愁云苍惨寒气多。",
                    "zhushu": "齐贤曰：九域志：邠州新平县有豳邑。泾水出安定泾阳县西岍头山，东南至冯掖扬陵县入渭。士赟曰：尔雅：稍，稍櫂也。郭璞曰：谓木无枝柯，稍擢长而杀也。"
                },
                {
                    "paragraph": "忆昨去家此为客，荷花初红柳条碧。中宵出饮三百杯，明朝归揖二千石。",
                    "zhushu": "齐贤曰：后汉百官志：郡置太守一人，二千石。"
                },
                {
                    "paragraph": "宁知流寓变光辉，胡霜萧飒绕客衣。寒灰寂寞凭谁暖，落叶飘扬何处归。"
                },
                {
                    "paragraph": "吾兄行乐穷曛旭，满堂有美颜如玉。赵女长歌入彩云，燕姫醉舞娇红烛。",
                    "zhushu": "齐贤曰：古诗：燕赵多佳人，美者颜如玉。"
                },
                {
                    "paragraph": "狐裘兽炭酌流霞，壮士悲吟宁见嗟。前荣后枯相翻覆，何惜余光及棣华。",
                    "zhushu": "齐贤曰：郭氏曰：今関西有棠棣树，子如樱桃，可食。士赟曰：礼玉藻：锦衣狐裘，诸侯之服也。语林：晋羊琇，字稚舒，景献皇后从弟，性豪侈。洛下少林木炭贵如粟，琇乃捣小炭为屑，以物和之，作兽。后何郡之徒共集，乃以温酒𤍽猛兽，皆开口向人，赫赫然，诸豪贵皆效之。",
                    "type": 2
                },
                {
                    "paragraph": "西岳云台歌送丹丘子",
                    "type": 2
                },
                {
                    "paragraph": "西岳峥嵘何壮哉，黄河如丝天际来。黄河万里触山动，盘涡毂转秦地雷。",
                    "zhushu": "士赟曰：尔雅：华山为西岳。汉书：黄河如带。"
                },
                {
                    "paragraph": "荣光休气纷五彩，千年一清圣人在。巨灵咆哮擘两山，洪波喷箭射东海。",
                    "zhushu": "齐贤曰：李萧远运命论：黄河清而圣人生。两山，首阳、太华也。禹贡：同为逆河，至于海。郭缘生述征记曰：华山与首阳山本同一山，河神巨灵擘开以通河流。今河中府有巨灵庙。士赟曰：云笈七籖：华山高七千丈，洞周回二千里，名太极总仙之天。少昊为白帝，治西岳，巨灵神手擘其上，足决其下，以通河流，以救民洪波之难。仙掌之形，灿然莹目，上应井鬼之精，下镇秦地之分野，系在华州华阴县。郦道元水经注：国语曰：华岳本一山当河，河水过而曲行，河神巨灵手荡脚踏，开而为两。今掌足之迹犹在。尝有好事之士，升华岳而观迹焉。"
                },
                {
                    "paragraph": "三峰却立如欲摧，翠厓丹谷高掌开。白帝金精运元气，石作莲花云作台。",
                    "zhushu": "齐贤曰：淮南子：西方金也，其帝少昊，其神太白。华山有莲花峰，有云台观。"
                },
                {
                    "paragraph": "云台阁道连窈冥，中有不死丹丘生。明星玉女备洒扫，麻姑搔肯指爪轻。",
                    "zhushu": "士赟曰：丹丘生即元丹丘也。明星玉女见二卷注。"
                },
                {
                    "paragraph": "我皇手把天地户，丹丘谈天与天语。九重出入生光辉，东来蓬莱复西归。"
                },
                {
                    "paragraph": "玉浆傥或故人饮，骑二茅龙上天飞。",
                    "zhushu": "齐贤曰：开皇神告录曰：隋开皇末，有老翁诣唐髙祖，状貌甚异。高祖钦之，从容置酒，饮酣语及时事，曰：公积德之门，负至贵之表，应天受命，当不劳而定，但当在丹丘子之后。帝曰：丹丘谓谁？曰：与公近籍，但公不知神器已属，惟此二人。然丹丘先生凝情物外，恐不复以世网累心，偶或俯就。公若不相持于中原，当为其佐。帝曰：先生安在？曰：隐居樗杜间。帝遂䄂剑诣焉，将不利为丹丘。然先生道德弘远，貌若氷壶，睹其仪貌，心骇神耸，伏谒于苫字之下，拜未及起，先生遽言曰：吾久厌浊世，汝膻于时者，显晦既殊，幸无见忌。帝愕而谢之。武德初，宻遣太宗访焉，则其至已墟矣。天子之门九重。仙传拾遗曰：嵩山北有大穴，一叟尝误堕其中。行十许日，见草屋一区，有二仙对棋，局下有数杯白饮。叟告饮棋者与饮。饮毕，气力十倍。半年，出蜀青城山，归洛，问张华，曰：此仙馆，所饮者，玉浆也。士赟曰：刘向别录曰：驺衍之所言，五德终始，天地广大，书言天事，故曰谈天。此喻元丹丘为仙人，东来于蓬莱，复西归于华山也。呼子先，乘茅龙，事见二卷注。",
                    "type": 2
                },
                {
                    "paragraph": "元丹丘歌",
                    "type": 2
                },
                {
                    "paragraph": "元丹丘，爱神仙。朝饮颕川之清流，暮还嵩岑之紫烟。",
                    "zhushu": "齐贤曰：唐许州颕川郡，乃颕考叔所封。唐颕州汝阴郡嵩山中岳祠，𨽻唐河南府登封县，距府一百二十里。说文：小小而高曰岑。"
                },
                {
                    "paragraph": "三十六峰长周旋。长周旋，蹑星虹，身骑飞龙耳生风。"
                },
                {
                    "paragraph": "横河跨海与天通，我知尔游心无穷。",
                    "zhushu": "士赟曰：戴延之西征记：嵩山，其山三十六峰，东曰太室，西曰少室，相去十七里，嵩其总名也。刘向列仙陶安公传曰：安公，安公治与天通，七月七日，迎汝以赤龙。至期，赤龙到，大雨，而安公骑之东南上。",
                    "type": 2
                },
                {
                    "paragraph": "扶风豪士歌",
                    "type": 2
                },
                {
                    "paragraph": "洛阳三月飞胡沙，洛阳城中人怨嗟。天津流水波赤血，白骨相撑如乱麻。",
                    "zhushu": "齐贤曰：天寳十四载十一月，禄山反范阳。十二月，陷洛阳。十五载六月，陷京师。明年三月，禄山在洛阳，广平王入洛阳，大陈兵于天津桥。士赟曰：此禄山陷京师时作也。"
                },
                {
                    "paragraph": "我亦东奔向吴国，浮云四塞道路賖。东方日出啼早鸦，城门人开扫落花。"
                },
                {
                    "paragraph": "梧桐杨柳拂金井，来醉扶风豪士家。",
                    "zhushu": "齐贤曰：吴国，孙权故都建业也。士赟曰：此太白避乱东士时，言道路艰阻，京国乱离，而东土之太平自若也。扶风乃三辅郡，意豪士亦必同时避乱于东吴，而与太白衔杯酒，接殷勤之欢者。"
                },
                {
                    "paragraph": "扶风豪士天下奇。意气相倾山可移。"
                },
                {
                    "paragraph": "作人不倚将军势，饮酒岂顾尚书期。雕盘绮食会众客，吴歌赵舞香风吹。",
                    "zhushu": "齐贤曰：陈遵嗜酒，每大饮宾客，辄関门，取客车辖投井中，虽有急，终不得去。尝有部刺史奏事过遵，值其方饮，刺史大穷，候遵沾醉时，突入见遵母，白当封尚书，有期会状。母乃令从后阁入。"
                },
                {
                    "paragraph": "原尝春陵六国时，开心写意君所知。堂中各有三千士，明日报恩知是谁。",
                    "zhushu": "齐贤曰：史记：齐威王少子田异封于薛，日靖郭君。子文立，日孟尝君，招致诸侯宾客数干人。赵惠王弟胜，曰平原君，封于东武城，喜宾客，宾客至者数千人。魏昭王少子无忌，封为信陵君，仁而下士，致食客三千人。黄歇事楚顷襄王，王卒，考烈王以为相，封为春申君，客三千人，士客皆蹑珠履。"
                },
                {
                    "paragraph": "抚长剑，一扬眉，清水白石何离离。"
                },
                {
                    "paragraph": "脱吾帽，向君笑。饮君酒，为君吟。"
                },
                {
                    "paragraph": "张良未逐赤松去，桥边黄石知我心。",
                    "zhushu": "齐贤曰：黄石事见前卷注。",
                    "type": 2
                },
                {
                    "paragraph": "同族弟金城尉叔卿烛照山水壁画歌",
                    "type": 2
                },
                {
                    "paragraph": "高堂粉壁图蓬瀛，烛前一见沧洲清。洪波汹涌山峥嵘，皎若丹丘隔海望赤城。",
                    "zhushu": "士赟曰：云笈七籖：天台赤城山，系第六洞天，在天台县。丹丘，海外神山也。"
                },
                {
                    "paragraph": "光中乍喜岚气灭，谓逢山阴晴后雪。回溪碧流寂无喧，又如秦人月下窥花源。"
                },
                {
                    "paragraph": "了然不觉清心魂，秪将叠嶂鸣秋猿。",
                    "zhushu": "士赟曰：会稽山北曰山阴。此八句是咏其图写之状。"
                },
                {
                    "paragraph": "与君对此欢未歇，放歌行吟达明发。"
                },
                {
                    "paragraph": "却顾海客扬云帆，便欲因之向溟渤。",
                    "zhushu": "齐贤曰：溟、渤，二海名。",
                    "type": 2
                },
                {
                    "paragraph": "白毫子歌",
                    "type": 2
                },
                {
                    "paragraph": "淮南小山白毫子，乃在淮南小山里。夜卧松下云，朝餐石中髓。"
                },
                {
                    "paragraph": "小山连绵向江开，碧峰巉岩绿水回。余配白毫子，独酌流霞杯。",
                    "zhushu": "齐贤曰：王逸楚辞序曰：招隐士者，淮南小山之所作也。昔淮南王安好士，八公之徒，著作篇章，分造辞赋，或称小山，或称大山，其义犹诗有大雅、小雅。神仙传：王烈尝独之太行山，忽见山破山裂，青泥流出如髓。烈取食数丸，如桃夭，因携少许归与嵇叔夜，即与烈往视之，断山已复如故。烈曰：叔夜未合得道故也。仙经曰：神山五百年一开，其中石髓出，得而服之，寿与天相毕。"
                },
                {
                    "paragraph": "拂花弄琴坐青苔，绿萝树下春风来。南窗萧飒松声起，凭厓一听清心耳。"
                },
                {
                    "paragraph": "可得见，未得亲。八公携手五云去，空余桂树愁杀人。",
                    "zhushu": "齐贤曰：神仙传：淮南王安召天下方术之士，有八公诣门，皆须眉皓白。门吏先宻以白王，王使难问之曰：我王尚欲求延年长生不老之道，今先生年老，似无驻颜之术。八公笑曰：闻王尊礼贤士，故远致其身，何以年貌逆见嫌耶？王必若见年少，今则少矣。言未竟，八公皆变为童子，年可十四五，色如桃花。门吏走白王，王迎登思仙之台。执弟子礼。北面叩首。愿道君哀怜入。童子乃复为老人。曰：吾一人能坐致风雨。画地为江河。撮土为山岳。一人能束虎豹。致蛟龙。役鬼神。分形易貌。一人能入火不灼。入水不濡。刃射不中。一人千变万化。恣意所为。行宫易室。一人能煎泥成金，凝水为银，水炼八石，飞腾流珠，乘云驾龙，浮于太清之上，在王所欲。时，雷被、伍被诬告安反，天子使宗正持节治之。八公曰：可以去矣。即白日升天。八公与安所踏山上，皆陷成迹。安临去，问八公曰：可以将交亲俱至彼，便遣还否？八公曰：但不得过五人。即以左吴、王春、传生等五人至玄州，便遣还。刘安招隐士曰：桂树丛生，兮山之幽。",
                    "type": 2
                },
                {
                    "paragraph": "梁园吟",
                    "type": 2
                },
                {
                    "paragraph": "我浮黄云去京阙，挂席欲进波连山。天长水阔厌远涉，访古始及平台间。"
                },
                {
                    "paragraph": "平台为客忧思多，对酒遂作梁园歌。",
                    "zhushu": "齐贤曰：汉梁王都睢阳，北界太山，西至高阳，四十余城。孝王筑东苑，方三百里，广睢阳城七十里，大治宫室，为复道，自官连属于平台二十余里。九域志：南京睢阳郡，治宋城县，有平台复宫三十六。士赟曰：西京杂记：梁孝王好营宫室苑囿之乐，作曜华之宫，筑兔园，园中有百灵山，山有肤寸石、落猿岩、栖龙岫。又有鴈池，池间有鹤洲、凫渚，其诸宫观相连，延亘数千里，奇菓异树、瑰禽怪兽毕备。王曰：与宫人宾客弋钓其中，此梁园名之所由始也。"
                },
                {
                    "paragraph": "却忆蓬池阮公咏，因吟渌水扬洪波。"
                },
                {
                    "paragraph": "洪波浩荡迷旧国，路远西归安可得。",
                    "zhushu": "士赟曰：此乃太白触景而吟。阮籍蓬池咏怀之全句耳。今录其略于下。徘徊蓬池上。还顾望大梁。渌水扬洪波。旷野莽茫茫。汉书地理志：河南开封县东北有蓬池。或曰：即宋蓬泽也。唐都长安在西。白远离京国。故发西归。安可得之叹也。所谓身在江海。而心存魏阙者欤。"
                },
                {
                    "paragraph": "人生达命岂暇愁，且饮美酒登高楼。"
                },
                {
                    "paragraph": "平头奴子摇大扇，五月不热疑清秋。玉盘杨梅为君设，吴盐如花皎白雪。"
                },
                {
                    "paragraph": "持盐把酒但饮之，莫学夷齐事高㓗。",
                    "zhushu": "齐贤曰：魏明帝与崔浩语至中夜，赐浩缥醪酒十斛，水精戎盐一两，曰：朕味卿言，若此盐酒，故与卿同其味也。"
                },
                {
                    "paragraph": "昔久豪贵信陵君，今人耕种信陵坟。"
                },
                {
                    "paragraph": "荒城虚照碧山月，古木尽入苍梧云。",
                    "zhushu": "齐贤曰：魏信陵君墓在东京开封府。士赟曰：史记：魏公子无忌者，魏昭王少子，封为信陵君，仁而下士，当时诸侯以公子贤多客，不敢加兵于魏。高祖始微少时，数闻公子贤，及即天子位，每过大梁，尝祠公子，为置守塳五家，世世岁以四时奉祠公子。此言耕种者，以后事也。"
                },
                {
                    "paragraph": "梁王宫阙今安在，枚马先归不相待。舞影歌声散绿池，空余汴水东流海。",
                    "zhushu": "齐贤曰：雪赋序：岁将暮，时既昏，梁王不悦，游于兔园，乃置旨酒，命宾友，召邹生，延枚叟。相如末至，居客之右。西汉志：河南荥阳县，汴水在西南。东汉永平十二年，修汴，梁王景筑堤，自荥阳至于东海口，千余里。"
                },
                {
                    "paragraph": "沉吟此事泪满衣，黄金买醉未能归。"
                },
                {
                    "paragraph": "连呼五白行六博，分曹赌酒酣池辉。歌且谣，意方远。"
                },
                {
                    "paragraph": "东山高卧时起来，欲济苍生未应晚。",
                    "zhushu": "齐贤曰：招魂曰：象棋有六博，分曹并进，遒相迫，成枭而牟呼。五白。晋书：桓温请谢安为司马，将发新亭，朝士咸送，中丞高崧戏之曰：卿屡违朝旨，高卧东山，诸人毎相与言，安石不肯出，将如苍生何？苍生今亦将如卿何？安甚有愧色。",
                    "type": 2
                },
                {
                    "paragraph": "鸣皐歌送岑征君",
                    "zhushu": "时梁园三尺雪在清泠池作。士赟曰：鸣皐歌者，唐翰林供奉李白之所作也。白天才俊丽，不可矩矱，然要长于诗，而文非其所能也。盖赋近于文，故白大鹏赋辞非不壮，不若其诗盛行于世。至鸣皐歌一篇，本末楚辞也，而世误以为诗，因为出之。其略曰：蝘蜓嘲龙，鱼目混珍。嫫母衣锦，西施负辛。此谆谆效屈原卜居及贾𧨏吊屈原语，而白才自逸荡，故或离而去之云。",
                    "type": 2
                },
                {
                    "paragraph": "若有人兮思鸣皐，阻积雪兮心烦劳。洪河凌竞不可以径度，冰龙鳞兮难容舠。",
                    "zhushu": "都交切。齐贤曰：河南时陆浑县有鸣皐山。洪河。黄河也。舠。小船也。"
                },
                {
                    "paragraph": "邈仙山之峻极兮，闻天籁之嘈嘈。霜厓缟皓以合沓兮，若长风扇海涌沧溟之波涛。",
                    "zhushu": "齐贤曰：庄子：颜成子游曰：敢问天籁乎？子綦曰：夫吹万不同，而使其自己也。"
                },
                {
                    "paragraph": "玄猿绿罴，舔舕崟岌。危柯振石，骇胆栗魄。"
                },
                {
                    "paragraph": "群呼而相号。峰峥嵘以路绝，挂星辰于岩㟼。"
                },
                {
                    "paragraph": "送君之归兮，动鸣皐之新作。交鼓吹兮弹丝。觞清冷之池阁。"
                },
                {
                    "paragraph": "君不行兮何待，若反顾之黄鹤。扫梁园之群英，振大雅于东洛。",
                    "zhushu": "齐贤曰：九域志：南京睢阳郡有清冷池。"
                },
                {
                    "paragraph": "巾征轩兮历阻折，寻幽居兮越巘㠋。盘白石兮坐素月，琴松风兮寂万壑。"
                },
                {
                    "paragraph": "望不见兮心氛氲，萝冥冥兮霰纷纷。水横洞以下渌，波小声而上闻。"
                },
                {
                    "paragraph": "虎啸谷而生风，龙藏溪而吐云。寡鹤清唳，饥鼯嚬呻。"
                },
                {
                    "paragraph": "魂独处此幽默兮，愀空山而愁人。",
                    "zhushu": "齐贤曰：唳，鹤声也。鼯，鼯鼠也。"
                },
                {
                    "paragraph": "鸡聚族以争食，凤孤飞而无隣。"
                },
                {
                    "paragraph": "蝘",
                    "zhushu": "乌典切。"
                },
                {
                    "paragraph": "蜓",
                    "zhushu": "徒显切。"
                },
                {
                    "paragraph": "嘲龙，鱼目混珍。嫫毋衣锦，西施负薪。",
                    "zhushu": "齐贤曰：说文：在壁曰蝘蜓，在草曰𧋍蝪。士赟曰：说文：凤飞群鸟，从以万数。此言鸡聚族而凤无怜，以喻小人多而君子少也。即楚辞众鸟皆有行列兮，凤独翔而无所薄之意。纂文：嫫母，丑人也，黄帝爱幸之。吴越春秋：西施，越之美女也。楚辞：谅不聪而蔽壅兮，使谗謏之日归，自前世之嫉贤兮，谓杜若之不可佩，炉加冶之芬芳兮，嫫母狡而自好。虽有西施之美容兮，谗妬入以自代。白意祖此。"
                },
                {
                    "paragraph": "若使巢由桎梏于轩冕兮，亦奚异乎夔龙䠥",
                    "zhushu": "蒲结切。"
                },
                {
                    "paragraph": "𨇨",
                    "zhushu": "私列切。"
                },
                {
                    "paragraph": "于风尘。哭何苦而救楚，笑何夸而却秦？",
                    "zhushu": "士赟曰：巢、由，尧时之隐者。夔龙，尧时之臣。此言巢、由若不以让天下为高，则亦将如夔龙之役人之役，而劳力于风尘之中也。释文：足械曰桎，手械曰梏。庄子：古之所谓得志，非轩冕之谓也。今之所谓得志，轩冕之谓也。䠥𨇨，用力貌。史：鲁仲连却秦事见二卷注。"
                },
                {
                    "paragraph": "吾诚不能学二子沽名矫节以耀世兮，固将弃天地而遗身。白鸥兮飞来，长与君兮相亲。",
                    "type": 2
                },
                {
                    "paragraph": "鸣皋歌奉饯从翁清归五厓山居",
                    "type": 2
                },
                {
                    "paragraph": "忆昨鸣皋梦里还，手弄素月清潭间。觉时枕席非碧山，侧身西望阻秦关。",
                    "zhushu": "齐贤曰：秦関、凾谷関及武関也。"
                },
                {
                    "paragraph": "麒麟阁上春还早，著书却忆伊阳好。青松来风吹古道，绿萝飞花覆烟草。",
                    "zhushu": "齐贤曰：九域志：伊阳县在西京南二百六十里。"
                },
                {
                    "paragraph": "我家仙翁爱清真，才雄草圣凌古人。欲卧鸣皋绝世尘，",
                    "zhushu": "齐贤曰：我家仙翁，即所谓从翁者。后汉张奂长子芝伯英善草书，韦仲将谓之草圣。"
                },
                {
                    "paragraph": "鸣皋微茫在何处？"
                },
                {
                    "paragraph": "五崖狭水横樵路，身披翠云裘，拂袖紫烟去。去时应过嵩少间，相思为折三花树。",
                    "zhushu": "齐贤曰：嵩少，乃嵩高山、少室山。士赟曰：三花聚顶，乃修炼法。或曰：相思而掇一日之心思，则三花为折，故云。",
                    "type": 2
                },
                {
                    "paragraph": "劳劳亭歌",
                    "zhushu": "在江宁县南十五里，古送别之所，一名临沧观。",
                    "type": 2
                },
                {
                    "paragraph": "金陵劳劳送客堂，蔓草离离生道傍。古情不尽东流水，此地悲风愁白杨。"
                },
                {
                    "paragraph": "我乘素舸同康乐，朗咏清川飞夜霜。昔闻牛渚吟五章，今来何谢袁家郎。"
                },
                {
                    "paragraph": "苦竹寒声动秋月，独宿空帘归梦长。",
                    "zhushu": "齐贤曰：舆地志：新亭陇有远望楼，一名劳劳楼，后为临沧观，在江寜县南。牛渚，在太平州采石矶。晋温峤至牛渚矶，水深不可测，峤毁犀角照之，见水族奇形异状。谢尚镇牛渚，秋夜乘月，率左右微服泛江。会袁宏在舫中讽咏，声既清会，文辞藻拔，驻听久之造，问焉，答曰：是临海郎，宏诵诗，即其咏史之作也。尚即迎升舟，与之谈论。宏父朂，时为临海令。士赟曰：南史：谢灵运袭封康乐公，世共宗之，咸称谢康乐也。袁家，即指袁宏也。宏有逸才，文章绝美。曽为咏史诗，是其风情所寄。此诗意乃太白自比于灵运，而又自叹其才不减彦伯，而无谢尚之见知，独宿空帘寄情归梦，亦可哀矣。",
                    "type": 2
                },
                {
                    "paragraph": "横江词六首",
                    "type": 2
                },
                {
                    "paragraph": "人道横江好。侬道横江恶。一风二日吹倒山。白浪高于瓦官阁。",
                    "zhushu": "齐贤曰：采石在太平州当涂县，距建康八十五里，即古牛渚瓦官寺。古碑云：昔有僧诵法华经，以瓦棺葬于此，棺上生莲花，寺中有阁髙三十五丈。士赟曰：郡县志：横江浦在和州，对江南之采石，往来济渡处。"
                },
                {
                    "paragraph": "其二"
                },
                {
                    "paragraph": "海潮南去过寻阳，牛渚由来险马当。横江欲渡风波恶，一水牵愁万里长。",
                    "zhushu": "士赟曰：图经：九江郡，晋、唐为寻阳州，后复为江州。牛渚山在当涂县北三十里，山下有矶，古津渡也，与和州横江渡相对。马当山在池州东流县。"
                },
                {
                    "paragraph": "其三"
                },
                {
                    "paragraph": "横江西望阻西秦，汉水东连杨子津。白浪如山那可渡，狂风愁杀峭帆人。",
                    "zhushu": "齐贤曰：唐志：杨州广陵郡，永淳元年，析江都县置杨子县。杨子县有瓜步镇，即渡江处。横江，建康之西津；杨子，建康之东津也。"
                },
                {
                    "paragraph": "其四"
                },
                {
                    "paragraph": "海神来过恶风回，浪打天门石璧开。浙江八月何如此？涛似连山喷雪来。",
                    "zhushu": "齐贤曰：博物志：文王以太公为灌坛令，朞年风不鸣条。文王梦一妇人甚丽，当道而哭。问其故，妇人曰：我东泰山神女，嫁为西海妇，欲东归。灌坛令当吾道有德，吾不敢以暴风疾雨过也。文王梦觉，明日召太公，三日三夕，果有暴风疾雨，去者皆西来也。钱塘候潮图云：潮至每月三十四五渐减，二十六七渐生，至初三渐大，不差顷刻。惟八月十五独大常潮，远观数百里，若素练横江。稍近，见潮头高数丈，卷云拥雪，混混沌沌，声如雷鼓，犹不足以形容之。始皇东游至钱塘，临浙江，水波恶，乃西北二十里从狭中渡，即今余杭也。士赟曰：图经：天门山在太平州当涂县西南三十里，又名蛾眉山，夹大江，东曰博望，西曰梁山。又浙江在钱塘。"
                },
                {
                    "paragraph": "其五"
                },
                {
                    "paragraph": "横江馆前津吏迎，向余东指海云生。郎今欲渡缘何事，如此风波不可行。",
                    "zhushu": "齐贤曰：横江馆，乃采石津官舍。"
                },
                {
                    "paragraph": "其六"
                },
                {
                    "paragraph": "月晕天风雾不开，海鲸东蹙百川回。惊波一起三山动，公无渡河归去来。",
                    "zhushu": "齐贤曰：古语月晕而风，础润而雨。岭表录异：海䲡鱼，即海上最伟者也，小者亦千余尺。每岁广州常发铜船过南海货路，经调黎深濶处，地名海心，有山阻东海，涛险而急，亦黄河之三门也。又见十余山，或出或没，初甚讶之。篙工曰：非岛䲡鱼背也。果见双目开烁，须鬛若簸朱旗。危洹之际，日中忽雨霂霂，舟子曰：此䲡鱼喷气，水散于空，风势吹来若雨耳。丹阳记：江宁县北十二里滨江，有三山相接，即名为三山，旧时津济道也。",
                    "type": 2
                },
                {
                    "paragraph": "金陵城西楼月下吟",
                    "type": 2
                },
                {
                    "paragraph": "金陵夜寂凉风发，独上髙楼望吴越。",
                    "zhushu": "齐贤曰：越州，会稽郡，勾践所都。苏州，吴郡，阖闾所都。"
                },
                {
                    "paragraph": "白云映水摇空城，白露垂珠滴秋月。"
                },
                {
                    "paragraph": "月下沉吟久不归，古来相接眼中稀。解道澄江净如练，令人长忆谢玄晖。",
                    "type": 2
                },
                {
                    "paragraph": "东山吟",
                    "zhushu": "晋谢安携妓之所。一云醉过谢安东山。",
                    "type": 2
                },
                {
                    "paragraph": "携妓东土山，怅然悲谢安。我妓今朝如花月，他妓古坟荒草寒。"
                },
                {
                    "paragraph": "白鸡梦后三百岁，洒酒浇君同所欢。酣来自作青海舞，秋风吹落紫绮冠。"
                },
                {
                    "paragraph": "彼亦一时，此亦一时，浩浩洪流之咏何必奇。",
                    "zhushu": "齐贤曰：临安图记所载东永安、西永安二岩，为安石之东山，以安石尝于此游憩名之耳。自安至太白二百余岁，又本作五百岁，非。士赟曰：东山在建康府上元县三十里。丹阳记、晋大传：谢安别墅在焉。安放情丘壑，毎逰赏必以妓女从。晋书：会稽王道子专权，安出镇广陵，筑垒曰新城以避之。安虽受朝寄，然东山之志，始末不渝，每形于言色。及镇新城，尽室而行，雅志未就。遇疾笃，怅然谓所亲曰：昔桓温在时，吾尝惧不全，忽梦乘温舆行十六里，见一白鸡而止。乘温舆者，代其位也。十六里止今十六年，白鸡主酒，今太岁在酉，吾疾殆不起乎？寻薨，谥曰文靖。安石志在东山，太白志在青山，故有此作。但浩浩洪流是嵇康诗，盖白志在青山，则不以邦畿为奇也。",
                    "type": 2
                },
                {
                    "paragraph": "僧伽歌",
                    "type": 2
                },
                {
                    "paragraph": "真僧法号号僧伽，有时与我论三车。",
                    "zhushu": "齐贤曰：纪闻录：僧伽大师，西域人，姓何氏。唐龙朔初来𨽻名于楚州龙兴寺。后于泗洲临淮县信义坊乞地拖标，将建伽蓝。于标下掘得古香积诗铭记，并金像一躯，上有普照王佛字，遂建寺。中宗闻名，遣使迎师入内道场，居荐福寺。常独处一室，顶上有一穴，以絮窒之，夜则去絮，香从顶穴中出，非常芬馥。及烧香还顶中。又以絮窒之。师尝濯足，人取其水饮之，痼疾皆愈。景龙四年，端坐而终。中宗令于寺起塔，俄而大风歘起，息气满长安。中宗问近臣，近臣奏：僧伽大师化缘在临淮，恐欲归。中宗心许，其臭顿息，奇香馥烈。五月送至临淮，起塔供养，即今塔也。中宗问万𢌞曰：僧伽是何人？曰：观音化身。士赟曰：三车者，羊车、鹿车、牛车也。"
                },
                {
                    "paragraph": "问言诵呪几千徧，口道恒河沙复沙。",
                    "zhushu": "齐贤曰：西国祗洹精舍侧近三河。佛尝封此河说法。以河沙譬喻。故金刚经云：如恒河中所有沙数。"
                },
                {
                    "paragraph": "此僧本住南天笁，为法头陀来此国。",
                    "zhushu": "士赟曰：东汉书：天笁国，一名身毒，其人修浮图道，不杀伐。世传明帝梦见金人长大，顶有光明，以问群臣，或曰：西方有神，名曰佛。帝于是遣使天笁国问佛道法，遂于中国图画形像焉。楚王英始信其术，中国因此颇有奉其道者。后桓帝好神，数信浮屠、老子，百姓稍有奉者，于是浮屠遂转盛。"
                },
                {
                    "paragraph": "戒得长天秋月明，心如世上青莲色。",
                    "zhushu": "齐贤曰：佛家说戒生定。定生慧。晋佛图澄呪钵水中生青莲花。花色曜目。士赟曰：妙法莲花经：精进修净戒。犹如护明珠。维摩诘经寳积偈曰：目净修广如青莲。心净已度诸神定。"
                },
                {
                    "paragraph": "意清净，貌棱棱，亦不减，亦不増。瓶里千年铁柱骨，手中万岁胡孙藤。",
                    "zhushu": "齐贤曰：胡孙藤，乃藤杖手所执者。士赟曰：维摩诘经云：示行诸烦恼，而心常清净。心经云：是诸法空相，不生不灭，不垢不净，不増不减。"
                },
                {
                    "paragraph": "嗟予落魄江淮久，罕遇真僧说空有。一言懴尽波罗夷，再礼浑除犯轻垢。",
                    "zhushu": "齐贤曰：传灯录：慧可大师有一居士圭来说礼曰：弟子身缠风恙，请和尚懴罪。师曰：将罪来，与汝懴。居士良久云：觅罪予不可得。师曰：我与汝懴罪竟。士赟曰：六祖惠能。大师曰：懴者懴其前愆，悔者，悔其后过。",
                    "type": 2
                },
                {
                    "paragraph": "白云歌送刘十六归山",
                    "type": 2
                },
                {
                    "paragraph": "楚山秦山皆白云，白云处处长随君。长随君，君入楚山里，云亦随君渡湘水。",
                    "zhushu": "齐贤曰：湘水出唐桂州兴安县海阳山，西至于全州，又北至于洞庭。"
                },
                {
                    "paragraph": "湘水上，女萝衣，白云堪卧君早归。",
                    "zhushu": "士赟曰：意刘十六，楚人，而游于秦，送其归山者，归楚山也。",
                    "type": 2
                },
                {
                    "paragraph": "金陵歌送别范宣",
                    "type": 2
                },
                {
                    "paragraph": "石头巉岩如虎踞，凌波欲过沧江去。钟山龙盘走势来，秀色横分历阳树。",
                    "zhushu": "齐贤曰：图经云：石头在建康府上元县西五里。诸葛亭谓吴大帝曰：秣陵地形，钟山龙蟠，石城虎踞，真帝王所都也。和州历阳郡，治历阳县。士赟曰：巉岩石髙峻之貌。钟山在上元县东北八十里，汉末秣陵尉蒋于文讨贼，死事于此，吴大帝为立庙，子文祖讳钟，因改曰蒋山。"
                },
                {
                    "paragraph": "四十余帝三百秋，功名事迹随东流。",
                    "zhushu": "齐贤曰：按纪年，自孙权定都建邺，传四主，五十九年而晋并之。元帝渡江，传十一主，一百三年，而宋代之。髙祖传八主，六十年，而萧齐代之。高帝传七主，二十四年，而梁代之。高帝传四主，二十六年，而陈代之。武帝传五主，二十三年，而隋并之。凢三十九主，三百四十五年。此言四十余帝者，并其间推尊者而总言之也。三百秋者，乃诗人造辞遣意，举成数而言耳。"
                },
                {
                    "paragraph": "白马小儿谁家子，泰清之岁来关囚。",
                    "zhushu": "士赟曰：白马小儿，指侯景也。景所乘白马，毎战将胜，辄踯躅嘶鸣，意气俊逸，其有奔衄，必低头不前。及王僧辩至石头，精神沮丧，卧不肯动。景使左右拜请，或加箠，策终不进。泰清，梁武帝年号。时遭侯景之难，囚于台城，以所求不供，忧愤寝疾，崩于净居殿，乃泰清三年五月景辰也。"
                },
                {
                    "paragraph": "金陵昔时何壮哉，席卷英豪天下来。冠盖散为烟雾尽，金舆玉座成寒灰。",
                    "zhushu": "齐贤曰：楚威王埋金于此，故曰金陵。"
                },
                {
                    "paragraph": "扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。",
                    "zhushu": "齐贤曰：南史：韩擒虎入金陵，后主逃于井。军人窥井，呼之不应，欲下石，乃闻叫声，以绳引之，惊其太重。及出，乃与张丽华、孔贵妃同乘而上。又后主以宫人有文学者为女学士，后主每引宾客及贵妃等游宴，共赋新诗，以为曲调，习而歌之。其曲有玉树后庭花、临江乐等。其畧云：璧月夜夜满，琼树朝朝新。士赟曰：图经：景阳井在法寳寺。或云白莲阁有小池方丈余。或云在寳辉寺覧辉亭前。乐录：玉树后庭花与堂堂黄鹂、留金钗两臂垂，凡四曲，皆陈后主所作。常与宫女学士及朝臣相唱和为诗，大乐令何胥采其尤轻艶者，以为此曲。"
                },
                {
                    "paragraph": "此地伤心不能道，目下离离长春草。送尔长江万里心。他年来访南山老。",
                    "zhushu": "士赟曰：此篇似非太白之作。今附卷末。",
                    "type": 2
                },
                {
                    "paragraph": "笑歌行",
                    "zhushu": "此篇与后悲歌行皆非太白之作，乃世俗无知者所记也。",
                    "type": 2
                },
                {
                    "paragraph": "笑矣乎，笑矣乎！君不见曲如钩，古人知尔封公侯。"
                },
                {
                    "paragraph": "君不见，直如弦，古人知尔死道边。张仪所以只掉三寸舌，苏秦所以不垦二顷田。"
                },
                {
                    "paragraph": "笑矣乎，笑矣乎！君不见沧浪老人歌一曲，还道沧浪濯吾足。"
                },
                {
                    "paragraph": "平生不解谋此身，虚作离骚追人读。笑矣乎，笑矣乎！"
                },
                {
                    "paragraph": "赵有豫让楚屈平，卖身买得千年名。巢由洗耳有何益，夷齐饿死终无成。"
                },
                {
                    "paragraph": "君爱身后名，我爱眼前酒。饮酒眼前乐，虚名何处有？"
                },
                {
                    "paragraph": "男儿穷通当有时，曲腰向君君不知。猛虎不看机上肉，洪鑪不铸囊中锥。"
                },
                {
                    "paragraph": "笑矣乎，笑矣乎。寗武子，朱买臣。"
                },
                {
                    "paragraph": "叩角行歌背负薪，今日逢君君不识。岂得不如佯狂人，",
                    "zhushu": "齐贤曰：应劭风俗通曰：顺帝末，京师童谣云：直如弦，死道边；曲如钩，封公侯。张仪，魏人，尝从楚相饮，楚相亡璧，意仪盗之，执仪，掠笞数百，不服，释之归。妻曰：嘻！子母读书游说，安得此辱乎？仪谓妻曰：视吾舌尚在否？妻笑曰：舌在也。仪曰：足矣。苏秦，洛阳人，出游数岁，大困而归。兄弟嫂妹妻妾窃皆笑之，秦闻而惭。后出说六国合从。秦为从约长。相六国。行过洛阳。车骑拟于王者。妻嫂昆弟不敢仰视。秦笑谓嫂曰：何前倨而后恭。嫂曰：见季子位高金多。秦叹曰：使我有洛阳负郭田二顷，吾岂能佩六国相印乎。楚辞渔父歌曰：沧浪之水浊兮，可以濯吾足。屈原忧愁幽思而作离骚。庄子：子贡过淮阴，见一丈人为圃畦，凿隧而入井，抱瓮而出灌。子贡曰：有械于此，一日浸百畦。为圃者曰：子非夫博学以拟圣于千世，盖欲独弦哀歌以卖名声于天下者乎。晋张翰曰：使我有身后名，不如即时一杯酒。朱买臣，吴人。家贫，担束薪行且读书。妻羞之，求去。买臣笑曰：我年五十当富贵，今四十余矣。妻怒曰：如公等，终饿死沟中。买臣不能留，听去。数岁，买臣随上计吏至长安，诣阙上书，久不报。邑子严助荐买臣，召见，拜中大夫。豫让、巢、由、夷、齐、寗武子事，并已见前卷注。",
                    "type": 2
                },
                {
                    "paragraph": "悲歌行",
                    "type": 2
                },
                {
                    "paragraph": "悲来乎，悲来乎。主人有酒且莫斟，听我一曲悲来吟。"
                },
                {
                    "paragraph": "悲来不吟还不笑，天下无人知我心。君有数斗酒，我有三尺琴。"
                },
                {
                    "paragraph": "琴鸣酒乐两相得，一杯不啻千钧金。悲来乎，悲来乎，天虽长，地虽久，金玉满堂应不守。"
                },
                {
                    "paragraph": "富贵百年能几何，死生一度人皆有。孤猿坐啼坟上月，且须一尽杯中酒。"
                },
                {
                    "paragraph": "悲来乎，悲来乎，凤凰不至河无图，微子去之箕子奴。汉帝不忆李将军，楚王放却屈大夫。"
                },
                {
                    "paragraph": "悲来乎，悲来乎！秦家李斯早追悔，虚名拨向身之外。"
                },
                {
                    "paragraph": "范子何曾爱五湖，功成名遂身自退。剑是一夫用，书能知姓名。"
                },
                {
                    "paragraph": "惠施不肯千万乘，卜式未必穷一经。还湏黑头取方伯，莫谩白首为儒生。",
                    "zhushu": "齐贤曰：汉志：三十斤为钧，四钧为石。项羽少时学书不成，去学剑，又不成。季父。项梁怒之。羽曰：书足以记姓名而已。剑，一人敌，不足学，学万人敌。于是梁教羽兵法。卜式，河南人，以田畜为事。时汉方事匈奴，式上书愿输家财半助边。上使使问式：欲官乎？曰：自小牧羊，不习仕宦，不愿也。后浑邪降，县官费众，式复持钱二十万与河南太守以给民。河南上卜式姓名，上以式终长者，召为郎中。元鼎中，代石庆为御史。大天、李广、李斯、范蠡事并见前卷。"
                }
            ]
        },
        {
            "name": "李太白诗卷之八",
            "paragraphs": [
                {
                    "paragraph": "李太白诗卷之八",
                    "type": 1
                },
                {
                    "paragraph": "歌吟",
                    "zhushu": "五十三首。",
                    "type": 2
                },
                {
                    "paragraph": "秋浦歌十七首",
                    "type": 2
                },
                {
                    "paragraph": "秋浦长似秋，萧条使人愁。",
                    "zhushu": "士赟曰：沿革志：秋浦，隋县名，唐置池州。"
                },
                {
                    "paragraph": "客愁不可度，行上东大楼。"
                },
                {
                    "paragraph": "正西望长安，下见江水流。寄言向江水，汝意忆侬不。"
                },
                {
                    "paragraph": "遥传一掬泪，为我达扬州。",
                    "zhushu": "士赟曰：两手曰掬。"
                },
                {
                    "paragraph": "其二"
                },
                {
                    "paragraph": "秋浦猿夜愁，黄山堪白头。清溪非陇水，翻作断肠流。",
                    "zhushu": "齐贤曰：九域志：池州贵池县有清溪镇。浮丘公与黄帝游黄山，驻天都峰，今有浮丘仙坛。"
                },
                {
                    "paragraph": "欲去不得去，薄游成久游。何年是归日，雨泪下孤舟。"
                },
                {
                    "paragraph": "其三"
                },
                {
                    "paragraph": "秋浦锦驼鸟，人间天工稀。山鸡羞渌水，不敢照毛衣。",
                    "zhushu": "齐贤曰：虞衡志：南中有一锦鸡，一名金鸡，形如小鸡项，鬃毛金色，身红黄相间，极有文彩，目微白。湖南北亦有之，意锦驼即此类也。博物志：山鸡有美毛，自爱其色，终日映水，目眩则溺死。士赟曰：此形容锦驼鸟之美，山鸡之所不如也。"
                },
                {
                    "paragraph": "其四"
                },
                {
                    "paragraph": "两鬓入秋浦，一朝飒",
                    "zhushu": "悉合切。"
                },
                {
                    "paragraph": "已衰。猿声催白发，长短尽成丝。"
                },
                {
                    "paragraph": "其五"
                },
                {
                    "paragraph": "秋浦多白猿，超腾若氷雪。牵引条上儿，饮弄水中月。",
                    "zhushu": "齐贤曰：蜀都赋：猿狖超腾而竞捷。"
                },
                {
                    "paragraph": "其六"
                },
                {
                    "paragraph": "愁作秋浦客，强看秋浦花。山川如剡县，风日似长沙。",
                    "zhushu": "齐贤曰：越州东南二百八十里有剡县。世说：顾长康从会稽还，人问山川之美，顾云：千岩竞秀，万壑争流，草木蒙笼其上，若云兴雾蔚。唐潭州长沙郡，治长沙县。"
                },
                {
                    "paragraph": "其七"
                },
                {
                    "paragraph": "醉上山公马，寒歌寗戚牛。空吟白石烂，泪满黑貂裘。",
                    "zhushu": "士赟曰：山简事见五卷注。寗戚歌事见四卷鞠歌行注。"
                },
                {
                    "paragraph": "其八"
                },
                {
                    "paragraph": "秋浦千重岭，水车岭最奇。天倾欲堕石，水拂寄生枝。",
                    "zhushu": "齐贤曰：列子：天倾西北。士赟曰：秋浦志，李元方尝刻碑于有待岩，谓齐山大小泉九十一，而半岩为胜。秋浦千重岭，而水车岭为最奇。岩壁之号十五，而有待为大；壑之号九，而上清为最；洞之号十四，而潜虬为奇。又有洞五，曰半岩，曰寄隐，曰子招、曰妙奉，曰翠微。翠微特高，尤宜登眺。则知太白之诗为纪实，宋诗人郭详正尝追和秋浦歌，亦称此曰：万丈水车岭，还如九叠屏。北风来不断，六月亦生氷。寄生枝见六卷注。"
                },
                {
                    "paragraph": "其九"
                },
                {
                    "paragraph": "江祖一片石，青天扫画屏。题诗留万古，绿字锦苔生。"
                },
                {
                    "paragraph": "其十"
                },
                {
                    "paragraph": "千千石楠树，万万女贞林。山山白鹭满，涧涧白猿吟。"
                },
                {
                    "paragraph": "君莫向秋浦，猿声碎客心。",
                    "zhushu": "齐贤曰：尸子曰：土积则生楩楠。陶隐居云：石楠叶如枇杷。张揖曰：女贞木，叶冬不落。"
                },
                {
                    "paragraph": "其十一"
                },
                {
                    "paragraph": "逻人横鸟道，江祖出鱼梁。水急客舟疾，山花拂面香。",
                    "zhushu": "士赟曰：新安郡志：自睦州青溪县界至歙州，皆鸟道萦纡。"
                },
                {
                    "paragraph": "其十二"
                },
                {
                    "paragraph": "水如一匹练，此地即平天。耐可乘明月，看花上酒船。"
                },
                {
                    "paragraph": "其十三"
                },
                {
                    "paragraph": "渌水净素月，月明白鹭飞。郎听采菱女，一道夜歌归。",
                    "zhushu": "士赟曰：楚辞：涉江采菱发阳阿。"
                },
                {
                    "paragraph": "其十四"
                },
                {
                    "paragraph": "炉火照天地，红星乱紫烟。𧹞郎明月夜，歌曲动寒川。",
                    "zhushu": "齐贤曰：此言方士炼丹，炉火炽然，照曜天地，时有红星纷起于紫烟之中，𧹞亦赧面愧赤，乃版反，犹言愧汝。明月之夜，歌曲之声，振动寒川也。士赟曰：炉火恐只渔人之火，子见以为炼丹之火，恐非是。"
                },
                {
                    "paragraph": "其十五"
                },
                {
                    "paragraph": "白发三千丈，缘愁似个长。不知明镜里，何处得秋霜。",
                    "zhushu": "士赟曰：此诗滞形泥迹之人。多致疑三千丈之语，盖诗人遣兴之辞，极其形容耳，观者当不以文害辞，不以辞害意可也。第二句云：缘愁似个长。意亦可见，后联云：不知明镜里。何处得秋霜。活活脱脱，真作家手叚也。"
                },
                {
                    "paragraph": "其十六"
                },
                {
                    "paragraph": "秋浦田舍翁，采鱼水中宿。妻子张白鹇，结𦊨映深竹。",
                    "zhushu": "士赟曰：田舍翁。谓农父也。释文：白鹇形似雉。白花纹而尾长。兔网曰𦊨。此乃刺时之诗。谓夫妻罔利于水陆之间。生意尽矣。寄兴深远。观者留意毋忽。"
                },
                {
                    "paragraph": "其十七"
                },
                {
                    "paragraph": "桃波一步地，了了语声闻。暗与山僧别，低头礼白云。",
                    "zhushu": "齐贤曰：汉食货志：六尺为步。",
                    "type": 2
                },
                {
                    "paragraph": "当涂赵炎少府粉图山水歌",
                    "type": 2
                },
                {
                    "paragraph": "峨眉高出西极天，罗浮直与南溟连。",
                    "zhushu": "士赟曰：峨眉山见前三卷诗注。云笈七籖：罗浮山高三千六百丈，洞周回五百里，名朱明耀真之天，是蓬莱之一岛也。尧时洪水浮海而来，箔于罗山，二山相合，故曰罗浮山，即抱朴子葛洪炼丹得道处。"
                },
                {
                    "paragraph": "名公绎思挥彩笔，驱山走海置眼前。"
                },
                {
                    "paragraph": "满堂空翠如可扫，赤城霞气苍梧烟。",
                    "zhushu": "齐贤曰：孔灵符会稽记：赤城山色皆赤，城似云霞，悬溜千仞，谓之瀑布。九疑山，一名苍梧山，在道州宁远南六十里。"
                },
                {
                    "paragraph": "洞庭潇湘意渺绵，三江七泽情洄沿。"
                },
                {
                    "paragraph": "惊涛汹涌向何处，孤舟一去迷归年。征㠶不动亦不旋，飘如随风落天边。"
                },
                {
                    "paragraph": "心摇目断兴难尽，几时可到三山巓。",
                    "zhushu": "齐贤曰：逆流而上曰洄，顺流而下曰沿。洞庭、潇湘见前卷。"
                },
                {
                    "paragraph": "西峰峥嵘喷流泉，横石蹙水波潺湲。"
                },
                {
                    "paragraph": "东厓含沓蔽轻雾，深林杂树空芊绵。此中冥昧失昼夜，隐几寂听无鸣蝉。"
                },
                {
                    "paragraph": "长松之下列羽客，对坐不语南昌仙。南昌仙人赵夫子，妙年历落青云士。"
                },
                {
                    "paragraph": "讼庭无事罗众宾，杳然如在丹青里。五色粉图安足珍，真仙可以全吾身。",
                    "zhushu": "齐贤曰：梅福为南昌尉，后弃官归寿春。王莽专政，一朝弃妻子去九江，至今传以为仙。其后有见福于会稽者，变姓名为吴市门卒云。赵炎为少府，故比于福。"
                },
                {
                    "paragraph": "若待功成拂衣去，武陵桃花笑杀人。",
                    "zhushu": "士赟曰：武陵、桃源事，并见二卷注。",
                    "type": 2
                },
                {
                    "paragraph": "永王东巡歌十一首",
                    "zhushu": "按：此诗止当十首，第九首乃伪赝之作。士赟曰：永王璘，少失母，肃宗自养视之。长聪敏好学，貌陋甚，不能正视。既封，领荆州大都督。安禄山反，帝至扶风，语璘，即日赴镇。俄又领山南、江西、岭南、黔中四道节度使，少府监窦昭为副。璘至江陵，募士得数万，补署郎官、御史。时江淮租赋巨亿万，在所山委。璘生宫中，于事不通晓。见富且强，遂有窥江左意。肃宗闻之，诏璘还觐上皇于蜀，璘不从。其子襄城王杨刚鸷乏谋，亦乐乱，劝璘取金陵，即引舟师东下，甲士五千趋广陵，以浑惟明、李广琛、高仙𤦺为将，然未敢显言取江左也。会吴郡采访使李希言平牒璘，璘因发怒曰：寡人上皇子，皇帝弟，地尊礼绝，今希言乃平牒抗威，落笔署字，何耶？乃使惟明袭希言，而令广琛趋广陵，攻采访使李成式。璘至当涂，希言已屯丹阳，遣将元景擢等拒战，不胜，降于璘，江淮振动。明年，肃宗遣宦者啖廷瑶等与成式谋招谕之。时河南招讨判官李铣在广陵，有兵千余，廷瑶邀铣屯杨子。成式又遣裴戎以广陵卒三千戍伊娄㻖，张旗帜，大阅士。璘与杨登陴望之，有惧色。广琛知事不集，谓诸将曰：与公等从王，岂欲反邪？上皇播迁，道路不通，而诸子无贤于王者。如总江、淮𨦣兵，长駈雍、洛，大功可成。今乃不然，使吾等名挂叛逆，如后世何？众许诺，遂割臂盟。于是惟明奔江宁，冯季康奔白沙，广琛以兵六千奔广陵。璘使骑追蹑之，广琛曰：我德王，故不敢决战，逃命归国耳。若逼我，且决死。追者止，乃免。是夜，铣阵江北，夜然束苇，人执二炬，影乱水中。觇者以倍告，璘军亦举火应之。璘疑王师已济，携儿女及麾下遁去。迟明，觉其绐，复入城，具舟楫，使杨駈众趋晋陵。谍者告曰：王走矣！成式以兵进。先锋至新丰，陵使杨仙𤦺逆声之。铣合势，张左右翼，射杨中肩，军遂败。仙𤦺与璘奔鄱阳。司马闲城拒，璘怒，焚城入之，收库兵，掠余千，将南走岭外。皇甫侁兵追及之，战大庾岭，璘中矢被执，侁杀之。杨为乱兵所害，仙𤦺逃去。璘未败时，上皇下诏降为庶人，徙置房陵。及死，侁送妻子至蜀，上皇哀悼久之，肃宗以少所自鞠，不宣其罪，谓左右曰：皇甫侁执吾弟，不送之蜀而擅杀之，何耶？由是不复用。薛镠等皆伏诛。子儧为余姚王，侦，莒国公，儇，郕国公，伶仪并国子祭酒。",
                    "type": 2
                },
                {
                    "paragraph": "永王正月东出师，天子遥分龙虎旗。楼船一举风波静，江汉翻为鴈鹜池。",
                    "zhushu": "齐贤曰：通鉴：天寳十五载十月甲子，太子即位于灵武，改元至德。丁卯，上皇制以璘为山南东道、岭南、黔中、江南四道节度使。十一月，璘至江陵。十二月甲辰，璘擅引舟师东巡。太白时卧庐山，璘道致之。璘败丹阳，太白奔亡至宿松。石林燕语：节度使旌节闲旗二，龙虎旌一，节一，麾抢一，豹尾二，凡八物。士赟曰：尔雅释名：熊虎为旗，将军所建，象其猛如龙虎也。此咏永王出师，首篇表之。以天子遥分龙虎旗者，夫子作春秋，书王之意也。太白忠君之心，于此可见。百世之下，未有发明之者，故书于此。"
                },
                {
                    "paragraph": "其二"
                },
                {
                    "paragraph": "三川北虏乱如麻，四海南奔似永嘉。",
                    "zhushu": "齐贤曰：九域志：鄜州洛郊县有三川镇。时禄山据洛阳，陷长安。北虏，即禄山也。士赟曰：永嘉，晋怀帝年号。时五胡乱华，刘聪称帝于平阳。五年，刘曜、王弥陷京师，怀帝蒙尘于平阳，中原衣冠之族，并南奔避乱于江左。"
                },
                {
                    "paragraph": "但用东山谢安石，为君谈笑静胡沙。",
                    "zhushu": "士赟曰：谢安高卧东山，事见七卷注。晋书谢安传：时符坚率众百万攻于淮淝，京师震恐，加安征讨大都督，安夷然无恐色。旋命驾出山墅，亲朋毕集，方与客围碁，睹别墅，遂游陟，至夜乃还，指授将帅，各当其任。既而兄子玄等破坚，有捷书至，安方对客围碁，看书既竟，摄置床上，了无喜色，围碁如故。客问之，徐答云：小儿軰遂以破贼。既罢还内，过户限，心喜甚，不觉屐齿之折。其矫情镇物如此。"
                },
                {
                    "paragraph": "其三"
                },
                {
                    "paragraph": "雷皷嘈嘈喧武昌，云旗猎猎过寻阳。",
                    "zhushu": "齐贤曰：考工记：熊旗六斿以象伐则旗初不以云为章也，而云尔亦犹虹旌霓旌，取其高而已。猎猎，飞动貌。江州寻阳郡，武昌至寻阳七百里。士赟曰：嘈嘈，众声也。"
                },
                {
                    "paragraph": "秋毫不犯三吴悦，春日遥看五色光。",
                    "zhushu": "齐贤曰：吴王夫差都姑苏，吴王都广陵，孙权都建邺，是谓三吴。"
                },
                {
                    "paragraph": "其四"
                },
                {
                    "paragraph": "龙蟠虎踞帝王州，帝子金陵访古丘。春风试暖昭阳殿，明月还过鳷鹊楼。",
                    "zhushu": "齐贤曰：汉书注：鳷鹊楼在云阳甘泉宫外。士赟曰：此四句诗意是调永王尔。金陵亦古帝都，今为丘墟，王其访此，当融景而思昭阳。鳷鹊之在长安者，风月亦无人管领也。黍离之悲，蔼然见于言外。"
                },
                {
                    "paragraph": "其五"
                },
                {
                    "paragraph": "二帝巡游俱未回，五陵松栢使人哀。诸侯不救河南地，更喜贤王远道来。",
                    "zhushu": "齐贤曰：二帝。明皇幸蜀，肃宗即位灵武。俱未回长安也。河南，洛阳也。时禄山据洛阳。士赟曰：五陵。高祖、太宗、高宗、中宗、睿宗之陵寝也。此诗白欲讽永王为勤王赴难之举。如本传中所载广琛等语是也，诗以杼下情而通讽谕，太白有之矣。"
                },
                {
                    "paragraph": "其六"
                },
                {
                    "paragraph": "丹阳北固是吴关，画出楼台云水间。千岩烽火连沧海，两岸旌旗绕碧山。",
                    "zhushu": "士赟曰：括地志：丹阳郡，故在润州江宁县东南五里，即今镇江府。图经：丹阳山，古云阳县也。汉丹阳郡治宛陵。晋丹阳郡治秣陵。山多赤柳故名。北固山，在镇江府北一里。回岭下临长江其势险固。即府治所据。乃藏中最高处。旁视甘露金山，如屏障中画出。信江南之绝致也，后改曰连沧观。是又摘太白诗语而名之，太白之诗，信纪实之作也。"
                },
                {
                    "paragraph": "其七"
                },
                {
                    "paragraph": "王出三山按五湖，楼船跨海次杨都。",
                    "zhushu": "齐贤曰：禹贡：三江既入，震泽底定。盖豫章江为南江，氓江为中江，汉江为北江，同入彭蠡，入于海。震泽一名太湖，一名五湖，在苏州吴江县东，杨州广陵郡，汉之江都，东至泰州九十里。泰州东至海百七里，以其近，故曰跨海。左传：过信为次。士赟曰：旧经谓贡湖、游湖、胥湖、梅梁湖、金鼎湖，郦善长谓长塘湖、上湖、鬲湖与太湖而五。韦昭云：胥湖、蠡湖、桃湖、滆湖就太湖而五。虞仲翔云：太湖之水通五道，谓之五湖。"
                },
                {
                    "paragraph": "战舰森森罗虎士，征帆一一引龙驹。",
                    "zhushu": "齐贤曰：礼记虎贲之士。"
                },
                {
                    "paragraph": "其八"
                },
                {
                    "paragraph": "长风挂席势难回，海动山倾古月摧。君看帝子浮江日，何似龙骧出峡来。",
                    "zhushu": "士赟曰：晋书：王濬为益州刺史，武帝谋伐吴，诏濬修船舰。濬乃作大船，连舫百二十步，受二千余人。又画鹢首怪兽于船首，以惧江神。舟楫之盛，自古未有。拜濬为龙骧将军。于是统兵顺流鼓棹，径造二山，孙皓遂降于濬。"
                },
                {
                    "paragraph": "其九",
                    "zhushu": "士赟曰：合十一篇而观此篇，用事非伦，句调鄙俗，别是一格，伪赝无疑，识者必能辨之。"
                },
                {
                    "paragraph": "祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。",
                    "zhushu": "齐贤曰：汉元封五年冬，南巡狩，登𤄵天桂山，自寻阳浮江，亲射蛟江中，获之。士赟曰：祖，始也。龙，君象。祖龙，谓始皇也。按唐史：太宗文皇帝尝亲征辽东，帝渡辽水，身到城下，城溃，以其地为辽州。"
                },
                {
                    "paragraph": "其十"
                },
                {
                    "paragraph": "帝宠贤王入楚关，扫清江汉始应还。初从云梦开朱邸，更取金陵作小山。",
                    "zhushu": "齐贤曰：汉南郡，今江陵府有华容县。云梦泽在南荆州薮。江夏郡志：西陵县有云梦泽，永王屯江陵。则云梦言江陵也。史记：诸侯朝天子，于天子之所立宅舍曰邸。汉书：代王入代邸，诸侯王朱户，故曰朱邸。士赟曰：索隐曰：按云梦本二泽名，盖人以二泽相近，或合称云梦耳。知者据左传云：昭王寝于云中，又楚子田于江南之梦，则是二泽名各别也。"
                },
                {
                    "paragraph": "其十一"
                },
                {
                    "paragraph": "试借君王玉马鞭，指挥戎虏坐琼筵。南风一扫胡尘静，西入长安到日边。",
                    "zhushu": "士赟曰：晋书：明帝幼而聪哲，元帝所宠异，数尝置膝前。会长安使来，因问帝曰：汝谓日与长安孰远？对曰：长安近，不闻人从日边来，居然可知也。元帝异之。明日宴群僚，又问之，对曰：日近。元帝失色曰：何乃异闻者之言乎？对曰：举目则见日，不见长安。由是益奇之。后人因之谓帝所为日边。宋蔡宽夫诗话云：太白之从永王璘，世颇疑之。唐书载其事甚畧，亦不为辩其是否。独其诗自序云：半夜水军来，浔阳满旌旃。空名适自娯，迫胁上楼船。从赐五百金，弃之若浮烟。辞官不受赏，翻谪夜郎天。然太白岂从人为乱者哉。盖其学本出纵横，以气侠自任。当中原扰攘时，欲藉之以立奇功耳。故其东巡歌有但用东山谢安石，为君谈笑静胡沙之句。至其卒章乃云：南风一扫胡尘静，西入长安到日边。亦可见其志矣。大抵才高意广，如孔北海之徒，固未必有成功，而知人料事，尤其所难。议者或责以璘之猖獗，而欲仰以立事，不能如孔巢父、萧颕士察于未萌，斯可矣。若其志亦可哀矣。",
                    "type": 2
                },
                {
                    "paragraph": "上皇西巡南京歌十首",
                    "type": 2
                },
                {
                    "paragraph": "",
                    "zhushu": "士赟曰：按唐书玄宗纪：天寳十五载六月己亥，禄山陷京师。十一月庚辰，次蜀郡。八月癸巳，皇太子即皇帝位于灵武。十二月丁未，上皇天帝至自蜀郡，大赦，以蜀郡为南京。"
                },
                {
                    "paragraph": "胡尘轻拂建章台，圣主西巡蜀道来。剑璧门高五千尺，石为楼阁九天开。",
                    "zhushu": "齐贤曰：天寳十四载十一月，禄山反，十二月，陷东京。明年，陷潼関，天子西幸，禄山遂陷京师。士赟曰：建章宫在长安中。剑门事见一卷注。"
                },
                {
                    "paragraph": "其二"
                },
                {
                    "paragraph": "九天开出一成都，万户千门入画图。草树云山如锦绣，秦川得及此间无。",
                    "zhushu": "齐贤曰：王逸注：东方皡天，东南阳天，南赤天，西南朱天，西成天，西北幽天，北玄天，东北变天，中央钧天。汉武帝起建章宫，为千门万户。士赟曰：成都即古蜀郡，明皇幸蜀，驻跸成都，及还京，改蜀郡为成都府。"
                },
                {
                    "paragraph": "其三"
                },
                {
                    "paragraph": "华阳春树号新丰，行入新都若旧宫。柳色未饶秦地绿，花光不减上阳红。",
                    "zhushu": "齐贤曰：汉州，唐为德阳郡，德阳县去州百五十里，鹿头関在焉。唐志：至德二载，以成都府为南京。士赟曰：时肃宗即位于灵武，尊明皇为太上皇，故用此事也。秦地，指长安。上阳，宫名，在长安中。上阳，一曰上林。"
                },
                {
                    "paragraph": "其四"
                },
                {
                    "paragraph": "谁道君王行路难，六龙西幸万人欢。地转锦江成渭水，天回玉垒作长安。",
                    "zhushu": "齐贤曰：九域志：笮桥江水，亦名濯锦江，俗云：以此水濯锦则鲜明。玉垒，山名，湔水出焉，在成都西北。士赟曰：行路难，古乐府名，易时。乘六龙以御天，以喻天子之六辔也。"
                },
                {
                    "paragraph": "其五"
                },
                {
                    "paragraph": "万国同风共一时，锦江何谢曲江池。",
                    "zhushu": "齐贤曰：西京杂记：武帝于曲江头大营亭馆，以为燕赏之地。李肇国史补：进士既捷，大宴于此亭。士赟曰：按剧谈录，曲江本秦时隑州，唐开元中，疏凿为胜景，南即紫云楼、芙蓉苑，西即杏园、慈恩寺，花卉环列，烟水明媚，都人游赏，盛于中和、上巳节。"
                },
                {
                    "paragraph": "石镜更名天上月，后宫亲得照娥眉。",
                    "zhushu": "士赟曰：华阳志：石镜在武担山，山在城北二百步，一名武都山。蜀记云：武都山精化为女子，蜀王纳为妃，不习水土而死。王遣五丁于武都山担土为冢，故曰武担。今山有石照表其门焉。"
                },
                {
                    "paragraph": "其六"
                },
                {
                    "paragraph": "濯锦清江万里流，云帆龙舸下扬州。北地虽夸上林苑，南京还有散花楼。",
                    "zhushu": "齐贤曰：杜甫宅在成都府万里桥西，百花潭北。昔孔明送吴使至此，曰：万里之行自此始，因得名。江自岷山经成都，下三峡，东至扬州扬子县，为扬子江。长安有上林苑。成都志：宣华苑城上有散花楼，隋蜀王秀所立。"
                },
                {
                    "paragraph": "其七"
                },
                {
                    "paragraph": "锦水东流绕锦城，星桥北挂象天星。",
                    "zhushu": "齐贤曰：锦江桥，秦相张仪所作，以虹桥跨水，彩画相鲜，恍若天外。士赟曰：蜀记云：七星桥，蜀太守李冰造，上应七星。李膺记：一长星桥，今名万里；二员星桥，今名安乐；三机星桥，今名建昌；四夷星桥，今名笮桥；五尾星桥，今名禅尼；六冲星桥，今名永平；七曲星桥，今名升仙。"
                },
                {
                    "paragraph": "四海此中朝圣主，峨眉山下列仙庭。",
                    "zhushu": "齐贤曰：按峨眉县大峨山之颠，一名胜峰，佛书以为普贤大士所居，常有光相见。中峰有普贤阁，背倚白厓峰，余十七峰共环之。茂真尊者旧庵在峰下，其旁一峰号呼而应，孙思邈所往来。传云：茂真与孙常相呼而应，故以名。大峨绝顶有七寳岩，岩下六十里半山间，有白水寺，寺前双溪入林数十步，合为一溪，既出岩窦。又散为寳现溪。叶三藏自西域归，过溪见两石子斗揽得其一，今藏黑水寺。石上有一目，端正透底，溪以此得名。日炤。其石常五色光现。士赟曰：图经、大峨山、中峨山、小峨山，并在嘉州峨眉县南。大峨山，两山相对如峨眉山。记云：其山周匝千里，有石龛百一十二，大洞十二，小洞二十八，南北有台。中峨山有葛仙洞，小峨山有季仙洞，是为三峨。"
                },
                {
                    "paragraph": "其八"
                },
                {
                    "paragraph": "秦开蜀道置金牛，汉水元通星汉流。天子一行遗圣迹，锦城长作帝王州。",
                    "zhushu": "齐贤曰：汉水源出嶓蒙山，东至汉中为汉水。士赟曰：一行，僧也。唐史载玄宗符独至成都，过此问桥名，左右对曰：万里桥。上因叹曰：开元末，僧一行谓朕曰：更二十年，国有难，陛下当远游至万里之外，此是也。由是驻跸成都，一行䜟之，明皇实之，故曰：天子与一行遗此圣迹也。"
                },
                {
                    "paragraph": "其九"
                },
                {
                    "paragraph": "水绿天青不起尘，风光和暖胜三秦。万国烟花随玉辇，西来𣸸作锦江春。",
                    "zhushu": "士赟曰：三秦，按史记注，即秦関中地。其一，岐州雍县；其二，桃林塞，在长安东，今华州潼関；其三，秦所置上郡，所谓三秦也。"
                },
                {
                    "paragraph": "其十"
                },
                {
                    "paragraph": "剑阁重关蜀北门，上皇归马若云屯。少帝长安开紫极，双悬日月照乾坤。",
                    "zhushu": "齐贤曰：郦道元水经注曰：小剑北去大剑三十里，连山绝险，飞阁相通。少帝，肃宗也。至德元载七月，即位于灵武，尊元宗曰上皇天帝。二载九月，广平王俶复京师。十月，复东京，帝至自灵武。十二月，上皇天帝至自蜀。易曰：日月丽乎天，重明以丽乎正。此双悬日月之意。士赟曰：双悬日月者，东汉乐歌重光重轮之意也。",
                    "type": 2
                },
                {
                    "paragraph": "峨眉山月歌",
                    "type": 2
                },
                {
                    "paragraph": "峨眉山月半轮秋，影入平羌江水流。夜发清溪向三峡，思君不见下渝州。",
                    "zhushu": "齐贤曰：峨眉山在嘉州峨眉县罗目镇。平羌江在嘉州龙游县，有平羌山。资州清溪县，乾德五年省入内江。内江，在州东九十八里，资州东至昌州二百二十八里，昌州南至渝州三百里。渝州，治巴县，水自渝上合，曰内江，自渝由戎卢上蜀，曰外江，自渝州明月峡至夔州西陵峡四千里，巴峡、明月峡、巫峡，是谓三峡。蜀都赋注：巴东永安县有高山相对，相去可二十丈，左右厓甚高，谓之峡。士赟曰：图经：平羌江，在雅州严道县东北城下，嘉州亦号平羌江。三峡，谓西峡、巫峡、归峡。",
                    "type": 2
                },
                {
                    "paragraph": "峨眉山月歌送蜀僧晏入中京",
                    "type": 2
                },
                {
                    "paragraph": "我在巴东三月时，西看明月忆峨眉。月出峨眉照沧海，与人万里长相随。"
                },
                {
                    "paragraph": "黄鹤楼前月华白，此中忽见峨眉客。峨眉山月还送君，风吹西到长安陌。"
                },
                {
                    "paragraph": "长安大道横九天，峨眉山月照秦川。黄金狮子乘高座，白玉尘尾谈重玄。"
                },
                {
                    "paragraph": "我似浮云殢吴越，君逢圣主游丹阙。一振高名满帝都，归时还弄峨眉月。",
                    "zhushu": "齐贤曰：唐归州巴东郡。郡西六十四里。巴东县峨眉在三峡之西。故曰西看。自函谷西至陇底。相去千里。日関中。亦曰秦川。菩萨所行。或见在地。或在虚空师子座上。或见在具多树下。晋书王衍妙善玄言。清谈老庄为事。毎捉白玉柄尘尾。与手同色。",
                    "type": 2
                },
                {
                    "paragraph": "赤壁歌送别",
                    "type": 2
                },
                {
                    "paragraph": "二龙争战决雌雄，赤璧楼船扫地空。烈火张天照云海，周瑜于此破曹公。"
                },
                {
                    "paragraph": "君去沧江望澄碧，鲸鲵唐突留余迹。一一书来报故人，我欲因之壮心𩲸。",
                    "zhushu": "齐贤曰：二龙。孙权、曹操。荆州记：蒲坂县沿江有百里，南岸赤璧。周瑜、黄盖乘大舰，破魏武兵于乌林。乌林、赤璧，东西一百六十里也。予尝往来江汉间，研穷赤璧所在，正在今鄂州上流八十里，与百人山相对，江边石皆紫赤色，既为赤璧矶。通鉴：建安十三年九月，曹操入荆州，遗孙权书曰：今治水军八十万，与将军会猎于吴。权遣周瑜迎击，遇操于赤璧。初与交战，公军败，引次江北。瑜在南岸，部将黄盖曰：操军防运船舰，首尾相接，可烧而走。乃取蒙冲斗舰数十艘，实以油草，褁以帷幙，先书报操，欺以欲降。盖预备走舸，系大船后。时东南风急，盖中江举帆，白诸校使齐声大叫曰：降焉。操军吏皆出营观望，去北军二里余，盖诸船同时发火，火烈风猛，船往如箭，飞埃绝澜，烧尽北船，延烧岸上营落，烟𦦨涨天，人马烧溺死者甚众。瑜等率轻锐继其后，雷鼓大进，军遂败。操引军从华容道归。刘备与瑜追操至南郡。",
                    "type": 2
                },
                {
                    "paragraph": "江夏行",
                    "type": 2
                },
                {
                    "paragraph": "忆昔娇小姿，春心亦自持。为言嫁夫婿，得免长相思。"
                },
                {
                    "paragraph": "谁知嫁商贾，令人却愁苦。自从为夫妻，何曽在郷土。"
                },
                {
                    "paragraph": "去年下扬州，相送黄鹤楼。眼看帆去远，心逐江水流。"
                },
                {
                    "paragraph": "只言期一载，谁谓历三秋。使妾肠欲断，恨君情悠悠。"
                },
                {
                    "paragraph": "东家西舍同时发，北去南来不逾月。未知行李游何方，作个音书能断绝。"
                },
                {
                    "paragraph": "适来往南浦，欲问西江船。正见当垆女，红粧二八年。",
                    "zhushu": "齐贤曰：西江船，谓掦州回蜀者。二八者，以其年十六耳。士赟曰：豫章记：南浦亭在广润门外，往来舣舟之所，唐已有之。汉书注曰：买酒处累土为垆，以居酒瓮，形如鍜垆。"
                },
                {
                    "paragraph": "一种为人妻，独自多悲恓。对镜便垂泪，逢人只欲啼。"
                },
                {
                    "paragraph": "不如轻薄儿，旦暮长相随。悔作商人妇，青春长别离。"
                },
                {
                    "paragraph": "如今正好同欢乐，君去容华谁得知。",
                    "type": 2
                },
                {
                    "paragraph": "怀仙歌",
                    "type": 2
                },
                {
                    "paragraph": "一鹤东飞过沧海，放心散漫知何在。仙人浩歌望我来，应攀玉树长相待。"
                },
                {
                    "paragraph": "尧舜之事不足惊，自余嚣嚣直可轻。巨鼇莫载三山去，我欲蓬莱顶上行。",
                    "zhushu": "士赟曰：山海经：昆仑之墟，北有珠树及玉树、玗琪树。此诗太白眷顾宗国。系心君王。冀复进用之作也。一鹤，自喻。仙，比人君。玉树，比爵位。时肃宗即位于灵武。明皇就逊位。时物议有非之者。太白，豪侠旷达之士。亦曰：法尧禅舜。自古有之。何足惊怪。彼为是嚣嚣者。不知古今。直可轻也。末句其拳拳安史之灭。宗社之安。或者用我乎？身在江海，心存魏阙，白有之矣。",
                    "type": 2
                },
                {
                    "paragraph": "玉真仙人词",
                    "type": 2
                },
                {
                    "paragraph": "玉真之仙人，时往太华峰。清晨鸣天皷，飚歘腾双龙。"
                },
                {
                    "paragraph": "弄电不辍手，行云本无踪。几时入少室，王母应相逢。",
                    "zhushu": "齐贤曰：太华山、少华山在华州，少室山在河南府。士赟曰：按唐史，玉真公主字持盈，始封崇昌县主，俄进号上清玄都大洞三景法师。天寳三载，上言曰：先帝许妾舍家，今仍叨主策食租赋，愿去公主号，罢邑司，归之玉府。玄宗不许。又言：妾，高宗之孙，睿宗之女，陛下之女弟，于天下不为贱，何必名系主号，资汤沐，然后为贵？请入数百家之产，延千年之命。帝知至意，乃许之。薨寳。应时窃意此词必公主出家时，时贤皆有诗以咏其事，仙人，褒称也。",
                    "type": 2
                },
                {
                    "paragraph": "清溪行",
                    "zhushu": "一作宣州清溪。",
                    "type": 2
                },
                {
                    "paragraph": "清溪清我心，水色异诸水。借问新安江，见底何如此。",
                    "zhushu": "齐贤曰：沈休文有新安江水至，清浅深见底之句。士赟曰：图经：清溪属冥城，盖发源于新安。新安即今徽州，在唐为歙州，在隋为新安郡。新安江者，凢水发源于徽者，皆曰新安江。自歙来者出黟山，自休宁者出率山，自绩溪者出太嶂山，自婺源者出浙山，自浙江沂休宁者为滩三百六十。"
                },
                {
                    "paragraph": "人行明镜中，鸟度屏风里。",
                    "zhushu": "齐贤曰：王羲之云：毎行山阴道上，如镜中游。庐山有屏风叠。"
                },
                {
                    "paragraph": "向晚猩猩啼，空悲远游子。",
                    "type": 2
                },
                {
                    "paragraph": "詶殷明佐见赠五云裘歌",
                    "type": 2
                },
                {
                    "paragraph": "我吟谢眺诗上语，朔风飒飒吹飞雨。谢眺已没青山空，后来继之有殷公。"
                },
                {
                    "paragraph": "粉图珍裘五云色，晔如晴天散彩虹。文章彪炳光陆离，应是素娥玉女之所为。"
                },
                {
                    "paragraph": "轻如松花落金粉，浓似苔锦含碧滋。远山积翠横海岛，残霞飞丹映江草。"
                },
                {
                    "paragraph": "凝毫采掇花露容，几年功成夺天造。",
                    "zhushu": "齐贤曰：谢眺宅在当涂青山下。今隷太平州。五云裘者。五色绚烂如云。故以五云名之。士赟曰：朔风吹飞雨。谢眺观朝雨诗之全句也。太白之所谓我吟者。吟此诗。特𣸸飒飒字耳。朝雨诗曰：朔风吹飞雨。萧萧愁杀人。又柴燕先陆离。素娥，三女仙姫之名。"
                },
                {
                    "paragraph": "故人赠我我不违，晋令山水含清晖。"
                },
                {
                    "paragraph": "顿惊谢康乐，诗兴生我衣。襟前林壑敛瞑色，䄂上云霞收夕霏。",
                    "zhushu": "齐贤曰：谢灵运诗：山水含清晖。晋书：灵运祖玄。父唤灵运。袭封。康乐公。题石璧精舍诗：林壑敛瞑色。云霞收夕霏。士赟曰：此言裘上之书。具此康乐诗之景。"
                },
                {
                    "paragraph": "群仙长叹惊此物，千厓万岭相萦郁。身骑白鹿行飘飖，手翳紫芝笑披拂。"
                },
                {
                    "paragraph": "相如不足跨鹔鹴，王恭鹤氅安可方。瑶台雪花数千点，片片吹落春风香。"
                },
                {
                    "paragraph": "为君持此凌苍苍，上朝三十六玉皇。下窥夫子不可及，矫首相思空断肠。",
                    "zhushu": "齐贤曰：周义真入龙矫山。见羡门乘白鹿而行。抱朴子：芝赤者如珊瑚。黄者如紫金。皆光明洞彻如坚氷。西京杂记：司马相如初至成都。以所着鹔鹴裘。就市人杨昌卖酒。晋书：王恭尝披鹤氅裘。涉雪而行。孟昶窥见之，曰：此乃神仙中人。士赟曰：三十六玉皇者。道家所谓三十六天帝王也。",
                    "type": 2
                },
                {
                    "paragraph": "临路歌",
                    "type": 2
                },
                {
                    "paragraph": "大鹏飞兮振八裔，中天摧兮力不济。余风激兮万世游，扶桑兮挂石袂。"
                },
                {
                    "paragraph": "后人得之传此，仲尼亡兮谁为出涕。",
                    "zhushu": "士赟曰：此诗太白自叹之辞也。",
                    "type": 2
                },
                {
                    "paragraph": "古意",
                    "type": 2
                },
                {
                    "paragraph": "君为女萝草，妾作兔丝花。轻条不自引，为逐春风斜。"
                },
                {
                    "paragraph": "百丈托远松，𦆑绵成一家。谁言会面易，各在青山厓。"
                },
                {
                    "paragraph": "女萝发馨香，兔丝断人肠。枝枝相紏结，叶叶竟飘杨。"
                },
                {
                    "paragraph": "生子不知根，因谁共芬芳。中巢双翡翠，上宿紫鸳鸯。"
                },
                {
                    "paragraph": "若识二草心，海潮亦可量。",
                    "zhushu": "齐贤曰：陆机诗疏曰：在草曰兔丝，在木曰松萝。松萝蔓松而生，枝上青；兔丝蔓联草上，黄赤如金，与松萝殊异。或谓兔丝无根，不属地，茯苓是也。抱朴子：兔丝之草，下有伏兔之根，无此兔，则丝不得生于上，然实不属也。",
                    "type": 2
                },
                {
                    "paragraph": "山鹧鸪词",
                    "type": 2
                },
                {
                    "paragraph": "苦竹岭头秋月辉，苦竹南枝鹧鸪飞。嫁得燕山胡鴈壻，欲衔我向鴈门归。"
                },
                {
                    "paragraph": "山鸡翟雉来相劝，南禽多被北禽欺。紫塞严霜如剑戟，苍梧欲巢难背违。"
                },
                {
                    "paragraph": "我今誓死不能去，哀鸣惊叫泪沾衣。",
                    "zhushu": "齐贤曰：岭表录异：鹧鸪臆前有白圆点，背间有紫赤毛，对啼。交州异物志：鸟象雌雄，名鹧鸪。其去怀南，不思北徂。蜀都赋注：山鸡，雄色斑，雌色黑。异苑曰：南方献山鸡，鉴石镜而舞不止。禹贡：羽畎夏翟。孔安国注：雉也。士赟曰：尔雅：山鸡，一名锦鸡，其色鲜明，五色炫曜。",
                    "type": 2
                },
                {
                    "paragraph": "历阳壮士勤将军名思齐歌",
                    "zhushu": "并序。",
                    "type": 2
                },
                {
                    "paragraph": "历阳壮士勤将军神力出于百夫。则天太后召见，奇之。授游击将军，赐锦袍玉带。朝野荣之，拜横南将军。大臣慕义结十友，即燕公张说、馆陶公郭元振为首。余壮之，遂作诗。"
                },
                {
                    "paragraph": "太古历阳郡，化为洪川在。江山犹郁盘，龙虎秘光彩。"
                },
                {
                    "paragraph": "蓄泄数千载，风云何霮",
                    "zhushu": "徒感切。"
                },
                {
                    "paragraph": "䨴。",
                    "zhushu": "徒对切。"
                },
                {
                    "paragraph": "特生勤将军，神力百夫倍。",
                    "zhushu": "齐贤曰：历阳。汉九江郡之县。唐为和州。历阳有老妪。常行仁义。两书生过之。谓曰：此国当没为湖。妪视东城门有血。便走上山。勿反顾。自此妪数往视，门吏问知之。杀鸡。有血涂门。妪往视门有血。即走上山。国没为湖。",
                    "type": 2
                },
                {
                    "paragraph": "草书歌行",
                    "type": 2
                },
                {
                    "paragraph": "少年上人号怀素，草书天下称独步。墨池飞出北溟鱼，笔锋杀尽中山兔。"
                },
                {
                    "paragraph": "八月九月天气凉，酒徒词客满高堂。笺麻素绢排数箱，宣州石砚墨色光。"
                },
                {
                    "paragraph": "吾师醉后倚绳床，须臾扫尽数千张。飘风骤雨惊飒飒，落花飞雪何茫茫。"
                },
                {
                    "paragraph": "起来向璧不停手，一行数字大如斗。怳怳如闻神鬼惊，时时只见龙蛇走。"
                },
                {
                    "paragraph": "左盘右蹙如惊电，状同楚汉相攻战。湖南七郡凡几家，家家屏障书题徧。"
                },
                {
                    "paragraph": "王逸少、张伯英，古来几许浪得名。张颠老死不足数，我师此义不师古。"
                },
                {
                    "paragraph": "古来万事贵天生，何必要，公孙大娘浑脱舞。",
                    "zhushu": "齐贤曰：九域志：会稽有王右军墨池。庄子：北溟有鱼，其名为鲲。晋王羲之，字逸少，三十七书黄庭经讫，空中有语：卿书感我，而况人乎？吾是天台丈人。张芝，字伯英，性好书，凢家之衣帛皆书而后练。国史补：张旭书得笔法传。旭言：始吾闻公主担夫争路而得笔法，后见公孙氏舞剑器而得其神。饮醉辄草书，挥笔大叫，以头揾水墨中，天下呼为张颠。醒后自视，以为神异。又鼓吹云：旭为常熟尉，上任旬日，有老父过状，判去。不数日复至，怒曰：敢以闲事屡扰公门。老父曰：某实非论事，但睹公笔迹奇妙，贵为箧笥之珍耳。长史异之，因诘其书。先父爱书，兼有著述。长史取视之，信天下工书者，自是备得笔法之妙。又长沙僧怀素好草书，自言草圣三株，弃笔堆积埋山下，号笔塳。士赟曰：此篇先儒谓非太白作，予谓勤将军歌亦然。",
                    "type": 2
                },
                {
                    "paragraph": "和卢侍御通塘曲",
                    "type": 2
                },
                {
                    "paragraph": "君夸通塘好，通塘胜耶溪。通塘在何处？远在寻阳西。"
                },
                {
                    "paragraph": "青萝袅袅柳烟树，白鹇处处聚沙堤。石门中断平湖出，百丈金潭照云日。"
                },
                {
                    "paragraph": "何处沧浪垂钓翁，鼓棹渔歌趣非一。相逢不相识，出没绕通塘。"
                },
                {
                    "paragraph": "浦边清水明素足，别有浣沙吴女郎。行尽绿潭潭转幽，疑是武陵春碧流。"
                },
                {
                    "paragraph": "秦人鸡犬桃花里，将比通塘渠见羞。通达不忍别，十去九遟回。"
                },
                {
                    "paragraph": "偶逢佳境心已醉，忽有一鸟从天来。月出青山送行子，四边苦竹秋声起。"
                },
                {
                    "paragraph": "长吟白雪望星河，双垂两足扬素波。梁鸿德耀会稽日，宁知此中乐事多。",
                    "zhushu": "斋贤曰：九域志：耶溪在越州、江州、寻阳郡。临海记：白石山有金潭。金光焕然。会稽记：县东六里有西施浣纱石。后汉书：梁鸿。扶风人。同县孟氏有女肥丑而黑。择对不嫁。鸿闻聘之。及嫁。推髻布衣。操作而前。鸿喜曰：此真梁鸿妻。字之曰德耀孟光。以作五噫之歌。耀同适吴。依大家皐伯通庑下为人积春毎归。妻为贝食，举案齐眉。通异之，舍于家。"
                }
            ]
        },
        { "name": "李太白诗卷之九",
            "paragraphs": [
                {
                    "paragraph": "李太白诗卷之九",
                    "type": 1
                },
                {
                    "paragraph": "赠",
                    "type": 2
                },
                {
                    "paragraph": "赠孟浩然",
                    "zhushu": "襄阳。",
                    "type": 2
                },
                {
                    "paragraph": "吾爱孟夫子，风流天下闻。红颜弃轩冕，白首卧松云。"
                },
                {
                    "paragraph": "醉月频中圣，迷花不事君。高山安可仰，徒此揖清芬。",
                    "zhushu": "齐贤曰：唐书：孟浩然，襄州人。隐鹿门山四十年，乃游京师。张九龄、王维雅称道之。维私召入内署。俄而元宗至，浩然匿舍下，维以实对。帝曰：朕闻其人而未见也。诏浩然出。帝问其诗，浩然再拜，自诵其诗。至不才明主弃，帝曰：卿不求见。朕未尝弃卿，今何诬我？因放还。",
                    "type": 2
                },
                {
                    "paragraph": "赠从兄襄阳少府皓",
                    "type": 2
                },
                {
                    "paragraph": "结发未识事，所交尽豪雄。却秦不受赏，击晋宁为功。",
                    "zhushu": "齐贤曰：汉书：李广结发与匈奴战。史：秦白起破赵长平军，遂围邯郸。魏使辛垣衍入邯郸，欲尊秦为帝。时鲁仲连游赵，见垣衍，言帝秦之害，垣衍乃不敢言。秦闻之，为却五十里。平原君欲封仲连，仲连不受，撃晋是用。侯嬴进朱亥于魏，公子无忌用铁椎击杀晋鄙，矫夺魏军，将以却秦救赵，侯嬴自刎。复有客说公子，不以为功。详见三卷注。"
                },
                {
                    "paragraph": "少节岂足言，退耕舂陵东。归来无产业，生事如转蓬。"
                },
                {
                    "paragraph": "一朝乌裘敝，百镒黄金空。弹剑徒激昂，出门悲路穷。",
                    "zhushu": "齐贤曰：舂陵，在今道州。汉高祖不事家人生产作业。战国策：苏秦说秦书上，上不从，黑貂之裘敝，黄金百斤尽。乃担槖而归。国语注：一镒，二十四两。史记：冯驩弹铗而歌。晋书：阮籍时率意独驾，不由径路，车迹所穷，辄恸哭而反。"
                },
                {
                    "paragraph": "吾兄青云士，然诺闻诸公。所以陈片言，片言贵情通。"
                },
                {
                    "paragraph": "棣华傥不接，甘与秋草同。",
                    "type": 2
                },
                {
                    "paragraph": "淮海对雪赠傅霭",
                    "zhushu": "一作淮南对雪赠孟浩然。",
                    "type": 2
                },
                {
                    "paragraph": "朔雪落吴天，从风渡溟渤。梅树成阳春，江沙浩明月。"
                },
                {
                    "paragraph": "兴从剡溪起，思绕梁园发。寄君郢中歌，曲罢心断绝。",
                    "zhushu": "齐贤曰：世说：晋王徽之居山阴，夜雪初霁，月色清明，西望浩然，忽忆戴逵。逵时在剡，便夜乘小船诣之，经宿方至，造门不见而反。人问其故，曰：本乘兴而来，兴尽而反，何必见安道耶？雪赋：岁将暮，时既昏，寒风积，愁云繁。梁王不悦，游于兔园。俄而微霰零，宻雪下，王乃歌北风于卫诗，咏南山于周雅，授简于司马大夫，曰：抽子秘思，为寡人赋之。又曰：君宁见阶上之白雪，岂鲜耀于阳春？宋王对楚王问曰：客有歌于郢中者，其为阳春白雪和者，不过数人。",
                    "type": 2
                },
                {
                    "paragraph": "赠徐安宜",
                    "type": 2
                },
                {
                    "paragraph": "白田见楚老，歌咏徐安宜。制锦不择地，操刀良在兹。"
                },
                {
                    "paragraph": "清风动百里，惠化闻京师。浮人若云归，耕种满郊岐。"
                },
                {
                    "paragraph": "川光净麦垅，日色明桑枝。",
                    "zhushu": "齐贤曰：公羊曰：京，大也。师，众也。天子之居，必以众大之辞言之。浮人，流人也。"
                },
                {
                    "paragraph": "讼息但长啸，宾来或解颐。"
                },
                {
                    "paragraph": "青橙拂户牖，白水流园池。游子滞安邑，怀恩未忍辞。"
                },
                {
                    "paragraph": "翳君独桃李，岁晩托深期。",
                    "zhushu": "齐贤曰：汉志：安邑、隷，河东郡。",
                    "type": 2
                },
                {
                    "paragraph": "赠任城卢主簿",
                    "type": 2
                },
                {
                    "paragraph": "海鸟知天风，窜身鲁门东。临觞不能饮，矫翼思凌空。"
                },
                {
                    "paragraph": "钟鼓不为乐，烟霜谁与同。归飞未忍去，流泪谢鸳鸿。",
                    "zhushu": "齐贤曰：鲁语：海鸟曰爰居，止于鲁东门展禽，今兹海有灾乎？夫广川鸟兽，常知避其灾也。是岁，海多天风。庄子云：昔者海鸟止于鲁郊，鲁侯御而觞之于庙，奏九韶以为乐，具大牢以为膳，鸟乃眩视忧悲，不敢食一脔，不敢饮一杯。",
                    "type": 2
                },
                {
                    "paragraph": "早秋赠裴十七仲堪",
                    "type": 2
                },
                {
                    "paragraph": "远海动风色，吹愁落天涯。南星变大火，热气余丹霞。"
                },
                {
                    "paragraph": "光景不可回，六龙转天车。荆人泣美玉，鲁叟悲匏瓜。"
                },
                {
                    "paragraph": "功业若梦里，抚琴发长嗟。",
                    "zhushu": "齐贤曰：大火，心星，卞和抱玉璞泣于荆山。士赟曰：南星即角、亢、氐、房、心、尾之星。史律书：南至于亢，南至于房，南至于心，南至于尾。晋天文志：自氐至尾为大火。此言夏而秋也。"
                },
                {
                    "paragraph": "裴生信英迈，屈",
                    "zhushu": "其勿切。"
                },
                {
                    "paragraph": "起多才华。"
                },
                {
                    "paragraph": "历抵海岱豪，结交鲁朱家。复携两少妾，艶色惊荷葩。"
                },
                {
                    "paragraph": "双歌入青云，但惜白日斜。",
                    "zhushu": "齐贤曰：禹贡：海岱及淮为徐州。汉书：朱家，鲁人。鲁皆以儒教，而朱家用侠，开所藏，活豪士以百数，関以东莫不延颈愿交。士赟曰：师古曰：屈起，特起也。"
                },
                {
                    "paragraph": "穷溟出寳贝，大泽饶龙蛇。"
                },
                {
                    "paragraph": "明主傥见收，烟霄路非賖。时命若不会，归应炼丹砂。",
                    "type": 2
                },
                {
                    "paragraph": "赠范金卿二首",
                    "type": 2
                },
                {
                    "paragraph": "君子枉清盻，不知东走迷。离家未几月，络纬鸣中闺。"
                },
                {
                    "paragraph": "桃李君不言，攀花愿成蹊。那能吐芳信，惠好相招擕。",
                    "zhushu": "士赟曰：目下为清。盻，动目貌。"
                },
                {
                    "paragraph": "我有结绿珎，久藏浊水泥。时人弃此物，乃与燕石齐。"
                },
                {
                    "paragraph": "抚拭欲赠之，申眉路无梯。辽东惭白豕，楚客羞山鸡。",
                    "zhushu": "齐贤曰：战国策：应侯谓秦王曰：梁有悬黎，宋有结绿。阚子曰：宋之愚人得燕石于梧台之侧，藏之以为大寳。周客闻而观之。主人斋七日，端冕玄服，以发实革，圆十重，巾十袭。客见俯而挽，口卢胡而笑曰：此特燕石也，其与瓦甓不殊。主人怒曰：商贾之言，医匠之心，藏之愈固，守之弥坚。士赟曰：汉书司马迁传：廼欲仰首信眉，论列是非。朱浮与彭宠书曰：往时辽东有豕，生子白头，异而献之。行至河东，群豕皆白惭而还。尹文子曰：楚人握山雉，欺路人曰凤凰。路人曰：我闻凤凰，今始见矣。请买千金，弗与，请加倍，乃与之。方欲献楚王，经宿死，不遑惜其金，惟恨不得献王。王闻感之，召厚赐之，过买鸟之金十倍。"
                },
                {
                    "paragraph": "徒有献芹心，终流泣玉啼。秪应自索漠，留舌示山妻。"
                },
                {
                    "paragraph": "其二"
                },
                {
                    "paragraph": "范宰不买名，弦歌对前楹。为邦默自化，日觉氷壶清。"
                },
                {
                    "paragraph": "百里鸡犬静，千庐机杼鸣。浮人少荡析，爱客多逢迎。"
                },
                {
                    "paragraph": "游子睹嘉政，因之听颂声。",
                    "type": 2
                },
                {
                    "paragraph": "赠瑕丘王少府",
                    "type": 2
                },
                {
                    "paragraph": "皎皎鸾凤姿，飘飘神仙气。梅生亦何事，来作南昌尉。"
                },
                {
                    "paragraph": "清风佐鸣琴，寂寞道为贵。",
                    "zhushu": "齐贤曰：唐兖州鲁郡，治瑕丘县。汉梅福为南昌尉，弃官去。至元始中，一朝弃妻子去九江，至今传以为仙。"
                },
                {
                    "paragraph": "一见过所闻，操持难与群。"
                },
                {
                    "paragraph": "毫挥鲁邑讼，目送瀛洲云。我隐屠钓下，尔当玉石分。"
                },
                {
                    "paragraph": "无由接高论，空此仰清芬。",
                    "type": 2
                },
                {
                    "paragraph": "东鲁见狄博通",
                    "type": 2
                },
                {
                    "paragraph": "去年别我向何处，有人传道游江东。谓言挂席度沧海，却来应是无长风。",
                    "type": 2
                },
                {
                    "paragraph": "见京兆韦参军量移东阳二首",
                    "zhushu": "吴中。",
                    "type": 2
                },
                {
                    "paragraph": "潮水还归海，流人却到吴。相逢问愁苦，泪尽日南珠。",
                    "zhushu": "齐贤曰：东阳，婺州，吴地，日南郡，产珠。"
                },
                {
                    "paragraph": "其二"
                },
                {
                    "paragraph": "闻说金华渡，东连五百滩。全胜若耶好，莫道此行难。"
                },
                {
                    "paragraph": "猿啸千谿合，松风五月寒。他年一携手，摇艇入新安。",
                    "zhushu": "齐贤曰：若耶溪、新安，见前卷注。",
                    "type": 2
                },
                {
                    "paragraph": "赠丹阳横山周处士惟长",
                    "type": 2
                },
                {
                    "paragraph": "周子横山隐，开门临城隅。连峰入户牖，胜槩凌方壶。"
                },
                {
                    "paragraph": "时枉白纻词，放歌丹阳湖。水色傲溟渤，川光秀菰蒲。"
                },
                {
                    "paragraph": "当其得意时，心与天壤俱。闲云随卷舒，安识身有无。"
                },
                {
                    "paragraph": "抱石耻献玉，沉泉笑深珠。羽化如可作，相携上清都。",
                    "zhushu": "齐贤曰：唐志宣州广德县有横山。列子：渤海之东五山。三曰方壶，丹阳湖，隷当涂县。士赟曰：列子范氏有子曰子华，善养私名，举国服之。未生子伯，范氏之上客出行，宿于田叟商丘开之舍，相与言子华之名势，能使存者亡，亡者存，富者贫，贫者富。商丘开先窘于饥寒，潜听之，因假粮荷軬之子华之门。子华之门徒皆世俗，顾见商丘开年老，狎侮欺绐，亡所不为，因指河曲之隅曰：彼中有寳珠，泳可得也。商丘开从而泳之，既出，果得珠焉。众疑之。俄而范氏之藏大火，子华曰：若能入火取锦者，从所得多少赏若。商丘开往无难色。入火往还，埃不侵，身不焦。范氏之党以为有道，乃共谢之。商丘开曰：吾亡道，虽吾之心亦不知所以。曩子二客之宿吾舍也，闻一言范氏之势，吾诚之无二心，故不远而来。及来，以子党之言皆实也，惟恐诚之之不至，行之之不及，不知形体之所借，利害之所存也，心一而已。物无迁者，如斯而已。今乃知子党之诞我，追昔日之不焦溺也。恒然而热，愓然震悸矣，水火岂可复近哉！自是之后，范氏门徒遇乞儿马医，不敢辱也。",
                    "type": 2
                },
                {
                    "paragraph": "玉真公主别馆苦雨赠卫尉张卿二首",
                    "type": 2
                },
                {
                    "paragraph": "秋坐金张馆，繁阴昼不开。空烟迷雨色，萧飒望中来。"
                },
                {
                    "paragraph": "翳翳昏垫苦，沉沉忧恨催。清秋何以慰，白酒盈吾杯。"
                },
                {
                    "paragraph": "吟咏思管乐，此人已成灰。独酌聊自勉，谁贵经纶才？"
                },
                {
                    "paragraph": "弹剑谢公子，无鱼良可哀。",
                    "zhushu": "齐贤曰：易云：雷屯。君子以经纶。史：冯驩闻孟尝君好客，蹑屩而见之。置舍十日，问传舍长曰：客何所为？答曰：冯先生甚贫，犹有一剑。弹其铗而歌曰：长铗归来乎。食无鱼。迁之幸舍，食有鱼矣。"
                },
                {
                    "paragraph": "其二"
                },
                {
                    "paragraph": "苦雨思白日，浮云何由卷。稷卨和天人，阴阳乃骄蹇。"
                },
                {
                    "paragraph": "秋霖剧倒井，昏雾横绝巘。欲往咫尺涂，遂成山川限。"
                },
                {
                    "paragraph": "潨潨",
                    "zhushu": "音丛。"
                },
                {
                    "paragraph": "奔溜闻，浩浩惊波转。泥沙塞中途，牛马不可辨。"
                },
                {
                    "paragraph": "饥从漂母食，闲缀羽陵简。园家逢秋蔬，藜藿不满眼。"
                },
                {
                    "paragraph": "蟏蛸结思幽，蟋蟀伤𥚹浅。厨灶无青烟，刀机生绿藓。",
                    "zhushu": "齐贤曰：稷禼，舜臣。书：三公爕理阴阳，意以讥当时执政者。汉书：韩信从漂母食蟏蛸名长踦。小如蜘蛛长脚者，俗呼为喜子。蟋蟀。郭璞注：促织也，亦名蜻𧊿。士赟曰：唐书五行志：天寳中，雾昏暗。十步外不见人，是谓昼昏。诗东山二章云：蟏蛸在户。小序曰：二章言其思也，故曰结思幽。诗唐国风。蟋蟀。刺晋僖公也。俭不中礼。故作是诗以閟忧，欲其及时以礼自娯乐也。此晋也，而谓之唐。本其风俗，忧深思远，俭而用礼，乃有尧之遗风焉。绿藓，苔也。"
                },
                {
                    "paragraph": "投筯解鹔鹴，换酒醉北堂。丹徒布衣者，慷慨未可量。"
                },
                {
                    "paragraph": "何时黄金盘，一斛荐㯽榔。功成拂衣去，摇曳沧洲傍。",
                    "zhushu": "齐贤曰：唐润州丹阳郡，治丹徒县。南史：刘穆之由居京口，帝西讨刘毅，以诸葛长人监留府，留穆之辅之。长人果有异谋，穆之厚为之备，谓所亲曰：贫贱常思富贵，富贵必践危机。今日思为丹徒布衣，不可得也。穆之少时家贫，往妻兄家乞食，毎食毕，求㯽榔。江氏兄弟戏之曰：㯽榔消食，君乃常饥，何忽须此。及为丹阳尹，召萋兄弟，令厨人以金盘贮㯽榔一斛以进之。",
                    "type": 2
                },
                {
                    "paragraph": "赠韦秘书子春二首",
                    "type": 2
                },
                {
                    "paragraph": "谷口郑子真，躬耕在岩石。高名动京师，天下皆籍籍。"
                },
                {
                    "paragraph": "斯人竟不起，云挂从所适。苟无济代心，独善亦何益。",
                    "zhushu": "齐贤曰：杨子谷口郑子真耕于岩石之下，名震京师。"
                },
                {
                    "paragraph": "惟君家世者，偃息逢休明。谈天信浩荡，说剑纷纵横。"
                },
                {
                    "paragraph": "谢公不徒然，起来为苍生。秘书何寂寂，无乃羁豪英。"
                },
                {
                    "paragraph": "且复归碧山，安能恋金阙。旧宅樵渔地，蓬蒿已应没。"
                },
                {
                    "paragraph": "却顾女几峰。胡颜见云月。",
                    "zhushu": "齐贤曰：九域志：女几山在河南府福昌县，本宜阳县，有女几山。士赟曰：史荀卿传：驺衍之术，迂大而闳辩，故齐人颂曰谈天。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "徒为风尘苦，一官已白须。气同万里合，访我来琼都。"
                },
                {
                    "paragraph": "披云睹青天，扪虱话良图。留侯将绮里，出处未云殊。"
                },
                {
                    "paragraph": "终与安社稷，功成去五湖。",
                    "zhushu": "齐贤曰：留侯、绮里季事见四卷。范蠡佐勾践灭吴，及至五湖，辞曰：臣不复至越国矣。乃装其轻货珠玉，与私徒属乘舟浮于五湖。士赟曰：晋书载记：王猛，字景略，隐于华山，怀佐世之志。桓温入関，猛被褐而诣，而谈当世之事，扪虱而言，旁若无人。",
                    "type": 2
                },
                {
                    "paragraph": "赠章侍御黄裳二首",
                    "type": 2
                },
                {
                    "paragraph": "太华生长松，亭亭凌霜雪。天与百尺高，岂为微飙折。"
                },
                {
                    "paragraph": "桃李卖阳艳，路人行且迷。春光扫地尽，碧叶成黄泥。"
                },
                {
                    "paragraph": "愿君学长松，慎勿作桃李。受屈不改心，然后知君子。",
                    "zhushu": "齐贤曰：华州华山，一名太华。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "见君乘騘马，知上太山道。此地果摧轮，全身以为寳。"
                },
                {
                    "paragraph": "我如丰年玉，叶置秋田草。但朂氷壶心，无为叹衰老。",
                    "type": 2
                },
                {
                    "paragraph": "赠薛校书",
                    "type": 2
                },
                {
                    "paragraph": "我有吴越曲，无人知此音。姑苏成蔓草，麋鹿空悲吟。"
                },
                {
                    "paragraph": "未夸观涛作，空郁钓鼇心。举手谢东海，虚行归故林。",
                    "zhushu": "士赟曰：吴越春秋：伍子胥曰：臣必见越之破吴，豕鹿游于姑苏之台，荆榛蔓于宫阙。",
                    "type": 2
                },
                {
                    "paragraph": "赠何七判官昌浩",
                    "type": 2
                },
                {
                    "paragraph": "有时忽惆怅，匡坐至夜分。平明空啸咤，思欲解世纷。"
                },
                {
                    "paragraph": "心随长风去，吹散万里云。羞作济南生，九十诵古文。",
                    "zhushu": "齐贤曰：汉书：伏生，济南人，名胜，故为秦博士。孝文时，求能治尚书者，天下亡有，闻伏生治之，欲召。时伏生九十余，老不能行，于是诏太常掌故晁错往受之。士赟曰：孔安国尚书序：济南伏生年过九十，失其本经，口以传授，栽二十余篇，以其上古之书，谓之尚书。至鲁共王，好治宫室，坏孔子旧宅以广其居，于璧中得先人所藏古文虞、夏、商、周之书，以所闻伏生之书，考论文义，定其可知者，为隷古文，更以竹简写之。"
                },
                {
                    "paragraph": "不然拂剑起，沙漠收奇勋。老死阡陌间，何因扬清芬。"
                },
                {
                    "paragraph": "夫子今管乐，英才冠三军。终与同出处，岂将沮溺群。",
                    "zhushu": "齐贤曰：沮、溺者，长沮、桀溺也，乃二隐士。",
                    "type": 2
                },
                {
                    "paragraph": "读诸葛武侯传怀赠长安崔少府叔封昆季",
                    "type": 2
                },
                {
                    "paragraph": "汉道昔云季，群雄方战争。霸图各未立，割据资豪英。"
                },
                {
                    "paragraph": "赤伏起颓运，卧龙得孔明。当其南阳时，陇亩躬自耕。"
                },
                {
                    "paragraph": "鱼水三顾合，风云四海生。武侯立岷蜀，壮志吞咸京。"
                },
                {
                    "paragraph": "何人先见许，但有崔州平。",
                    "zhushu": "齐贤曰：群雄比袁绍、吕布、袁术、曹操、公孙瓉诸人。东汉光武纪：强华自関中奉赤伏符曰：刘秀发兵捕不道。四方云集龙斗野，四七之际火为主。蜀志：徐庶见先主曰：诸葛孔明，卧龙人也，将军岂愿见之乎？先主曰：君与俱来。庶曰：此人可就见，不可屈致也。将军宜枉驾顾之。先主遂诣亮，凡三往，乃见。本传曰：亮躬耕陇亩，好为梁父吟。又曰：先主于是与亮情好日宻，曰：孤之有孔明，犹鱼之有水也。又曰：亮之志进，欲龙骧虎视，包括四海。武侯出师五丈原，屯田为久驻之基，志吞咸阳也。亮每自比于管仲、乐毅，时人莫之许也。惟崔州平、徐厓直与亮友善，谓为信然。"
                },
                {
                    "paragraph": "余亦草间人，颇怀拯物情。晚途值子玉，华发同衰荣。托意在经济，结交为弟兄。母令管与鲍，千载独知名。",
                    "zhushu": "士赟曰：管、鲍事见三卷。",
                    "type": 2
                },
                {
                    "paragraph": "赠郭将军",
                    "type": 2
                },
                {
                    "paragraph": "将军少年出武威，入掌银台护紫微。平明拂剑朝天去，薄暮垂鞭醉酒归。"
                },
                {
                    "paragraph": "爱子临风吹玉笛，美人向月舞罗衣。畴昔雄豪如梦里，相逢且欲醉春晖。",
                    "zhushu": "齐贤曰：九域志：凉州武威郡，唐有银台门。辛氏三秦记：未央宫，一名紫微宫。",
                    "type": 2
                },
                {
                    "paragraph": "驾去温泉后赠杨山人",
                    "type": 2
                },
                {
                    "paragraph": "少年落魄楚汉间，风尘萧瑟多苦颜。自言管葛竟谁许，长吁莫错还闭关。",
                    "zhushu": "齐贤曰：史记：郦食其家贫，落魄楚汉间，乃兴元以东，彭城以西。管葛者，管仲、诸葛亮也。阮逸曰：闭関，喻藏身也。"
                },
                {
                    "paragraph": "一朝君王垂拂拭，剖心输丹雪胸臆。忽蒙白日回景光，直上青云生羽翼。"
                },
                {
                    "paragraph": "幸陪鸾辇出鸿都，身骑飞龙天马驹。王公大人惜颜色，金璋紫绶来相趋。",
                    "zhushu": "齐贤曰：礼书：荀卿曰：辇舆就马。则辇在车，驾在马也。鸿都，门名也。唐禁中有飞龙廐。西域传：大宛国峤山上有马，不可得，因取五色牝马置其下，与集生驹，号天马子。"
                },
                {
                    "paragraph": "当时结交何纷纷，片言道合惟有君。待吾尽节报明王，然后相携卧白云。",
                    "type": 2
                },
                {
                    "paragraph": "温泉侍从归逢故人",
                    "zhushu": "齐贤曰：唐志：京兆府昭应县，本新豊，有宫在骊山下，真观十八年置，咸亨二年，始名温泉宫。天寳元年，更温泉曰华清宫，治阳井，为地环山，列宫室，筑罗城，置百司及十宅。七载，省新豊，更会昌及泉曰昭应。",
                    "type": 2
                },
                {
                    "paragraph": "汉帝长杨苑，夸胡羽猎归。子云叨侍从，献赋有光辉。"
                },
                {
                    "paragraph": "之为摇天笔，承恩赐御衣。逢君奏明主，他日共翻飞。",
                    "zhushu": "齐贤曰：白为宫词，明皇赐以宫锦袍。前四句事见一卷注。",
                    "type": 2
                },
                {
                    "paragraph": "赠裴小四",
                    "type": 2
                },
                {
                    "paragraph": "朝见裴叔则，朗如行玉山。黄河落天走东海，万里写入胸怀间。"
                },
                {
                    "paragraph": "身骑白鼋不敢度，金高南山买君顾。徘徊六合无相知，飘若浮云且西去。",
                    "zhushu": "齐贤曰：晋裴楷，字叔则，风仪高迈，时人谓之玉人。又称见裴叔则，如近玉山，照映人也。黄河出昆仑山，在吐蕃中极西为最高，流入中国，势犹从天而落也。禹贡：同为逆河，入于海。列女传：郑子瞀者，楚成王夫人。初，成王登台，子瞀不顾，王曰：顾，吾与女千金。子瞀行不顾。",
                    "type": 2
                },
                {
                    "paragraph": "赠崔侍郎",
                    "type": 2
                },
                {
                    "paragraph": "黄河二尺鲤，本在孟津居。点额不成龙，归来伴凡鱼。",
                    "zhushu": "齐贤曰：孟津，地名，在洛北都道，古今以为津。三秦记：龙门山在河东界，禹凿山断如门一里余，黄河自中流下，两岸不通车马，毎暮春，有黄黑鲤鱼自海及诸川争来赴之，上得者便化为龙。士赟曰：尔雅曰：鳣，鲔也。出巩穴，三月则上渡龙门，得渡为龙，否则点额而还。魏土地记曰：梁山北有龙门山，大禹所凿，通孟津河口广八十步，岩际鑴迹，遗功尚存。"
                },
                {
                    "paragraph": "故人东海客，一见借吹嘘。风涛傥相见，更欲凌昆墟。",
                    "zhushu": "士赟曰：山海经曰：昆仑墟在西北，河水出其东北隅。",
                    "type": 2
                },
                {
                    "paragraph": "述德兼陈情上哥舒大夫",
                    "type": 2
                },
                {
                    "paragraph": "人为国家孕英才，森森矛戟拥灵台。浩荡深谋嗔江海，纵横逸气走风雷。"
                },
                {
                    "paragraph": "丈夫立身有如此，一呼三军皆披靡。卫青谩作大将军，白起真成一竖子。",
                    "zhushu": "齐贤曰：庄子曰：不可内于灵台。郭象注：灵台者，心也。后汉铫期瞋目大呼，众皆披靡。士赟曰：卫青，平阳人也，以卫皇后亲为大中大夫，后撃匈奴有功，拜大将军。白起，郿人也，善用兵，事秦昭王，后迁为武安君，以伐赵不肯行，赐剑自杀。",
                    "type": 2
                },
                {
                    "paragraph": "雪谗诗赠友人",
                    "type": 2
                },
                {
                    "paragraph": "嗟予沈迷，猖獗已久，五十知非，古人尝有。"
                },
                {
                    "paragraph": "立言补过，庶存不朽。包荒匿瑕，蓄此烦丑。"
                },
                {
                    "paragraph": "月出致讥，贻愧皓首。",
                    "zhushu": "齐贤曰：庄子：蘧伯玉行年六十而六十化，未尝不始于是之而诎之以非也，未知今之所谓是非五十九非也。"
                },
                {
                    "paragraph": "感悟遂晚，事往日迁。"
                },
                {
                    "paragraph": "白璧何辜，青蝇屡前。群轻折轴，下沈黄泉。"
                },
                {
                    "paragraph": "众毛飞骨，上凌青天。萋斐暗成，贝锦粲然。"
                },
                {
                    "paragraph": "泥沙聚埃，珠玉不怜。洪𦦨烁山，发自纤烟。"
                },
                {
                    "paragraph": "苍波荡日，起于微㳙。交乱四国，播于八埏。"
                },
                {
                    "paragraph": "拾尘掇蜂，疑圣猜贤。哀哉悲夫，谁察予之贞坚。",
                    "zhushu": "齐贤曰：诗曰：萋兮斐兮，成是贝锦。彼譛人者，亦已大甚。张仪传曰：积羽沈舟，群轻折轴。众口铄金，积毁销骨。丁鸿曰：壊崖破岩之水，原自涓涓；干云蔽日之木，起于葱青。士赟曰：孟康曰：埏，地户八际也。孔子家语：孔子厄于陈蔡，从者七日不食。子贡以所赍货窃围而出，告籴于野人，得米一石焉。颜回、仲由炊之于坏屋之下，有埃墨堕甑中，颜回取而食之。子贡自井望见之，不悦，以为窃食也。入问孔子曰：仁人廉士，穷改节乎？孔子曰：改节即可称于仁廉哉？子贡曰：若回也，其不改节乎？子曰：然。子贡以所饭告孔子。子曰：吾信回之为仁久矣。虽汝有云，弗以疑也，其或者必有故乎？汝止，吾将问之。召颜回曰：畴昔予梦见先人，岂或启佑我哉？子炊而进饭，吾将进焉。对曰：向有埃墨堕饭之中，欲置之则不絜，欲弃之则可惜。回即食之，不可祭也。孔子曰：然乎？吾亦食之。颜回出，孔子顾谓二三子曰：吾之信回也，非特今日也。二三子由此乃服之。列女传：尹吉甫前妻子伯奇，后妻子伯封。伯奇事后母至孝，后母欲其子伯封为太子，言于吉甫曰：伯奇好妾，若不信，试上台观之。后母取蜂除其毒，而置于衣领之中，使伯奇视而杀之。吉甫使让伯奇，使者见其䄂有死蜂，以白吉甫，使追之，已投于河矣。"
                },
                {
                    "paragraph": "彼人之猖狂，不如鹊之强强。彼妇人之淫昏，不如鹑之奔奔。"
                },
                {
                    "paragraph": "坦荡君子，无悦簧言。擢发续罪，罪乃孔多。"
                },
                {
                    "paragraph": "倾海流恶，恶无以过。人生实难，逢此织罗。"
                },
                {
                    "paragraph": "积毁销金，沉忧作歌。天未丧文，其如余何。",
                    "zhushu": "齐贤曰：诗巧言如簧。范睢谓须贾曰：汝罪有几？曰：擢贾之发以续贾之罪，尚未足。孔子曰：天之未丧斯文也，匡人其如予何？士赟曰：诗鹑之奔奔，刺卫宣姜也。卫人以为宣姜鹑鹊之不若也。"
                },
                {
                    "paragraph": "妲己灭纣，褒女惑周。天维荡复，职此之由。"
                },
                {
                    "paragraph": "汉祖吕氏，食其在傍。秦皇成后，每亦淫荒。"
                },
                {
                    "paragraph": "䗖蝀作昏，遂掩太阳。万乘尚尔，匹夫何伤。",
                    "zhushu": "齐贤曰：外纪云：纣伐有苏，有苏氏以妲己女焉。妲己有宠，其言是从。武王伐纣，杀妲己。周纪：幽王嬖爱褒姒，褒姒生子伯服。幽王欲废申侯女为后，并去太子宜臼，以褒姒为后，以伯服为太子。申侯怒，结西夷犬戎攻幽王。幽王举烽火征兵，兵莫至，遂杀幽王骊山下，虏褒姒，尽取周县而去。汉吕后徙陈平为右丞相，审食其为左丞相。食其幸于太后。史吕不韦传：秦王年少，大后时时窃私通吕不韦。始皇帝益壮，太后淫不止。"
                },
                {
                    "paragraph": "辞殚意穷，心切理直。如或妄谈，昊天是殛。"
                },
                {
                    "paragraph": "子野善听，离娄至明。神靡遁响，鬼无逃形。"
                },
                {
                    "paragraph": "不我遐弃，庶昭忠诚。",
                    "zhushu": "士赟曰：子野，师旷字，晋乐太师也。"
                },
                {
                    "paragraph": "赠参寥子"
                },
                {
                    "paragraph": "白鹤飞天书，南荆访高士，五云在岘山，果得参寥子。",
                    "zhushu": "齐贤曰：列仙传：桓闿事华阳陶先生十余年，一旦有二青童白鹤自空而下，陶先生临轩接之，青童曰：太上命求桓先生耳。于是桓服天衣，驾白鹤，升天而去。九域志：襄阳有荆山、岘山。"
                },
                {
                    "paragraph": "肮",
                    "zhushu": "音抗。"
                },
                {
                    "paragraph": "脏",
                    "zhushu": "音葬。"
                },
                {
                    "paragraph": "辞故园，昻藏入君门。天子分玉帛，百官接话言。",
                    "zhushu": "士赟曰：南史：高昻，字敬曹，其父以其昻藏敖曹，故以名字之。"
                },
                {
                    "paragraph": "毫墨时洒落，探玄有奇作。著论穷天人，千春秘麟阁。"
                },
                {
                    "paragraph": "长揖不受官，拂衣归林峦。余亦去金马，藤萝同所攀。"
                },
                {
                    "paragraph": "相思在何处，桂树青云端。",
                    "zhushu": "士赟曰：按：李白本传曰：白恳求还山，帝赐金放还作是诗，必此时也。",
                    "type": 2
                },
                {
                    "paragraph": "赠饶阳张司户燧",
                    "zhushu": "齐贤曰：唐深州饶阳郡，治饶阳县。",
                    "type": 2
                },
                {
                    "paragraph": "朝饮苍梧泉，夕栖碧海烟。宁知鸾凤意，远托椅桐前。"
                },
                {
                    "paragraph": "慕蔺岂曩古，攀嵇是当年。愧此黄石老，安识子房贤。",
                    "zhushu": "齐贤曰：汉书：司马相如，字长卿，少时名犬子，慕蔺相如之为人，更名相如。颜延年诗：攀嵇亦凤儿，谓嵇康也。汉张良，字子房，游下邳，圯上有一老父至良所，堕其履圯下，顾良取履，良下取履，因跪进，父以足受之，曰：孺子可教矣。与良期，乃出一编书，曰：读是则为王者师。后十年兴，十三年见我济北榖城山下黄石，即我也。遂去，不见日，视其书，乃太公兵法。后从高帝过济北，果得榖城山下黄石，葆祠之。"
                },
                {
                    "paragraph": "功业嗟落日，容华弃徂川。一语已道意，三山期着鞭。"
                },
                {
                    "paragraph": "蹉跎人间世，寥落壶中天。独见游物祖，探元穷化先。"
                },
                {
                    "paragraph": "何当共携手，相与排冥筌。",
                    "zhushu": "齐贤曰：后汉费长房传：汝南市中有老翁卖药，悬一壶，及市罢，跳入壶中。长房于楼上见之，因往再拜，奉酒脯。翁乃与俱入壶中，见玉堂严丽。",
                    "type": 2
                },
                {
                    "paragraph": "赠清漳明府姪聿",
                    "zhushu": "齐贤曰：唐相州临漳县、具州漳南县。孔安国注：漳水横流入河，盖河水浊，漳水清，故曰清漳。",
                    "type": 2
                },
                {
                    "paragraph": "我李百万叶，柯条布中州。天开青云器，日为苍生忧。"
                },
                {
                    "paragraph": "小邑且割鸡，大刀伫烹牛。雷声动四境，惠与清漳流。",
                    "zhushu": "齐贤曰：论语：子之武城，闻弦歌之声，夫子莞尔而笑曰：割鸡焉用牛刀？地理志：清漳水出上党大龟谷，东北至阳海阜城入河。阜城，唐隷冀州，武邑县北三十里有衡漳石堤。衡水县引漳水北流，贯城注隍。士赟曰：史老子传：老子者，姓李氏，名耳，字伯阳，谥曰𣆀。正义曰：玄妙内篇云：李母怀胎八十一载，迢遥李树下，乃剖左腋而生，生而指李树，因以为姓。唐祖老子、白与聿，皆帝室之胄，故用李树之事。叶，世也。柯条，犹枝分派别之义。"
                },
                {
                    "paragraph": "弦歌咏唐尧，脱落隐簮组。心和得天真，风俗犹太古。"
                },
                {
                    "paragraph": "牛羊散阡陌，夜寝不扃户。问此何以然，贤人宰吾土。",
                    "zhushu": "齐贤曰：冀州有尧坛、尧台。淮南子所谓天者，纯粹扑素，质直皓白，未始有杂揉者，斯其真也。士赟曰：弦歌咏唐尧者。即康衢童谣曰：立我烝民，莫匪尔极。不识不知，顺帝之则。及老人撃壤于路曰：日出而作，日入而息。凿井而饮，耕田而食。帝力于我何有哉之意。簮组者，只是传换簮缨二字。释曰：绶属小者为冕。缨脱落隐簮组者，隐于簮缨之间，犹东方朔所言避世于朝廷者。礼记郊特牲注：唐虞以上曰太古。"
                },
                {
                    "paragraph": "举邑树桃李，垂阴亦流芬。河堤绕绿水，桑柘违青云。"
                },
                {
                    "paragraph": "赵女不冶容，提笼昼成群。缲丝鸣机杼，百里声相闻。",
                    "zhushu": "齐贤曰：刘向说苑：赵简子谓阳虎曰：树桃李者，夏得休息，秋得其实焉。河堤，黄河之堤。绿水，清漳之水。"
                },
                {
                    "paragraph": "讼息鸟下阶，高卧披道帙。蒲鞭挂簷枝，示耻无扑抶。"
                },
                {
                    "paragraph": "琴清月当户，人寂风入室。长啸无一言，陶然上皇逸。",
                    "zhushu": "齐贤曰：高子曰：禹治天下，朝廷之间可以罗雀。后汉刘宽为南阳太守，吏人有过，但蒲鞭罚之，示辱而已。扑抶，笞击也。"
                },
                {
                    "paragraph": "白玉壶冰水，壶中见底清。清光洞毫发，皎洁照群情。"
                },
                {
                    "paragraph": "赵北美嘉政，燕南播高名。过客览行谣，因之诵德声。",
                    "zhushu": "齐贤曰：姚崇冰壶赋曰：冰壶者，清洁之至也。君子对之，不忘乎清。北齐宋士良为清河太守，盗贼屏迹，郡无一囚，公门虚寂，无复讼者，人谓之神门。及代至，老人丁金刚送之，泣曰：老人年九十，记三十五政府，君非惟善政，清亦彻底。",
                    "type": 2
                },
                {
                    "paragraph": "赠临洛县令皓弟",
                    "zhushu": "时被讼停官。",
                    "type": 2
                },
                {
                    "paragraph": "陶令去彭泽，茫然太古心。大音自成曲，但奏无弦琴。"
                },
                {
                    "paragraph": "钓水路非远，连鼇意何深。终期龙伯国，与尔相招寻。",
                    "zhushu": "齐贤曰：九域志：治州临洛县。陶潜为彭泽令，郡遣督邮至县，吏白应束带见之。潜叹曰：吾不能为五斗米折腰，恭拳事乡里小人，即解印去县，赋归去来辞。潜性不解音，而蓄素琴一张，徽弦不具，每抚而和之曰：但识琴中趣，何劳弦上声。老子：大音希声。列子：龙伯之国有大人，举足不盈数步而暨五山之所，一钓而连六鼇。",
                    "type": 2
                },
                {
                    "paragraph": "赠郭季鹰",
                    "type": 2
                },
                {
                    "paragraph": "河东郭有道，于世若浮云。盛德无我位，清光独映君。"
                },
                {
                    "paragraph": "耻将鸡并食，长与凤为群。一击九千仞，相期凌紫氛。",
                    "zhushu": "齐贤曰：汉书：郭林宗、司徒黄琼、太常赵典举有道，并不应。或问汝南范滂曰：郭林宗何如人？滂曰：隐不违亲，真不绝俗，天子不得臣，诸侯不得友，吾不知其他。及卒，同志者乃共刻石立碑。蔡邕为其文，既而谓𣵠郡卢植曰：吾为碑铭多矣，皆有惭德，惟郭有道无愧色耳。论语：不义而富且贵，于我如浮云。",
                    "type": 2
                },
                {
                    "paragraph": "邺中王大劝入高凤石门山幽居",
                    "zhushu": "齐贤曰：高凤，南阳叶人，后教授于西唐山中，在唐州湖阳县西北。",
                    "type": 2
                },
                {
                    "paragraph": "一身竟无托，远与孤蓬征。千里失所依，复将落叶并。"
                },
                {
                    "paragraph": "中途偶良朋，问我将何行。欲献济时策，此心谁见明。"
                },
                {
                    "paragraph": "君王制六合，海塞无交兵。壮士伏草间，沉忧乱纵横。"
                },
                {
                    "paragraph": "飘飘不得意，昨发南都城。紫鷰枥上嘶，青萍匣中鸣。"
                },
                {
                    "paragraph": "投躯寄天下，长啸寻豪英。耻学瑯琊人，龙蟠事躬耕。",
                    "zhushu": "齐贤曰：南阳郡治宛，在京之南，故曰南都。文帝自代来，有良马九疋，一曰紫燕、青萍，剑名也。诸葛亮，瑯琊人，躬耕陇亩，司马德操以为伏龙，徐庶以为卧龙。"
                },
                {
                    "paragraph": "富贵吾自取，建功及春荣。我愿执尔手，尔方达我情。"
                },
                {
                    "paragraph": "相知同一已，岂惟弟与兄。抱子弄白云，琴歌发清声。"
                },
                {
                    "paragraph": "临别意难尽，各希存令名。",
                    "zhushu": "士赟曰：按：此诗其作于禄山将反之际乎，当禄山欲反之时，朝廷上下皆知其状，独明皇不然之。太白亦欲言而不敢，聊因诗以发舒其忧国之情乎。太白平生任侠，亦有志斯世者，于此诗槩可想见矣。",
                    "type": 2
                },
                {
                    "paragraph": "赠华州王司士",
                    "type": 2
                },
                {
                    "paragraph": "淮水不绝涛澜高，盛德未泯生英髦。知君先负庙堂器，今日还须赠寳刀。",
                    "zhushu": "齐贤曰：王泯传：王导初渡淮，使郭璞筮之，卦成，曰：吉，无不利。淮水绝，王氏灭。桓冲曰：谢安乃有庙堂之量，不闲将畧。晋中兴书曰：魏徐州刺史吕虔有佩刀，工相者曰：为三公可服此刀。虔乃赠别驾王祥曰：苟非其人，刀或为害。卿有公辅之良，故相与也。",
                    "type": 2
                },
                {
                    "paragraph": "赠卢征君昆弟",
                    "zhushu": "士赟曰：按卢征君名鸿，字颢然，唐书有传云：其先范阳人，博学善书籀庐嵩山。玄宗开元初，备礼征，再不至。五年，再诏征至东都谒见，拜谏议大夫。固辞，制许还山。赐引居服，官营草堂。及卒，帝赐万钱。鸿所居室，自号宁极云。",
                    "type": 2
                },
                {
                    "paragraph": "明主访贤逸，云泉今已空。二卢竟不起，万乘高其风。"
                },
                {
                    "paragraph": "河上喜相得，壶中趣每同。沧洲即此地，观化游无穷。"
                },
                {
                    "paragraph": "水落海上清，鼇背睹方蓬。与君弄倒景，携手凌星虹。",
                    "zhushu": "齐贤曰：壶中事见前。列子：巨鼇十五，以首载五山，如峙而不动。陵阳子明经曰：倒景之气，去地四千里，其景皆倒在下也。士赟曰：列仙传：河上公，莫知其姓名也。汉文帝时结草为庵于河之滨，常读老子道德经。时文帝好老子之道，驾幸诣之，河上公即授秦书老子道德经章句二卷。帝拜受毕，失公所在，时人因号河上公。如淳曰：在日月之上，反从下照，故其景倒。",
                    "type": 2
                },
                {
                    "paragraph": "赠新平少年",
                    "type": 2
                },
                {
                    "paragraph": "韩信在淮阴，少年相欺凌。屈体若无骨，壮心有所凭。"
                },
                {
                    "paragraph": "一遭龙颜君，啸咤从此兴。千金答漂母，万古共嗟称。"
                },
                {
                    "paragraph": "而我竟何为。寒苦坐相仍。长风入短袂，两手如怀氷。"
                },
                {
                    "paragraph": "故友不相恤，新交宁见矜。摧残槛中虎，羁绁鞲上鹰。"
                },
                {
                    "paragraph": "何时腾风云。搏击中所能。",
                    "zhushu": "齐贤曰：韩信微时事，见三卷注。汉高祖隆准龙颜，说文：鞲，臂衣也。汉书：鞲形如鞲，以缚左右手，于事便也。",
                    "type": 2
                },
                {
                    "paragraph": "赠崔侍郎",
                    "type": 2
                },
                {
                    "paragraph": "长剑一杯酒，男儿方寸心。洛阳因剧孟，托宿话胸襟。"
                },
                {
                    "paragraph": "但仰山岳秀，不知江海深。长安复携手，再顾重千金。",
                    "zhushu": "齐贤曰：剧孟事见三卷注。列女传：楚成王登台，夫人郑子瞀不顾，顾曰：顾，吾与女千金。"
                },
                {
                    "paragraph": "君乃轩辕佐，予叨翰墨林。高风摧秀木，虚弹落惊禽。"
                },
                {
                    "paragraph": "不取回舟兴，而来命驾寻。扶摇应借力，桃李愿成阴。"
                },
                {
                    "paragraph": "笑吐张仪舌，愁为庄舄吟。谁怜明月夜，肠断听秋砧。",
                    "zhushu": "齐贤曰：史陈轸传：陈轸适至秦，惠王曰：子去寡人之楚，亦思寡人不？陈轸对曰：王闻夫越人庄舄乎？王曰：不闻。曰：越人庄舄仕楚执珪，有顷而病。楚王曰：舄故越之鄙细人也，今仕楚执珪，贵富矣，亦思越不？中谢对曰：凡人之思故，在其病也。彼思越则越声，不思越则楚声，使人往听，犹尚越声也。今臣虽弃逐之楚，岂能无秦声哉？",
                    "type": 2
                },
                {
                    "paragraph": "走笔赠独孤驸马",
                    "type": 2
                },
                {
                    "paragraph": "都尉朝天跃马归，香风吹人花乱飞。银鞍紫鞚照云日，左顾右盻生光辉。",
                    "zhushu": "齐贤曰：汉驸马都尉掌驸马。说文：驸，近也。"
                },
                {
                    "paragraph": "是时仆在金门里，待诏公车谒天子。长揖蒙垂国士恩，壮心剖出酬知己。",
                    "zhushu": "士赟曰：此太白叙述已事。见本传及诗叙。"
                },
                {
                    "paragraph": "一别蹉跎朝市间，青云之交不可攀。傥其公子重回顾，何必侯嬴长抱关。",
                    "zhushu": "士赟曰：魏公子无忌闻侯嬴贤，往迎之。嬴谢曰：嬴乃夷门抱関者也。",
                    "type": 2
                },
                {
                    "paragraph": "赠嵩山焦炼师",
                    "zhushu": "并序。",
                    "type": 2
                },
                {
                    "paragraph": "嵩山有神人炼师者，不知何许妇人也。又云生于齐梁时，其年貌可称五六十，常胎息绝谷，居少室庐。游行若飞，倏忽万里，世或传其入东海、登蓬莱。竟莫能测其往也。余访道少室，尽登三十六峰，闻风有寄，洒翰遥赠。"
                },
                {
                    "paragraph": "二室凌青天，三花含紫烟。中有蓬海客，宛疑麻姑仙。",
                    "zhushu": "齐贤曰：太室、少室二山，隷河南府。鹿革事类云：汉世有道士，自外国将具多子，于嵩山下种之，一年三花，白色香美。"
                },
                {
                    "paragraph": "道在喧莫染，迹高想已绵。时粲金鹅蕊，屡读古苔篇。"
                },
                {
                    "paragraph": "八极恣游憩，九垓长周旋。下瓢酌颕水，舞鹤来伊川。"
                },
                {
                    "paragraph": "还归东山上，独拂秋霞眠。萝月挂朝镜，松风鸣夜弦。",
                    "zhushu": "齐贤曰：登封县东南一百三十里，有颕阳镇，旧颕阳县，鲍明远有舞鸡赋。伊阳县在西京南一百六十里，有伊関镇。士传许由隐箕山，以手捧水饮之，人遗一瓢，得以取饮，饮讫，挂于树上。"
                },
                {
                    "paragraph": "潜光隐嵩岳，炼𩲸栖云幄。霓裳何飘飖，凤吹转绵邈。",
                    "zhushu": "士赟曰：紫文灵书修行二十四书，有制七𩲸之法，以七𩲸流落，游走秽浊，或交通血食，往来鬼魅，或共死尸相関，或言人之罪，欲人之败，皆𩲸之疾也。其法毎晦朔弦望及庚申日，存鼻端有白炁渐大，以冠身九重，又变作四灵之兽，匝绕一身，呼呪如法，则七𩲸制炼矣。王逸楚词注：绵绵，细㣲之意。又曰：邈，远也。"
                },
                {
                    "paragraph": "愿同西王母，下顾东方朔。紫书傥可传，铭骨誓相学。",
                    "zhushu": "士赟曰：汉武内传：元封元年七月七日，武帝闲居，东方朔在侧，忽西王母至，授帝以琼笈紫书之文。",
                    "type": 2
                },
                {
                    "paragraph": "口号赠征君鸿",
                    "zhushu": "此公时被召。士赟曰：见前赠卢征君题注。",
                    "type": 2
                },
                {
                    "paragraph": "陶令辞彭泽，梁鸿入会稽。我寻高士传，君与古人齐。"
                },
                {
                    "paragraph": "云卧留丹壑，天书降紫泥。不知杨伯起，旦晚向关西。",
                    "zhushu": "齐贤曰：汉诏书皆封以武都紫泥。东汉杨震，字伯起，弘农华阴人。少好学，受欧阳尚书于桓郁，明经传览无不穷究。诸儒为之语曰：関西孔子杨伯起。常客居于湖，不答州郡礼命数下而震志愈笃。",
                    "type": 2
                },
                {
                    "paragraph": "上李邕",
                    "type": 2
                },
                {
                    "paragraph": "大鹏一日同风起，扶摇直上九万里。假令风歇时下来，犹能簸却沧溟水。"
                },
                {
                    "paragraph": "时人见我指殊调，闻余大言皆冷笑。宣父犹能畏后生，丈夫未可轻年少。",
                    "zhushu": "齐贤曰：孔子曰：后生可畏。士赟曰：此篇似非太白之作，今厘在卷末。",
                    "type": 2
                },
                {
                    "paragraph": "赠张公洲革处士",
                    "type": 2
                },
                {
                    "paragraph": "列子居郑圃，不将众庶分。革侯遁南浦，常恐楚人闻。"
                },
                {
                    "paragraph": "抱瓮灌秋蔬，心闲游天云。毎将瓜田叟，耕种汉水濆。"
                },
                {
                    "paragraph": "时登张公洲，入兽不乱群。井无桔槔事，门绝刺绣文。"
                },
                {
                    "paragraph": "长揖二千石，远辞百里君。斯为真隐者，吾党慕清芬。",
                    "zhushu": "齐贤曰：张公洲在上元县。列子名御寇，居郑圃四十年无识者。国君卿大夫视之犹众庶也。别赋：送君南浦，伤如之何。南浦，楚地。庄子：子贡过淮阴，见一丈人为圃畦，凿隧而入，并抱瓮而出灌，用方甚多而见功寡。子贡曰：有械于此，用力甚寡，而见功多。一日浸百畦，夫子不欲乎？仰而视之曰：柰何？曰：凿木为机，后重前轻，挈水若抽，数如泆汤，其名曰槔。为圃者忿然作色而笑曰：吾闻之吾师，有机械者，必有机事，有机事者，必有机心。机心存于胸中，则纯白不备。纯白不备，则神生不定。神生不定者，道之所不载也。吾非不知，羞而不为也。机，水器，俗名水车。又曰：孔子逃于大泽，入兽不乱舞，入鸟不乱行。"
                }
            ]
        },
        {
            "name": "李太白诗卷之十",
            "paragraphs": [
                {
                    "paragraph": "李太白诗卷之十",
                    "type": 1
                },
                {
                    "paragraph": "赠",
                    "type": 2
                },
                {
                    "paragraph": "秋日炼药院镊白发赠元六兄林宗",
                    "type": 2
                },
                {
                    "paragraph": "木落识岁秋，瓶冰知天寒。桂枝日已绿，拂雪凌云端。"
                },
                {
                    "paragraph": "弱龄接光景，矫翼攀鸿鸾。",
                    "zhushu": "齐贤曰：淮南子：“叶落而知天下之秋，见瓶冻而知天下之寒。”"
                },
                {
                    "paragraph": "投分三十载，荣枯同所欢。"
                },
                {
                    "paragraph": "长吁望青云，镊白坐相看。秋颜入晓镜，壮发凋危冠。",
                    "zhushu": "齐贤曰：李善曰：“分，犹志也。”南史：“欎林王五岁，戏高帝傍，帝令左右镊白发，问王：‘我谁耶？’曰：‘太翁。’帝笑曰：‘岂有为人作曾祖，而镊白发者乎？’”"
                },
                {
                    "paragraph": "穷与鲍生贾，饥从漂母餐。时来极天人，道在岂吟叹。",
                    "zhushu": "士赟曰：管仲与鲍叔贾，分财，漂母饭韩信。二事详并见三卷注。"
                },
                {
                    "paragraph": "乐毅岂适赵，苏秦初说韩。卷舒固在我，何事空摧残。",
                    "zhushu": "齐贤曰：乐毅并护赵、楚、魏、燕之兵以伐齐，破之，下齐七十余城，独莒、即墨未服。会昭王死，子立为燕惠王。王自为太子时，尝不快于乐毅，齐田单闻之，纵反间。于是惠王使骑劫代将，而召乐毅。毅畏诛，西降赵。赵封毅于观津，号望诸君。苏秦说燕文侯，文侯资秦车马金帛以至赵，说赵肃侯，肃侯乃饰车百乘，黄金千镒，白璧百双，锦绣干纯，以约诸侯。于是说韩宣惠王曰：“鄙谚曰：‘寜为鸡口，无为牛后。’今西面交臂而臣事秦，何异于牛后？”韩主攘臂瞋目，按剑仰天太息曰：“寡人虽不肖，必不能事秦，敬奉社稷以从。”",
                    "type": 2
                },
                {
                    "paragraph": "书情赠蔡舍人雄",
                    "type": 2
                },
                {
                    "paragraph": "尝高谢太傅，携妓东山门。楚舞醉碧云，吴歌断清猿。"
                },
                {
                    "paragraph": "暂因苍生起，谈笑安黎元。余亦爱此人，丹霄冀飞翻。",
                    "zhushu": "齐贤曰：符坚百万入寇，安石用谢玄、谢石等拒之，符坚大败于淝水，因以亡国。此谈笑安黎元也。"
                },
                {
                    "paragraph": "遭逢圣明主，敢进兴亡言。白璧竟何辜，青蝇遂成𡨚。"
                },
                {
                    "paragraph": "一朝去京国，十载客梁园。猛犬吠九关，杀人愤精魂。",
                    "zhushu": "齐贤曰：青蝇，刺谗也。"
                },
                {
                    "paragraph": "皇穹雪𡨚枉，白日开昏氛。太阶得䕫龙，桃李满中原。"
                },
                {
                    "paragraph": "倒海索明月，凌山采芳荪。愧无横草功，虚负雨露恩。"
                },
                {
                    "paragraph": "迹谢云台阁，心随天马鞍。",
                    "zhushu": "士赟曰：楚词注曰：“荪，香草也。”汉终军曰：“军无横草之功。”后汉显宗追感前世功臣，乃图画二十八将于南宫云台。士赟曰：张铣曰：“明月，寳珠也。”"
                },
                {
                    "paragraph": "天子王佐才，而今复谁论。"
                },
                {
                    "paragraph": "层飚振六翮，不日思腾骞。我纵五湖棹，烟涛恣崩奔。"
                },
                {
                    "paragraph": "梦钓子陵湍，英风缅犹存。彼希客星隐，弱植不足援。"
                },
                {
                    "paragraph": "千里一回首，万里一长歌。黄鹤不复来，清风愁柰何。"
                },
                {
                    "paragraph": "舟浮潇湘月，山倒洞庭波。投汨笑古人，临濠得天和。"
                },
                {
                    "paragraph": "闲时田亩中，搔背牧鸡鹅。别离解相访，应在武陵多。",
                    "zhushu": "士赟曰：应劭曰：“汨水在罗，故曰汨罗。”正义曰：“罗城县在湘阴县东北六十里，县北有汨水。”汨音觅。淮南子曰：“颜回夭死，季由葅于卫。皆迫于性命之情，而不得天和者也。”",
                    "type": 2
                },
                {
                    "paragraph": "忆襄阳旧游赠马少府巨",
                    "type": 2
                },
                {
                    "paragraph": "昔为大堤客，曾上山公楼。开窗碧嶂满，拂镜沧江流。"
                },
                {
                    "paragraph": "高冠佩雄剑，长揖韩荆州。此地别夫子，今来思旧游。",
                    "zhushu": "齐贤曰：大堤在襄阳。晋永嘉三年，山简出镇襄阳。故有山谷楼。太白与韩荆州书曰：“天下谈士相聚而言曰：‘生不用封万户侯，但愿一识韩荆州。’”何令人之景慕，一至于此耶？又曰：“愿开张心颜，不以长揖见拒。”"
                },
                {
                    "paragraph": "朱颜君未老，白发我先秋。壮志恐蹉跎，功名若云浮。"
                },
                {
                    "paragraph": "归心结远梦，落日悬春愁。空思羊叔子，堕泪岘山头。",
                    "zhushu": "士赟曰：羊叔子事，见前卷。",
                    "type": 2
                },
                {
                    "paragraph": "对雪献从兄虞城宰",
                    "type": 2
                },
                {
                    "paragraph": "昨夜梁园里，弟寒兄不知。庭前看玉树，肠断忆连枝。",
                    "zhushu": "士赟曰：梁园雪事，见前卷注。",
                    "type": 2
                },
                {
                    "paragraph": "访道安陵遇盖还为余造真箓临别留赠",
                    "zhushu": "盖，音盍。",
                    "type": 2
                },
                {
                    "paragraph": "清水见白石，仙人识青童。安陵盖夫子，十岁与天通。",
                    "zhushu": "士赟曰：安陵，属右扶风。"
                },
                {
                    "paragraph": "悬河与微言，谈论安可穷。能令二千石，抚背惊神聪。"
                },
                {
                    "paragraph": "挥毫赠新诗，高价掩山东。至今平原客，感激慕清风。",
                    "zhushu": "齐贤曰：山东，太行山之东也。士赟曰：晋郭象好老庄，能清言。王衍每云：“听郭象语，如悬河㵼水，注而不竭。”"
                },
                {
                    "paragraph": "学道北海仙，传书蕊珠宫。丹田了玉阙，白日思云空。"
                },
                {
                    "paragraph": "为我草真箓，天人惭妙工。七元洞豁落，八角辉星虹。",
                    "zhushu": "齐贤曰：黄庭内景经云：“闲居蕊珠，作七言道书。”二十四炁浮沉関鎻诀曰：“脐下一寸三分，为丹田。”丹田者，𪔂器也。日晶月华，入𪔂成丹。又曰：“玉楼台是喉咙，结咙阙是胸臆，绛宫是心。”士赟曰：西升经：“老君谓尹喜曰：‘吾将汝上朝玉宸，游历帝乡。’作是语已，遂徧历九天，上升上清玉阙丹城蕊珠宫。白日思云空者， 飘飘然有凌云气，逰天地间志也。”后魏道释志：“泰常二年丁巳，老君再降，赐道士寇谦之符箓七十卷，真玉箓一卷。”上元者，道家所谓北斗七元星君也。豁落者，所谓豁落斗也。按灵书紫文二十四事，内有神虎金虎消魔豁落流金之章。三洞真经曰：“真文者，五方真炁之精，凝结成文，八角垂芒，或为云篆之形，或成走兽之状。”"
                },
                {
                    "paragraph": "三灾荡璿玑，蛟龙翼微躬。举手谢天地，虚无齐始终。"
                },
                {
                    "paragraph": "黄金满髙堂，答荷难克充。",
                    "zhushu": "士赟曰：马融云：“日月星辰，皆以璿玑玉衡度知其盈缩进退。”庄子：“恬淡寂寞，虚无无为，此天地之平，而道德之笃也。又万物一齐，孰长孰短，道无终始，物有死生。”"
                },
                {
                    "paragraph": "下笑世上士，沉魂北罗鄷。"
                },
                {
                    "paragraph": "昔日万乘坟，今成一科蓬。赠言若何重，实此轻华嵩。",
                    "zhushu": "齐贤曰：涪州鄷都观，乃北都罗鄷所治，名平都福地。内经曰：“下离尘境，上界玉京。”注云：玉京，无为之天，三十二帝之都。玉京之下，乃昆仑北都罗鄷，北帝三十六洞所居。士赟曰：玉格曰：“罗鄷山在北方癸地，周回三万里，髙二千六百里，是为六天鬼神之宫，人死皆至其中。”",
                    "type": 2
                },
                {
                    "paragraph": "赠崔郎中之金陵",
                    "type": 2
                },
                {
                    "paragraph": "胡鴈楼海翼，翶翔鸣素秋。惊云辞沙朔，飘荡迷河洲。",
                    "zhushu": "齐贤曰：时宗之谪官金陵，故有此赠。"
                },
                {
                    "paragraph": "有如飞蓬人，去逐万里游。登髙望浮云，仿佛如旧丘。",
                    "zhushu": "齐贤曰：商君书：“飞蓬遇飘风而行千里，乘风之势也。”"
                },
                {
                    "paragraph": "日从海傍没，水向天边流。长可求仲尼七十说，历聘莫见收。"
                },
                {
                    "paragraph": "鲁连逃千金，珪组岂可酬。",
                    "zhushu": "齐贤曰：孔子历聘七十余国而不遇。士赟曰：史记：“平原君欲封鲁仲连爵，及以千金为鲁仲连寿，仲连辞让不受，遂辞去，终身不复见。”"
                },
                {
                    "paragraph": "时哉苟不会，草木为我俦。"
                },
                {
                    "paragraph": "希君同携手，长往南山幽。",
                    "type": 2
                },
                {
                    "paragraph": "赠崔咨议",
                    "type": 2
                },
                {
                    "paragraph": "绿骥本天马，素非伏枥驹。长嘶向清风，倏忽凌九区。"
                },
                {
                    "paragraph": "何言西北至，𨚫走东南隅。世道有翻覆，前期难豫图。"
                },
                {
                    "paragraph": "希君一剪拂，犹可骋中衢。",
                    "type": 2
                },
                {
                    "paragraph": "赠升州王使君忠臣",
                    "type": 2
                },
                {
                    "paragraph": "六代帝王国，三吴佳丽城。贤人当重寄，天子借高名。"
                },
                {
                    "paragraph": "巨海一边静，长江万里清。应须救赵策，未肯弃侯嬴。",
                    "zhushu": "齐贤曰：唐升州，六代吴、晋、宋、齐、梁、陈所都。岀谢眺诗：“江南佳丽地，金陵帝王州。”升州东极于海，西带长江，至于岷山。士赟曰：吴郡、吴兴、丹阳为三吴。丹阳，即今建康府。侯羸教公子无忌救赵事，见三卷注。",
                    "type": 2
                },
                {
                    "paragraph": "赠别从甥高五",
                    "type": 2
                },
                {
                    "paragraph": "鱼目高太山，不如一玙璠。贤甥即明月，声价动天门。"
                },
                {
                    "paragraph": "能成吾宅相，不减魏阳元。自顾寡筹略，功名安所存。",
                    "zhushu": "齐贤曰：晋魏妤，字阳元，少孤，为外家寗氏所养。寗氏起宅，相宅者曰：“当出贵甥。”外祖母以盛氏甥少而惠，意谓应之。妤曰：“当为外氏成此宅相。”后为司徒。士赟曰：杜预曰：“璠玙，美玉也。”西京赋注：“阊阖，天门也。”立高阙以象天门。"
                },
                {
                    "paragraph": "五木思一掷，如绳系穷猿。枥中骏马空，堂上醉人喧。"
                },
                {
                    "paragraph": "黄金久已罄，为报故交恩。",
                    "zhushu": "齐贤曰：李充为褚裒参军，以贫求外。裒问之，对曰：“穷猿投村，岂暇择木？\"乃除剡溪令。士赟曰：刘𥙿五木事,见三卷注。"
                },
                {
                    "paragraph": "闻君陇西行，使我清心魂。"
                },
                {
                    "paragraph": "与尔共飘飖，雪天各飞翻。江水流或卷，此心难具论。"
                },
                {
                    "paragraph": "贫家羞好客，语拙觉辞繁。三朝空错暮，对饭却惭𡨚。",
                    "zhushu": "齐贤曰：唐渭州陇西郡陇西县。三朝，谓岁朝、月朝、日朝也。"
                },
                {
                    "paragraph": "自笑我非夫，生事多契阔。积蓄万古愤，向谁得开豁。"
                },
                {
                    "paragraph": "天地一浮云，此身乃毫末。忽见无端倪，太虚可包括。",
                    "zhushu": "齐贤曰：非夫，非丈夫也。士赟曰：颜师古曰：“豁然，开大之貌。”"
                },
                {
                    "paragraph": "去去何足道，临岐空复愁。肝胆不楚越，山河亦衾禂。"
                },
                {
                    "paragraph": "云龙将相从，明主会见收。成功解相访，流水桃花流。",
                    "zhushu": "齐贤曰：庄子：“仲尼谓季常曰：‘自其异者视之，肝胆楚越也。’”易曰：“云从龙，风从虎。”",
                    "type": 2
                },
                {
                    "paragraph": "赠裴司马",
                    "type": 2
                },
                {
                    "paragraph": "翡翠黄金缕，绣成歌舞衣。若无云间月，谁可比光辉。"
                },
                {
                    "paragraph": "秀色一如此，多为众女讥。君恩移昔爱，失宠秋风归。"
                },
                {
                    "paragraph": "愁苦不窥邻，泣上流黄机。天寒素手冷，夜长烛复微。"
                },
                {
                    "paragraph": "十日不满匹，鬓蓬乱若丝。犹是可怜人，容华世中稀。"
                },
                {
                    "paragraph": "向君发皓齿，顾我莫相违。",
                    "type": 2
                },
                {
                    "paragraph": "叙旧赠江阳宰陆调",
                    "type": 2
                },
                {
                    "paragraph": "太伯让天下，仲雍扬波涛。清风荡万古，迹与星辰高。"
                },
                {
                    "paragraph": "开吴食东溟，陆氏世英髦。",
                    "zhushu": "齐贤曰：史：“吴太伯，弟仲雍，皆周太王之子，而季历之兄。历贤而有圣子昌。太王欲立季历而及昌，于是太伯、仲雍二人乃奔荆蛮，文身断发，示不可用，以避季历。季历果立，是为王季，而昌为文王。太伯之奔荆蛮，自号勾吴，荆蛮义之，从而归之者千余家，立为吴太伯。太伯卒，无子，弟仲雍立。仲雍卒，子季简立。季简卒，子叔达立。叔达卒，子周章立。是时武王克殷，求太伯、仲雍之后，得周章于吴，因而封之，乃封周章弟虞仲于周之北故夏墟，是为虞仲，列为诸侯。”后汉陆閟，字子春，会稽吴人。建武中为尚书令。子绩，字志源，幼孤，仕郡户曹史，刺史行部，辟为别驾从事。子康，字季寜，以义烈称，举茂才，转守桂阳、安乐二郡。子绩仕吴，为欎林太守，调其后也。至唐世居姑苏，其门有巨石，远祖绩罢欎林守，舟轻不可越海，驭石为重，号欎林石，世保其居。"
                },
                {
                    "paragraph": "多君秉古节，岳立冠人曹。"
                },
                {
                    "paragraph": "风流少年时，京洛事游遨。腰间延陵剑，玉带明珠袍。"
                },
                {
                    "paragraph": "我昔斗鸡徒，连延五陵豪。邀遮相组织，呵吓来煎熬。",
                    "zhushu": "齐贤曰：延陵剑、斗鸡及五陵豪，并见前卷。"
                },
                {
                    "paragraph": "君开万丛人，鞍马皆辟易。告急清宪台，脱余北门厄。"
                },
                {
                    "paragraph": "间宰江阳邑，剪棘树兰芳。城门何肃穆，五月辉秋霜。"
                },
                {
                    "paragraph": "好鸟集珍木，高才列华堂。时从府中归，丝管俨成行。"
                },
                {
                    "paragraph": "但苦隔远道，无由共衔觞。",
                    "zhushu": "齐贤曰：御史台曰宪台。诗北门，刺不得志也。言卫之忠臣不得其志耳。郑氏笺云：“君不知己志而遇困苦。”唐志：“扬州江阳县。”"
                },
                {
                    "paragraph": "江北荷花开，江南杨梅鲜。"
                },
                {
                    "paragraph": "挂席拾海月，乘风下长川。多沽新丰醁，满载剡溪船。"
                },
                {
                    "paragraph": "中途不遇人，直到尔门前。大笑同一醉，取乐平生年。",
                    "zhushu": "齐贤曰：杨梅，其实似榖而有核，其味酢。新丰醁，见前卷注。",
                    "type": 2
                },
                {
                    "paragraph": "赠从孙义兴宰铭",
                    "type": 2
                },
                {
                    "paragraph": "天子思茂宰，天枝得英才。朗然清秋月，独出映吴台。"
                },
                {
                    "paragraph": "落笔生绮绣，操刀振风雷。蠖屈虽百里，鹏骞望三台。",
                    "zhushu": "齐贤曰：唐常州义兴县，在州西南，吴王阖闾起台于姑苏，故曰吴台。晋志：“三台六星，两两而居，起文昌，列抵太微，三公之位也。”士赟曰：秋月，乃喻其清明也；风雷，喻其政令之严也。"
                },
                {
                    "paragraph": "退食无外事，琴堂向山开。绿水寂以闲，白云有时来。"
                },
                {
                    "paragraph": "河阳富奇藻，彭泽纵名杯。所恨不见之，犹如仰昭回。",
                    "zhushu": "齐贤曰：宓子贱为单父宰，弹琴不下堂而单父治，故后世以宰之室为琴堂。潘岳为河阳令，潘尼赠诗云：“流声馥秋兰，摛藻丰春华。”陶潜为彭泽令，性嗜酒，家贫不能常得，亲旧或置酒招之，造饮必醉。世说：“戴安道年十余岁，在瓦观寺画，王长史见之曰：‘此童非徒能画，亦终当致名，恨吾老不见其盛时耳。’”"
                },
                {
                    "paragraph": "元恶皆滔天，疲人散幽草。惊川无活鳞，举邑罕遗老。"
                },
                {
                    "paragraph": "誓雪会稽耻，将奔宛陵道。",
                    "zhushu": "齐贤曰：越王勾践栖于会稽，吴王追而围之，乃令大夫种行成，吴卒赦越。勾践反国，置胆于坐，卧即仰胆，饮食亦尝胆，曰：“汝忘会稽之耻耶？”唐宣州南陵县有宛陵。士赟曰：滔，漫也。貌象恭敬而心狠傲，若漫天然。"
                },
                {
                    "paragraph": "亚相素所重，投刃应桑林。"
                },
                {
                    "paragraph": "独坐伤激扬，神融一开襟。弦歌欣再理，和乐醉人心。"
                },
                {
                    "paragraph": "蠹政除害马，倾巢有归禽。壶浆候君来，聚舞若讴吟。"
                },
                {
                    "paragraph": "农人弃蓑笠，蚕女堕簮缨。欢笑相拜贺，则知惠爱深。",
                    "zhushu": "齐贤曰：太白自注云：“亚相李公重之以能政，中丞李公免罢以后官，则义兴尝以事去县， 因二公而复职也。”桑林，舞名也。组属于弁，垂头而下结之。谓之缨，缨之垂者。谓委笄卷发者，今之簮也。士赟曰：庄子：“黄帝将见大隗乎，且英之山，适遇牧马童子而问涂焉。黄帝曰：‘异哉！请问为天下。’小童辞。黄帝又问。小童曰：‘夫为天下者，何以异夫牧马者哉？亦去其害马者而已矣。’黄帝再拜。称天师而退。”列子：“至德之世，禽兽可繋羁而游，鸟鹊之巢可攀援而闚。”此言毁巢者，喻室家已破，而民乐蠹政之除。"
                },
                {
                    "paragraph": "历职吾所闻，称贤尔为最。化治一邦上，名驰三江外。"
                },
                {
                    "paragraph": "峻节贯云霄，通方堪远大。能文变风俗，好客留轩盖。"
                },
                {
                    "paragraph": "他日一来游，因之严光瀬。",
                    "zhushu": "齐贤曰：汉文翁为蜀郡守，见蜀地僻陋，有蛮夷风，乃修起学宫于成都市，招下县子弟以为学宫。子弟为除便繇，高者补吏，次为孝弟力田，由是大化，洽于京师者，皆比齐鲁焉。至今巴蜀好文雅，文翁之化也。严光瀬隶，属永州。",
                    "type": 2
                },
                {
                    "paragraph": "草创大还赠柳官迪",
                    "type": 2
                },
                {
                    "paragraph": "天地为槖籥，周流行太易。",
                    "zhushu": "齐贤曰：管子曰：“天地，万物之槖籥。”列子·天瑞篇：“有形者生于无形，则天地安从生？故有太易，有太初。太易者，未见气也；太初者，气之始也。”"
                },
                {
                    "paragraph": "造化合元符，交媾腾精魄。"
                },
                {
                    "paragraph": "自然成妙用，孰知其指的。",
                    "zhushu": "齐贤曰：易曰：“男女媾精，万物化生。”士赟曰：参同契曰：“观夫雌雄交媾之时，刚柔相结而不可解，得其节符，非有功巧以制御之，本在交媾定制。”"
                },
                {
                    "paragraph": "罗络四季间，绵微无一隙。"
                },
                {
                    "paragraph": "日月更出没，双光岂云只。",
                    "zhushu": "齐贤曰：参同契曰：“坎戊日精，离己月光。日月为易，刚柔相当。土王四季，罗络始终。天地媾其精，日月相撢持。”"
                },
                {
                    "paragraph": "姹女乘河车，黄金充辕轭。",
                    "zhushu": "齐贤曰：抱朴子曰：“丹砂可为黄金，河车可作银子，得其道，可以仙身。”士赟曰：参同契曰：“河上姹女，灵而最神，得火则飞，不见埃尘。”后汉濮真君歌曰：“北方正气名河车，朱雀调运生金花。”"
                },
                {
                    "paragraph": "执枢相管辖，",
                    "zhushu": "士赟曰：古文龙虎经曰：“神室有所象，奚子为形容？五岳峙潜洞，际会为枢辖。”"
                },
                {
                    "paragraph": "摧伏伤羽翮。朱鸟张炎威，白虎守本宅。"
                },
                {
                    "paragraph": "相煎成苦老，消铄凝津液。",
                    "zhushu": "齐贤曰：朱鸟属火，为心；白虎属金，为肘。津液者，华池神水也。士赟曰：此所谓相煎者，即参同契所谓升熬于甑山兮，炎火张设下。谲谲鼎驰沸兮，暴满不休止，苦老敖敖声甚悲兮，如婴儿慕母之意也。老者炼飞火候之老嫩，悉铅永相制升之道耳。"
                },
                {
                    "paragraph": "髣髴明窗尘，死灰同至寂。"
                },
                {
                    "paragraph": "捣冶入赤色，十二周律历。赫然称大还，与道本无隔。",
                    "zhushu": "士赟曰：参同契连土文云：“岁月将欲终，毁性阳夀年。形体为灰土，状若明窓尘。捣冶井合之，驰入赤色门。固塞其际会，务令致完坚。炎火张于下，昼夜声正勤。始文使可修，终竟武乃陈。候视如谨慎，审察调寒温。周旋十二节，节尽更亲观。气素命将绝，体死士𩲸魂。色转更为紫，赫然成还丹。粉提以一丸，刀圭最为神。”又曰：“阴阳相饮食，交感道自然。名者以定情，字者以性言。金木归本初，乃得称还丹。”"
                },
                {
                    "paragraph": "白日可抚弄，清都在咫尺。北鄷落死名，南斗上生籍。",
                    "zhushu": "齐贤曰：北罗鄷事见前。晋天文志：“南斗六星，天廓也，丞相太宰之位。一曰天机，南二星，魁，天梁也。中央二星，天相也。北二天府，庭也。亦为台命之期。士赟曰：道藏经云：“东斗主筭，西斗记名，北斗落死，南斗上生，中斗大魁，总监众灵。”又晋干寳搜神记曰：“管辂，字公明，善解诸术。至中原，见赵颜貌主天亡而叹。颜奔告父，父乃求辂延命。辂曰：‘子归觅，请酒一榼，鹿脯二斤。吾卯日必至君家，且方便求请。’其父觅酒脯而候之，辂果至，语颜曰：‘汝那日刈麦地甫，大桑树下有二人围棋次，汝但一边，斟满盏，置脯于前，饮尽更斟，以尽为度。若问汝，但拜之勿言，必合有人救汝。’颜依言而往。见二人围棋，颜置脯斟酒于前。其人贪戏，但饮酒食脯，不顾。饮数巡。北边坐者忽见颜在，叱曰：‘何故在此？’颜唯拜之。南面坐者人语曰：‘适来饮他酒脯，宁无请乎？’北边坐者曰：‘文书已定。’南边坐人曰：‘借文书看之。’见赵子寿可十九岁，乃取笔挑上，语颜曰：‘救汝至九十年活。’颜拜而回，管语颜曰：‘大助子喜，且得増夀。北边坐人是北斗，南边坐人是南斗。南斗注生，北斗注死。凡人受胎，尝从南斗，祈福皆向北斗。’”"
                },
                {
                    "paragraph": "抑予是何者，身在方士格。才术信纵横，世途自轻掷。",
                    "zhushu": "齐贤曰：方士，方外之士也。士赟曰：太白自悔其少年任术之轻，故云。"
                },
                {
                    "paragraph": "吾求仙弃俗，君晓损胜益。不向金阙游，思为玉皇客。"
                },
                {
                    "paragraph": "鸾车速风电，龙骑无鞭策。一举上九天，相携同所适。",
                    "zhushu": "齐贤曰：五星经云：天上白玉京，黄金阙。抱朴子曰：“得道之士，或委华驷而鞭蛟龙，或弃神洲而宅蓬瀛。”士赟曰：金阙，犹朝廷之上也。玉皇，客仙者也。",
                    "type": 2
                },
                {
                    "paragraph": "赠崔司户文昆季",
                    "type": 2
                },
                {
                    "paragraph": "双珠出海底，俱是连城珍。明月两特达， 余辉傍照人。",
                    "zhushu": "士赟曰：晋书张载传：“和璧之在荆山，隋珠之潜重川，非遇其人，焉有连城之价，照车之名乎？”"
                },
                {
                    "paragraph": "英声振名都，髙价动殊邻。岂伊箕山故，特以风期亲。"
                },
                {
                    "paragraph": "惟昔不自媒，担簦西入秦。攀龙九天上，忝列岁星臣。",
                    "zhushu": "士赟曰：史孟尝君传云：“冯驩曰：‘天下之游士，凭轼结靷西入秦者，无不欲强秦而弱齐。’”列仙传：“东方朔久在吴中，为书师数十年。武帝时上书，拜为郎。至昭帝时， 时人或谓圣， 或谓凡人，作深浅显默之行，或忠言，或戏语，莫知其旨。至宣帝时，初弃郎以避乱世，置帻官舍，风飘之而去。后见于会稽，卖药五湖，智者疑其岁星精也，簦笠之有柄者。”"
                },
                {
                    "paragraph": "布衣侍丹墀， 密勿草丝纶。才微惠渥重， 谗巧生缁磷。",
                    "zhushu": "士赟曰：此四句太白自述。"
                },
                {
                    "paragraph": "一去已十年， 今来复盈旬。清霜入晓鬂，白露生衣巾。"
                },
                {
                    "paragraph": "侧见绿水亭， 开门列华茵。千金散义士， 四坐无凡宾。"
                },
                {
                    "paragraph": "欲折月中桂，特为寒者薪。路傍已窃笑，天路将何因。",
                    "zhushu": "士赟曰：异书言，月桂髙五百丈，下有一人常斫之，树创随合。人姓吴，名刚，西河人，学仙有过，谪令伐树。"
                },
                {
                    "paragraph": "垂恩傥丘山，报德有微身。",
                    "type": 2
                },
                {
                    "paragraph": "赠溧阳宋少府陟",
                    "type": 2
                },
                {
                    "paragraph": "李斯来相秦，且逐东门兔。宋玉事襄王，能为髙唐赋。"
                },
                {
                    "paragraph": "常闻绿水曲，忽此相逢遇。扫洒青天开，豁然披云雾。",
                    "zhushu": "齐贤曰：绿水，舞曲也。士赟曰：李斯事及宋玉事，见前卷。"
                },
                {
                    "paragraph": "葳蕤紫鸾鸟，巢在昆山树。惊风西北吹，飞落南溟去。",
                    "zhushu": "齐贤曰：瑞应图曰：鸾者，赤神之精。昆山即昆仑山，有凤巢其树。士赟曰：葳㽔，羽毛貌。"
                },
                {
                    "paragraph": "早怀经济策，特受龙颜顾。白玉栖青蝇，君臣忽行路。",
                    "zhushu": "齐贤曰：汉髙祖隆准而龙颜，青蝇点白为黑，以喻谗人指正为邪。"
                },
                {
                    "paragraph": "人生感分义，贵欲呈丹素。何日清中原，相期廓天步。",
                    "zhushu": "齐贤曰：丹素，心也。士赟曰：庄子：“以道观分，而君臣之义明。”",
                    "type": 2
                },
                {
                    "paragraph": "戏赠郑溧阳",
                    "zhushu": "齐贤曰：唐并州江宁郡溧阳县，尝𨽻宣州。",
                    "type": 2
                },
                {
                    "paragraph": "陶令日日醉，不知五柳春。素琴本无弦，漉酒用葛巾。"
                },
                {
                    "paragraph": "清风北窗下，自谓羲皇人。何时到溧里，一见平生亲。",
                    "zhushu": "齐贤曰：南史：“陶潜，字渊明，寻阳柴桑人，宅边有五柳树，尝著五柳先生传。性嗜酒，或置酒招之，造饮，辄醉。不解音声，而畜素琴一张。毎有酒适，轻抚弄以寄意。逢其酒熟，取头上葛巾漉酒讫，还着之。尝言五六月北窗下，凉风暂至，自谓羲皇上人，栗里在寻阳，渊明所居处。”",
                    "type": 2
                },
                {
                    "paragraph": "赠僧崖公",
                    "type": 2
                },
                {
                    "paragraph": "昔在朗陵东， 学禅白眉空。大地了镜彻， 回于寄轮风。"
                },
                {
                    "paragraph": "揽彼造化力，持为我神通。",
                    "zhushu": "齐贤曰：蜀志：“马良子、季常，兄弟五人，并有才名。乡里谚曰：‘马氏五常，白眉最良。’良眉中有白毛也。四祖与法融禅师曰：‘神通变化，悉自具足，不离汝心。’”士赟曰：楞严经云：“汝观地性，粗为天地，经为微混，以云相待成摇，故有风轮执持世界，从妄见生，山河大地，诸有为相。”"
                },
                {
                    "paragraph": "晚谒太山君， 亲见日没云。"
                },
                {
                    "paragraph": "中夜卧山月，拂衣逃人群。授余金仙道，旷劫未始闻。",
                    "zhushu": "齐贤曰：第一祖迦叶，父饮泽，母香志，昔为煆金帅，于畔婆尸佛八𣵀乐后，四众起塔，塔中像面上金色，有少缺叶。时有贫女，将金珠饰佛面，因共发愿，愿我二人为无累夫妻。由是因缘，四十一劫，身皆金色。后生楚天，寿尽，生中天摩竭陁国婆罗门家，名曰迦叶波，此云饮光胜尊，盖以金色为号也。故饮称金仙，儒谓之世，道谓之尘，佛谓之劫。"
                },
                {
                    "paragraph": "冥机发天光， 独朗谢垢氛。虚舟不系物， 观化游江濆。",
                    "zhushu": "齐贤曰：庄子· 泰宇：“定者，发乎天光，发乎天者，人见其人。”士赟曰：尔雅注：“大水溢出，别为小水为濆，故诗有汝濆、淮濆。”此云江濆者，江水别出之涯也。"
                },
                {
                    "paragraph": "江濆遇同声， 道崖乃僧英。说法动海岳， 游方化公卿。"
                },
                {
                    "paragraph": "手秉玉尘尾， 如登白楼亭。微言注百川， 亹亹信可听。",
                    "zhushu": "齐贤曰：会稽记曰：“玉楼亭在会稽山阴，临流映壑。”"
                },
                {
                    "paragraph": "一风鼓群有，万籁各自鸣。启闭八窗牖，托宿掣电霆。"
                },
                {
                    "paragraph": "自言历天台，搏壁蹑翠屏。凌兢石桥去，恍惚入青冥。",
                    "zhushu": "齐贤曰：庄子：“南郭子綦曰：‘大块噫气，其名为风，是为无作，作则万窍怒号。’子游曰：‘地籁则众窍是已，人籁则比竹是已。’”会稽记：“赤城山上有石桥悬度，有石桥，风横绝其上，边有过径，裁容数人。”顾恺之启蒙记：“天台山石桥路径不盈尺，长数十步，至滑。下临绝冥之涧，清冥，太清，又云也。”士赟曰：阴阳相感而为雷，激而为霆。霆，电也。服虔曰：“凌兢，恐惧也。”师古曰：“凌兢者，寒凉战栗之处。”"
                },
                {
                    "paragraph": "昔在今来归，绝景无不经。何日更携手，乘杯向蓬瀛。",
                    "zhushu": "齐贤曰：杯度者，不知姓名，尝乘木杯渡水。尝宿一家，窃一金激去，主人追至孟津，浮木杯渡河。",
                    "type": 2
                },
                {
                    "paragraph": "游溧阳北湖亭望瓦屋山怀古赠同旅",
                    "zhushu": "一云赠孟浩然。士赟曰：怀古者，感贞义女坟之事也。",
                    "type": 2
                },
                {
                    "paragraph": "朝登北湖亭，遥望瓦屋山。天清白露下，始觉秋风还。",
                    "zhushu": "齐贤曰：唐升州溧阳县，上元二年，州废，还隶宣州。有湖山。士赟曰：礼记月令：“孟秋之月，凉风至，白露降。”"
                },
                {
                    "paragraph": "游子托主人，仰观眉睫间。目色送飞鸿，邈然不可攀。"
                },
                {
                    "paragraph": "长吁相劝勉，何事来吴关。闻有贞义女，振穷溧水湾。"
                },
                {
                    "paragraph": "清光了在眼，白日如披颜。高坟五六墩，崒兀栖猛虎。"
                },
                {
                    "paragraph": "遗迹翳九泉，芳名动千古。子胥昔乞食，此女倾壶浆。"
                },
                {
                    "paragraph": "运开展宿愤，入楚鞭平王。凛冽天地间，闻名若怀霜。",
                    "zhushu": "士赟曰：吴越春秋：“子胥奔吴，到昭関，関吏欲执之，伍员因诈曰：‘上所以索我者，美珠也。今我已亡矣，将去取之。’関吏因舍之，追者在后，几不得脱。至江，有渔父乘船渡之，遂行至吴，疾于中道，乞食溧阳，适会女子撃绵于瀬水之上，筥中有饭，子胥遇之，谓曰：‘夫人可得一餐乎？’女曰：‘妾独与母居，三十未嫁，饭不可得。’子胥曰：‘夫人振穷途少饭，亦何嫌哉？’女子知非常人，遂许之。发其箪筥，饭其盎浆，长跪与之。子胥再餐而止。女子曰：‘君有远逝之行，何不饱而餐之？’子胥既餐而去，又谓女子曰：‘俺夫人之壶浆，无令其露。’女子叹曰：‘嗟乎！妾与母居三十年，自守贞明，不愿从适，何宜馈饭而与丈夫越戏礼仪？妾不忍也。子行矣。’子胥行，反顾，女子已自投于瀬水矣。于呼！贞明执操，其丈夫女哉！栖猛虎者，谓坟如伏虎之状，犹马鬛封之谓也。子胥破楚入郢，以不得昭王，乃掘平王之墓，出其尸，鞭之三百，左足践腹，右手抉其目。诮之曰：‘谁使汝用谗谀之口，杀我父兄，岂不𡨚哉？’子胥等既破楚， 还过溧阳瀬水之上，乃长太息曰：‘吾尝饥于此，乞食于一女子。女子饲我，遂投水而亡，欲报以百金，不知其家。乃投金水中而去。’有顷，一老妪行哭而来，人问曰：‘何哭之悲？’妪曰：‘吾有女子，守居，三十不嫁，往年击绵于此，遇一穷途君子而辄饭之，而恐事泄，自投于瀬水。今闻伍君来，不得其偿，自伤虚死，是故悲耳。’人曰：‘子胥欲报百金，不知其家，投金水中而去矣。’老妪遂取金而归。"
                },
                {
                    "paragraph": "壮夫或未达，十步九太行。",
                    "zhushu": "形容其所行不遂意也。"
                },
                {
                    "paragraph": "与君拂衣去，万里同翺翔。",
                    "type": 2
                },
                {
                    "paragraph": "醉后赠从甥髙镇",
                    "type": 2
                },
                {
                    "paragraph": "马上相逢揖马鞭，客中相见客中怜。欲邀击筑悲歌饮，正值倾家无酒钱。"
                },
                {
                    "paragraph": "江东风光不借人，枉杀落花空自春。黄金逐手快意尽，昨日破产今朝贫。"
                },
                {
                    "paragraph": "丈夫何事空啸傲，不如烧却头上巾。",
                    "zhushu": "齐贤曰：太白上安州裴长史书曰：“昔东游维杨，不逾一年，散金三十余万，有落𩲸公子，悉皆济之。”渊明诗：“若后不快饮，空负头上巾。”"
                },
                {
                    "paragraph": "君为进士不得进，我被秋霜生旅鬂。"
                },
                {
                    "paragraph": "时清不及英豪人，三尺童儿重廉蔺。匣中盘剑装䱜鱼，闲在腰间未用渠。"
                },
                {
                    "paragraph": "且将换酒与君醉，醉归托宿吴专诸。",
                    "zhushu": "齐贤曰：进士科，始隋大业中，盛于唐正观、永徽之间，其推引则曰白衣公卿，其艰难则日三十老明经，五十少进士。廉蔺，廉颇、蔺相如。䱜，仓合切，又音错。专诸，刺客也，棠邑人。伍子胥自楚亡吴，知专诸之能，进于公子光。士赟曰：此太白少年任侠之作也。",
                    "type": 2
                },
                {
                    "paragraph": "赠秋浦柳少府",
                    "type": 2
                },
                {
                    "paragraph": "秋浦旧萧索，公庭人吏稀。因君树桃李，此地忽芳菲。"
                },
                {
                    "paragraph": "摇笔望白云，开帘当翠微。时来引山月，纵酒酣清晖。"
                },
                {
                    "paragraph": "而我爱夫子，淹留未忍归。",
                    "zhushu": "齐贤曰：唐秋浦𨽻池州。尔雅：“山未及上曰翠微。”",
                    "type": 2
                },
                {
                    "paragraph": "赠崔秋浦三首",
                    "type": 2
                },
                {
                    "paragraph": "吾爱崔秋浦，宛然陶令风。门前五杨柳，井上二梧桐。"
                },
                {
                    "paragraph": "山鸟下听事，簷花落酒中。怀君未忍去，惆怅意无穷。"
                },
                {
                    "paragraph": "其二"
                },
                {
                    "paragraph": "崔令学陶令，北窗常昼眠。抱琴时弄月，取意任无弦。"
                },
                {
                    "paragraph": "见客但倾酒，为官不爱钱。",
                    "zhushu": "士赟曰：此三䏈，并见本卷前诗注。"
                },
                {
                    "paragraph": "东皋春事起，种黍早归田。",
                    "zhushu": "士赟曰：唐书：“文中子，王通之弟王绩， 字无功， 绛州人。性简放，不喜拜揖。隋大业中，举孝悌廉㓗， 授秘书正字，不乐在朝。求为六合丞， 以嗜酒不任事。乃还乡里。绩有奴婢数人，种黍，春秋酿酒，养凫鴈，莳药草， 常游北山东皋，自号东皋先生。"
                },
                {
                    "paragraph": "其三"
                },
                {
                    "paragraph": "河阳花作县。秋浦玉为人。地逐名贤好，风随惠化春。"
                },
                {
                    "paragraph": "水从天汉落，山逼画屏新。应念金门客。投沙吊楚臣。",
                    "zhushu": "齐贤曰：晋书：“潘岳为河阳令，植桃李，人号河阳一县花。水从天汉落者，九华山之瀑布。太白尝待诏金銮，故曰金门客。贾𧨏渡湘水，为赋以吊屈原。”士赟曰：地逐名贤好者，兴在上两句，谓秋浦得崔令而好，犹河阳得岳阳而宿，亦犹晋书所呼“皋长岩，为许度岩之类也”。师古曰：“天汉，河汉也。”",
                    "type": 2
                },
                {
                    "paragraph": "望九华赠青阳韦仲堪",
                    "type": 2
                },
                {
                    "paragraph": "昔在九江上，遥观九华峰。天河挂绿水，秀出九芙蓉。",
                    "zhushu": "齐贤曰：九华山， 隶池州，旧名九子山。九华山录曰：“清阳县坤隅一舍，有山奇秀，其数有九，故号九子山。李太白更其号曰九华山。”"
                },
                {
                    "paragraph": "我欲一挥手，谁人可相从？君为东道主，于此卧云松。"
                }
            ]
        },
        {
            "name": "李太白诗卷之十一",
            "paragraphs": [
                {
                    "paragraph": "李太白诗卷之十一",
                    "type": 1
                },
                {
                    "paragraph": "赠",
                    "type": 2
                },
                {
                    "paragraph": "赠王判官时余归隐居庐山屏风叠",
                    "type": 2
                },
                {
                    "paragraph": "昔别黄鹤楼，蹉跎淮海秋。俱飘零落叶，各散洞庭流。"
                },
                {
                    "paragraph": "中年不相见，蹭蹬游吴越。何处我思君，天台绿萝月。",
                    "zhushu": "齐贤曰：黄鹤楼在鄂州。禹贡：淮海维扬州，两浙，皆吴越之地。"
                },
                {
                    "paragraph": "会稽风月好，却遶剡溪回。云山海上出，人物镜中来。"
                },
                {
                    "paragraph": "一度浙江北，十年醉楚台。荆门倒屈宋，梁苑倾邹枚。"
                },
                {
                    "paragraph": "苦笑我夸诞，知音安在哉",
                    "zhushu": "？齐贤曰：九域志：越州会稽郡剡溪，在湘东南。王羲之曰：行山阴道上如镜，游江陵，有章华台，皆楚王所建。荆州郡西实岸有山，名荆门。梁苑、邹枚事见前。"
                },
                {
                    "paragraph": "大盗割鸿沟，如风扫秋叶。"
                },
                {
                    "paragraph": "吾非济代人，且隐屏风叠。中夜天中望，忆君思见君。"
                },
                {
                    "paragraph": "明朝拂衣去，永与海鸥群。",
                    "zhushu": "齐贤曰：大盗，指禄山。庆绪。屏风叠，在庐山。",
                    "type": 2
                },
                {
                    "paragraph": "在水军宴赠幕府诸侍御",
                    "zhushu": "永王军中。",
                    "type": 2
                },
                {
                    "paragraph": "月化五白龙，翻飞凌九天。胡沙惊北海，电扫洛阳川。"
                },
                {
                    "paragraph": "虏箭雨宫阙，皇舆成播迁。",
                    "zhushu": "齐贤曰：天寳十四载十一月甲子，禄山以十五万众反范阳。十二月丁酉，陷洛阳。十五载六月己亥，陷京师，元宗幸蜀。"
                },
                {
                    "paragraph": "英王受庙畧，秉龯清南边。云旗卷海雪，金戟罗江烟。聚散百万人，弛张在一贤。",
                    "zhushu": "士赟曰：英王，指永王璘也。事始末见八卷永王东巡歌。龯，大斧也。云旗、金戟，并永王建节之义也。郑玄曰：张弛，以弓弩喻人也。"
                },
                {
                    "paragraph": "霜台降群彦，水国奉戎𣃼。"
                },
                {
                    "paragraph": "绣服开宴语，天人借楼船。如登黄金台，遥谒紫霞仙。",
                    "zhushu": "齐贤曰：霜台，谓侍御也。水国，江汉间也。谢玄晖辞随王子𨺚笺曰：契阔戎𣃼，从容燕语。燕昭王筑黄金台，在易水东南十八里。"
                },
                {
                    "paragraph": "卷身编蓬下，冥机四十年。宁知草间人，腰下有龙泉。"
                },
                {
                    "paragraph": "浮云在一决。誓欲清幽燕。",
                    "zhushu": "齐贤曰：编蓬，户也。幽燕，禄山巢穴。龙泉，剑名，楚王所造。"
                },
                {
                    "paragraph": "愿与四座公，静谈金匮篇。"
                },
                {
                    "paragraph": "齐心戴朝恩，不惜微躯捐。所冀旄头灭，功成追鲁连。",
                    "type": 2
                },
                {
                    "paragraph": "赠武十七谔",
                    "zhushu": "并序。",
                    "type": 2
                },
                {
                    "paragraph": "门人武谔，深于义者也。质木沉悍，慕要离之风，潜钓川海，不数数于世间事。闻中原作难，西来访余。余爱子伯禽在鲁，许将冒胡兵以致之。酒酣感激，援笔而赠。"
                },
                {
                    "paragraph": "马如一匹练，明日过吴门。乃是要离客，西来欲报恩。"
                },
                {
                    "paragraph": "笑开燕七首，拂拭竟无言。狄犬吠清洛，天津成塞垣。"
                },
                {
                    "paragraph": "爱子隔东鲁，空悲断肠猿。林回弃白璧，千里阻同奔。"
                },
                {
                    "paragraph": "君为我致之，轻赍涉淮源。精诚合天道，不愧远游魂。",
                    "zhushu": "齐贤曰：要离事见前卷。太白有子伯禽。以贞元八年不禄。搜神后记：临川东兴。有人入山得猿子归。猿母自后至其家。此人缚猿子于庭树。其母搏颊向人欲哀乞。此人竟杀之。猿母悲唤。自掷而死。此人破腹视之。肠皆断裂。士赟曰：太白诗意谓遭乱之时。不能与伯禽回奔。而越在东鲁。今托武谔以致之。轻赍涉淮者，属付之辞也。虽未保其必达，亦尽吾父子之情而已。万一不幸，魂其有知，亦可无愧矣。此诗由𠂻之语也。",
                    "type": 2
                },
                {
                    "paragraph": "赠闾丘宿松",
                    "type": 2
                },
                {
                    "paragraph": "阮籍为太守，乘驴上东平。剖竹十日间，一朝风化清。"
                },
                {
                    "paragraph": "偶来拂衣去，谁测主人情。",
                    "zhushu": "齐贤曰：简文辅政，阮籍常从容言曰：籍平生曾游车平，乐其风土。帝大悦，即拜东平相。籍乘驴到郡，坏府舍屏郭，使内外相望，法令清简，旬日而还。帝引为大将军从事中郎。"
                },
                {
                    "paragraph": "夫子理宿松，浮云知古城。"
                },
                {
                    "paragraph": "扫地物莽然，秋来百草生。飞鸟还旧巢，迁人返躬耕。",
                    "zhushu": "齐贤曰：唐宿松县，隷舒州。"
                },
                {
                    "paragraph": "何惭宓子贱，不减陶渊明。吾知千载后，却掩二贤名。",
                    "zhushu": "齐贤曰：吕氏春秋：宓子贱宰单父，弹鸣琴，不下堂而治。今单父县尚有琴台，即子贱鸣琴之所。陶潜为彭泽令，今江州彭泽县是也。",
                    "type": 2
                },
                {
                    "paragraph": "狱中上崔相涣",
                    "zhushu": "士赟曰：南豊先生叙曰：明皇幸蜀。永王璘军败丹阳。太白奔亡。至宿松。坐系寻阳狱。宣使崔涣与御史中丞宋若愚验治。以为罪薄宜贳。石若宓军赴河南。遂释白囚。使谋其军事。上书肃宗。荐白才可用。不报。",
                    "type": 2
                },
                {
                    "paragraph": "胡马渡洛水，血流征战场。千门闭秋景，万姓危朝霜。"
                },
                {
                    "paragraph": "贤相爕元气，再欣海县康。台庭有䕫龙，列宿粲成行。"
                },
                {
                    "paragraph": "羽翼三元圣，发辉两太阳。应念覆盆下，雪泣拜天光。",
                    "zhushu": "齐贤曰：三元圣，元宗、肃宗，广平王是代宗。两太阳，元宗、肃宗。士赟曰：高诱吕氏春秋注曰：羽翼，辅佐也。晋天文志：日为太阳之宗，人君之象。",
                    "type": 2
                },
                {
                    "paragraph": "中丞宋公以吴兵三千赴河南军，次寻阳，脱余之囚，叅谋幕府，因赠之",
                    "type": 2
                },
                {
                    "paragraph": "独坐青天下，专征出海隅。九江皆渡虎，三郡尽还珠。",
                    "zhushu": "齐贤曰：宋均迁九江太守，郡多虎暴，尝暮设陷穽，白日虎豹在山，鼋鼇在水，各有所托。今为民害，咎在吏残，而劳勤张捕，非优恤之本也。其务退奸贪，思进忠良，可一去槛穽。其后传言虎相与东游渡江。孟尝迁合浦太守，郡不牵谷实，而海出珠，与交趾比境，尝通商贩，货籴粮。先时守宰多贪秽，诡人贪求，珠遂惭，徙交趾郡界，于是行旅不至，人物无资。尝到官，革易前弊，岁余，去珠复还。"
                },
                {
                    "paragraph": "组练明秋浦，楼船入郢都。风高初选将，月满欲平胡。"
                },
                {
                    "paragraph": "杀气横千里，军声动九区。",
                    "zhushu": "齐贤曰：左传杜预注：漆甲成组，文袍练袍。士赟曰：记月令：孟秋之月，天子乃命将帅，选士励兵，简练俊杰，专任有功，以征不义。月满欲平胡，因其勤而应之。兵应者胜，有可平之理也。礼记月令：仲秋之月，杀气侵盛，九区，九服也。"
                },
                {
                    "paragraph": "白猿惭剑术，黄石借兵符。"
                },
                {
                    "paragraph": "戎虏行当剪，鲸鲵立可诛。自怜非剧孟，何以佐良图。",
                    "zhushu": "齐贤曰：越女子遇白猿，试剑术。事见前卷注。兵书有黄石公三畧，即张良所遇下邳老人也。崔豹古今注：雌曰鲵，雄曰鲸。",
                    "type": 2
                },
                {
                    "paragraph": "流夜郎赠辛判官",
                    "type": 2
                },
                {
                    "paragraph": "昔在长安醉花柳，五侯七贵同杯酒。气岸遥凌豪士前，风流肯落他人后。",
                    "zhushu": "齐贤曰：长安，唐京兆府长安县。汉河平二年六月，成帝封诸舅王谭平阿矦、商成都矦、立红阳侯、根曲阳侯、逢高平侯，五人同日封，故世谓之五矦。七贵，谓吴、霍、上官、赵、丁、传、王也。"
                },
                {
                    "paragraph": "夫子红颜我少年，章台走马着金鞭。文章献纳麒麟殿，歌舞淹留玳𤦛筵。"
                },
                {
                    "paragraph": "与君自谓长如此，宁知草动风尘起。",
                    "zhushu": "士赟曰：三辅黄图日：未央宫有麒麟殿。"
                },
                {
                    "paragraph": "函谷忽惊胡马来，秦宫桃李向明开。"
                },
                {
                    "paragraph": "我愁远谪夜郎去，何日金鸡放赦回。",
                    "zhushu": "齐贤曰：正观十六年。置夜郎。丽皋。乐源三县。后为夜郎郡。士赟曰：太白诗意。是指同时侪类，如辛判官之辈。因兵兴之际，不次被甲，为人桃李，我独遭谪也。向明者，向阳花木之义。金鸡放赦，事见前。",
                    "type": 2
                },
                {
                    "paragraph": "赠刘都使",
                    "type": 2
                },
                {
                    "paragraph": "东平刘公干，南国秀余芳。一鸣即朱绂，五十佩银章。"
                },
                {
                    "paragraph": "饮冰事戎幕，衣锦华水郷。",
                    "zhushu": "齐贤曰：魏文帝典论：东平刘槇，字公𠏉。汉仪银印皆龟纽，其文曰章。"
                },
                {
                    "paragraph": "铜官几万人，诤讼清玉堂。"
                },
                {
                    "paragraph": "吐言贵珠玉，落笔回风霜。而我谢明主，衔哀投夜郎。",
                    "zhushu": "齐贤曰：唐志：宣州南陵县，武德四年隷池州，州废后，析置义安县，又废为铜官治。华阳国志：文翁为蜀郡守，造讲堂，作石室，一名玉堂。"
                },
                {
                    "paragraph": "归家酒债多，门客粲成行。高谈满四座，一日倾千觞。"
                },
                {
                    "paragraph": "所求竟无绪，裘马欲摧藏。主人若不顾，明发钓沧浪。",
                    "type": 2
                },
                {
                    "paragraph": "赠常侍御",
                    "type": 2
                },
                {
                    "paragraph": "安石在东山，无心济天下。一起振横流，功成复萧洒。"
                },
                {
                    "paragraph": "大贤有卷舒，季叶轻风雅。匡复属何人，君为知音者。",
                    "zhushu": "齐贤曰：论语寗武子：邦有道则仕，邦无道则可卷而怀之。毛诗：至于王道衰，礼义废，政教失，国异政，家殊俗，而变风变雅作矣。士赟曰：季叶，季世也。魏志：十五年，下令曰：今天下未定，此特求贤之急时也。今天下得无未遇知音者乎？"
                },
                {
                    "paragraph": "传闻武安将，气振长平瓦。燕赵期洗清，周秦保宗社。"
                },
                {
                    "paragraph": "登朝若有言，为访南迁贾。",
                    "zhushu": "齐贤曰：汉书：贾谊为博士，天子议以任公卿之位。绛、灌、东阳侯、冯敬之属尽言之，天子不用其议，以为长沙王太傅。南迁贾者，时太白谪于夜郎，自比于贾谊也。意谓若登朝而有言，不妨及之，或者天幸，如贾生之宣室召回也。",
                    "type": 2
                },
                {
                    "paragraph": "赠易秀才",
                    "type": 2
                },
                {
                    "paragraph": "少年解长剑，投赠即分离。何不断犀象，精光暗往时。",
                    "zhushu": "齐贤曰：广异记：近世有士耕地得剑，有胡求买，遂酬百万。克明日持直取剑。会夜佳月，士人与妻持剑共视，笑云：此亦何堪贵贾。庭中有捣帛石，因以剑指之，石遂中断。及明，胡载钱至，取剑视之，𠷣曰：剑光已尽，不复买。苦问之，胡曰：此是破山剑，惟可一用，吾欲持之以破宝山，今光锋频尽，疑有所触。夫妻叹恨，说其事。"
                },
                {
                    "paragraph": "蹉跎君自惜，窜逐我因谁。地远虞翻老，秋深宋玉悲。"
                },
                {
                    "paragraph": "空摧芳桂色，不屈古松姿。感激平生意，劳歌寄此辞。",
                    "zhushu": "齐贤曰：吴虞翻以罪迁交州，时帝遣周贺乘海之辽东，从公孙渊求马，翻欲谏不敢，作表以示刺史吕岱，岱不报。后贺等还至成山，为魏田豫所撃。帝闻，始思翻言，召翻，会翻卒。宋玉九辨曰：悲哉秋之为气也。",
                    "type": 2
                },
                {
                    "paragraph": "经乱离后天恩流夜郎忆旧游书怀赠江夏韦太守良宰",
                    "zhushu": "江夏岳阳。",
                    "type": 2
                },
                {
                    "paragraph": "天上白玉京，十二楼五城。仙人抚我顶，结发受长生。"
                },
                {
                    "paragraph": "误逐世间乐，颇穷理乱情。",
                    "zhushu": "齐贤曰：史记方上言：黄帝时为五城十二楼，以候神人。应劭曰：昆仑玄圃，五城十二楼，仙人所常居。"
                },
                {
                    "paragraph": "九十六圣君，浮云挂空名。"
                },
                {
                    "paragraph": "天地赌一掷，未能忘战争。试涉覇王略，将期轩冕荣。"
                },
                {
                    "paragraph": "时命乃大谬，弃之海上行。",
                    "zhushu": "齐贤曰：自秦始皇至唐元宗，中国传绪之君凡九十六。管子曰：先王制轩冕以别贵贱。庄子：古之所谓贱士者，非伏其身而弗见也，非闭其言而不出也，非藏其宝而不发也，时命大谬也。"
                },
                {
                    "paragraph": "学剑翻自哂，为文竟何成。"
                },
                {
                    "paragraph": "剑非万人敌，文窃四海声。",
                    "zhushu": "齐贤曰：史记：项籍少时，学书不成，去学剑，又不成。项梁怒，籍曰：书，足记姓名而巳，剑，一人敌，不足学，学万人敌。梁乃教籍兵法。"
                },
                {
                    "paragraph": "儿戏不足道，五噫出四京。"
                },
                {
                    "paragraph": "临当欲去时，慷慨泪沾缨。",
                    "zhushu": "齐贤曰：史：覇上、棘门如儿戏。梁鸿过京师，作五噫之歌。"
                },
                {
                    "paragraph": "叹君倜傥才，标举冠群英。"
                },
                {
                    "paragraph": "开筵引祖帐，慰此远徂征。鞍马若浮云，送余骠骑亭。"
                },
                {
                    "paragraph": "歌钟不尽意，白日落昆明。",
                    "zhushu": "齐贤曰：骠骑亭，谢安建。汉武欲征昆明夷，乃凿昆明池。"
                },
                {
                    "paragraph": "十月到幽州，戈鋋若罗星。"
                },
                {
                    "paragraph": "君王弃北海，扫地借长鲸。呼吸走百川，燕然可摧倾。"
                },
                {
                    "paragraph": "心知不得语，却欲栖蓬瀛。",
                    "zhushu": "齐贤曰：唐幽州范阳郡。戈鋋，矛盾也。长鲸，指禄山也。天宝间，以禄山为平卢节度使，兼柳城太守，其后又代裴宽为范阳节度、河北采访使，乃领平卢军，又拜云中太守、河东节度使。既兼三镇，意益骄侈，人皆知其必反，而明皇不知。太白此时徒欲奉身隐于东海，以避其祸，而志犹不能已。"
                },
                {
                    "paragraph": "弯弧惧天狼，挟矢不敢张。"
                },
                {
                    "paragraph": "揽涕黄金台，呼天哭昭王。无人贵骏骨，绿耳空腾骧。"
                },
                {
                    "paragraph": "乐毅傥再生，于今亦奔亡。",
                    "zhushu": "齐贤曰：楚词：挟长矢弓射天狼。图经：黄金台，易水东南十八里，昭王置千金于台上，以延天下之士。"
                },
                {
                    "paragraph": "蹉跎不得意，驱马还贵郷。"
                },
                {
                    "paragraph": "逢君听弦歌，肃穆坐华堂。百里独太古，陶然卧羲皇。"
                },
                {
                    "paragraph": "征乐昌乐馆，开筵列壶觞。贤豪间青娥，对烛俨成行。"
                },
                {
                    "paragraph": "醉舞纷绮席，清歌绕飞梁。",
                    "zhushu": "齐贤曰：博物志：韩娥之齐，鬻歌假食，既去，余音绕梁，三日不绝。"
                },
                {
                    "paragraph": "欢娱未终朝，秩满归咸阳。"
                },
                {
                    "paragraph": "祖道拥万人，供帐遥相望。一别隔千里，荣枯异炎凉。",
                    "zhushu": "齐贤曰：疏广传：公卿大夫故人、邑子设祖道供帐东都门外。"
                },
                {
                    "paragraph": "炎凉几度改，九土中横溃。汉甲连胡兵，沙尘暗云海。"
                },
                {
                    "paragraph": "草木摇杀气，星辰无光彩。白骨成丘山，苍生竟何罪。",
                    "zhushu": "士赟曰：晋书：八公山草木皆为晋兵。"
                },
                {
                    "paragraph": "幽关壮帝居，国命悬哥舒。长戟三十万，开门纳𠒋渠。"
                },
                {
                    "paragraph": "公卿如犬羊，忠谠",
                    "zhushu": "直言。"
                },
                {
                    "paragraph": "醢",
                    "zhushu": "肉酱。"
                },
                {
                    "paragraph": "与菹。",
                    "zhushu": "酢菜。"
                },
                {
                    "paragraph": "二圣出游豫，两京遂丘墟。",
                    "zhushu": "齐贤曰：禄山使崔乾祐屯陜以窥京，是时哥舒翰病废在家，上召见，拜兵马副元帅，将兵八万并高仙芝旧卒号二十万，军于潼関。安庆绪寇潼関，翰撃却之。有告崔乾祐在陜，兵不满四千，上遣使促翰进兵复陜、洛。翰奏：禄山久习用兵，今始为逆，岂无备，必羸师以诱我。杨国忠疑翰谋己，言于上，更趣之，翰抚膺恸哭，引兵出関，遇乾祐于灵宝西，东南薄山，北阻河，隘道七十里。官军会战，乾祐伏兵于险，乘高下木石，官军大败。乾祐进克潼関，执翰以东。上幸蜀，至马嵬，父老遮道留太子，上许之。太子乃还，治兵于朔方。"
                },
                {
                    "paragraph": "帝子许专征，秉旄控强楚。节制非桓文，军师拥熊虎。"
                },
                {
                    "paragraph": "人心失去就，贼势腾风雨。惟君固房陵，诚节冠终古。",
                    "zhushu": "齐贤曰：帝子，指永王璘。荀卿曰：桓文之节制，不足以敌汤武之仁义。尚书：如虎如𧴀，如熊如罴。"
                },
                {
                    "paragraph": "仆卧香炉顶，餐霞漱瑶泉。门开九江转，枕下五湖连。"
                },
                {
                    "paragraph": "半夜水军来，寻阳满旌𣃼。空名适自误，迫胁上楼船。"
                },
                {
                    "paragraph": "徒赐五百金，弃之若浮烟。辞官不受赏，翻谪夜郎天。",
                    "zhushu": "齐贤曰：卢山记：山东南有香炉山。禹贡：九江孔殷，在寻阳，水军，即永王舟师也。周礼：析羽为旌，通帛为𣃼。"
                },
                {
                    "paragraph": "夜郎万里道，西上令人老。扫荡六合清，仍为负霜草。"
                },
                {
                    "paragraph": "日月无偏照，何由诉苍昊。良牧称神明，深仁恤交道。",
                    "zhushu": "齐贤曰：良牧，韦江夏也。"
                },
                {
                    "paragraph": "一忝青云客，三登黄鹤楼。顾惭祢处士，虚对鹦鹉洲。"
                },
                {
                    "paragraph": "樊山覇气尽，寥落天地秋。江带峨眉雪，川横三峡流。"
                },
                {
                    "paragraph": "万舸此中来，连㠶过扬州。送此万里目，旷然散我愁。",
                    "zhushu": "齐贤曰：刘表送祢衡于江夏太守黄祖，祖长子射为章陵守，尤善衡。会宾客，有人献鹦鹉，射曰：今日无以娯宾，愿先生为赋。衡因赋之，笔不停缀。由是鄂有鹦鹉洲、樊山，隶岳州峨眉县。三峡事见前。"
                },
                {
                    "paragraph": "纱窗倚天开，水树绿如发。窥日畏衔山，促酒喜得月。"
                },
                {
                    "paragraph": "吴娃与越艶，窈窕夸铅红。呼来上云梯，含笑出帘栊。"
                },
                {
                    "paragraph": "对客小垂手，罗衣舞春风。",
                    "zhushu": "齐贤曰：古乐府有大垂手、小垂手曲，解题云：大垂手、小垂手，皆言其舞而垂手也。吴均小垂手曲曰：舞大出西秦，蹑影飞阳春。且复小垂手，广䄂拂红尘。"
                },
                {
                    "paragraph": "宾跪请休息，主人情愈极。"
                },
                {
                    "paragraph": "览君荆山作，江鲍堪动色。清水出芙蓉，天然去雕饰。",
                    "zhushu": "齐贤曰：荆山作，韦之诗也。鲍照曰：初发芙蓉，自然可爱。士赟曰：江淹诗：丹彩既已过，不敢去雕饰。"
                },
                {
                    "paragraph": "逸兴横素襟，无时不招寻。朱门拥虎士，列戟何森森。"
                },
                {
                    "paragraph": "剪凿竹石开，萦流涨清深。登楼坐水阁，吐论多英音。"
                },
                {
                    "paragraph": "片辞贵白璧，一诺轻黄金。谓我不愧君，青鸟问丹心。"
                },
                {
                    "paragraph": "五色云间鹊，飞鸣天上来。传闻赦书至，却放夜郎回。"
                },
                {
                    "paragraph": "暖气变寒谷，炎烟生死灰。君登凤池去，忽弃贾生才。",
                    "zhushu": "齐贤曰：朝野签载曰：唐正观末，南康黎景逸一于空青山，常有鹊巢其侧，每饮食以餧之。后隣近失布者，诬景逸盗之，系南康狱。月余，欲讯之，其鹊止于狱楼，向景逸欢喜，以传语之状。其日传语赦官司，结其由来，云路逢玄衣素衿人所说。三日而赦至，景逸还山，乃知玄衣素衿者，鹊之所传。"
                },
                {
                    "paragraph": "桀犬尚吠尧，匈奴笑千秋。中夜四五叹，常为大国忧。"
                },
                {
                    "paragraph": "旌斾夹两山，黄河当中流。连鸡不得进，饮马空夷犹。"
                },
                {
                    "paragraph": "安得羿善射，一箭落旄头。",
                    "zhushu": "齐贤曰：邹阳传曰：桀之犬，可使吠尧。汉田千秋为高寝郎，会太子为江充所譛败，久之，千秋上急变，讼太子𡨚，上大感悟，召见，拜大鸿胪，数月，代刘屈𣯛为相。后汉使至匈奴，单于问：闻新拜丞相，何用得之？使者曰：以上书言事故。单于曰：如是，汉置丞相，非用贤也。士赟曰：雨山、太华、首阳也。",
                    "type": 2
                },
                {
                    "paragraph": "江夏使君叔席上赠使郎中",
                    "type": 2
                },
                {
                    "paragraph": "凤凰丹禁里，衔出紫泥书。昔放三湘去，今还万死余。"
                },
                {
                    "paragraph": "仙郎久为别，客舍问何如。涸辙思流水，浮云失旧居。"
                },
                {
                    "paragraph": "多惭华省贵，不以逐臣疏。复如竹林下，叨陪芳宴初。"
                },
                {
                    "paragraph": "希君生羽翼，一化北溟鱼。",
                    "zhushu": "齐贤曰：事始云：石季龙置戏马观，观上安诏书，用五色𥿄衔于木凤之口，辘轻回转，形苦飞翔。后汉志：天子六玺，皆以武都紫泥封，青囊白素褁，两端无缝。三湘，见前。本传云：白与孔巢父、韩隼、裴政、张叔明、陶沔居徂徕山，号竹溪六逸。",
                    "type": 2
                },
                {
                    "paragraph": "博晋郑太守自庐山千里相寻入江夏北市门见访却之武陵立马赠别",
                    "type": 2
                },
                {
                    "paragraph": "大梁贵公子，气盖苍梧云。若无三千客，谁道信陵君。"
                },
                {
                    "paragraph": "救赵复存魏，英威天下闻。邯郸能屈节，访博从毛薛。"
                },
                {
                    "paragraph": "夷门得隐沦，而与侯生亲。仍要鼓刀者，乃是䄂槌人。"
                },
                {
                    "paragraph": "好士不尽心，何能保其身。",
                    "zhushu": "齐贤曰：无忌救赵事见前。无忌留赵，闻有处士毛公藏于博徒，薛公藏于卖浆家，乃步往从此两人游。公子十年不归，秦日夜出兵伐魏，魏王使使请公子。毛公、薛公往见公子曰：公子所以重于赵，名闻诸侯者，徒以有魏也。使秦破大梁而夷先王之宗庙，公子当何面目立天下乎？语未毕，公子趣驾归魏。魏王见公子，相与泣，而以上将军印授公子，公子遂将。诸侯闻之，各遣兵救魏。公子率五国之兵，破秦于河外，乘胜逐秦军至函谷関，秦兵不敢出。当是时，公子威振天下，士赟曰：好士不尽心，何能保其身者，言公子有赵救魏之功，始终得侯生、毛公、薛公之力，所以能保其身者，是收尽心好士之效也。此诗太白盖以公子无忌属望郑公，而以侯生、毛、薛自期也。"
                },
                {
                    "paragraph": "多君重然诺，意气遥相托。"
                },
                {
                    "paragraph": "五马入市门，金鞍照城郭。都忘虎竹贵，且与荷衣乐。",
                    "zhushu": "齐贤曰：汉仪，天子六马，诸侯五马。士赟曰：荷衣，隐者草服也。以喻郑公忘其势分，以贵下贱之义。"
                },
                {
                    "paragraph": "去去桃花源，何时见归轩。相思无终极，肠断朗江猿。",
                    "zhushu": "齐贤曰：桃花源，在朗州桃源县。",
                    "type": 2
                },
                {
                    "paragraph": "江上赠窦长史",
                    "type": 2
                },
                {
                    "paragraph": "汉求季布鲁朱家，楚逐伍胥去章华。"
                },
                {
                    "paragraph": "万里南迁夜郎国，三年归及长风沙。"
                },
                {
                    "paragraph": "闻道青云贵公子，锦帆游戏西江水。"
                },
                {
                    "paragraph": "人疑天上坐楼船，水净霞明两重绮。",
                    "zhushu": "齐贤曰：须贾曰：隋炀帝幸江都，以锦为帆。"
                },
                {
                    "paragraph": "相约相期何太深，棹歌摇艇月中寻。"
                },
                {
                    "paragraph": "不同珠履三千客，别欲论交一片心。",
                    "type": 2
                },
                {
                    "paragraph": "赠王汉阳",
                    "type": 2
                },
                {
                    "paragraph": "天落白玉棺，王乔辞邺县。一去未千年，汉阳复相见。"
                },
                {
                    "paragraph": "犹乘飞凫舄，尚识仙人面。鬓发何青青，童颜皎如练。",
                    "zhushu": "齐贤曰：列仙传：王乔，河东人，显宗世为叶令。毎月朔，尝自县诣台朝帝，怪其来数，而不见车骑，令太史伺望之，言其临至，辄玄双凫从东南飞来。于是伺凫至，举罗张之，但得双舄，视之，即四年中所赐尚书官属履。后天下玉棺于堂前，吏人推排，终不摇动。乔曰：天帝独召我邪？乃沐浴服节，寝其中，盖便立覆。宿昔葬于城西，其夕县车牛皆流汗喘乏。而人无知者。"
                },
                {
                    "paragraph": "吾曾弄海水，清浅嗟三变。果惬麻姑言，时光速流电。"
                },
                {
                    "paragraph": "与君数杯酒，可以穷欢宴。白云归去来，何事坐交战。",
                    "zhushu": "齐贤曰：神仙传：汉桓帝时，王方平降于蔡经家，令人与麻姑相闻。麻姑来，乃一好女子，年可十七八，入拜，方平为起立。麻姑曰：接待以来，见东海三为桑田，向到蓬莱，水又浅于往昔。流电者，谓日月之易迈，犹电彻之速也。",
                    "type": 2
                },
                {
                    "paragraph": "赠汉阳辅录事二首",
                    "type": 2
                },
                {
                    "paragraph": "闻君罢官意，我抱汉川湄。借问久疏索，何如听讼时。"
                },
                {
                    "paragraph": "天清江月白，心静海鸥知。应念投沙客，空余吊屈悲。",
                    "zhushu": "齐贤曰：罢官，解印也。湄，犹云滨也。投沙客，屈原也。贾谊为长沙王太傅，渡湘水，为赋以吊屈原。"
                },
                {
                    "paragraph": "其二"
                },
                {
                    "paragraph": "鹦鹉洲横汉阳渡，水引寒烟没江树。"
                },
                {
                    "paragraph": "南浦登楼不见君，君今罢官在何处。"
                },
                {
                    "paragraph": "汉口双鱼白锦鳞，令传尺素报情人。"
                },
                {
                    "paragraph": "其中字数何多少，祗是相思秋复春。",
                    "zhushu": "齐贤曰：鹦鹉洲在汉阳渡之上流，汉口，在汉阳之东二里。",
                    "type": 2
                },
                {
                    "paragraph": "江夏赠韦南陵冰",
                    "type": 2
                },
                {
                    "paragraph": "胡骄马惊沙尘起，胡雏饮马天津水。君为张掖近酒泉，我窜三巴九千里。",
                    "zhushu": "齐贤曰：唐甘州张掖郡，肃州酒泉郡。"
                },
                {
                    "paragraph": "天地再新法令宽，夜郎迁客带霜寒。西忆故人不可见，东风吹梦到长安。"
                },
                {
                    "paragraph": "宁期此地忽相遇，惊喜茫如堕烟雾。玉箫金管喧四筵，苦心不得申长句。",
                    "zhushu": "齐贤曰：故人即韦南陵。禄山自范阳献白玉箫管数百。"
                },
                {
                    "paragraph": "昨日绣衣倾绿樽，病如桃李竟何言。昔骑天子大宛马，今乘款叚诸侯门。"
                },
                {
                    "paragraph": "赖遇南平豁方寸，复兼夫子持清论。有似山开万里云，四望青天解人闷。"
                },
                {
                    "paragraph": "人闷还心闷，苦辛长苦辛。",
                    "zhushu": "齐贤曰：汉有绣衣御史，大宛，国出善马。南平，指太守李之遥也。"
                },
                {
                    "paragraph": "愁来饮酒二千石，寒灰重暖生阳春。"
                },
                {
                    "paragraph": "山公醉后能骑马，别是风流贤主人。",
                    "zhushu": "齐贤曰：开元遗事：宋璟爱民恤物，时人咸谓有脚阳春。言所至之处，如阳春照物也。山简镇襄阳，童儿歌曰：山公出何许，往至高阳池。日夕倒载归，酩酊无所知。时时能骑马，倒着白接篱。"
                },
                {
                    "paragraph": "头陀云月多僧气，山水何曾称人意。"
                },
                {
                    "paragraph": "不然鸣笳按鼓戏沧流，呼取江南女见歌棹讴。我且为君槌碎黄鹤楼，君亦为吾倒却鹦鹉洲。"
                },
                {
                    "paragraph": "赤壁争雄如梦里，且须歌舞宽离忧。",
                    "zhushu": "齐贤曰：头陀寺在鄂州，宋大明五年建。天竺言：头陀北斗数，斗数，烦恼也。赤壁矶与百人山对峙，在今鄂州上流八十里。士赟曰：周瑜、刘备败曹操于赤壁，故曰争雄也。",
                    "type": 2
                },
                {
                    "paragraph": "赠卢司户",
                    "type": 2
                },
                {
                    "paragraph": "秋色无远近，出门尽寒山。白云遥相识。待我苍梧间。"
                },
                {
                    "paragraph": "借问卢躭鹤，西飞几岁还",
                    "zhushu": "？齐贤曰：邓德明记：卢躭，广州人，仕州为治中，少学仙术，身能奋飞。毎夕，辄凌虚归家，晓则还州。尝赴元会，至晓不能随从，叅预朝列，化为白鹤，至阁前，向翔欲下。威仪以箒掷之，得一双履，躭乃惊还就列。",
                    "type": 2
                },
                {
                    "paragraph": "赠从弟南平太守之遥二首",
                    "type": 2
                },
                {
                    "paragraph": "少年不得意，落魄无安居。愿随任公子，欲钓吞舟鱼。"
                },
                {
                    "paragraph": "常时饮酒逐风景，壮心遂与功名疏。兰生谷底人不锄，云在高山空卷舒。",
                    "zhushu": "齐贤曰：任公子钓巨鱼事，见一卷注。"
                },
                {
                    "paragraph": "汉家天子驰驷马，赤车蜀道迎相如。",
                    "zhushu": "齐贤曰：朱买臣拜会稽太守，长安廐吏乘驷马车来迎。张晏曰：大夫乘官车，驾驷马，如今州牧刺史赤车朱轮也。士赟曰：索隐曰：华阳国志云：蜀天城北十里，有升仙桥、送客观。相如初入长安，题柱云：不乘赤车驷马，不过此下也。"
                },
                {
                    "paragraph": "天门九重谒圣人，龙颜一解四海春。"
                },
                {
                    "paragraph": "彤庭左右呼万岁，拜贺明主收沉沦。",
                    "zhushu": "士赟曰：天门九重，皆使虎豹守其关钥。班固西都赋注曰：彤，赤色也，以彤漆饰庭。"
                },
                {
                    "paragraph": "翰林秉笔回英盻，麟阁峥嵘谁可见？"
                },
                {
                    "paragraph": "承恩初入银台门，著书独在金銮殿。",
                    "zhushu": "齐贤曰：唐银台门与左右掖升龙门相望。士赟曰：太白召见金銮殿及供奉翰林事，见本集序并前注。"
                },
                {
                    "paragraph": "龙驹雕镫白玉鞍，象床绮席黄金盘。"
                },
                {
                    "paragraph": "当时笑我微贱者，却来请谒为交欢。",
                    "zhushu": "齐贤曰：战国策：孟尝君至楚，献象床，直千金。"
                },
                {
                    "paragraph": "一朝谢病游江海，畴昔相知几人在？"
                },
                {
                    "paragraph": "前门长揖后门关，今日结交明日改。爱君山岳心不移，随君云雾迷所为。"
                },
                {
                    "paragraph": "梦得池塘生春草，使我长价登楼诗。别后遥传临海作，可见羊何共和之。",
                    "zhushu": "齐贤曰：谢灵运尝于永嘉西堂思诗，竟日不就，忽梦见惠连，即得池塘生春草，大以为工。常云：此诗有神助。谢灵运有登临海峤作与从弟惠连，见羊何共和诗一首。沈约宋书云：灵运既东还，与族弟惠连、东海何长瑜、颕川荀雍、大山羊璿，以文章尝会，共为山泽之游，谓之四友。"
                },
                {
                    "paragraph": "其二"
                },
                {
                    "paragraph": "东平与南平，今古两步兵。素心爱美酒，不是顾专城。"
                },
                {
                    "paragraph": "谪官桃源去，寻花几处行？秦人如旧识，出户笑相迎。",
                    "zhushu": "齐贤曰：晋阮籍拜东平相，法令清简。东平，郸州也。九域志：南平郡为渝州。阮籍闻步兵厨营人善让，有酎酒三百斛，乃求为步兵校尉。太白自注：南平时因饮酒过度，贬武陵。专城，居桃源县，在鼎州，秦人避难居此。",
                    "type": 2
                },
                {
                    "paragraph": "赠潘侍御论钱少阳",
                    "type": 2
                },
                {
                    "paragraph": "绣衣柱史何昻藏，铁冠白笔横秋霜。"
                },
                {
                    "paragraph": "三军论事多引纳，堦前虎士罗干将。"
                },
                {
                    "paragraph": "虽无二十五老者，且有一翁钱少阳。"
                },
                {
                    "paragraph": "眉如松雪齐四皓，调笑可以安储皇。"
                },
                {
                    "paragraph": "君能礼此最下士，九州拭目瞻清光。",
                    "zhushu": "齐贤曰：李伯阳为周柱下史。后汉舆服志：法冠，一日柱后，高五寸。今之后为展铁柱冠，执法者服之，或谓之獬豸冠。獬豸，神羊，能辨曲直。魏辛毗传：魏大会，殿中侍御史簮白笔，侧堦而坐，上问此为何官何主，左右不对。辛毗曰：此谓御史簮笔以奏不法。干将，剑名。说苑：介子推行年十五而相荆，仲尼闻之，使人往视，见廊下有二十五俊士，堂上有二十五老人。仲尼曰：合二十五人之智，智于汤武；并二十五人之力，力于彭祖。以治天下，其祸免矣乎？士赟曰：虎贲，勇士之称，言其猛也。",
                    "type": 2
                },
                {
                    "paragraph": "赠柳圆",
                    "type": 2
                },
                {
                    "paragraph": "竹实满秋圃，凤来何苦饥？还同月下鹊，三绕未安枝。",
                    "zhushu": "齐贤曰：郑玄毛诗笺云：凤凰之性，非竹实不食。"
                },
                {
                    "paragraph": "夫子即琼树，倾柯拂羽仪。怀君恋明德，归去日相思。",
                    "zhushu": "齐贤曰：离骚注：南方有鸟，其名为凤，天为生树，名琼枝，高二十仞，大三十围，以琳琅为实。张楫曰：琼树生昆仑西流沙濆。",
                    "type": 2
                },
                {
                    "paragraph": "流夜郎半道承恩放还兼欣尅复之美书怀示息秀才",
                    "type": 2
                },
                {
                    "paragraph": "黄口为人罗，白龙乃鱼服。得罪岂怨天，以愚陷网目。"
                },
                {
                    "paragraph": "鲸鲵未剪灭，豺狼屡翻覆。悲作楚地囚，何日秦庭哭",
                    "zhushu": "？齐贤曰：鲸鲵，大鱼名，以喻不义之人。左传：晋侯见钟仪囚，使税之。语范文子曰：楚囚，君子也。楚昭王在随，申包胥如秦乞师，依于庭墙而哭，日夜不绝声，秦师乃出。士赟曰：黄口及白龙事见前。"
                },
                {
                    "paragraph": "遭逢二明主，前后两迁逐。去国愁夜郎，投身窜荒谷。",
                    "zhushu": "齐贤曰：二明主，明皇、肃宗也。天寳初，明皇召见太白金銮殿，使待诏翰林。尝三欲命白官，为高力士所沮，诏令归山。至乾元元年，以辅永王璘事流夜郎，此为两迁逐也。"
                },
                {
                    "paragraph": "半道雪屯蒙，旷如鸟出笼。遥欣尅复美，光武安可同。"
                },
                {
                    "paragraph": "天子巡剑阁，储皇守扶风。扬袂正北辰，开襟揽群雄。"
                },
                {
                    "paragraph": "胡兵出月窟，雷破关之东。左扫因右拂，旋收洛阳宫。"
                },
                {
                    "paragraph": "回舆入咸京，席卷六合通。",
                    "zhushu": "齐贤曰：唐乾元元年正月戊寅，上皇御宣政殿，授皇帝传国寳符𠕋。二月，大赦，改元。四月甲寅，朝享太庙，有事于南郊。乙卯，大赦。曽子固序曰：乾元元年，流夜郎，遂泛洞庭，上峡江，至峡山，以赦得释还也。初，上皇幸蜀，至马嵬，父老皆遮道请留，上命太子于后宣慰父老曰：至尊不肯留，某等愿率弟子从殿下东破贼。上乃谕将士曰：太子仁孝，可奉宗庙，善辅佐之。又谕太子曰：勉之！西北诸胡，吾礼之素厚，汝必得其用。上遂入蜀。太子自奉天北至陈仓。杜鸿渐说太子往灵武。七月甲子即位，以广平王俶为天下兵马元帅。九月，将朔方等军及回纥、西域之众十五万，发凤翔。怀仁可汗遣其子叶护将其兵。俶见叶护，约为兄弟。叶护呼俶为兄。壬寅，至长安城西，李嗣业为前军，郭子仪为中军，王思礼为后军。癸卯，大军入西京，留长安三日，引军东出。十月，广平王至曲沃，叶护使将军鼻施吐拨裴罗等引军南山搜伏，因驻岭北。郭子仪与贼遇于新店，贼依山而阵，回纥自南山袭其背，于黄竢中发十余矢，贼惊顾曰：回纥至矣！遂溃。官军与回纥夹撃之，贼大败。庚申，庆绪走河北。壬戌，广平王入东京。士赟曰：屯蒙之义，即易注始于冥昧及昧莫若蒙之义。盖太白遭暗昧之谤，兹焉雪释，故取义云。"
                },
                {
                    "paragraph": "叱咤开帝业，手成天地功。"
                },
                {
                    "paragraph": "大驾还长安，两日忽再中。一朝让宝位，剑玺传无穷。",
                    "zhushu": "齐贤曰：通鉴：十二月丙午，上皇至咸阳，上备法驾，迎于望贤宫。上皇在宫南楼，上释黄袍，着紫袍，望楼下马，趋进，拜舞楼下。上皇降楼，抚上而泣。上捧上皇足，鸣咽不自胜。上皇索黄袍，自为上着之，上伏地顿首固辞。上皇曰：天数人心皆归于汝，使朕得保养余齿，汝之孝也。上不得巳受之。父老在仗外，欢呼且拜，上令开仗，纵千余人入谒上皇，曰：臣等今日复亲，二圣相见，死无恨矣。丁未，发行宫，上皇上马，上亲执控，行数步，上皇止之，上乘马前引，不敢当驰道。上皇自开远入，御含元殿，慰抚百官，诣长乐殿谢九庙主，即日幸兴庆宫，遂居之。上上表避位，还东宫，上皇不许。乾元元年正月戊寅，上皇御宣政殿授𠕋。此让位之本末也。高祖斩蛇剑与传国玺，李斯所书者，皆历代传之，以为国宝。"
                },
                {
                    "paragraph": "愧无秋毫力，谁念矍铄翁。弋者何所慕？高飞仰冥鸿。"
                },
                {
                    "paragraph": "弃剑学丹砂，临鑪双玉童。寄言息天子，岁晚陟方蓬。",
                    "zhushu": "士赟曰：方蓬，方壶，蓬莱也。",
                    "type": 2
                },
                {
                    "paragraph": "赠张相镐二首",
                    "zhushu": "时逃难在宿松山作。",
                    "type": 2
                },
                {
                    "paragraph": "神器难窃弄，天狼窥紫宸。六龙迁白日，四海暗胡尘。",
                    "zhushu": "齐贤曰：神器，天位也。天狼一星，在东井南，主盗贼为害。紫宸，天帝所居。"
                },
                {
                    "paragraph": "昊穹降元宰，君子方经纶。澹然养浩气，歘起待大钧。"
                },
                {
                    "paragraph": "秀骨象山岳，英谋合鬼神。佐汉解鸿门，生唐为后身。"
                },
                {
                    "paragraph": "拥旄秉金龯，　伐鼓乘朱轮。",
                    "zhushu": "齐贤曰：传灯录：慧可大师将欲受果，头痛如刺。欲治之。空中曰：此乃换骨，非常痛也。见其顶骨。即如五峰秀出矣。汉书：沛公入関，秦王子婴降，还军覇上。项羽至鸿门，欲撃沛公。项伯遂夜驰见张良，欲与俱亡。良乃因要项伯见沛公。沛公与饮为寿，结婚姻。令其言沛公，不敢背项羽。沛公乃从百余骑驱之鸿门见谢项羽，得解归。张镐，字从周，传州人，好伯王大畧。杨国忠执政，求天下士为己重，闻镐才，荐之，释褐拜左拾遗，历侍御史。元宗入蜀，镐徒步扈从。俄遣诣肃宗所论事，寻拜平章事，诏河南节度使，都统淮南诸军事。帝还京，封南阳都公，以本军镇汴州，盖喻镐为子房后身也。"
                },
                {
                    "paragraph": "虎将如雷霆，总戎向东巡。"
                },
                {
                    "paragraph": "诸侯拜马首，猛士骑鲸鳞。泽被鱼鸟悦，令行草木春。"
                },
                {
                    "paragraph": "圣智不失时，建功及良辰。丑虏安足纪，可贻帼",
                    "zhushu": "古获切。妇人丧冠也。"
                },
                {
                    "paragraph": "与巾。"
                },
                {
                    "paragraph": "倒㵼溟海珠，尽为入幕珍。冯异献赤伏，邓生倏来臻。"
                },
                {
                    "paragraph": "庶同昆阳举，再睹汉仪新。",
                    "zhushu": "齐贤曰：蜀志：诸葛亮屯五丈原，司马懿与亮相守百余日，亮数挑战，懿不出。亮乃遗懿巾帼妇人之饰。懿怒，上表请战，魏使辛毗杖节制之。冯异传云：诸将劝光武即位，光武曰：我昨夜梦十赤龙上天，觉悟，心中动悸。异再拜贺曰：此天命发于精神，心中动悸，大王谨重之性耳。异上尊号。"
                },
                {
                    "paragraph": "昔为管将鲍，中奔吴隔秦。"
                },
                {
                    "paragraph": "一生欲报主，百代期荣亲。其事竟不就，哀哉难重陈。"
                },
                {
                    "paragraph": "卧病宿松山，苍茫空四邻。风云激壮志，枯槁惊常伦。",
                    "zhushu": "齐贤曰：太白时在宿松山。宿松一隷，舒州同安县。"
                },
                {
                    "paragraph": "闻君自天来，目张气益振。亚夫得剧孟，敌国空无人。"
                },
                {
                    "paragraph": "扪虱对桓公，愿得论悲辛。大块方噫气，何辞鼓青苹。"
                },
                {
                    "paragraph": "斯言傥不合，归老汉江滨。",
                    "zhushu": "齐贤曰：汉吴楚反时，条侯至河南，得剧孟，喜曰：吴楚举大事而不求剧孟，吾知其无能为已。"
                },
                {
                    "paragraph": "其二"
                },
                {
                    "paragraph": "本家陇西人，先为汉边将。功略盖天地，名飞青云上。"
                },
                {
                    "paragraph": "苦战竟不侯，富年颇惆怅。",
                    "zhushu": "齐贤曰：太白，兴圣皇帝九世孙。隋末，其先以罪徙西域，神龙初，遁还，客巴西，因家焉。是生白。白既长，隐岷山，州举有道，不应。苏题为益州长史，异之，曰：是子天才英特，少益以学，可比相如。然喜纵横术，击剑为任侠，轻才重施。更客任城，与孔巢父、薛准、裴政、张叔明、陶沔居徂徕山，日沈饮，号竹溪六逸。天宝初，南入会稽，与吴筠善。筠被召，故白亦至长安，往见贺知章。知章见其文，叹曰：子谪仙人也。言于元宗，召见金銮殿，论当世事，奏颂一篇，赐食，亲手调𡙡，有诏供奉翰林。"
                },
                {
                    "paragraph": "世传崆峒勇，气激金风壮。"
                },
                {
                    "paragraph": "英烈遗厥孙，百代神犹王。",
                    "zhushu": "去声。齐贤曰：寰宇记：肃州，昔月支之地，汉武时为武威、酒泉郡。崆峒山在郡东。"
                },
                {
                    "paragraph": "十五观奇书，作赋凌相如。"
                },
                {
                    "paragraph": "龙颜惠殊宠，麟阁凭天居。晚途未云已，蹭蹬遭谗毁。",
                    "zhushu": "齐贤曰：太白上裴长史书：十岁观百家，轩辕以来，颇得闻矣。与韩荆州书曰：十五好剑术，徧干诸侯。三十成文章，历抵公卿。龙颜惠殊宠，言召见之时，御手调𡙡，步辇降迎也。麟阁凭天居，言供奉翰林也。蹭蹬遭谗毁，蹭蹬，失势貌。言高力士激贵妃沮抑之也。"
                },
                {
                    "paragraph": "想像晋末时，崩腾胡尘起。衣冠陷锋镝，戎虏盈朝市。"
                },
                {
                    "paragraph": "石勒窥神州，刘聪劫天子。",
                    "zhushu": "齐贤曰：晋怀帝永嘉四年六月，刘元海死，忽杀兄和而自立。五年，与刘粲率骑三万，会刘文、王弥寇洛阳，陷之。帝出华林园门，曜等追及，遂焚宫庙，辱妃后，百官士庶死者三万余人。勒归功于弥、曜，遂屯许昌，帝蒙尘于平阳。"
                },
                {
                    "paragraph": "抚剑夜吟啸，雄心日千里。"
                },
                {
                    "paragraph": "誓欲斩鲸鲵，澄清洛阳水。",
                    "zhushu": "齐贤曰：鲸鲵，大鱼名，喻不义之人吞食小国。"
                },
                {
                    "paragraph": "六合洒霖雨，万物无雕枯。"
                },
                {
                    "paragraph": "我挥一杯水，自笑何区区。",
                    "zhushu": "士赟曰：区区，小貌。"
                },
                {
                    "paragraph": "因人耻成事，贵欲决良图。"
                },
                {
                    "paragraph": "灭虏不言功，飘然陟蓬壶。惟有安期舄，留之沧海隅。",
                    "zhushu": "齐贤曰：安期、留舄事见前卷。",
                    "type": 2
                },
                {
                    "paragraph": "闻谢杨儿吟猛虎词因此有赠",
                    "type": 2
                },
                {
                    "paragraph": "同州隔秋浦，闻吟猛虎词。晨朝来借问，知是谢杨儿。",
                    "type": 2
                },
                {
                    "paragraph": "宿清溪主人",
                    "type": 2
                },
                {
                    "paragraph": "夜到清溪宿，主人碧岩里。"
                },
                {
                    "paragraph": "簷楹挂星斗，枕席响风水。"
                },
                {
                    "paragraph": "月落西山时，啾啾夜猿起。",
                    "zhushu": "齐贤曰：九域志：池州治贵池县，有清溪镇。",
                    "type": 2
                },
                {
                    "paragraph": "系寻阳上崔相涣三首",
                    "type": 2
                },
                {
                    "paragraph": "邯郸四十万，同日陷长平。能回造化笔，或冀一人生。",
                    "zhushu": "齐贤曰：赵孝成王七年，秦与赵兵相拒，长平素为反间，赵王使赵括代廉颇，秦乃阴使白起为上将军，射杀赵括，四十万人降起。起挟诈，尽坑杀之，遣其小者二百四十人归赵。"
                },
                {
                    "paragraph": "其二"
                },
                {
                    "paragraph": "毛遂不堕井，曾参宁杀人。"
                },
                {
                    "paragraph": "虚言误公子，投杼惑慈亲。"
                },
                {
                    "paragraph": "白璧双明月，方知一玉真。",
                    "zhushu": "齐贤曰：甘茂曰：曾参处费，鲁人有与曽参同姓名者杀人，人告其母曰：曽参杀人。其母织自若。顷之，一人又告之曰：曾参杀人。其母尚织自若。顷又一人告之曰：曽参杀人。其母投杼下机，逾墙而走。士赟曰：野人毛遂堕井而死。客人告平原君，平原君曰：嗟乎，天丧予矣。既而知野人毛遂非平原君客也。太白引此事者，亦自况其遭诬耳。"
                },
                {
                    "paragraph": "其三",
                    "zhushu": "此一首恐非上崔相，亦恐非太白之作。"
                },
                {
                    "paragraph": "虚传一片雨，枉作阳台神。纵为梦里相随去，不是襄王倾国人。",
                    "zhushu": "齐贤曰：襄阳耆旧传：赤帝之女瑶姬，未行而卒，葬于巫山之阳，曰巫山之女及楚襄王神女，事见二卷。",
                    "type": 2
                },
                {
                    "paragraph": "巴陵赠贾舍人",
                    "type": 2
                },
                {
                    "paragraph": "贾生西望忆京华，湘浦南迁莫怨嗟。圣主恩深汉文帝，怜君不遣到长沙。",
                    "zhushu": "齐贤曰：贾谊事见前。士赟曰：已上八首。恐非太白之作。吾故置卷末以别之，以俟具眼者。"
                }
            ]
        },
        {
            "name": "李太白诗卷之十二",
            "paragraphs": [
                {
                    "paragraph": "李太白诗卷之十二",
                    "type": 1
                },
                {
                    "paragraph": "赠",
                    "zhushu": "二十五首。",
                    "type": 2
                },
                {
                    "paragraph": "赠别舍人弟台卿之江南",
                    "type": 2
                },
                {
                    "paragraph": "去国客行远，还山秋梦长。梧桐落金井，一叶飞银床。"
                },
                {
                    "paragraph": "觉罢揽明镜，鬓毛飒已霜。良图委蔓草，古貌成枯桑。"
                },
                {
                    "paragraph": "欲道心下事，时人疑夜光。因为洞庭叶，飘落之潇湘。",
                    "zhushu": "齐贤曰：荆州记：“益阳有金井数百。古老传：金人以杖撞地，辄成井。”晋乐志云：“后园凿井银作床，金瓶素练汲寒浆。”淮南子：“一叶落而天下知秋。”"
                },
                {
                    "paragraph": "令弟经济士，谪居我何伤。潜虬隐尺水，著论谈兴亡。"
                },
                {
                    "paragraph": "客遇王子乔，口传不死方。入洞过天地，登真朝玉皇。"
                },
                {
                    "paragraph": "吾将抚尔背，挥手遂翶翔。",
                    "zhushu": "士赟曰：王子乔及不死方事，见二卷。",
                    "type": 2
                },
                {
                    "paragraph": "醉后赠王历阳",
                    "zhushu": "历阳，和州也。",
                    "type": 2
                },
                {
                    "paragraph": "书秃千兔毫，诗裁两牛腰。笔纵起龙虎，舞曲拂云霄。"
                },
                {
                    "paragraph": "双歌二胡姫，更奏远清朝。举酒挑朔雪，从君不相饶。",
                    "zhushu": "齐贤曰：王羲之賛云：“虽扫千兔之翰，聚无一毫之筋。”",
                    "type": 2
                },
                {
                    "paragraph": "赠历阳褚司马时此公为稚子舞，故作是诗也",
                    "type": 2
                },
                {
                    "paragraph": "北堂千万寿，侍奉有光辉。先同稚子舞，更着老莱衣。"
                },
                {
                    "paragraph": "因为小儿啼，醉倒月下归。人间无此乐，此乐世中稀。",
                    "zhushu": "齐贤曰：毛诗注：“焉得谖草，种于北堂，以忘忧也。”列士传：“老莱子孝养二亲，着五色彩衣，卧地为小儿啼。”",
                    "type": 2
                },
                {
                    "paragraph": "对雪醉后赠王历阳",
                    "type": 2
                },
                {
                    "paragraph": "有身莫犯飞龙鳞，有手莫辫猛虎须。君看昔日汝南市，白头仙人隐玉壶。"
                },
                {
                    "paragraph": "子猷闻风动窓竹，相邀共醉杯中绿。历阳何异山阴时，白雪飞花乱人目。"
                },
                {
                    "paragraph": "君家有酒我何愁，客多乐酣秉烛游。谢尚自能鸜鹆舞，相如免脱鹔鹴裘。"
                },
                {
                    "paragraph": "清晨鼓棹过江去，千里相思明月楼。",
                    "zhushu": "齐贤曰：隐玉壶事，见前晋王子猷尝寄居空宅中，便令种竹，曰：不可一日无此。士赟曰：明月楼在江陵郡。",
                    "type": 2
                },
                {
                    "paragraph": "赠宣城宇文太守兼呈崔侍御",
                    "type": 2
                },
                {
                    "paragraph": "白若白鹭鲜，清如清唳蝉。受气有本性，不为外物迁。"
                },
                {
                    "paragraph": "饮水箕山上，食雪首阳巅。回车避朝歌，掩口去盗泉。"
                },
                {
                    "paragraph": "岧嶤广成子，倜傥鲁仲连。卓绝二公外，丹心无间然。",
                    "zhushu": "齐贤曰：尸子曰：“孔子过于盗泉，渴矣而不饮，恶其名也。邹阳曰：邑，号朝歌。”"
                },
                {
                    "paragraph": "昔攀六龙飞，今作百炼铅。怀恩欲报主，投佩向北燕。"
                },
                {
                    "paragraph": "弯弓绿弦开，满月不惮坚。闲骑骏马猎，一射两虎穿。"
                },
                {
                    "paragraph": "回旋若流光，转背落双鸢。胡虏三叹息，兼知五兵权。"
                },
                {
                    "paragraph": "鎗鎗突云将，却掩我之妍。多逢勦绝儿，生着祖生鞭。"
                },
                {
                    "paragraph": "据鞍空矍铄，壮志竟谁宣。",
                    "zhushu": "齐贤曰：晋刘琨曰：“常恐祖生先吾着鞭。东汉马援被甲上马，据鞍顾盻，以示可用。”光武笑曰：“矍铄哉，是翁也。”"
                },
                {
                    "paragraph": "蹉跎复来归，忧恨坐相煎。"
                },
                {
                    "paragraph": "无风难破浪，失计长江边。危苦惜颓光，金波忽三圆。"
                },
                {
                    "paragraph": "时游敬亭上，闲听松风眠。或弄宛溪月，虚舟信洄沿。"
                },
                {
                    "paragraph": "颜公二十万，尽付酒家钱。兴发每取之，聊向醉中仙。"
                },
                {
                    "paragraph": "过此无一事，静谈秋水篇。",
                    "zhushu": "齐贤曰：陶潜传：“渊明义熙末，征为著作佐郎，不就。颜延之留二万钱与潜，潜悉送酒家，稍就取酒。”太白与贺知章、李适之、崔宗之等为酒八仙。故杜甫有饮中八仙歌，庄子有秋水篇。"
                },
                {
                    "paragraph": "君从九卿来，水国有丰年。"
                },
                {
                    "paragraph": "鱼盐满市井，布帛如云烟。下马不作威，氷壶照清川。"
                },
                {
                    "paragraph": "霜眉邑中叟，皆美太守贤。时时慰风俗，往往出东田。"
                },
                {
                    "paragraph": "竹马数小儿，拜迎白鹿前。含笑问使君，日晚可回旋。"
                },
                {
                    "paragraph": "遂归池上酌，掩抑清风弦。",
                    "zhushu": "齐贤曰：郭伋行部到西河，有儿童数百，各骑竹马，于道路次迎拜。"
                },
                {
                    "paragraph": "曾标横浮云，下抚谢眺肩。"
                },
                {
                    "paragraph": "楼髙碧海出，树古青萝悬。光禄紫霞杯，伊昔忝相传。"
                },
                {
                    "paragraph": "良图扫沙漠，别梦绕旌旃。富贵日成疏，愿言杳无缘。"
                },
                {
                    "paragraph": "登龙有直道，倚玉阻芳筵。敢献绕朝策，思同郭泰船。"
                },
                {
                    "paragraph": "何言一水浅，似隔九重天。",
                    "zhushu": "齐贤曰：谢眺，字玄晖，据文选所载，尝为宣城守，故宣城有谢眺楼。其游东田等诗，皆宣城作。应劭曰：沙幕，匈奴之南界。东汉书：“李膺以声名自髙，士有被其容接者，名为登龙门。”魏志：“魏明帝使后弟毛曾与夏侯玄共坐，时人谓蒹葭倚玉树。”左传：“士会归，烧朝赠之以策。”东汉书：“郭泰，字林宗，自洛阳归，诸儒送至河上，林宗唯与李膺同舟而济，众宾望之，以为神仙。”"
                },
                {
                    "paragraph": "崔生何傲岸，纵酒复谈玄。"
                },
                {
                    "paragraph": "身为名公子，英才若迍邅。鸣凤托高梧，凌风何翩翩。"
                },
                {
                    "paragraph": "安知慕群客，弹剑拂秋莲。",
                    "zhushu": "齐贤曰：崔生，崔侍御也。易：“屯如邅如。”士赟曰：纵酒者，放意而饮酒也。",
                    "type": 2
                },
                {
                    "paragraph": "赠宣城赵太守悦",
                    "type": 2
                },
                {
                    "paragraph": "赵得寳符盛，山河功业存。三千堂上客，出入拥平原。"
                },
                {
                    "paragraph": "六国扬清风，英声何喧喧。",
                    "zhushu": "齐贤曰：史：“赵简子召诸子告之曰：吾藏寳符于常山上，先得者赏。诸子驱之常山上，求无所得。母恤还曰：已得符矣。简子曰：奏之。母恤曰：从常山上临代，代可取也。简子知母恤贤，以为太子。简子卒，母恤立，是为襄子。襄子姊为代王夫人，襄子乃北登夏台，请代王，使厨人操铜科击杀之，遂兴兵平代地。至惠文王弟胜最贤，喜宾客，至数千人，相惠文王及孝成王，封于东武城，号平原君。”六国，齐、楚、燕、赵、韩、魏也。"
                },
                {
                    "paragraph": "大贤茂远业，虎竹光南藩。"
                },
                {
                    "paragraph": "错落千丈松，虬龙盘古根。枝下无俗草，所植唯兰荪。"
                },
                {
                    "paragraph": "忆在南阳时，始承国士恩。公为柱下史，脱绣归田园。"
                },
                {
                    "paragraph": "伊昔簮白笔，幽都逐游魂。持斧冠三军，霜清天北门。"
                },
                {
                    "paragraph": "差池宰两邑，鹗立重飞翻。焚香入兰台，起草多方言。"
                },
                {
                    "paragraph": "䕫龙一顾重，矫翼凌翔鹓。赤县扬雷声，强项闻至尊。"
                },
                {
                    "paragraph": "惊飚颓秀木，迹屈道弥敦。",
                    "zhushu": "齐贤曰：簮白笔事，见前卷。暴胜之为直指使者，衣绣衣，持斧，逐捕盗贼，督课郡国。邹衍曰：中国县曰赤县，神州，后世以指辇毂下县。董宣为洛阳令，湖阳公主苍头白日杀人，宣叱奴下车杀之。主诉帝，帝召宣，令谢主，宣不从，强使顿之，宣两手据地，终不肯俯。光武因敕强项令。"
                },
                {
                    "paragraph": "出牧历二郡，所居猛兽奔。"
                },
                {
                    "paragraph": "迁人同卫鹤，谬上懿公轩。自笑东郭履，侧惭狐白温。"
                },
                {
                    "paragraph": "闲吟步竹石，精义忘朝昏。顦顇成丑士，风云何足论。"
                },
                {
                    "paragraph": "猕猴骑土牛，羸马夹双辕。愿借羲皇景，为人照覆盆。"
                },
                {
                    "paragraph": "溟海不振荡，何由纵鹏鲲。所期玄津白，倜傥假腾骞。",
                    "zhushu": "齐贤曰：猛兽，虎也。宋均为九江守，虎东渡江。左传：“卫懿公好鹤，鹤有乘轩者。东郭先生久待诏公车，贫困行雪中，履有上无下，足尽踏地，人皆笑之。”",
                    "type": 2
                },
                {
                    "paragraph": "赠从弟宣州长史昭",
                    "type": 2
                },
                {
                    "paragraph": "淮南望江南，千里碧山对。我行倦过之，半落青天外。"
                },
                {
                    "paragraph": "宗英佐雄郡，水陆相控带。长川豁中流，千里㵼吴会。"
                },
                {
                    "paragraph": "君心亦如此，包纳无小大。",
                    "zhushu": "齐贤曰：唐志：淮南道，古杨州之域。士赟曰：汉书序賛：“河间为汉宗英。”"
                },
                {
                    "paragraph": "摇笔起风霜，推诚结仁爱。"
                },
                {
                    "paragraph": "讼庭垂桃李，宾馆罗轩盖。何意苍梧云，飘然忽相会。"
                },
                {
                    "paragraph": "才将圣不偶，命与时俱背。独立山海间，空老圣明代。"
                },
                {
                    "paragraph": "知音不易得，抚剑增感慨。当结九万期，中途莫先退。",
                    "type": 2
                },
                {
                    "paragraph": "于五松山赠南陵常賛府",
                    "type": 2
                },
                {
                    "paragraph": "为草当作兰，为木当作松。兰幽香风远，松寒不改容。"
                },
                {
                    "paragraph": "松兰相因依，萧艾徒丰茸。鸡与鸡并食，鸾与鸾同枝。"
                },
                {
                    "paragraph": "㨂珠去沙砾，但有珠相随。",
                    "zhushu": "齐贤曰：水经：零陵郡都梁县西小山上有停水，其中悉生兰草，绿叶紫茎。泽兰，如薄苛，微香，荆、湘、岭南人家多种之，与兰草大抵相类。颜师古以兰为泽兰，非也。郭璞曰：丰，容也。苍颂篇：“茸草藐。”"
                },
                {
                    "paragraph": "远客投名贤，真堪写怀抱。"
                },
                {
                    "paragraph": "若惜方寸心，待谁可倾倒。虞卿弃赵相，便与魏齐行。"
                },
                {
                    "paragraph": "海上五百人，同日死田横。当时不好贤，岂传千古名。"
                },
                {
                    "paragraph": "愿君同心人，于我少留情。寂寂还寂寂，出门迷所适。"
                },
                {
                    "paragraph": "长铗归来乎，秋风思归客。",
                    "zhushu": "齐贤曰：史记：“范睢事魏，中大夫须贾使齐，齐襄王闻睢辩口，赐之金。须贾怒，以睢持魏阴事告齐，故得餽。归以告魏相齐，使笞击，折脇折齿。睢阳死，即卷以蔶，宾客、饮者醉，更溺，睢从蔶中得出，更姓名曰张禄，随王稽入秦，上书昭王，言太后、穰侯。昭王大惧。严太后逐穣侯，拜睢为相。魏使须贾使秦，睢坐贾堂下，曰：为载告魏。魏急持魏齐头来。不然，我且屠大梁。魏齐恐，走赵，匿平原君家。昭王闻，为书遗平原君，愿与君为十日之饮。平原君入秦，昭王乃遗赵王书曰：‘范君之仇魏齐，在平原君家，王使人疾持其头来；不然，吾伐赵。又不出。’赵王发卒围平原君家，急，齐夜奔出，见赵相虞卿，乃解相印与齐，亡走大梁，故因信陵君以走楚。信陵畏秦，犹豫未决。齐怒，自刭。赵王卒取其头予秦。虞卿困于梁，不得意，乃著书，世传之曰虞氏春秋。汉灭项籍，田横惧，与其徒属五百人入海，居岛中。高祖赦横罪而召之。横与客二人乘传诣洛阳，自刭，令客捧其头，从使者奏之。高祖为流涕，拜客为都尉。横既葬，二客穿塳旁，皆自刭从之。帝以横之客皆贤者，闻其余五百人在海中，使使召至，闻横死，皆自杀。冯驩见孟尝君，君置于舍，弹其剑而歌曰：长铗归来乎，食无鱼。”晋张翰因秋风起思归。",
                    "type": 2
                },
                {
                    "paragraph": "自梁园至敬亭山见会公，谈陵阳山水兼期同游，因有此赠",
                    "type": 2
                },
                {
                    "paragraph": "我随秋风来，瑶草恐衰歇。中途寡名山，安得弄云月。"
                },
                {
                    "paragraph": "渡江如昨日，黄叶向人飞。敬亭惬素尚，弭",
                    "zhushu": "解也。"
                },
                {
                    "paragraph": "棹流清辉。",
                    "zhushu": "齐贤曰：山海经：“姑瑶之山，帝女死焉，名曰女尸，化为瑶草，其花黄，其实如兔丝，服者媚于人。”唐志：“宣州宣城县有敬亭山。”"
                },
                {
                    "paragraph": "冰谷明且秀，陵峦抱江城。粲粲吴与史，衣冠耀天京。"
                },
                {
                    "paragraph": "水国饶英奇，潜光卧幽草。会公真名僧，所在即为寳。"
                },
                {
                    "paragraph": "开堂振白拂，髙论横青云。雪山扫粉壁，墨客多新文。"
                },
                {
                    "paragraph": "为余话幽栖，且述陵阳美。天开白龙潭，月映清秋水。"
                },
                {
                    "paragraph": "黄山望石柱，突兀谁开张。黄鹤久不来，子安在苍茫。"
                },
                {
                    "paragraph": "东南焉可穷，山鸟飞绝处。稠叠千万峰，相连入云去。",
                    "zhushu": "齐贤曰：九域志：“陵阳山在宣州。”仙传：“窦子明弃官学道，钓得白龙，放之于此，因名白龙潭。后五年，龙来迎子明，上居陵阳山，至百余年，乃得仙。子安，仙人也，来就子明二十年，一旦忽死，葬山下。常有黄鹄栖其园上鸣云：‘子安子安。’”士赟曰：任彦升撰王俭文集序：“司徒袁粲有髙世之度，脱落尘俗，见公弱龄，更望风推服，叹曰：衣冠礼乐在是矣。”"
                },
                {
                    "paragraph": "闻此期振策，归来空闭关。相思如明月，可望不可攀。"
                },
                {
                    "paragraph": "何当移白足，早晚凌苍山。且寄一书札，令予解愁颜。",
                    "type": 2
                },
                {
                    "paragraph": "赠友人三首",
                    "type": 2
                },
                {
                    "paragraph": "兰生不当户，别是闲庭草。夙被霜露欺，红荣已先老。"
                },
                {
                    "paragraph": "谬接瑶华枝，结根君王池。顾无馨香美，叨沐清风吹。"
                },
                {
                    "paragraph": "余芳若可佩，卒岁长相随。"
                },
                {
                    "paragraph": "其二"
                },
                {
                    "paragraph": "袖中赵七首，买自徐夫人。玉匣闭霜雪，经燕复历秦。"
                },
                {
                    "paragraph": "其事竟不捷，沦落归沙尘。持此愿投赠，与君同急难。"
                },
                {
                    "paragraph": "荆卿一去后，壮士多摧残。长号易水上，为我扬波澜。"
                },
                {
                    "paragraph": "凿井当及泉，张帆当济川。廉夫唯重义，骏马不劳鞭。"
                },
                {
                    "paragraph": "人生贵相知，何必金与钱。"
                },
                {
                    "paragraph": "其三"
                },
                {
                    "paragraph": "慢世薄功业，非无胸中画。谑浪万古贤，以为儿童剧。"
                },
                {
                    "paragraph": "立产如广费，匡君怀长策。但苦山北寒，谁知道南宅。"
                },
                {
                    "paragraph": "岁酒上逐风，霜鬓两边白。",
                    "zhushu": "齐贤曰：毛诗：“谑浪笑傲。周瑜与孙策同年同居舒，瑜推道南大宅与策。"
                },
                {
                    "paragraph": "蜀主思孔明，晋家望安石。"
                },
                {
                    "paragraph": "时人列五鼎，谈笑期一掷。虎伏被胡尘，渔歌游海滨。"
                },
                {
                    "paragraph": "弊裘耻妻嫂，长剑托交亲。夫子秉家义，群公难与邻。"
                },
                {
                    "paragraph": "莫持西江水，空许东溟臣。他曰青云去，黄金报主人。",
                    "zhushu": "齐贤曰：先主三顾孔明于草庐之中，谓関羽等曰：“孤之有孔明，犹鱼之有水也。”谢安石盘桓东山，王导云：“安石不起，将如苍生何？”刘毅樗蒲，一掷百万。太公起海滨，即三公。苏秦说秦王不听，裘弊金尽而归，妻嫂笑之。后富贵，以百金徧报诸常见德者。庄子曰：“昨来中道，辙中鲋鱼呼曰：‘我东海之波臣，君岂有斗升之水活我哉？’周曰：‘我且见楚王，激西江之水而迎子。’鲋鱼忿然作色曰：‘我无所处，欲得斗升之水求活，君乃言此，曾不知早索我于枯为有益。’”",
                    "type": 2
                },
                {
                    "paragraph": "陈情赠友人",
                    "type": 2
                },
                {
                    "paragraph": "延陵有寳剑，价重千黄金。观风历上国，暗许故人深。"
                },
                {
                    "paragraph": "归来推坟松，万古知其心。懦夫感达节，壮士激青衿。"
                },
                {
                    "paragraph": "鲍生荐夷吾，一举置齐相。斯人无良朋，岂有青云望。"
                },
                {
                    "paragraph": "临财不苟取，推分固辞让。后世称其贤，英风邈难尚。"
                },
                {
                    "paragraph": "论交但若此，有道孰云丧。",
                    "zhushu": "齐贤曰：史记：“管、鲍事见前卷。”"
                },
                {
                    "paragraph": "多君骋逸藻，掩映当时人。"
                },
                {
                    "paragraph": "舒文振颓波，秉德冠彛伦。卜居乃此地，共井为此邻。"
                },
                {
                    "paragraph": "清琴弄云月，美酒娱冬春。薄德中见捐，忽之如遗尘。"
                },
                {
                    "paragraph": "英豪未豹变，自古多艰辛。他人纵以疏，君意宜独亲。",
                    "zhushu": "齐贤曰：周制，九夫为井，四井为邑，则八家共一井。"
                },
                {
                    "paragraph": "柰何成离居，相去复几许。飘风吹云霓，蔽目不得语。"
                },
                {
                    "paragraph": "投珠冀相报，按剑恐相距。所思采芳兰，欲赠隔荆渚。"
                },
                {
                    "paragraph": "沈忧心若醉，积恨泪如雨。愿假东壁辉，余光照贫女。",
                    "zhushu": "齐贤曰：飘风以兴邪恶之众。云霓，恶气，喻佞人。",
                    "type": 2
                },
                {
                    "paragraph": "赠从弟冽",
                    "type": 2
                },
                {
                    "paragraph": "楚人不识凤，重价求山鸡。献主昔云是，今来方觉迷。"
                },
                {
                    "paragraph": "自居漆园地，久识咸阳西。风飘落日去，节变流莺啼。"
                },
                {
                    "paragraph": "桃李寒未开，幽关岂来蹊。逢君发花蕚，若与青云齐。"
                },
                {
                    "paragraph": "及此桑华绿，春蚕起中闺。曰出布谷鸣，田家拥锄犁。"
                },
                {
                    "paragraph": "顾余乏尺土，东作谁相携。",
                    "zhushu": "齐贤曰：楚人指雉为凤，事见前。漆园，在𡨚句县北十七里，古属蒙县。"
                },
                {
                    "paragraph": "传说降霖雨，公输造云梯。"
                },
                {
                    "paragraph": "羌戎事未息，君子悲涂泥。报国有长策，成功羞执珪。"
                },
                {
                    "paragraph": "无由谒明主，杖策还蓬藜。他年尔相访，知我在磻溪。",
                    "type": 2
                },
                {
                    "paragraph": "赠闾丘处士",
                    "type": 2
                },
                {
                    "paragraph": "贤人有素业，乃在沙塘陂。竹影扫秋月，荷花落古池。"
                },
                {
                    "paragraph": "闲读山海经，散帙卧遥帷。且耽田家乐，遂旷林中期。"
                },
                {
                    "paragraph": "野酌劝芳酒，园蔬烹露葵。如能树桃李，为我结茅茨。",
                    "zhushu": "齐贤曰：说文：“帙，书衣。”林中期，如竹林七贤之类。士赟曰：郭璞撰山海经二十三卷，又注山海经图賛二卷。",
                    "type": 2
                },
                {
                    "paragraph": "赠钱征君少阳",
                    "zhushu": "一作送赵云卿。",
                    "type": 2
                },
                {
                    "paragraph": "白玉一杯酒，绿杨三月时。春风余几日，两鬂各成丝。"
                },
                {
                    "paragraph": "秉烛唯须饮，投竿也未迟。如逢渭水猎，犹可帝王师。",
                    "zhushu": "齐贤曰：少阳年八十余，故方之太公。",
                    "type": 2
                },
                {
                    "paragraph": "赠宣州灵源寺仲濬公",
                    "type": 2
                },
                {
                    "paragraph": "敬亭白云气，秀色连苍梧。下映双溪水，如天落镜湖。"
                },
                {
                    "paragraph": "此中积龙象，独许濬公殊。风韵逸江左，文章动海隅。"
                },
                {
                    "paragraph": "观心同水月，解领得明珠。今日逢支遁，髙谈出有无。",
                    "zhushu": "齐贤曰：宣州宣城县南敬亭山。归藏启筮曰：“白云气自苍梧，镜湖在越州。”制度论曰：“龙行水中力大，象行陆中力大，故以负荷大法者以比之。”寳积经云：“胜现王如来入善泽长者大城乞食，大苾刍僧左右翼从，修摄诸根，如大龙象。”支遁，字道林，其妙观章云：“色之性也，不自有色，色不自有，虽色而空。故曰：色即为空，色复异空。论成。示王坦之。坦之都无言。支曰：‘嘿而识之乎？’王曰：‘既无文珠，谁能见赏？’”",
                    "type": 2
                },
                {
                    "paragraph": "赠僧朝美",
                    "type": 2
                },
                {
                    "paragraph": "水客凌洪波，长鲸涌溟海。百川随龙舟，嘘吸竟安在？"
                },
                {
                    "paragraph": "中有不死者，探得明月珠。高价倾宇宙，余辉照江湖。"
                },
                {
                    "paragraph": "苞卷金缕褐，萧然若空无。谁人识此寳？窃笑有狂夫。"
                },
                {
                    "paragraph": "了心何言说，各勉黄金躯。",
                    "zhushu": "士赟曰：按维摩诘经曰：“当知一切烦恼为如来种暦，不下大海，不能得无价寳珠；不入烦恼大海，则不能得一切智寳。”此篇主意，全是隐括此经。",
                    "type": 2
                },
                {
                    "paragraph": "赠僧行融",
                    "type": 2
                },
                {
                    "paragraph": "梁有汤惠休，常从鲍照游。峨眉史怀一，独映陈公出。"
                },
                {
                    "paragraph": "卓绝二道人，结交凤与麟。行融亦俊发，吾知有英骨。"
                },
                {
                    "paragraph": "海若不隐珠，骊龙吐明月。大海乘虚舟，随波任安流。"
                },
                {
                    "paragraph": "赋诗𣃼檀阁，纵酒鹦鹉洲。待我适东越，相携上白楼。",
                    "zhushu": "齐贤曰：沈约宋书曰：“沙门惠休，善属文，世祖命使还。俗姓汤，位至扬州从事。史怀一、陈公，未详。”庄子：“海若，海神名。”又曰：“千金之珠，在骊龙颔下。”世说：“白楼亭在山阴。”",
                    "type": 2
                },
                {
                    "paragraph": "赠黄山胡公求白鹇",
                    "zhushu": "并序。",
                    "type": 2
                },
                {
                    "paragraph": "闻黄山胡公有双白鹇，盖是家鸡所伏，自小驯狎，了无惊猜。以其名呼之，皆就掌取食。然此鸟耿介，尤难畜之。余平生酷好，竟莫能致。而胡公辍赠于我，唯求一诗，闻之欣然。适会宿意，因援笔三叫，文不加点，以赠之。"
                },
                {
                    "paragraph": "请以双白璧，贾君双白鹇。白鹇白如锦，白雪耻容颜。"
                },
                {
                    "paragraph": "照影玉潭里，刷毛琪树间。夜栖寒月静，朝步落花闲。"
                },
                {
                    "paragraph": "我愿得此鸟，玩之坐碧山。胡公能辍赠，笼寄野人还。",
                    "type": 2
                },
                {
                    "paragraph": "登敬亭山南望怀古赠窦主簿",
                    "type": 2
                },
                {
                    "paragraph": "敬亭一回首，目尽天南端。仙者五六人，常闻此游盘。"
                },
                {
                    "paragraph": "谿流琴髙水，石耸麻姑坛。白龙降陵阳，黄鹤呼子安。"
                },
                {
                    "paragraph": "羽化骑日月，云行翼鸳鸾。下视宇宙间，四溟皆波澜。"
                },
                {
                    "paragraph": "汰绝目下事，从之复何难。百岁落半途，前期浩漫漫。"
                },
                {
                    "paragraph": "强食不成味，清晨起长叹。愿随子明去，炼火烧金丹。",
                    "zhushu": "齐贤曰：列仙传：“琴高，赵人，以鼓琴为永康王舍人。溪游冀州三百余年，后入砀水中，乘赤鲤鱼来，出泊一月，复入水去。花姑山，亦谓之麻姑山，昔麻姑修道于此上升，有仙坛。陵阳窦子明及子安事见十一卷注。”士赟曰：晋书：“许迈少恬静，采药断谷，入临安西。子改名玄子，远游莫测所终，好道者皆谓之羽化矣。”",
                    "type": 2
                },
                {
                    "paragraph": "经乱后将避地剡中留赠崔宣城",
                    "type": 2
                },
                {
                    "paragraph": "双鹅飞洛阳，五马渡江徼。何意上东门，胡雏更长啸。"
                },
                {
                    "paragraph": "中原走豺虎，烈火焚宗庙。太白昼经天，颓阳掩余照。"
                },
                {
                    "paragraph": "王城皆荡复，世路成奔峭。四海望长安，嚬眉寡西笑。"
                },
                {
                    "paragraph": "苍生疑落叶，白骨空相吊。连兵似雪山，破敌谁能料。",
                    "zhushu": "齐贤曰：晋五行志：“永嘉元年，洛阳忠广里地陷有苍白二鹅飞出。苍者，中天，此羽虫之孽。白者，金色，国之行也。苍为胡象，其可尽言乎？大安中，童谣曰：‘五马游渡江，一马化为龙。’后中原大乱，宗藩多绝，唯琅琊、汝南、西阳、南顿、彭城同至江东，而元帝嗣统。石勒，上党武乡羯人，年十四，随邑人行服洛阳，倚啸上东门，王衍见而异之，谓左右曰：‘向者胡雏，吾观其声，视有奇志，恐将为天下患。’驰遣収之。会勒已去，安禄山入奏，气骄蹇。张九龄谓裴光庭曰：‘乱幽州者，此胡雏也。狼子野心，有逆相，请即事诛之，以绝后患。’帝曰：‘卿无以王衍知石勒而害忠良。’卒不用。”天寳十四载十一月，禄山反，陷洛阳。明年，陷长安。唐志：“开元十四年十月甲寅，太白昼见。至德二载十一月己酉，太白昼见经天。至于十一月戊午不见，历秦、周、楚、郑、宋、燕之分。”"
                },
                {
                    "paragraph": "我垂北溟翼，且学南山豹。崔子贤主人，欢娱每相召。"
                },
                {
                    "paragraph": "胡床紫玉笛，却坐青云叫。杨花满州城，置酒同临眺。"
                },
                {
                    "paragraph": "忽思剡溪去，水石远清妙。雪昼天地明，风开湖山貌。"
                },
                {
                    "paragraph": "闷为洛生咏，醉发吴越调。赤霞动金光，日足森海峤。"
                },
                {
                    "paragraph": "独散万古意，闲垂一溪钓。猿近天上啼，人移月边棹。"
                },
                {
                    "paragraph": "无以墨绶苦，来求丹砂要。华发长折腰，将贻陶公诮。",
                    "zhushu": "齐贤曰：桓伊善笛，王徽之相逢。江茨请为一弄。伊已贵显，闻徽之名。便据胡床三弄而去。梁州记：“咸宁中，盗拙张骏塳，得白玉笛、紫玉箫。”",
                    "type": 2
                },
                {
                    "paragraph": "献从叔当涂宰阳冰",
                    "type": 2
                },
                {
                    "paragraph": "金镜霾六国，亡新乱天经。焉知髙光起，自有羽翼生。"
                },
                {
                    "paragraph": "萧曹安𡸣岏，耿贾摧欃枪。",
                    "zhushu": "齐贤曰：六国：秦、楚、韩、魏、燕、赵。高祖灭秦诛项，光武夷王莽，勦群盗。尔雅：“彗星为欃枪。”士赟曰：金镜霾。六国，指秦亡新乱。天经，指王莽。莽，国号新室。萧曹，萧何、曹参也。耿贾，耿弇、贾复也。"
                },
                {
                    "paragraph": "吾家有季父，杰出圣代英。"
                },
                {
                    "paragraph": "虽无三台位，不惜四豪名。激昻风云气，终恊龙虎精。"
                },
                {
                    "paragraph": "弱冠燕赵来。贤彦多逢迎。",
                    "zhushu": "齐贤曰：季父、叔父也。晋天文志：“在天为三台，在人为三公。战国策四豪：齐孟尝君田文，魏信陵无忌，赵平原君赵胜，楚春申君黄歇。”礼记：“二十曰弱冠。”"
                },
                {
                    "paragraph": "鲁连善谈笑，季布折公卿。"
                },
                {
                    "paragraph": "遥知礼数绝，常恐不合并。惕想结宵梦，素心久已𡨕。"
                },
                {
                    "paragraph": "顾惭青云器，谬奉玉樽倾。山阳五百年，绿水忽再荣。"
                },
                {
                    "paragraph": "髙歌振林木，大笑喧雷霆。落笔酒篆文，崩云使人惊。"
                },
                {
                    "paragraph": "吐辞又炳焕，五色罗华星。秀句满江国，高才掞天庭。",
                    "zhushu": "齐贤曰：汉书：“季布，楚人，为任侠有名。孝惠时，匈奴为书嫚吕后，后怒，召诸将议之。樊哙曰：‘臣愿得十万众，横行匈奴中。’诸将阿太后，以哙为然。布曰：‘哙可斩也。’太后罢朝，遂不怿，议撃匈奴。"
                },
                {
                    "paragraph": "宰邑艰难时，浮云空古城。"
                },
                {
                    "paragraph": "居人若薙草，扫地无纤茎。惠泽及飞走，农夫尽归耕。"
                },
                {
                    "paragraph": "广汉水万里，长流玉琴声。雅颂播吴越，还如太阶平。"
                },
                {
                    "paragraph": "小子别金陵，来时白下亭。群凤怜客鸟，差池相爱鸣。"
                },
                {
                    "paragraph": "各拔五色毛，意重太山轻。赠微所费广，斗水浇长鲸。",
                    "zhushu": "齐贤曰：晋天文志：“三台为天阶，太一蹑以上下。”一曰泰阶。白下，在上元县北。"
                },
                {
                    "paragraph": "弹剑歌苦寒，严风起前楹。月衔天门晓，霜落牛渚清。"
                },
                {
                    "paragraph": "长叹即归路，临川空屏营。",
                    "type": 2
                },
                {
                    "paragraph": "书怀赠南陵常賛府",
                    "type": 2
                },
                {
                    "paragraph": "岁星入汉年，方朔见明主。调笑当时人，中天谢云雨。"
                },
                {
                    "paragraph": "一去麒麟阁，遂将朝市乖。故交不过门，秋草日上阶。"
                },
                {
                    "paragraph": "当时何特达，独与我心谐。",
                    "zhushu": "齐贤曰：鹿陵县在宣州西。东方朔未死时，谓同舍郎曰：“天下人无由知朔，知朔者陆太伍公耳。”亡后，武帝得此语。召太伍公问之。答以不知。曰：“公何所能？”曰：“颇善星暦。”帝问：“帝星皆俱在否？”曰：“诸星俱在。独不见岁星十八年，今复见耳。”帝仰天叹曰：“东方朔生在朕旁十八年，而不知是岁星。”惨然不乐。"
                },
                {
                    "paragraph": "置酒凌敲台，欢娱未曾歇。"
                },
                {
                    "paragraph": "歌动白纻山，舞回天门月。问我心中事，为君前致辞。"
                },
                {
                    "paragraph": "君看我才能，何似鲁仲尼？大圣犹不遇，小儒安足悲。",
                    "zhushu": "齐贤曰：凌敲台𨽻唐宣州，本朝𨽻太平州之姑熟白纻亭，宋武帝与䑓臣会于此，有白纻之歌。士赟曰：向曰孔子历说天下七十君，竟不一遇。"
                },
                {
                    "paragraph": "云南五月中，频丧渡泸师。毒草杀汉马，张兵夺云旗。"
                },
                {
                    "paragraph": "至今西二河，流血拥僵尸。将无七擒略，鲁女惜园葵。",
                    "zhushu": "齐贤曰：孔明出师表：“五月渡泸，深入不毛。亮至南中，募生至孟获，纵使更战，七纵七擒，而亮犹遣获。获止不去，曰：‘公天威也，南人不复反矣。’古歌辞曰：‘采葵莫伤根，结交莫羞贫。公仪休与鲁，相食茹而美，拔其园葵而弃。’”士赟曰：按此诗鲁女惜园葵，是用事，非泛引事也。列女传曰：“漆室女者，鲁漆室色之女也。过时未适人，当穆公时，君老，太子幼。女倚柱而哨。其邻人妇从之游，谓曰：‘何哨之悲也。子欲嫁耶？’漆室女曰：‘嗟乎！吾岂为不嫁而悲哉？吾忧鲁君老，太子幼。’邻妇笑曰：‘此乃鲁大夫之忧，妇人何与焉。’漆室女曰：不然。昔晋客舍吾家，繋马园中，马逸䭾走，践吾葵，使我终岁不食葵。雍人女奔随人亡，其家倩吾兄行追之，逢霖水出，溺流而死。今吾终身无兄。吾闻河润九里，渐洳三百步，犹且不劳。今鲁君老悖，太子少愚，好伪日起。夫鲁国有患者，君臣父子皆被其辱，祸及众庶，归人独安所避乎？吾甚忧之。’子乃曰：‘妇人无与者，何哉？’邻妇谢曰：‘子之所虑，非妾所及。’三年，鲁果乱，齐楚攻之，鲁连有寇，勇子战斗，妇人转输，不得休息。君子曰：‘远矣，漆室女之思也。’诗云：‘知我者谓我心忧，不知我者谓我何求。’此之谓也。”"
                },
                {
                    "paragraph": "咸阳天下枢，累岁人不足。虽有数斗玉，不如一盘粟。"
                },
                {
                    "paragraph": "赖得契宰衡，持钧慰风俗。自顾无所用，辞家方来归。"
                },
                {
                    "paragraph": "霜惊壮士发，泪满逐臣衣。以此不安席，蹉蛇因世违。"
                },
                {
                    "paragraph": "终当灭卫谤，不受鲁人讥。",
                    "type": 2
                },
                {
                    "paragraph": "赠汪伦",
                    "type": 2
                },
                {
                    "paragraph": "李白乘舟将欲行，忽闻岸上踏歌声。桃花潭水深千尺，不及汪伦送我情。",
                    "zhushu": "齐贤曰：白游泾县桃花，贾村人汪伦常酝美酒，以待白。伦之裔孙至今寳其诗。"
                }
            ]
        },
        {
            "name": "李太白诗卷之十三",
            "paragraphs": [
                {
                    "paragraph": "李太白诗卷之十三",
                    "type": 1
                },
                {
                    "paragraph": "寄",
                    "zhushu": "二十五首。",
                    "type": 2
                },
                {
                    "paragraph": "安陆白兆山桃花嵒寄刘侍御绾",
                    "zhushu": "一作春归桃花嵒贻许侍御。",
                    "type": 2
                },
                {
                    "paragraph": "云卧三十年，好闲复爱仙。蓬壶虽冥绝，鸾鹤心悠然。"
                },
                {
                    "paragraph": "归来桃花嵒，得憩云窓眠。对岭人共语，饮潭猿相连。"
                },
                {
                    "paragraph": "时升翠微上，邈若罗浮巅。两岑抱东壑，一嶂横西天。"
                },
                {
                    "paragraph": "树杂日易隐，崖倾月难圆。芳草换野色，飞萝摇春烟。"
                },
                {
                    "paragraph": "入远搆石室，选幽开山田。独此林下意，杳无区中缘。"
                },
                {
                    "paragraph": "永辞霜台客，千载方来旋。",
                    "zhushu": "齐贤曰：桃花嵒在安陆。尔雅：山末及上曰翠微。疏曰：未及顶上，在傍坡陀处，名翠㣲。一云：上气青票色曰翠微。",
                    "type": 2
                },
                {
                    "paragraph": "淮南卧病书怀寄蜀中赵征君蕤",
                    "type": 2
                },
                {
                    "paragraph": "吴会一浮云，飘如远行客。功业莫从就，岁光屡奔迫。"
                },
                {
                    "paragraph": "良图俄弃捐，衰疾乃绵剧。古琴藏虚匣，长剑挂空壁。"
                },
                {
                    "paragraph": "楚冠怀钟仪，越吟比庄舄。国门遥天外，乡路远山隔。"
                },
                {
                    "paragraph": "朝忆相如台，夜梦子云宅。旅情初结缉，秋气方寂历。"
                },
                {
                    "paragraph": "风入松下清，露出草间白。故人不可见，幽梦谁与适。"
                },
                {
                    "paragraph": "寄书西飞鸿，赠尔慰离析。",
                    "zhushu": "齐贤曰：左传：晋侯见钟仪，问之曰：南冠而系者谁也？对曰：郑人所献楚囚也。使税之。陈轸传：越人庄写仕楚执珪，有顷而病，王使人听之，犹尚越声。相如琴台，在城都浣溪海安寺。",
                    "type": 2
                },
                {
                    "paragraph": "寄弄月溪吴山人",
                    "type": 2
                },
                {
                    "paragraph": "尝闻庞德公，家住洞湖水。终身栖鹿门，不入襄阳市。"
                },
                {
                    "paragraph": "夫君弄明月，灭景清淮里。髙踪邈难追，可与古人比。"
                },
                {
                    "paragraph": "清扬杳莫睹，白云空望美。待号辞人间，㩗手访松子。",
                    "zhushu": "齐贤曰：后汉逸民传：厐公，南郡襄阳人，居现山之南，未尝入城府。刘表数延请，不能屈。后㩗妻子登鹿门山，因采药不反。襄阳记：鹿门山，旧名苏岭山，建武中，习郁立神祠于山，刻二石鹿，夹神道口，俗呼鹿门庙，因以名山。",
                    "type": 2
                },
                {
                    "paragraph": "秋山寄卫尉张卿及王征君",
                    "zhushu": "会稽。",
                    "type": 2
                },
                {
                    "paragraph": "何以折相赠，白花青桂枝。月华若夜雪，见此令人思。"
                },
                {
                    "paragraph": "虽然剡溪兴，不异山阴时。明发怀二子，空吟招隐诗。",
                    "zhushu": "齐贤曰：郭璞曰：桂白花，常生山峰，冬夏常青。",
                    "type": 2
                },
                {
                    "paragraph": "望终南山寄紫阁隐者",
                    "zhushu": "长安。",
                    "type": 2
                },
                {
                    "paragraph": "出门见南山，引领意无限。秀色难为名，苍翠日在眼。"
                },
                {
                    "paragraph": "有时白云起，天际自舒卷。心中与之然，托兴毎不浅。"
                },
                {
                    "paragraph": "何当造幽人，灭迹栖绝巘。",
                    "zhushu": "山峰。",
                    "type": 2
                },
                {
                    "paragraph": "夕霁杜陵登楼寄韦繇",
                    "type": 2
                },
                {
                    "paragraph": "浮阳灭霁景，万物生秋容。登楼送远目，伏槛观群峰。"
                },
                {
                    "paragraph": "原野旷超缅，关河纷杂重。清晖映竹日，翠色明云岁。"
                },
                {
                    "paragraph": "蹈海寄遐想，还山迷旧踪。徒然迫晚暮，未果谐心胸。"
                },
                {
                    "paragraph": "结桂空伫立，折麻恨莫从。思君达永夜，长乐闻疏钟。",
                    "zhushu": "齐贤曰：汉五年，治长乐宫。",
                    "type": 2
                },
                {
                    "paragraph": "秋夜宿龙门香山寺奉寄王方城十七丈奉国营上人从弟幼成令问",
                    "zhushu": "洛阳。",
                    "type": 2
                },
                {
                    "paragraph": "朝发汝海东，暮栖龙门中。水寒夕波急，木落秋山空。"
                },
                {
                    "paragraph": "望极九霄逈，赏幽万壑通。目皓沙上月，心清松下风。"
                },
                {
                    "paragraph": "玉斗横网户，银河耿花宫。兴在趣方逸，欢余情未终。"
                },
                {
                    "paragraph": "凤驾忆王子，虎溪怀远公。桂枝坐销歇，棣华不复同。"
                },
                {
                    "paragraph": "流恨寄伊水，盈盈焉可穷。",
                    "zhushu": "齐贤曰：水经：汝水出河南梁县，河南县有龙门山。",
                    "type": 2
                },
                {
                    "paragraph": "春日独坐寄郑明府",
                    "type": 2
                },
                {
                    "paragraph": "鷰麦青青游子悲，河堤溺柳郁金枝。长条一拂春风去，尽日飘杨无定时。"
                },
                {
                    "paragraph": "我在河南别离久，那堪坐此对窗牖。情人道来竟不来，何人共醉新丰酒？",
                    "zhushu": "齐贤曰：郁金似姜黄，言柳枝似郁金之黄耳。新丰事见前。",
                    "type": 2
                },
                {
                    "paragraph": "寄淮南友",
                    "type": 2
                },
                {
                    "paragraph": "红颜悲旧国，青岁歇芳洲。不待金门诏，空持寳剑游。"
                },
                {
                    "paragraph": "海云迷驿道，江月隐乡楼。复作淮南客，因逢桂树留。",
                    "zhushu": "齐贤曰：青岁，犹言青春也。",
                    "type": 2
                },
                {
                    "paragraph": "沙丘城下寄杜甫",
                    "type": 2
                },
                {
                    "paragraph": "我来竟何事，髙卧沙丘城。城边有古树，日夕连秋声。"
                },
                {
                    "paragraph": "鲁酒不可醉，齐歌空复情。思君若汶水，浩荡寄南征。",
                    "zhushu": "齐贤曰：赵沙丘宫在巨鹿，此沙丘在鲁。汶水在鲁汝阳县。",
                    "type": 2
                },
                {
                    "paragraph": "闻丹丘子于城北营石门幽居，中有高凤遗迹，仆离群远怀，亦有栖遁之志，因叙旧以寄之。",
                    "type": 2
                },
                {
                    "paragraph": "春华沧江月，秋色碧海云。离居盈寒暑，对此长思君。"
                },
                {
                    "paragraph": "思君楚水南，望君淮山北。梦魂虽飞来，会面不可得。"
                },
                {
                    "paragraph": "畴昔在嵩阳，同衾卧羲皇。绿萝笑簮绂，丹壑羡岩廊。"
                },
                {
                    "paragraph": "晩途各分析，乘兴任所适。仆在鴈门关，君为峨眉客。"
                },
                {
                    "paragraph": "心悬万里外，影滞两乡隔。长剑复归来，相逢洛阳陌。"
                },
                {
                    "paragraph": "陌上何喧喧，都令心意烦。迷津觉路失，托势随风翻。"
                },
                {
                    "paragraph": "以兹谢朝列，长啸归故园。",
                    "zhushu": "齐贤曰：鴈门关、峨眉山，并见前。"
                },
                {
                    "paragraph": "故园恣闲逸，求古散缥帙。"
                },
                {
                    "paragraph": "久欲入名山，婚娶殊未毕。人生信多故，世事岂惟一。"
                },
                {
                    "paragraph": "念此忧如焚，怅然若有失。闻君卧石门，宿昔契弥敦。"
                },
                {
                    "paragraph": "方从桂树隐，不羡桃花源。髙风起遐旷，幽人迹复存。"
                },
                {
                    "paragraph": "松风清瑶瑟，溪月湛芳樽。安居偶佳赏，丹心期此论。",
                    "zhushu": "齐贤曰：高士传：尚长，字子乎，隐不仕，为子嫁娶毕，敕家事断之，勿伏相関。毛诗：忧心如焚，幽人高凤也。",
                    "type": 2
                },
                {
                    "paragraph": "淮阴书怀寄王宗城",
                    "zhushu": "再至淮南，作王宗城。",
                    "type": 2
                },
                {
                    "paragraph": "沙墩至梁苑，二十五长亭。大舶夹双橹，中流鹅鹳鸣。"
                },
                {
                    "paragraph": "云天扫空碧，川岳㴠余清。飞凫从西来，适与往兴并。"
                },
                {
                    "paragraph": "眷言王乔舄，婉娈故人情。",
                    "zhushu": "齐贤曰：沙苑县在同州南。梁苑事见前。吕居仁语录：太白诗如沙墩至梁苑。二十五长亭之类。皆气盖一世。熟味之。自不徧浅矣。"
                },
                {
                    "paragraph": "复此亲懿会，而増交道荣。沿洄且不定，飘忽怅徂征。暝投淮阴宿，欣得漂母迎。"
                },
                {
                    "paragraph": "斗酒熟黄鸡，一餐感素诚。予为楚壮士，不是鲁诸生。"
                },
                {
                    "paragraph": "有德必报之，千金耻为轻。缅书羁孤意，远寄棹歌声。",
                    "zhushu": "齐贤曰：韩信为楚王召，所从食漂母，赐千金。召辱己少年，以为中尉，曰：此壮士也。",
                    "type": 2
                },
                {
                    "paragraph": "闻王昌龄左迁龙标遥有此寄",
                    "type": 2
                },
                {
                    "paragraph": "杨花落尽子规啼，闻道龙标过五溪。我寄愁心与明月，随风直到夜郎西。",
                    "zhushu": "齐贤曰：唐叙州本沅州，有龙标县。武陵有五溪，曰雄溪、满溪、酉溪、沅溪、辰溪，皆槃瓠子孙。夜郎县，隶溱州。",
                    "type": 2
                },
                {
                    "paragraph": "寄王屋山人孟大融",
                    "type": 2
                },
                {
                    "paragraph": "我昔东海上，劳山餐紫霞。亲见安期公，食枣大如瓜。"
                },
                {
                    "paragraph": "中年谒汉主，不惬还归家。朱颜谢春辉，白发见生涯。"
                },
                {
                    "paragraph": "所期就金液，飞步风云车。愿随夫子天坛上，闲与仙人扫落花。",
                    "zhushu": "齐赟曰：金液丹法见前。天坛在王屋山，张仙人之居在其南。",
                    "type": 2
                },
                {
                    "paragraph": "忆旧游寄谯郡元参军",
                    "zhushu": "金陵",
                    "type": 2
                },
                {
                    "paragraph": "忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。"
                },
                {
                    "paragraph": "海内贤豪青云客，就中与君心莫迎。回山转海不作难，倾情倒意无所惜。"
                },
                {
                    "paragraph": "我向淮南攀桂枝，君留洛北愁梦思。不忍别，还相随。"
                },
                {
                    "paragraph": "相随迢迢访仙城，三十六曲水回萦。一溪初入千花明，万壑度尽松风声。",
                    "zhushu": "齐贤曰：古诗云：一笑双白璧，再顾千黄金。"
                },
                {
                    "paragraph": "银鞍金络倒平地，汉东太守来相迎。紫阳之真人，邀我吹玉笙。"
                },
                {
                    "paragraph": "餐霞楼上动仙乐，嘈然宛似鸾凤鸣。䄂长管催欲轻举，汉中太守醉起舞。"
                },
                {
                    "paragraph": "手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。"
                },
                {
                    "paragraph": "余既还山寻故巢，君亦归家渡渭桥。",
                    "zhushu": "齐贤曰：唐隋州，汉东郡。周若内传曰：紫阳真人周义山，字季通，沙阴人，汉丞相勃七世孙。常以旦日出，面东嗽口服气。隋州紫阳先生有餐霞楼，太白夕夜于餐霞楼送烟子元演隐仙城山序曰：入神农之故乡，得胡公之精术。胡公身揭日月，心飞蓬莱，起餐霞之孤楼，炼吸景之精气，延我数子，髙谈混元，金书玉诀，尽在此矣。白乃语及形胜，紫阳因大夸仙城。元侯闻之，乘兴将往。乐书有玉磬、玉鼓、玉箫、玉笛，当亦有玉笙也。荆州记：其北有四関，鲁阳、伊阙之属也。"
                },
                {
                    "paragraph": "君家严君勇𧴀虎，作尹并州遏戎虏。"
                },
                {
                    "paragraph": "五月相呼度太行，摧轮不道羊肠苦。行来北凉岁月深，感君贵义轻黄金。"
                },
                {
                    "paragraph": "琼杯绮食青玉案，使我醉饱无归心。时时出向城西曲，晋祠流水如碧玉。"
                },
                {
                    "paragraph": "浮舟弄水箫鼓鸣，微波龙鳞莎草绿。",
                    "zhushu": "齐贤曰：唐并州太原郡，开元十一年升太原府。太行山，在怀州河内县。吕氏春秋曰：太行羊肠，其山盘纡如羊肠。楚汉春秋：淮阴侯曰：臣去项归汉，汉王赐臣玉案之食。晋祠，即台骀祠也。"
                },
                {
                    "paragraph": "兴来㩗妓恣经过，其若杨花似雪何。"
                },
                {
                    "paragraph": "红粧欲醉宜斜日，百尺清潭写翠娥。翠娥婵姢初月辉，美人更唱舞罗衣。"
                },
                {
                    "paragraph": "清风吹歌入空去，歌曲自绕行云飞。此时行乐难再遇，西游因献长杨赋。"
                },
                {
                    "paragraph": "北阙青云不可期，东山白首还归去。",
                    "zhushu": "齐贤曰：列子：薛谈学讴于秦青，辞归，饯于效衢，抚节悲歌，声振林木，响遏行云。杨雄从上至长杨射熊馆还，上长杨赋以讽。士赟曰：汉髙帝纪：萧何治未央宫，立东阙、北阙。师古曰：未央殿虽南向，而上书奏事谒见之徒，皆谒北阙，公车可马，亦在北焉。是则以北阙为正门。"
                },
                {
                    "paragraph": "渭桥南头一遇君，鄼台之北又离群。"
                },
                {
                    "paragraph": "问余别恨知多少，落花春暮争纷纷。言亦不可尽，情亦不可极。"
                },
                {
                    "paragraph": "呼儿长跪缄此辞，寄君千里遥相忆。",
                    "zhushu": "齐贤曰：髙陵县在京兆府东北七十里，有渭桥镇。鄼，唐亳州谯郡鄼县也。又，汉南阳郡鄼县，萧何所封。",
                    "type": 2
                },
                {
                    "paragraph": "月夜江行寄崔员外宗之",
                    "type": 2
                },
                {
                    "paragraph": "飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。",
                    "zhushu": "齐贤曰：江赋：舳舻相属。注：舳，舟尾。舻，船头。",
                    "type": 2
                },
                {
                    "paragraph": "宿白鹭洲寄杨江宁",
                    "type": 2
                },
                {
                    "paragraph": "朝别朱雀门，暮栖白鹭洲。波光摇海月，星影入城楼。望美金陵宰，如思琼树忧。徒令魂入梦，翻觉夜成秋。绿水解人意，为余西北流。因声玉琴里，荡漾寄君愁。",
                    "zhushu": "齐贤曰：朱雀门，建康南门，又有朱雀桥。赏心亭，旧名二水亭，其前曰白鹭亭，在水西门城上。史正志碑云：秦淮源句容、漂水两山间，自方山合流，置建康，贯城中而西，以达于江。秦淮于府之左分为二支，一支入城，一支绕城外，共夹一洲，曰白鹭，即太白所谓二水中分白鹭洲者也。续齐諎记：王彦伯善琴，至吴邮亭，维舟中渚，秉烛理琴，见一女坐于东床，取琴调之，乃楚光明曲。迟明，女取锦绣赠别，彦伯以王琴答之而去。",
                    "type": 2
                },
                {
                    "paragraph": "新林浦阻风寄友人",
                    "zhushu": "一云：金陵阻风雪书怀寄杨江宁。齐贤曰：谢元晖有云：宣城出新林浦，向板桥浦。郦善长水径三山入湘浦，又北经新林浦水上，南北结浮桥渡水，故曰板桥浦。",
                    "type": 2
                },
                {
                    "paragraph": "潮水定可信，天风难与期。清晨西北转，薄暮东南吹。以此难挂席，佳期益相思。",
                    "zhushu": "齐贤曰：浙江潮候，时刻皆不差，见前。"
                },
                {
                    "paragraph": "海月破圆影，菰蒋生绿池。昨日北湖梅，开花已满枝。今朝东门柳，夹道垂青丝。",
                    "zhushu": "士赟曰：说文：雕苽，一名蒋，或作菰。尔雅翼：菰首者，苽蒋。三年以上，心中生孔如藕，至秋如小儿臂，可蒸食。其有黑点者，名乌欎，即今茭也。"
                },
                {
                    "paragraph": "岁物忽如此，我来定几时。纷纷江上雪，草草客中悲。明发新林浦，空吟谢眺诗。",
                    "zhushu": "齐贤曰：谢玄晖之宣城，出新林浦诗云：天际识归舟，云中辨江树。",
                    "type": 2
                },
                {
                    "paragraph": "寄韦南陵冰余江上乘兴访之，遇寻颜尚书笑有此赠",
                    "type": 2
                },
                {
                    "paragraph": "南船正东风，北船来自缓。江上相逢借问君，语笑未了风吹断。"
                },
                {
                    "paragraph": "闻君携妓访情人，应为尚书不顾身。堂上三千珠履客，瓮中百斛金陵春。"
                },
                {
                    "paragraph": "恨我阻此乐，淹留楚江滨。月色醉远客，山花开欲然。"
                },
                {
                    "paragraph": "春风狂杀人，一日剧三年。乘兴嫌太迟，焚却子猷船。"
                },
                {
                    "paragraph": "梦见五柳枝，已堪挂马鞭。何日到彭泽，长歌陶令前。",
                    "zhushu": "齐贤曰：尚书，颜尚书，金陵春酒也。",
                    "type": 2
                },
                {
                    "paragraph": "题情深树寄象公",
                    "type": 2
                },
                {
                    "paragraph": "肠断枝上猿，泪添山下樽。白虎见我去，亦为我飞翻。",
                    "zhushu": "齐贤曰：猿断肠事见前卷。",
                    "type": 2
                },
                {
                    "paragraph": "北山独酌寄韦六",
                    "type": 2
                },
                {
                    "paragraph": "巢父将许由，未闻买山隐。道存迹自高，何惮去人近。",
                    "zhushu": "齐贤曰：世说，支遁就深公买仰山，深公曰：未闻巢父买山而隐。"
                },
                {
                    "paragraph": "纷吾下兹岭，地闲喧亦泯。门横群岫开，水凿众泉引。"
                },
                {
                    "paragraph": "屏高而在云，窦深莫能准。川光昼昏凝，林气夕凄𦂳。"
                },
                {
                    "paragraph": "于焉摘朱果，兼得养玄牝。坐月观寳书，拂霜弄瑶轸。"
                },
                {
                    "paragraph": "倾壶事幽酌，顾影还独尽。念君风尘游，傲尔令自哂。",
                    "zhushu": "士赟曰：朱果者，火枣之异名也。老子道德经曰：谷神不死，是谓玄牝。玄牝之门，是谓天地根。注曰：不死之神，在于玄牝。玄，天也，于人为鼻。牝，地也，于人为口。口鼻之门，乃通天地之元气所从往来。",
                    "type": 2
                },
                {
                    "paragraph": "寄当涂赵少府炎",
                    "type": 2
                },
                {
                    "paragraph": "晚登高楼望，木落双江清。寒山饶积翠，秀色连州城。"
                },
                {
                    "paragraph": "目送楚云尽，心悲胡鴈声。相思不可见，回首故人情。",
                    "type": 2
                },
                {
                    "paragraph": "寄东鲁二稚子",
                    "zhushu": "在金陵作。",
                    "type": 2
                },
                {
                    "paragraph": "吴地桑叶绿，吴蚕已三眠。我家寄东鲁，谁种龟阴田。"
                },
                {
                    "paragraph": "春事已不及，江行复茫然。南风吹归心，飞堕酒楼前。",
                    "zhushu": "齐贤曰：荀卿赋篇曰：三俯三起，事乃大已，夫是谓之蚕理。注：俯为卧而不食，乃三眠也。左传：齐人来归郓、讙、龟阴田。春事，谓蚕农也。广记曰：太白于任城县造酒楼，其居在酒楼前。"
                },
                {
                    "paragraph": "楼东一株桃，枝叶拂青烟。此树我所种，别来向三年。"
                },
                {
                    "paragraph": "桃今与楼齐，我行尚未旋。娇女字平阳，折花倚桃边。"
                },
                {
                    "paragraph": "折花不见我，泪下如流泉。小儿名伯禽，与姊亦齐肩。"
                },
                {
                    "paragraph": "双行桃树下，抚背复谁怜。念此失次第，肝肠日忧煎。"
                },
                {
                    "paragraph": "裂素写远意，因之汶阳川。",
                    "zhushu": "齐贤曰：白于任城造酒楼，日与同志荒宴其上，少有醒者。时邑人以白重名，室其里而加敬。",
                    "type": 2
                },
                {
                    "paragraph": "独酌清溪江石上寄权昭夷",
                    "zhushu": "秋浦。",
                    "type": 2
                },
                {
                    "paragraph": "我携一樽酒，独上江祖石。自从天地开，更长几千尺。"
                },
                {
                    "paragraph": "举杯向天笑，天回日西照。永赖坐此石，长垂严陵钓。"
                },
                {
                    "paragraph": "寄谢山中人，可与尔同调。",
                    "zhushu": "齐贤曰：池州治秋浦。",
                    "type": 2
                },
                {
                    "paragraph": "禅房怀友人岑伦",
                    "zhushu": "时南游罗浮，兼泛桂海，自春徂秋不返，仆旅江外，书情寄之。",
                    "type": 2
                },
                {
                    "paragraph": "婵姢罗浮月，摇艶桂水云。美人竟独往，而我安能群。"
                },
                {
                    "paragraph": "一朝语笑隔，万里欢情分。沈吟彩霞没，梦寐群芳歇。"
                },
                {
                    "paragraph": "归鸿渡三湘，游子在百粤。边尘染衣剑，白日雕华发。",
                    "zhushu": "齐贤曰：汉地理志臣瓉注：自交趾至会稽七八千里，百粤杂处，各有种姓。"
                },
                {
                    "paragraph": "春风变楚关，秋声落吴山。草木结悲绪，风沙凄苦颜。"
                },
                {
                    "paragraph": "朅来已永久，颓思如循环。飘飖限江裔，想像空留滞。"
                },
                {
                    "paragraph": "离忧毎醉心，别泪徒盈袂。坐愁青天末，出望黄云蔽。",
                    "zhushu": "齐贤曰：淮南子曰：黄泉之埃，上为黄云。"
                },
                {
                    "paragraph": "目极何悠悠，梅花岭头。空长灭征鸟，水阔无还舟。"
                },
                {
                    "paragraph": "寳剑终难托，金囊非易求。归来傥有问，桂树山之幽。",
                    "zhushu": "齐贤曰：楚辞云：桂树丛生兮山之幽。"
                }
            ]
        },
        {
            "name": "李太白诗卷之十四",
            "paragraphs": [
                {
                    "paragraph": "李太白诗卷之十四",
                    "type": 1
                },
                {
                    "paragraph": "寄",
                    "zhushu": "二十五首。",
                    "type": 2
                },
                {
                    "paragraph": "庐山谣寄卢侍御虚舟",
                    "type": 2
                },
                {
                    "paragraph": "我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。",
                    "zhushu": "齐贤曰：论语：楚狂接舆歌而过孔子曰：凤兮凤兮，何德之衰！汉制，年七十者授以玉杖，杖端以鸠为饰。士赟曰：论语正义曰：接舆，楚人，姓陆名通，字接舆。徉狂不仕，时人谓之楚狂也。"
                },
                {
                    "paragraph": "庐山秀出南斗傍，屏风九叠云锦张，影落明湖青黛光。金阙前开二峰长，银河倒挂三石梁。香炉瀑布遥相望，回厓沓嶂凌苍苍。翠影红霞映朝日，鸟飞不到吴天长。",
                    "zhushu": "齐贤曰：江州庐山，以匡𥙿隐此而名。高一千三百六十丈，周回二百五十里，其山九叠，川亦九𣲖。述异记：吴猛将弟子登庐山，过石梁，见一老坐桂树下，以玉杯承甘露与猛。庐山记：南北有瀑布，无虑十余处，香炉峰与双剑峰在瀑布之傍，水源在山顶。或曰：西为康王谷水帘，东为开元禅院之瀑布。"
                },
                {
                    "paragraph": "登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。",
                    "zhushu": "齐贤曰：浔阳记：石镜山东有一圆石，悬崖明净，照人见形。谢公，谢灵运也。入彭蠡湖口诗曰：攀崖照石镜，牵叶入松门。"
                },
                {
                    "paragraph": "早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。",
                    "zhushu": "齐贤曰：黄庭内景经：三叠琴心化胎仙。淮南子：若士谓庐敖曰：吾与汗漫期于九垓之外。又太清之治也，和顺以寂寞。",
                    "type": 2
                },
                {
                    "paragraph": "下寻阳城泛彭蠡寄黄判官",
                    "type": 2
                },
                {
                    "paragraph": "浪动灌婴井，寻阳江上风。开帆入天镜，直向彭湖东。落景转疏雨，晴云散远空。名山发佳兴，清赏亦何穷。石镜挂遥月，香炉灭彩虹。相思俱对此，举目与君同。",
                    "zhushu": "齐贤曰：寰宇记：汉髙六年，灌婴开井，年深湮塞。孙权经此，自标此地，命工凿之，正得此井，有石铭曰：淮阴侯开，不满三百年，当为应运者所开。权以为己瑞。江有风浪，此水辄自漂动，士人呼为浪井，今在城内。彭湖，即彭蠡。",
                    "type": 2
                },
                {
                    "paragraph": "书情寄从弟邠州长史昭",
                    "type": 2
                },
                {
                    "paragraph": "自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。",
                    "zhushu": "齐贤曰：古诗：庭中有奇树，绿叶发华滋。攀条折其荣，将以遗所思。谢灵运梦惠连事，见前卷。",
                    "type": 2
                },
                {
                    "paragraph": "寄王汉阳",
                    "type": 2
                },
                {
                    "paragraph": "南湖秋月白，王宰夜相邀。锦帐郎官醉，罗衣舞女娇。笛声喧沔鄂，歌曲上云霄。别后空愁我，相思一水遥。",
                    "zhushu": "齐贤曰：汉仪：郎官给锦帐绣被。隋大业中，改沔口为沔州。",
                    "type": 2
                },
                {
                    "paragraph": "春日归山寄孟浩然",
                    "type": 2
                },
                {
                    "paragraph": "朱绂遗尘境，青山谒𣑽筵。金绳开觉路，寳筏度迷川。岭树攅飞拱，嵒花覆谷泉。塔形标海月，楼势出江烟。香气三天下，钟声万壑连。荷秋珠已满，松密盖初圆。鸟聚疑闻法，龙参若护禅。愧非流水韵，叨入伯牙弦。",
                    "zhushu": "齐贤曰：法华经云：黄金为绳，以界入道。列子曰：伯牙鼓琴，志在流水。钟子期曰：善哉！洋洋兮若江河。士赟曰：方言：薭谓之筏，编竹木浮河以运物。南圡名薭，北𡈽名筏。博径六祖得衣钵，五祖送六祖上船，云：只合吾度汝。六祖答云：迷时师度，悟了自度。道经：三天者，清微天、禹余天、太赤天也。",
                    "type": 2
                },
                {
                    "paragraph": "流夜郎永华寺寄浔阳群官",
                    "type": 2
                },
                {
                    "paragraph": "朝别凌烟楼，瞑投永华寺。贤豪满行舟，宾散予独醉。愿结九江流，添成万行泪。写意寄庐岳，何当来此地。天命有所悬，安得苦愁思。",
                    "zhushu": "齐贤曰：太宗正观十七年二月，图功臣于凌烟阁。唐江州浔阳郡，本九江郡。",
                    "type": 2
                },
                {
                    "paragraph": "流夜郎至西塞驿寄裴隐",
                    "type": 2
                },
                {
                    "paragraph": "扬帆借天风，水驿苦不缓。平明及西塞，已先投沙伴。𢌞峦引群峰，横蹙楚山断。",
                    "zhushu": "齐贤曰：西塞山在鄂州。"
                },
                {
                    "paragraph": "砯",
                    "zhushu": "披氷切。"
                },
                {
                    "paragraph": "冲万壑会，震沓百川满。龙怪潜溟波，候时救炎旱。我行望雷雨，安得沾枯散。鸟去天路长，人愁春光短。空将泽畔吟，寄尔江南管。",
                    "zhushu": "齐贤曰：砯，水激岩之声。",
                    "type": 2
                },
                {
                    "paragraph": "自汉阳病酒归寄王明府",
                    "type": 2
                },
                {
                    "paragraph": "去岁左迁夜郎道，琉璃砚水长枯槁。今岁敕放巫山阳，蛟龙笔翰生辉光。圣主还听子虚赋，相如却与论文章。愿扫鹦鹉洲，与君醉百场。啸起白云飞七泽，歌吟渌水动三湘。莫惜连船沽美酒，千金一掷买春芳。",
                    "zhushu": "齐贤曰：师古曰：降秩为左迁。巫山县在䕫东。鹦鹉洲、七泽、渌水曲、三湘，并见前。",
                    "type": 2
                },
                {
                    "paragraph": "望汉阳柳色寄王宰",
                    "type": 2
                },
                {
                    "paragraph": "汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。",
                    "zhushu": "士赟曰：师古曰：纷纷，杂乱也。",
                    "type": 2
                },
                {
                    "paragraph": "江夏寄汉阳辅录事",
                    "type": 2
                },
                {
                    "paragraph": "谁道此水广，狭如一匹练。江夏黄鹤楼，青山汉阳县。大语犹可闻，故人难可见。君草陈琳檄，我书鲁连箭。报国有壮心，龙颜不回眷。",
                    "zhushu": "齐贤曰：唐郢州江夏郡，治江夏县。黄鹤楼，在郡城之东南，与汉阳县大别山相望，止隔一水。陈琳为袁绍檄豫州，又为曹操檄鲁连书箭，见二卷注。"
                },
                {
                    "paragraph": "西飞精卫鸟，东海何由填。鼓角徒悲鸣，楼船习征战。抽剑步霜月，夜行空庭徧。长呼结浮云，埋没顾荣扇。他日观军容，投壶接高宴。",
                    "zhushu": "齐贤曰：精卫填海事见前。晋广陵相陈敏文以顾荣为丹阳内史，荣潜谋攻敏，敏不复济，荣以羽扇麾之，其众溃散。唐有观军容使。东汉书：祭遵为将军，对酒设乐，必雅歌投壶。",
                    "type": 2
                },
                {
                    "paragraph": "早春寄王汉阳",
                    "type": 2
                },
                {
                    "paragraph": "闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。",
                    "type": 2
                },
                {
                    "paragraph": "江上寄巴东故人",
                    "type": 2
                },
                {
                    "paragraph": "汉水波浪远，巫山云雨飞。东风吹客梦，西落此中时。觉后思白帝，佳人与我违。瞿塘饶贾客，音信莫令稀。",
                    "zhushu": "齐贤曰：白帝城在旧䕫州瞿塘関山上，下瞰灔滪堆。",
                    "type": 2
                },
                {
                    "paragraph": "江上寄元六林宗",
                    "type": 2
                },
                {
                    "paragraph": "霜落江始寒，枫叶绿未脱。客行悲清秋，永路苦不达。沧波眇川汜，",
                    "zhushu": "音似。"
                },
                {
                    "paragraph": "白日隐天末。停棹依林峦，惊猿相叫聒。夜分河汉转，起视溟涨阔。凉风何萧萧，流水鸣活活。浦沙净如洗，海月明可掇。兰交空怀思，琼树讵解渴。朂哉沧洲心，岁晚庶不夺。幽赏颇自得，兴远与谁豁。",
                    "type": 2
                },
                {
                    "paragraph": "寄从弟宣州长史昭",
                    "type": 2
                },
                {
                    "paragraph": "尔佐宣州郡，守官清且闲。常夸云月好，邀我敬亭山。五落洞庭叶，三江游未还。相思不可见，叹息损朱颜。",
                    "zhushu": "齐贤曰：唐百官志：上州，刺史一人，从三品；别驾一人，从四品下；长史二人，从五品。则长史，州佐也。敬亭山及三江，并见前。",
                    "type": 2
                },
                {
                    "paragraph": "泾溪都郡寄郑少府谔",
                    "zhushu": "宣城。",
                    "type": 2
                },
                {
                    "paragraph": "我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎转眼。杜鹃花开春已阑，归向陵阳钓鱼晚。",
                    "zhushu": "齐贤曰：东亭在宣州。郡国图云：泾县在宣州西一百五里。闰州鹤林寺，杜鹃花高丈余，贞元中，有僧自天台移种之。九域志：宣州有陵阳山，乃仙人陵阳窦子明钓得白龙放之之地。",
                    "type": 2
                },
                {
                    "paragraph": "宣州九日闻崔四侍御与宇文太守游敬亭，余时登响山不同此赏，醉后寄崔侍御二首",
                    "type": 2
                },
                {
                    "paragraph": "九日茱茰熟，揷鬂伤早白。登高望山海，满目悲古昔。远访投沙人，因为逃名客。故交竟谁在？独有崔亭伯。",
                    "zhushu": "齐贤曰：风土记云：俗于九月九日拆茱茰房以挿头，言辟邪恶。续齐谐记：桓景随费长房行数年，长房忽谓曰：九月九日，汝家当有大灾，可速去。令家人作绛囊，盛茱茰系臂，登高以饮菊花酒，此祸可消。景如其言，举家登高。夕还，见牛羊鸡犬皆暴死。崔骃，字亭伯，𣵠郡安平人，为黄宪主簿，宪不能容，出为长岑长，骃自以远去，不得意，遂不之官而归。"
                },
                {
                    "paragraph": "重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤䄡双白鹿，宾从何辉赫。夫子在其间，遂成云霄隔。",
                    "zhushu": "齐贤曰：汉太守秩二千石。"
                },
                {
                    "paragraph": "良辰与美景，两地方虚掷。晩从南峰归，萝月下水壁。却登郡楼望，松色寒转碧。咫尺不可亲，弃我如遗舄。",
                    "zhushu": "齐贤曰：谢灵运曰：良辰、美景、赏心、乐事，四者难并。"
                },
                {
                    "paragraph": "其二"
                },
                {
                    "paragraph": "九卿天上落，五马道傍来。列戟朱门晓，褰帷碧帐开。登髙望远海，召客得英才。紫绶欢情洽，黄花逸兴催。山从图上见，溪即镜中𢌞。遥羡重阳作，应过戏马台。",
                    "zhushu": "齐贤曰：贾𤪑为冀州刺史，之部，升车曰：刺史当远视广觉，何反垂帷裳以自掩？命御者褰之。刘𥙿在彭城，九月九日出项羽戏马台，至今相承以为故事。士赟曰：隋书志：三品以上门皆列戟。",
                    "type": 2
                },
                {
                    "paragraph": "寄崔侍御",
                    "type": 2
                },
                {
                    "paragraph": "宛溪霜夜听猿愁，去国长如不系舟。独怜一鴈飞南海，却羡双溪解北流。",
                    "zhushu": "齐贤曰：宣州南陵县有宛陵监，即宛溪。"
                },
                {
                    "paragraph": "高人屡解陈蕃榻，过客难登谢眺舟。此处别离同落叶，朝朝分散敬亭秋。",
                    "zhushu": "齐贤曰：陈蕃为豫章守，不接宾客，唯徐孺来，特设一榻，去则悬之。",
                    "type": 2
                },
                {
                    "paragraph": "泾溪南蓝山下有落星潭可以卜筑，余泊舟石上，寄何判官昌浩",
                    "type": 2
                },
                {
                    "paragraph": "蓝岑耸天壁，突兀如鲸额。奔蹙横澄潭，势吞落星石。沙带秋月明，水摇寒山碧。佳境宜缓棹，清辉能留客。恨君阻欢游，使我自惊惕。所期俱卜筑，结茅炼金液。",
                    "zhushu": "齐贤曰：蓝岑，𨽻泾县，去宣州西一百里。",
                    "type": 2
                },
                {
                    "paragraph": "早过漆林渡寄万巨",
                    "type": 2
                },
                {
                    "paragraph": "西经大蓝山，南来漆林渡。水色倒空青，林烟横积素。漏流昔吞翕，沓浪竞奔注。潭落天上星，龙开水中雾。峣岩注公栅，突兀陈焦墓。岭峭纷上干，川明屡回顾。因思万夫子，解渴同琼树。何日睹清光，相欢咏佳句。",
                    "zhushu": "齐贤曰：大蓝山，即前蓝岑也。李陵诗：思得琼树枝。以解长饥渴。士赟曰：毛诗笺曰：回首曰顾。",
                    "type": 2
                },
                {
                    "paragraph": "游敬亭寄崔侍御",
                    "zhushu": "一本作登古城望府中寄崔侍御。",
                    "type": 2
                },
                {
                    "paragraph": "我家敬亭下，辄继谢公作。相去数百年，风期宛如昨。登高素秋月，下望青山郭。俯视鸳鹭群，饮啄自鸣跃。",
                    "zhushu": "齐贤曰：谢玄晖敬亭山寺云：兹山亘万里，合沓与云齐。隐沦既已记，灵异俱然栖。上干蔽白日，下属带回溪。"
                },
                {
                    "paragraph": "夫子虽蹭蹬，瑶台雪中鹤。独立窥浮云，其心在寥廓。时来顾我笑，一饭葵与藿。世路如秋风，相逢尽萧索。腰间玉具剑，意许无遗诺。壮士不可轻，相期在云阁。",
                    "zhushu": "齐贤曰：蹭蹬，失势之貌。寥，深也。廓，空也。本草：凫葵美食，即荇莱也。",
                    "type": 2
                },
                {
                    "paragraph": "三山望金陵寄殷淑",
                    "type": 2
                },
                {
                    "paragraph": "三山怀谢眺，水澹望长安。芜没河阳县，秋江正此看。卢龙霜气冷，鳷鹊月光寒。耿耿忆琼树，天涯寄一颜。",
                    "zhushu": "齐贤曰：丹阳记：江宁北十二里，滨江有三山相接，即名三山。谢玄晖：晚登三山，还望京邑。唐平州北平郡治卢龙县。鳷鹊观在云阳甘泉宫外。",
                    "type": 2
                },
                {
                    "paragraph": "自金陵溯流过白璧山玩月达天门寄句容王主簿",
                    "type": 2
                },
                {
                    "paragraph": "沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。",
                    "zhushu": "齐贤曰：郡国志：天门，亦曰峨眉山。舆地志传：望梁山，东西隔江，相对如门。",
                    "type": 2
                },
                {
                    "paragraph": "寄上吴王三首",
                    "type": 2
                },
                {
                    "paragraph": "淮王爱八公，携手绿云中。小子忝枝叶，亦攀丹桂丛。谬以词赋重，而将牧马同。何日背淮水，东之观士风。",
                    "zhushu": "齐贤曰：淮南八公及梁牧马事，并见前。太白，兴圣皇帝九世孙，与唐同出，故云忝枝叶。"
                },
                {
                    "paragraph": "其二"
                },
                {
                    "paragraph": "坐啸庐江静，闲闻进玉觞。去时无一物，东壁挂胡床。",
                    "zhushu": "齐贤曰：庐州卢江郡。魏裴替为兖州时，尝作一胡床，及其去世，留以若挂。"
                },
                {
                    "paragraph": "其三"
                },
                {
                    "paragraph": "英明庐江守，声誉广平籍。洒扫黄金台，招邀青云客。客曾与天通，出入清禁中。襄王怜宋玉，愿入兰台招",
                    "zhushu": "。齐贤曰：谢眺诗：广平听方籍。注：郑玄为中郎，会广平太守缺，宣帝谓玄曰：贤叔垂称于平阳，故后相屈。黄金台事见前。"
                }
            ]
        },
        { "name": "李太白诗卷之十五",
            "paragraphs": [
                {
                    "paragraph": "李太白诗卷之十五",
                    "type": 1
                },
                {
                    "paragraph": "留别",
                    "type": 2
                },
                {
                    "paragraph": "秋日鲁郡尧祠亭上宴别杜补阙、范侍御",
                    "type": 2
                },
                {
                    "paragraph": "我觉秋兴逸，谁云秋兴悲？山将落日去，水与晴空宜。"
                },
                {
                    "paragraph": "鲁酒白玉壶，送行驻金羁。欹鞍憩古木，解带挂横枝。"
                },
                {
                    "paragraph": "歌鼓川上亭，曲度神飚吹。",
                    "zhushu": "一本无此两句，却添南歌忆郢客，东传见齐姫。清波忽淡荡，白雪纷逶迤。一隔范杜游，此欢各弃遗三韵。"
                },
                {
                    "paragraph": "云归碧海夕，鴈没青天时。相失各万里，茫然室尔思。",
                    "zhushu": "齐贤曰：十洲记：碧海，在东海中。",
                    "type": 2
                },
                {
                    "paragraph": "别鲁颂",
                    "type": 2
                },
                {
                    "paragraph": "谁道泰山高，下却鲁连节。谁云秦军众，摧却鲁连舌。"
                },
                {
                    "paragraph": "独立天地间，清风扫兰雪。夫子还倜傥，攻文继前烈。"
                },
                {
                    "paragraph": "错落石上松，无为秋霜折。赠言镂寳刀，千岁庶不灭。",
                    "zhushu": "士赟曰：鲁仲连事见前卷。",
                    "type": 2
                },
                {
                    "paragraph": "别中都明府兄",
                    "type": 2
                },
                {
                    "paragraph": "吾兄诗酒继陶君，试宰中都天下闻。东楼喜奉连枝会，南陌愁为落叶分。"
                },
                {
                    "paragraph": "城隅绿水明秋日，海上青山隔暮云。取醉不辞留夜月，鴈行中断惜离群。",
                    "zhushu": "齐贤曰：陶君，指渊明。唐中都县，隶郓州。礼记：兄之齿鴈行。",
                    "type": 2
                },
                {
                    "paragraph": "梦游天姥吟留别",
                    "zhushu": "一作别东鲁诸公。",
                    "type": 2
                },
                {
                    "paragraph": "海客谈瀛洲，烟涛微茫信难求。越人语天姥，云霓明灭或可睹。"
                },
                {
                    "paragraph": "天姥连天向天横，势拔五岳掩赤城。天台四万八千丈，对此欲倒东南倾。"
                },
                {
                    "paragraph": "我欲因之梦吴越。一夜飞度镜湖月。",
                    "zhushu": "齐贤曰：瀛洲事见前。处州丽水县有天姥山，与括苍山相连，石壁上有字，髙不可识，春月则闻箫鼓笳吹。四蕃志：天台山高一万八千丈，周围八百里。"
                },
                {
                    "paragraph": "湖月照我影，送我至剡溪。谢公宿处今尚在，渌水荡𣻌清猿啼。"
                },
                {
                    "paragraph": "脚着谢公屐，身登青云梯。半壁见海日，空中闻天鸡。",
                    "zhushu": "齐贤曰：谢灵运移籍会稽，修营旧业，傍山带江，尽幽居之美。寻山涉岭，尝着木屐。士赟曰：剡溪即剡中。玄中记：桃都山有大树，曰桃都，枝相去三千里，上有天鸡，日初出照此木，天鸡即鸣，天下鸡皆随之。"
                },
                {
                    "paragraph": "千岩万转路不定，迷花倚石忽已瞑。熊咆龙吟殷岩泉，栗深林兮惊层巅。云青青兮欲雨，水澹澹兮生烟。",
                    "zhushu": "齐贤曰：世说：顾长康从会稽还，云：千岩竞秀，万壑争流。"
                },
                {
                    "paragraph": "列缺霹雳，丘峦崩摧。洞天石扇，訇然中开。"
                },
                {
                    "paragraph": "青冥浩荡不见底。日月照耀金银台。",
                    "zhushu": "齐贤曰：唐正观中，华阴云台观法师随长公弼行三千里，援萝攀葛，至一石壁，削成髙千余仞，下临无底之谷，一径阔数寸，法师随公弼侧足而立，公弼乃以指扣石壁，中有人问曰：为谁？对曰：某。遂划然开一门，中有天地日月。法师随公弼入，因阖门，则又成石壁矣。"
                },
                {
                    "paragraph": "霓为衣兮风为马。云之君兮纷纷而来下。虎鼓瑟兮鸾回车。仙之人兮列麻。"
                },
                {
                    "paragraph": "忽魂悸以魄动，怳惊起而长嗟。惟觉时之枕席，失向来之烟霞。",
                    "zhushu": "齐贤曰：说文：悸，心动也。"
                },
                {
                    "paragraph": "世间行乐亦如此，古来万事东流水。别君去时何时还？"
                },
                {
                    "paragraph": "且放白鹿青崖间，须行即骑访名山。安能摧眉折腰事权贵，使我不得开心颜。",
                    "zhushu": "士赟曰：卫叔卿骑白鹿事见前。集仙传：西王母遣使白虎之神乘白鹿，集于黄帝之庭。",
                    "type": 2
                },
                {
                    "paragraph": "留别曹南群官之江南",
                    "type": 2
                },
                {
                    "paragraph": "我昔钓白龙，放龙溪水傍。道成本欲去，挥手凌苍苍。"
                },
                {
                    "paragraph": "时来不关人，谈笑游轩皇。献纳少成事，归休辞建章。",
                    "zhushu": "齐贤曰：陵阳山窦子明钓龙得仙，事见前。"
                },
                {
                    "paragraph": "十年罢西笑，览镜如秋霜。闭剑琉璃匣，炼丹紫翠房。"
                },
                {
                    "paragraph": "身佩豁落图，腰垂虎盘囊。仙人驾彩凤，志在穷遐荒。",
                    "zhushu": "齐贤曰：桓子新论：人有闻长安之乐，则出门西向而笑。神仙传：安期先生乘麒麟，着朱玄远游冠，带玉珮及虎头鞶囊。年二十许，张老与妻刘氏赴蓬莱，公骑一凤，余骑鹤河东而去。士赟曰：集仙传：西王母所居宫阙在龟山，有城九层，玄室紫翠丹房，左带瑶池，右环翠水。"
                },
                {
                    "paragraph": "恋子四五人，徘徊未翶翔。东流送白日，骤歌兰蕙芳。"
                },
                {
                    "paragraph": "仙宫两无从，人间久摧藏。范蠡说勾践，屈平去怀王。"
                },
                {
                    "paragraph": "飘飖紫霞心，流浪忆江乡。愁为万里别，复此一衔觞。",
                    "zhushu": "齐贤曰：范蠡事句践，灭吴，报会稽之耻，为书辞句践，乃装其轻寳珠玉，自与其私徒属，乘舟浮海以行，终不反越。句践表会稽山为蠡奉邑。屈平去怀王事见前。"
                },
                {
                    "paragraph": "淮水帝王州，金陵绕丹阳。楼台照海色，衣马摇川光。"
                },
                {
                    "paragraph": "及此北望君，相思泪成行。朝云落梦渚，瑶草空髙堂。"
                },
                {
                    "paragraph": "帝子隔洞庭，青枫满潇湘。",
                    "zhushu": "齐贤曰：梦渚，云梦之渚。通典：江陵县有楚渚宫、潇湘、洞庭。帝子事见前。士赟曰：按秦淮水在上元县南，秦始皇时，望气者言金陵有天子气，使朱衣凿山为渎，以断地脉，改金陵为林陵。"
                },
                {
                    "paragraph": "怀君路绵邈，览古情凄凉。"
                },
                {
                    "paragraph": "登岳眺百川，杳然万恨长。知恋峨眉去，弄景偶骑羊。",
                    "zhushu": "齐贤曰：峨眉县在喜州。",
                    "type": 2
                },
                {
                    "paragraph": "留别于十一兄逖裴十三游塞垣",
                    "type": 2
                },
                {
                    "paragraph": "太公渭川水，李斯上蔡门。钓周猎秦安𥠖元，小鱼㕙",
                    "zhushu": "子狥、且伦二切。"
                },
                {
                    "paragraph": "兔何足言。"
                },
                {
                    "paragraph": "天张云卷有时节，吾徒莫叹羝触藩。于公白首大梁野，使人怅望何可论。"
                },
                {
                    "paragraph": "既知朱亥为壮士，且愿束心秋毫里。蔡赵虎争血中原，当去抱关救公子。"
                },
                {
                    "paragraph": "裴生览千古，龙鸾炳文章。悲吟雨雪动林木，放书辍剑思髙堂。"
                },
                {
                    "paragraph": "劝尔一杯酒，拂尔裘上霜。尔为我楚舞，吾为尔楚歌。"
                },
                {
                    "paragraph": "且探虎穴向沙漠，鸣鞭走马凌黄河。耻作易水别，临岐泪滂沱。",
                    "zhushu": "士赟曰：太公、李斯事，见三卷。㕙狡兔易羝羊，触藩羸其角，侯嬴荐朱亥，与无忌夺晋鄙兵事，见前卷。",
                    "type": 2
                },
                {
                    "paragraph": "留别王司马嵩",
                    "type": 2
                },
                {
                    "paragraph": "鲁连卖谈笑，岂是顾千金？陶朱虽相越，本有江湖心。"
                },
                {
                    "paragraph": "余亦南阳子，时为梁甫吟。苍山容偃蹇，白日惜颓侵。",
                    "zhushu": "士赟曰：鲁仲连、陶朱公、诸葛亮、梁甫吟事，并见前。"
                },
                {
                    "paragraph": "愿一佐明主，功成还旧林。西来何所为？孤剑托知音。"
                },
                {
                    "paragraph": "鸟爱碧山远，鱼游沧海深。呼鹰过上蔡，卖畚",
                    "zhushu": "蒲器以盛种者。"
                },
                {
                    "paragraph": "向嵩岑。"
                },
                {
                    "paragraph": "他日闲相访，丘中有素琴。",
                    "zhushu": "齐贤曰：李斯牵黄犬出上蔡东门，事见前。王猛家贫贱，以鬻畚为生，常货畚于洛阳，有一人贵买其畚，无直，可随我取。猛从忽至深山，见一父老，鬂发皓然，据胡床而坐，左古十人，有一人引缘进拜。父老曰：王公何缘拜也？乃十倍偿直，遣人送出，回顾乃一高山也。",
                    "type": 2
                },
                {
                    "paragraph": "还山留别金门知己",
                    "type": 2
                },
                {
                    "paragraph": "好古笑流俗，素闻贤达风。方希佐明主，长揖辞成功。"
                },
                {
                    "paragraph": "白日在青天，回光瞩微躬。恭承凤凰诏，歘起云萝中。"
                },
                {
                    "paragraph": "清切紫霄回，优游丹禁通。君王赐颜色，声价凌烟虹。",
                    "zhushu": "齐贤曰：凤凰诏已见前卷注。"
                },
                {
                    "paragraph": "乘舆拥翠盖，扈从金城东。寳马骤绝景，锦衣入新丰。"
                },
                {
                    "paragraph": "倚岩望松雪，对酒鸣丝桐。方学杨子云，献赋甘泉宫。"
                },
                {
                    "paragraph": "天书美片善，清芬播无穷。归来入咸阳，谈笑皆王公。",
                    "zhushu": "齐贤曰：太白应制为乐章，明皇尝赐之锦袍。新丰及子云献赋，并见前。"
                },
                {
                    "paragraph": "一朝去金马，飘落成飞蓬。宾友日疏散，玉樽亦成空。"
                },
                {
                    "paragraph": "长才犹可倚，不惭世上雄。闲来东武吟，曲尽情未终。"
                },
                {
                    "paragraph": "尽此谢知己，扁舟寻钓翁。",
                    "zhushu": "齐贤曰：鲍照东武吟诗。东武，太山下小山名。",
                    "type": 2
                },
                {
                    "paragraph": "夜别张五",
                    "type": 2
                },
                {
                    "paragraph": "吾多张公子，别酌酣高堂。听歌舞银烛，把酒轻罗霜。"
                },
                {
                    "paragraph": "横笛弄秋月，琵琶弹陌桑。龙泉解锦带，为尔倾千觞。",
                    "zhushu": "齐贤曰：推手前曰琵，引手却曰琶。陌上桑，曲名。龙泉，剑名。",
                    "type": 2
                },
                {
                    "paragraph": "魏郡别苏明府因北游",
                    "type": 2
                },
                {
                    "paragraph": "魏都接燕赵，美女夸芙蓉。淇水流碧玉，舟车日奔冲。"
                },
                {
                    "paragraph": "青楼夹两岸，万室喧歌钟。天下称豪贵，游此毎相逢。",
                    "zhushu": "齐贤曰：魏地与燕赵相接。赵记曰：女子盛饰冶容，习丝竹长袖，倾绝诸侯。两京新记：卓文君脸际常若芙蓉。毛诗：卫淇澳，言汉水之隈也。齐书：世祖于楼上施青漆，世谓之青楼。"
                },
                {
                    "paragraph": "洛阳苏季子，剑戟森词锋。六印虽未佩，轩车若飞龙。"
                },
                {
                    "paragraph": "黄金数百镒，白璧有几双。散尽空掉臂，高歌赋还卭。"
                },
                {
                    "paragraph": "落魄乃如此，何人不相从。远别隔两河，云山杳千里。"
                },
                {
                    "paragraph": "何时更杯酒，再得论心胸。",
                    "zhushu": "齐贤曰：史记：苏秦，洛阳人，字季子。去游燕，说燕文侯曰：与赵从亲。于是资秦车马金帛以行说赵。赵肃侯乃饰车百乘，黄金百镒，白璧百双，锦绣千纯，以约诸侯。于是说韩宣惠王、魏襄王、齐宣王、楚威王，于是六国从合而并力。苏秦为从约长，并相六国，北报赵，行过洛阳，车骑辎重，拟于王者，秦之昆弟妻嫂不敢仰视，于是散千金以赐宗族朋友。初，秦之燕，贷百钱为资，及得富贵，以百金偿之，徧报诸尝见德者。归赵，赵封为武安君。乃投从约书于秦，秦兵不敢闚凾谷関十五年。洛阳有卭山。",
                    "type": 2
                },
                {
                    "paragraph": "留别西河刘少府",
                    "type": 2
                },
                {
                    "paragraph": "秋发已种种，所为竟无成。闲倾鲁壶酒，笑对刘公荣。"
                },
                {
                    "paragraph": "谓我是方朔，人间落岁星。白衣千万乘，何事去天庭。",
                    "zhushu": "齐贤曰：王戎诣阮籍，时刘公荣在坐，既谓王曰：偶有二斗美酒，当与君共饮，彼公荣者无预焉。二人交觞酬酢，公荣不得一杯，而言笑谈论，三人无异。或问之，阮曰：胜公荣者，不得不与饮；不如公荣者，不可不与饮，唯公荣可不与饮。武帝问大史公，知东方朔是岁星，事见前。"
                },
                {
                    "paragraph": "君亦不得意，高歌羡鸿冥。世人若醯鸡，安可识梅生。"
                },
                {
                    "paragraph": "虽为刀笔吏，缅怀在赤城。余亦如流萍，随波乐休明。"
                },
                {
                    "paragraph": "自有两少妾，双骑骏马行。东山春酒绿，归隐谢浮名。",
                    "zhushu": "齐贤曰：醯鸡，瓮中之蠛蠓。梅福为南昌尉，后得仙。",
                    "type": 2
                },
                {
                    "paragraph": "颍阳别元丹丘之淮阳",
                    "type": 2
                },
                {
                    "paragraph": "吾将元夫子，异姓为天伦。本无轩裳契，素以烟霞亲。"
                },
                {
                    "paragraph": "尝恨迫世网，铭意俱未伸。松栢虽寒苦，羞逐桃李春。"
                },
                {
                    "paragraph": "悠悠市朝间，玉颜日缁磷。所共重山岳，所得轻埃尘。",
                    "zhushu": "士赟曰：榖梁传：兄弟，天伦也。荀子曰：桃李清粲于一时，秋至而后杀。至于松栢，经隆冬而不凋，蒙霜雪而不变，可谓得其真矣。"
                },
                {
                    "paragraph": "精魄渐芜秽，衰老相凭因。我有锦囊诀，可以持君身。"
                },
                {
                    "paragraph": "当餐黄金药，去为紫阳宾。万事难并立，百年犹崇晨。"
                },
                {
                    "paragraph": "别尔东南去，悠悠多悲辛。前志庶不易，远途期所遵。"
                },
                {
                    "paragraph": "已矣归去来，白云飞天津。",
                    "zhushu": "齐贤曰：紫阳真人周义山，字季通，汝阴人。常以平旦日出立东，水日成气。毛诗：曾不崇朝。笺云：崇。终也。士赟曰：晋天文志：天汉从东方经尾箕之间，谓之汉津。乃分二道，至天津下而合南道。乃西南行，至七星南而没。",
                    "type": 2
                },
                {
                    "paragraph": "留别广陵诸公",
                    "zhushu": "淮南二作留别邯郸故人。",
                    "type": 2
                },
                {
                    "paragraph": "忆昔作少年，结交赵与燕。金羁络骏马，锦带横龙泉。"
                },
                {
                    "paragraph": "寸心无疑事，所向非徒然。晩节觉此疏，猎精草太玄。"
                },
                {
                    "paragraph": "空名束壮士，薄俗弃髙贤。",
                    "zhushu": "士赟曰：师古曰：晚节，末时也。"
                },
                {
                    "paragraph": "中回圣明顾，挥翰凌云烟。"
                },
                {
                    "paragraph": "骑虎不敢下，攀龙忽堕天。还家守清真，孤㓗励秋蝉。"
                },
                {
                    "paragraph": "炼丹费火石，采药穷山川。卧海不关人，租税辽东田。"
                },
                {
                    "paragraph": "乘兴忽复起，棹歌溪中船。临醉谢葛强，山公欲倒鞭。"
                },
                {
                    "paragraph": "狂歌自此别，垂钓沧浪前。",
                    "zhushu": "齐贤曰：圣明顾太白，供奉翰林时，士赟曰：晋王羲之去官，与东士人士尽山水之游，又与道士许迈共修服采药石。又许迈少不慕仕进，徧游名山，采药于桐庐之恒山，饵木断谷。",
                    "type": 2
                },
                {
                    "paragraph": "广陵赠别",
                    "type": 2
                },
                {
                    "paragraph": "金瓶沽美酒，数里送君还。系马垂杨下，衔杯大道间。"
                },
                {
                    "paragraph": "天边看渌水，海上见青山。兴罢各分袂，何湏别醉颜。",
                    "type": 2
                },
                {
                    "paragraph": "感时留别从兄徐王延年、从弟延陵",
                    "type": 2
                },
                {
                    "paragraph": "天籁何参差，噫然大块吹。玄元包槖籥，紫气何逶迤。"
                },
                {
                    "paragraph": "七叶运皇化，千龄光本支。仙风生指树，大雅歌螽斯。"
                },
                {
                    "paragraph": "诸王若鸾虬，肃穆列藩维。哲兄锡茅土，圣代罗荣滋。"
                },
                {
                    "paragraph": "九卿领徐方，七步继陈思。",
                    "zhushu": "齐贤曰：唐至肃宗凡七叶。神仙传：老子之母适至李树下而生。老子，生而能言，指李树曰：以此为我姓。毛诗大雅云：螽斯，后妃子孙众多也。注：螽斯，蚣蜡也。草木疏云：幽州谓之春箕，蝗类也。郭璞注方言云：江表呼为蚱蜢。虬，龙无角者。鸾，神鸟，五采。毛诗板曰：价人维藩，太师维垣，大邦维屏，太宗维翰，怀德维寜，宗子维城。曹植封陈思王七步成诗云：煑豆燃豆箕，豆在釜中泣。本是同根生。相煎何太急。士赟曰：玄元，指老君也。按唐史。高宗乾封元年丙寅。帝封岱岳。驾至亳。朝谒老君。御制册文。上尊号曰玄元皇帝。圣母为先天太后。元宗天寳七载戊子。上老君尊号曰圣祖大道玄元皇帝。十三载甲午二月癸酉，帝朝宴太清宫，加上老君尊号曰太圣祖高上大道金阙玄元天皇大帝。列仙传：老子西游，関令尹喜望见紫气浮関，老子果乘青牛而过関。尹由传：関令尹喜，周大夫也，善于天文，登楼四望，见东极有紫气。喜曰：应有圣人过。果见老子过。运命论注：逶迤，行貌。尔雅曰：穆穆肃肃，敬也。书禹贡：厥贡惟土五色。注曰：王者封五色土为社，建诸侯则名。割其方色土与之，使立社。焘以黄土，苴以白茅。茅取其㓗，黄取王者覆四方。"
                },
                {
                    "paragraph": "伊昔全盛日，雄豪动京师。"
                },
                {
                    "paragraph": "冠剑朝凤阙，楼船侍龙池。鼓钟出朱邸，金翠照丹墀。"
                },
                {
                    "paragraph": "君王一顾盻，选色献蛾眉。列戟十八年，未曾辄迁移。"
                },
                {
                    "paragraph": "大臣小喑鸣，谪窜天南垂。长沙不足舞，贝锦且成诗。",
                    "zhushu": "齐贤曰：唐室志：唐元宗尝潜龙于兴庆宫，及即位，兴庆池尝有一小龙出游宫外御沟水中，奇状蜿蜒。后幸蜀前一夕，其龙自池中御索云望西南去，环列之士率共观之。及上至嘉陵江，乘舟将度，见一小龙翼舟而进，上谓左右曰：此吾兴庆池中龙也。命以酒沃酧，上亲自祝之，龙乃自水中振鬛而去。史记曰：诸侯朝天子。于天子之所立宅舍曰邸。汉宫典职曰：丹漆地。故称丹墀。毛诗：萋兮斐兮。成是贝锦。士赟曰：书东西垂。注：垂是远方之名。"
                },
                {
                    "paragraph": "佐郡浙江西，病闲绝驱驰。阶轩日苔藓，鸟雀噪簷帷。"
                },
                {
                    "paragraph": "时乘小肩舆，出入畏人知。北宅聊偃憩，欢愉恤惸𡠉。"
                },
                {
                    "paragraph": "羞言梁苑地，烜赫耀旌旗。兄弟八九人，吴秦各分离。"
                },
                {
                    "paragraph": "大贤达机兆，岂独虑安危。小子谢麟阁，鴈行忝肩随。"
                },
                {
                    "paragraph": "令弟字延陵，凤毛出天姿。清英神仙骨，芬馥茝兰蕤。",
                    "zhushu": "齐贤曰：佐郡长史，别驾也。梁孝王筑东苑，得赐天子旌旗，出从千乘万骑，东西驰猎，拟于天子。曲礼曰：五年以长，则肩随之。谢灵运子超宗，有文辞，帝嗟赏，尝谓谢庄曰：超宗殊有凤毛。"
                },
                {
                    "paragraph": "梦得春草句，将非惠连谁？深心紫河车，与我特相宜。"
                },
                {
                    "paragraph": "金膏犹罔象，玉液尚磷缁。伏枕寄宾馆，宛同清漳湄。"
                },
                {
                    "paragraph": "药物多见馈，珍羞亦兼之。谁道溟渤深，犹言浅恩慈。"
                },
                {
                    "paragraph": "鸣蝉游子意，促织念归期。",
                    "zhushu": "齐贤曰：梦得春草句。紫河车，并见前卷。"
                },
                {
                    "paragraph": "骄阳何火赫，海木栎龙龟。"
                },
                {
                    "paragraph": "百川尽凋枯，舟檝阁中逵。策马摇凉月，通宵出郊圻。"
                },
                {
                    "paragraph": "泣别目眷眷，伤心步迟迟。愿言保明德，王室伫清夷。"
                },
                {
                    "paragraph": "掺袂何所道？援毫投此辞。",
                    "zhushu": "齐贤曰：尔雅：九达谓之逵。",
                    "type": 2
                },
                {
                    "paragraph": "别储邕之剡中",
                    "type": 2
                },
                {
                    "paragraph": "借问剡中道，东南指越乡。舟从广陵去，水入会稽长。"
                },
                {
                    "paragraph": "竹色溪下绿，荷花镜里香。辞若向天姥，拂石卧秋霜。",
                    "zhushu": "齐贤曰：唐剡县，隶越州会稽郡。扬洲，广陵郡。天姥山，见前。",
                    "type": 2
                },
                {
                    "paragraph": "留别金陵诸公",
                    "type": 2
                },
                {
                    "paragraph": "海水昔飞动，三龙纷战争。钟山危波澜，倾侧骇奔鲸。"
                },
                {
                    "paragraph": "黄旗一扫荡，割壤开吴京。六代更霸王，遗迹见都城。",
                    "zhushu": "齐贤曰：钟山见前。吴京，金陵也。士赟曰：三龙，魏、蜀、吴也。"
                },
                {
                    "paragraph": "至今秦淮间，礼乐秀群英。地扇邹鲁学，诗腾颜谢名。"
                },
                {
                    "paragraph": "五月金陵西，祖余白下亭。欲寻庐峰顶，先遶汉水行。"
                },
                {
                    "paragraph": "香炉紫烟灭，瀑布落太清。若攀星辰去，挥手缅含清。",
                    "zhushu": "士赟曰：文中子曰：江东，中国之旧土，衣冠礼乐之所就也。永嘉之后，江东贵焉。史货殖传：邹鲁俗好儒，备于礼。汉邹阳传：邹鲁士以经学颜、谢。颜延之、谢灵运、惠连、玄晖诗：远计皆先达。郑玄曰：行者，将行祖祓之祭也。白下，在上元县西北。庐峰，即庐山也。香炉峰在城北，山南山北皆见，其形圆耸，常出云气，故名。",
                    "type": 2
                },
                {
                    "paragraph": "口号",
                    "type": 2
                },
                {
                    "paragraph": "食出野田美，酒临远水倾。东流若未尽，应见别离情。",
                    "zhushu": "齐贤曰：吕氏春秋曰：水泉东流，日夜不休。",
                    "type": 2
                },
                {
                    "paragraph": "金陵酒肆留别",
                    "type": 2
                },
                {
                    "paragraph": "风吹",
                    "zhushu": "一作白门。"
                },
                {
                    "paragraph": "柳花满店香，吴姫压酒劝客尝。"
                },
                {
                    "paragraph": "金陵子弟来相送，欲行不行各尽觞。"
                },
                {
                    "paragraph": "请君试问东流水，别意与之谁短长",
                    "zhushu": "？齐贤曰：百亭在今建康东门外。士赟曰：学者若不见古人用意处，但得其皮毛，所以去之便远。如风吹柳花满店香，若人复能为此句，亦未是太白。至于吴姫压酒劝客尝，压酒字他人亦难及。金陵子弟来相送，欲行不行各尽觞，益不同。请君试问东流水，别意与之谁短长。至此乃真太白妙处，当潜心焉。",
                    "type": 2
                },
                {
                    "paragraph": "金陵白下亭留别",
                    "type": 2
                },
                {
                    "paragraph": "驿亭三杨树，正当白下门。吴烟暝长条，汉水啮古根。"
                },
                {
                    "paragraph": "向来送行处，回首阻笑言。别后若见之，为余一攀翻。",
                    "zhushu": "齐贤曰：唐武徳九年，更金陵县曰白下县。白下，吴之故都。",
                    "type": 2
                },
                {
                    "paragraph": "别东林寺僧",
                    "type": 2
                },
                {
                    "paragraph": "东林送客处，月出白猿啼。笑别庐山远，何烦过虎溪。",
                    "zhushu": "齐贤曰：东林寺在庐山之南五里许，与西林寺相隣，规制广寰，若一大县。水石深怪，古迹无穷。东林三门内有小渠，名曰虎溪，远师送客，未尝过溪。西林即永法师所居，规制稍不及东林。",
                    "type": 2
                },
                {
                    "paragraph": "窜夜郎于乌江留别宗十六璟",
                    "type": 2
                },
                {
                    "paragraph": "君家全盛日。台鼎何陆离。斩鼇翼娲皇。炼石补天维。"
                },
                {
                    "paragraph": "一回日月顾。三入凤凰池。失势青门傍。种瓜复几时。"
                },
                {
                    "paragraph": "犹会众宾客。三千光路歧。皇恩雪愤懑。松栢含荣滋。",
                    "zhushu": "齐贤曰：晋志：在天为三台，在人为三公。李善曰：陆离，参差众貌。许慎云：美好貌。青门，乃长安霸城门。汉书：邵平，故秦东陵侯，秦破，为布衣，贫，种瓜于长安城东，美瓜，故世俗谓之东陵瓜，从邵平以为名也。"
                },
                {
                    "paragraph": "我非东床人。令姊忝齐眉。浪迹未出世。空名动京师。过遭云罗解。翻谪夜郎悲。拙妻莫邪剑。及比二龙随。惭君湍波苦。千里远从之。白帝晓猿断。黄牛过客迟。遥瞻明月峡，西去益相思。",
                    "zhushu": "齐贤曰：太白上安州裴长史书云：楚有七泽，遂来睹焉。而许相公家见招，妻以孙女，便憩迹于此。至移三霜，则题中所谓别宗十六者，疑误也。莫耶、二龙剑事，及白帝城、明月峡，见前。黄牛峡、𨽻峡州白崖间，有石如人形，如牛形，皆黄色，有黄牛庙，阅其碑，或云土星见形也。",
                    "type": 2
                },
                {
                    "paragraph": "留别龚处士",
                    "type": 2
                },
                {
                    "paragraph": "龚子栖闲地，都无人世喧。柳深陶令宅，竹暗辟疆园。"
                },
                {
                    "paragraph": "我去黄牛峡，遥愁白帝猿。赠君卷葹草，心断竟何言。",
                    "zhushu": "齐贤曰：葹草，诗谓之卷耳，尔雅谓之苓耳。",
                    "type": 2
                },
                {
                    "paragraph": "赠别郑判官",
                    "type": 2
                },
                {
                    "paragraph": "窜逐勿复哀。惭君问寒灰。浮云本无意。吹落章华台。"
                },
                {
                    "paragraph": "远别泪空尽。长愁心已摧。二年吟泽畔。顦顇几时回。",
                    "zhushu": "齐贤曰：屈原放游江潭，行吟泽畔，颜色顦顇，形容枯槁。",
                    "type": 2
                },
                {
                    "paragraph": "黄鹤楼送孟浩然之广陵",
                    "type": 2
                },
                {
                    "paragraph": "故人西辞黄鹤楼。烟花三月下杨州。孤帆远影碧空尽，唯见长江天际流。",
                    "zhushu": "齐贤曰：黄鹤楼在邠州。",
                    "type": 2
                },
                {
                    "paragraph": "将游衡岳过汉阳双松亭留别族弟浮屠谈皓",
                    "type": 2
                },
                {
                    "paragraph": "秦欺赵氏璧，却入邯郸宫。本是楚家玉，还来荆山中。"
                },
                {
                    "paragraph": "丹彩㵼沧溟，清辉凌白虹。青蝇一相点，流落此时同。",
                    "zhushu": "齐贤曰：蔺相如全璧归赵事，见三卷。邯郸，县名，属赵国。白虹，天也。士赟曰：诗笺：青蝇之为虫，污白使黑，污黑使白，喻佞人能变乱善恶也。"
                },
                {
                    "paragraph": "卓绝道门秀，谈玄乃支公。延萝结幽居，翦竹绕芳丛。"
                },
                {
                    "paragraph": "凉花拂户牖，天籁鸣虚空。忆我初来时，葡萄开景风。"
                },
                {
                    "paragraph": "今兹大火落，秋叶黄梧桐。水色梦沅湘，长沙去何穷。"
                },
                {
                    "paragraph": "寄书访衡峤，但与南飞鸿。",
                    "zhushu": "齐贤曰：髙逸沙门传：支遁居会稽，晋哀帝钦其风采，遣中使至东溯。支遁遂辞丘壑，髙步天色。风土记：夏至，景风至。大火落。七月也。衡峤。衡岳也。",
                    "type": 2
                },
                {
                    "paragraph": "留别贾舍人至二首",
                    "type": 2
                },
                {
                    "paragraph": "大梁白云起，飘飖来南洲。徘徊苍梧野，十见罗浮秋。"
                },
                {
                    "paragraph": "鳌挟山海倾，四溟扬洪流。意欲托孤鴈，从之摩天游。"
                },
                {
                    "paragraph": "凤苦道路难，翶翔还昆丘。不肯衔我去，哀鸣惭不留。",
                    "zhushu": "齐贤曰：归藏启筮曰：有白云起自苍梧，入于大梁。四溟者，即四海也。罗浮山及昆丘事见前。"
                },
                {
                    "paragraph": "远客谢主人，明珠难暗投。拂试倚天剑，西登岳阳楼。"
                },
                {
                    "paragraph": "长啸万里风，扫清胸中忧。谁念刘越石，化为绕指柔。",
                    "zhushu": "齐贤曰：邹阳曰：明月之珠，以暗投人于道。众莫不按剑相视。岳阳楼在岳阳城上，正对君山。刘越石诗：何忆百炼刚，化为绕指柔。"
                },
                {
                    "paragraph": "其二"
                },
                {
                    "paragraph": "秋风吹胡霜，凋此簷下芳。折芳怨岁晚，离别凄以伤。"
                },
                {
                    "paragraph": "谬攀青𤨏贤，延我于此堂。君为长沙客，我独之夜郎。"
                },
                {
                    "paragraph": "劝此一杯酒，岂惟道路长。割珠两分赠，寸心久不忘。"
                },
                {
                    "paragraph": "何必儿女仁，相看泪成行。",
                    "zhushu": "齐贤曰：师古曰：青𤨏者，刻为连𤨏文而青涂也。士赟曰：青𤨏，天子之门制也。",
                    "type": 2
                },
                {
                    "paragraph": "渡荆门送别",
                    "type": 2
                },
                {
                    "paragraph": "渡远荆门外，来从楚国游。山随平野尽，江入大荒流。"
                },
                {
                    "paragraph": "月下飞天镜，云生结海楼。仍怜故乡水，万里送行舟。",
                    "zhushu": "齐贤曰：荆门军有山名荆门，蜀之诸山，至此不复见矣。成都有万里桥。士赟曰：史天官书：海傍蜃气象楼台，旷野气成宫阙。",
                    "type": 2
                },
                {
                    "paragraph": "闻李太尉大举秦兵百万出征东南，懦夫请缨，冀申一割之用，半道病还，留别金陵崔侍御十九韵",
                    "type": 2
                },
                {
                    "paragraph": "秦出天下兵，蹴踏燕赵倾。黄河饮马竭，赤羽连天明。"
                },
                {
                    "paragraph": "太尉仗旄龯，云骑绕彭城。三军授号令，千里肃雷霆。"
                },
                {
                    "paragraph": "凾谷绝飞鸟，武闗拥连营。意在斩巨鼇，何论鲙长鲸。",
                    "zhushu": "齐贤曰：関中皆三秦之地。汉百官公卿表：太尉，秦官。应劭曰：自上安下曰尉，武官悉以为称。尚书牧誓云：王左杖黄龯，右秉白旄。唐徐州彭城郡，治彭城县。唐书：李光弼加太尉、中书令，兼侍中、河南副元帅，知河南、淮东西、山南东、荆南五道节度行营事，镇泗州，帝赋诗以饯，遂疾驱入徐州，朝义走。寳应元年，进封临淮郡王。函谷，在唐陜州灵寳县界。桃林塞、武関，在商州商洛县。"
                },
                {
                    "paragraph": "恨无左车略，多愧鲁连生。拂剑照严霜，雕戈鬘",
                    "zhushu": "谟官切。长发也。"
                },
                {
                    "paragraph": "胡缨。"
                },
                {
                    "paragraph": "愿雪会稽耻，将期报恩荣。半道谢病还，无因东南征。"
                },
                {
                    "paragraph": "亚夫未见顾，剧孟阻先行。天夺壮士心，长吁别吴京。",
                    "zhushu": "齐贤曰：汉书：赵王陈余闻汉且袭之，聚兵井陉口。李左车说余，绝其粮道，深沟髙垒，勿与战。余不听。韩信引兵出井陉口，斩成安君，泜水上，擒赵王歇。搆生得李左车者千金。顷之，缚至，信解其缚而师事之。鲁仲连事见二卷。吴京、建康也。"
                },
                {
                    "paragraph": "金陵遇太守，倒屣相逢迎。群公咸祖饯，四座罗朝英。"
                },
                {
                    "paragraph": "初发临沧观，醉栖征虏亭。旧国见秋月，长江流寒声。"
                },
                {
                    "paragraph": "帝车信回转，河汉复纵横。孤凤向西海，飞鸿辞北溟。"
                },
                {
                    "paragraph": "因之出廖廓，挥手谢公卿。",
                    "zhushu": "齐贤曰：舆地志：秣陵新亭尤有远望楼，又名劳劳楼，后改名临沧观。丹阳记曰：征虏亭，太安中，征虏将军谢安立，因名。",
                    "type": 2
                },
                {
                    "paragraph": "别韦少府",
                    "type": 2
                },
                {
                    "paragraph": "西出苍龙门，南登白鹿原。欲寻商山皓，犹恋汉皇恩。"
                },
                {
                    "paragraph": "水国远行迈，仙经深讨论。洗心向秋月，清耳敬亭猿。",
                    "zhushu": "齐贤曰：商山四皓，见前。"
                },
                {
                    "paragraph": "筑室在人境，闭关无世喧。多君枉髙驾，赠我以微言。"
                },
                {
                    "paragraph": "交乃意气合，道因风雅存。别离有相思，瑶瑟与金樽。",
                    "zhushu": "齐贤曰：师古曰：多，犹重也。",
                    "type": 2
                },
                {
                    "paragraph": "南陵别儿童入京",
                    "type": 2
                },
                {
                    "paragraph": "白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。"
                },
                {
                    "paragraph": "髙歌取醉欲自慰，起舞落日争光辉。游说万乘苦不早，着鞭跨马涉远道。"
                },
                {
                    "paragraph": "会稽愚妇轻买臣，余亦辞家西入秦。仰天大笑出门去，我軰岂是蓬蒿人。",
                    "zhushu": "齐贤曰：朱买臣妻事见前。",
                    "type": 2
                },
                {
                    "paragraph": "别山僧",
                    "zhushu": "泾县作。",
                    "type": 2
                },
                {
                    "paragraph": "何处名僧到水西，乘舟弄月宿泾溪。平明别我上山去，手携金策踏云梯。"
                },
                {
                    "paragraph": "腾身转觉三天近，举足回看万岭低。谑浪肯居支遁下，风流还与远公齐。"
                },
                {
                    "paragraph": "此度别离何日见，相思一夜暝猿啼。",
                    "zhushu": "齐贤曰：泾溪，隶泾县，属宣州。支遁，字道林，远法师，居庐山东林寺。士赟曰：道书自初一气而分二气，是为三天。一气大罗天，三气清微天、禹余天、太赤天，即乙清、上清、太清之三境也。",
                    "type": 2
                },
                {
                    "paragraph": "赠别王山人归布山",
                    "type": 2
                },
                {
                    "paragraph": "王子析道论，微言破秋毫。还归布山隐，兴入天云高。"
                },
                {
                    "paragraph": "尔去安可迟，瑶草恐衰歇。我心亦怀归，屡梦松上月。"
                },
                {
                    "paragraph": "傲然遂独往，长啸开岩扉。林壑久已芜，石道生蔷薇。"
                },
                {
                    "paragraph": "愿言弄笙鹤。岁晚来相依。",
                    "zhushu": "齐贤曰：山海经：姑瑶之山，帝女死焉，化为瑶草，服之者媚于人。",
                    "type": 2
                },
                {
                    "paragraph": "江夏别宋之悌",
                    "type": 2
                },
                {
                    "paragraph": "楚水清若空，遥将碧海通。人分千里外，兴在一杯中。"
                },
                {
                    "paragraph": "谷鸟吟晴日，江猿啸晚风。平生不下泪，于此泣无穷。",
                    "zhushu": "齐贤曰：陆羽曰：楚水第一，晋水第二，吴水第三，是谓三泉。"
                }
            ]
        },
        {
            "name": "李太白诗卷之十六",
            "paragraphs": [
                {
                    "paragraph": "李太白诗卷之十六",
                    "type": 1
                },
                {
                    "paragraph": "送",
                    "type": 2
                },
                {
                    "paragraph": "南阳送客",
                    "type": 2
                },
                {
                    "paragraph": "斗酒勿为薄，寸心贵不忘。坐惜故人去，偏令游子伤。"
                },
                {
                    "paragraph": "离颜怨芳草，春思结垂杨。挥手再三别，临岐空断肠。",
                    "zhushu": "士赟曰：论语久要不忘平生之言。",
                    "type": 2
                },
                {
                    "paragraph": "送张舍人之江东",
                    "type": 2
                },
                {
                    "paragraph": "张翰江东去，正值秋风时。天清一鴈远，海阔孤㠶迟。"
                },
                {
                    "paragraph": "白日行欲暮，沧波杳难期。吴洲如见月，千里幸相思。",
                    "zhushu": "齐贤曰：张翰事见前卷。",
                    "type": 2
                },
                {
                    "paragraph": "送王屋山人魏万还王屋",
                    "zhushu": "并序。",
                    "type": 2
                },
                {
                    "paragraph": "王屋山人魏万云：自嵩宋沿吴相送，数千里不遇，乘兴游台越，经永嘉，观谢公石门，后于广陵相见。美而爱文好古，浪迹方外，因述其行而赠是诗。",
                    "zhushu": "一作见。王屋山人魏万云：自嵩历兖，游梁入吴，计程三千里，相访不遇。因下江东，寻诸名山，往复百越。后于广陵一面，遂乘兴共过金陵。此公爱奇好古，独岀物表，因述其行李，有此诗。"
                },
                {
                    "paragraph": "仙人东方生，浩荡弄云海。沛然乘天游，独往失所在。"
                },
                {
                    "paragraph": "魏侯继大夕，本家聊摄城。卷舒入元化，迹与古贤并。",
                    "zhushu": "齐贤曰：东方朔暂之紫泥之海，见二卷。杜预曰：聊，摄，齐西界，平原聊县东北有摄城。"
                },
                {
                    "paragraph": "十三弄文史，挥笔如振绮。辩折田巴生，心齐鲁连子。"
                },
                {
                    "paragraph": "西涉清洛源，颇惊人世喧。采秀卧王屋，因窥洞天门。"
                },
                {
                    "paragraph": "朅来游嵩峰，羽客何双双。朝携月光子，暮宿玉女窗。"
                },
                {
                    "paragraph": "鬼谷上窈窕，龙潭下奔潨。",
                    "zhushu": "齐贤曰：东方朔书曰：年十三学书，三冬，文史足用。唐王屋县隷河南府，有王屋山、嵩山。唐隶河南登封县。鬼谷先生，晋平公时人，隐居鬼谷，因以为号。先生姓王名刚。苏秦、张仪从之学，学成归，先生与一只履，化为犬以引二子，即日到秦。徐广曰：颕川阳城有鬼谷，嵩山嵩阳观西有龙潭。士赟曰：鲁连子曰：齐之辩者曰田巴，辩于徂丘而议于稷下，毁五帝，罪三王，一日而服千人。有徐易弟子曰鲁连，谓劫曰：臣愿当田子侯。不取复说。于是往见而请曰：今楚军南，赵伐高唐，亡在朝夕。今臣将罢南阳之师，还高唐之兵，所贵谈说，此之谓也。如先生之言，有似是者，人皆恶之。田巴于是杜口易业，终身不谈。潨音丛，毛诗笺云：水会也。说文：小水入大水。"
                },
                {
                    "paragraph": "东浮汴河水，访我三千里。"
                },
                {
                    "paragraph": "逸兴满吴云，飘飖淛江汜。挥手杭越间，章台望潮还。"
                },
                {
                    "paragraph": "涛卷海门石，云横天际山。白马走素车，雷奔骇心颜。",
                    "zhushu": "齐贤曰：浙江汜杭，今之临安，浙之西；越州，今绍兴府，浙之东，接亭在焉。"
                },
                {
                    "paragraph": "遥闻会稽美，且度耶溪水。万壑与千岩，峥嵘镜湖里。"
                },
                {
                    "paragraph": "秀色不可名，清挥满江城。人游月边去，舟在空中行。"
                },
                {
                    "paragraph": "此中久延伫，入剡寻王许。笑读曹娥碑，沈吟黄绢语。"
                },
                {
                    "paragraph": "天台连四明，日入向国清。五峰转月色，百里行松声。"
                },
                {
                    "paragraph": "灵溪咨沿越，华顶殊超忽。石梁横青天，侧足履半月。",
                    "zhushu": "齐贤曰：世说：顾长康从会稽还，人问山川之美，顾云：千岩竞秀，万壑争奇耶？溪见前。许迈移临安，入西山，改名玄义之。曹娥，上虞人，父时迎神，泳涛而上，为水所淹，不得尸。娥年十四，乃投瓜于江，祝父在此，瓜当沉。旬有七日，瓜沉，娥遂投江而死。县令度尚为改葬作碑。蔡邕过吴，读碑文，以为诗人之伦，因刻石傍作八字云：黄绢幼妇外孙。虀曰：曹操与杨修共读之。修先悟操行三千里，方悟为绝妙好辞。四字。天台赋云：过灵溪而一跃。僧惠虚，姓陈，居天台国清寺。与同侣游山戏，过石桥，水峻苔滑，悬流万仞，下不见底。众皆股栗不行，惠虚独超然而过。径上石壁外，微有小径，遂见宫阙，连亘十里许。其门题曰会真府，左曰金庭宫，右曰同伯宫，皆金楼玉窗，高百余尺。孔灵符会稽记曰：赤城山有石桥悬度。"
                },
                {
                    "paragraph": "眷然思永嘉，不惮海路賖。挂席历海峤，回瞻赤城霞。"
                },
                {
                    "paragraph": "赤城渐微没，孤屿前峣兀。水续万古流，亭空千霜月。",
                    "zhushu": "齐贤曰：唐温州永嘉郡，谢灵运岀为永嘉守，郡有名山水，肆意游遨，徧历诸县，所至辄为诗咏，以致其意，故有登临海峤，初发强中作。会稽记曰：赤城山，山色皆赤，状似云霞。"
                },
                {
                    "paragraph": "缙云川谷难，石门最可观。瀑布挂北斗，莫穷此水端。"
                },
                {
                    "paragraph": "喷壁洒素雪，空蒙生昼寒。却思恶溪去，事惧恶溪恶。"
                },
                {
                    "paragraph": "咆哮七十滩，水石相喷薄。路创李北海，岩开谢康乐。"
                },
                {
                    "paragraph": "松风和猿声，搜索连洞壑。径出梅花桥，双溪纳归潮。"
                },
                {
                    "paragraph": "落㠶金华岸，赤松若可招。",
                    "zhushu": "齐贤曰：唐处州缙云县。谢灵运有登石门最高顶诗。又灵运游名山志曰：石门开六处，石门溯水上入两山，开两边石壁，右边石岩，下临涧水。南史：褚伯玉，钱塘人，往剡居瀑布山。丽水县东十里有恶溪，多水怪。太白自注：李邕昔为括州，开此岭路。又曰：恶溪。有谢康乐题诗处。婺州金华县有金华山，金华有赤松涧，人见赤松子安期先生于此。"
                },
                {
                    "paragraph": "沈约八咏楼，城西孤岧嶤。"
                },
                {
                    "paragraph": "岧嶤四荒外，旷望群川会。云卷天地开，波连浙西大。"
                },
                {
                    "paragraph": "乱流新安口，北指严光瀬。钓台碧云中，邈与苍岭对。"
                },
                {
                    "paragraph": "稍稍来吴都，徘徊上姑苏。烟绵横九疑，漭",
                    "zhushu": "水大貌。"
                },
                {
                    "paragraph": "荡见五湖。"
                },
                {
                    "paragraph": "目极心更远，悲歌但长吁。",
                    "zhushu": "齐贤曰：南史：沈约，字休文，吴郡人，为枣阳太守。郡有沈约八咏楼，又有新安江水至清浅诗。苏州吴郡治吴县，五湖，即震泽，见前。士赟曰：师古曰：戎狄荒服，故曰四荒，言其恍惚去来无常也。苍岭，在台州仙居县西北五十里，高五千丈。"
                },
                {
                    "paragraph": "回桡楚江滨，挥策杨子津。"
                },
                {
                    "paragraph": "身着日本裘，",
                    "zhushu": "裘。则朝卿所赠日本布为之。"
                },
                {
                    "paragraph": "昻藏出风尘。五月造我语，知非佁儗人。"
                },
                {
                    "paragraph": "相逢乐无限，氷石日在眼。徒千五诸侯，不致百金产。"
                },
                {
                    "paragraph": "吾反杨子云，弦歌播清芬。虽为江宁宰，好与山公群。"
                },
                {
                    "paragraph": "乘兴但一行，且知我爱君。君来几何时，仙台应有难。"
                },
                {
                    "paragraph": "东窗绿玉树，定长三五枝。至今天坛人，当笑尔归迟。"
                },
                {
                    "paragraph": "我苦惜远别，茫然使心悲。黄河若不断，白首长相思。",
                    "zhushu": "齐贤曰：日本去京师万四千里。",
                    "type": 2
                },
                {
                    "paragraph": "送当涂赵少府赴长芦",
                    "type": 2
                },
                {
                    "paragraph": "我来杨都市，送客回轻舠。因夸楚太子，便睹广陵涛。"
                },
                {
                    "paragraph": "仙尉赵家玉， 英风凌四豪。维舟至长芦， 目送烟云高。"
                },
                {
                    "paragraph": "摇扇对酒楼， 持袂把蟹螯。前途傥相思， 登岳一长谣。",
                    "zhushu": "齐贤曰：杨都，扬州。士赟曰：汉书游侠传：信陵、平原、孟尝、春申游诸侯者，以四豪为称首。",
                    "type": 2
                },
                {
                    "paragraph": "送友人寻越中山水",
                    "type": 2
                },
                {
                    "paragraph": "闻道稽山去，偏宜谢客才。千岩泉洒落，万壑树萦回。"
                },
                {
                    "paragraph": "东海横秦望，西陵遶越台。湖清霜镜晓，涛白雪山来。"
                },
                {
                    "paragraph": "八月枚乘笔，三吴张翰杯。此中多逸兴，早晚向天台。",
                    "zhushu": "齐贤曰：会稽记：秦望山在州城正南。史记：始皇登之，望南海、西陵，与浙江亭相对，乃钱塘会稽津渡处。晋张翰任心自适，不求当世。或谓之曰：卿乃可纵遇一时，偏不为身后名邪？答曰：使我有身后名，不如即时一杯酒。天台山在合州。士赟曰：越台即越王台，图经云：在种山，今在卧龙之西。",
                    "type": 2
                },
                {
                    "paragraph": "送族弟凝之滁求婚崔氏",
                    "type": 2
                },
                {
                    "paragraph": "与尔情不浅，忘筌已得鱼。玉台挂宝镜，持此意何如。"
                },
                {
                    "paragraph": "坦腹东床下，由来志气疏。遥知向前路，掷菓定盈车。",
                    "zhushu": "齐贤曰：庄子：筌者，所以求鱼也，得鱼而忘筌。潘安仁至美，每行，老妪以菓掷之满车。",
                    "type": 2
                },
                {
                    "paragraph": "送友人游梅湖",
                    "type": 2
                },
                {
                    "paragraph": "送君游梅湖，应见梅花发。有使寄我来，无令红芳歇。"
                },
                {
                    "paragraph": "暂行新林浦，定醉金陵月。莫惜一鴈书，音尘坐胡越。",
                    "zhushu": "齐贤曰：汉书，帝思苏武，使谓单于，天子射上林，得鴈足系帛。士赟曰：陆凯与范晔相善，自至南，寄梅花一枝，寄长安，与复诗曰：新梅逢驿使，寄与陇头人。自远回所有，聊赠一枝春。",
                    "type": 2
                },
                {
                    "paragraph": "送崔十二游天竺寺",
                    "type": 2
                },
                {
                    "paragraph": "还闻天竺寺，梦想怀东越。毎年海树霜，桂子落秋月。"
                },
                {
                    "paragraph": "送君游此地，已属流芳歇。待我来岁行，相随浮溟渤。",
                    "zhushu": "齐贤曰：钱塘诸寺，天竺最盛。山有一门，南北相望，而上下两天竺寺。",
                    "type": 2
                },
                {
                    "paragraph": "送杨山人归天台",
                    "type": 2
                },
                {
                    "paragraph": "客有思天台，东行路超忽。涛落浙江秋，沙明浦阳月。"
                },
                {
                    "paragraph": "今游方厌楚，昨梦先归越。且尽秉烛欢，无辞凌晨发。"
                },
                {
                    "paragraph": "我家小阮贤，剖竹赤城边。诗人多见重，官烛未曾然。"
                },
                {
                    "paragraph": "兴引登山屐，情催泛海船。石桥如可度，携手弄云烟。",
                    "zhushu": "齐贤曰：郦长善水经注云：浦阳江水，导源乌阳县，而经上虞县。小阮乃籍兄熙子咸也。汉书：巴祗为扬州刺史，在官不迎妻子，夜与士对坐，暗中不然官烛。谢灵运寻山涉岭，必造幽峻，岩嶂数十里，莫不备尽登蹑。尝着木屐，上山则去其前齿，下山则去其后齿。有游赤石进帆海诗。",
                    "type": 2
                },
                {
                    "paragraph": "送温处士归黄山白鹅峰旧居",
                    "type": 2
                },
                {
                    "paragraph": "黄山四千仞，三十二莲峰。丹崖夹石柱，菡蓞金芙蓉。"
                },
                {
                    "paragraph": "伊昔升绝顶，下窥天目松。仙人炼玉处，羽化留余踪。",
                    "zhushu": "齐贤曰：黄山隷，宣州。图经云：黄帝与浮丘仙人炼丹于此。尔雅：荷，芙蕖，其华菡蓞，其实莲，其根藕。天目山，在临安西五十里，高三千九百丈，周回八百里，乃神仙所居，有三十六佩。太平寰宇记：天山有两湖，若左右目，故曰天目。士赟曰：晋书：许迈徧游名山采药，莫测所终，好道者皆谓之羽化也。"
                },
                {
                    "paragraph": "亦闻温伯雪，独往今相逢。采秀辞五岳，攀岩历万重。"
                },
                {
                    "paragraph": "归休白鹅岭，渴饮丹砂井。凤吹我时来，云车尔当整。"
                },
                {
                    "paragraph": "去去陵阳东，行行芳桂丛。回溪十六度，碧嶂尽晴空。"
                },
                {
                    "paragraph": "他日还相访，乘桥蹑彩虹。",
                    "zhushu": "齐贤曰：白鹅岭在黄山。庄子：温伯雪舍于鲁。仲尼见之而不言。子路问，仲尼曰：夫人者。目击而道存矣。",
                    "type": 2
                },
                {
                    "paragraph": "送方士赵叟之东平",
                    "type": 2
                },
                {
                    "paragraph": "长桑晚洞视，五藏无全牛。赵叟得秘诀，还从方士游。"
                },
                {
                    "paragraph": "西过获麟台，为我吊孔丘。念别复怀古，澘然空泪流。",
                    "zhushu": "齐贤曰：庄子：庖丁曰：始吾之解牛之时，所见无非牛者，三年之后，未尝见全牛也。方今之时，臣以神遇，而不以目视。获麟台在鲁国西。士赟曰：史记，扁鹊者，渤海郑人也，姓秦氏，名越人。少时为人舍长，舍客长桑君过，扁鹊独奇之，尝谨遇之。长桑君亦知扁鹊非常人，岀入十余年，乃呼扁鹊私坐，间与语曰：我有禁方，年老欲传与公。公母泄。扁鹊曰：敬诺。乃出其怀中药与扁鹊：饮是以上池之水，三十日当知物矣。乃悉取其禁方书，尽与扁鹊，忽然不见，殆非人也。扁鹊以其言饮药三十日，视垣见一方人，以此视病，尽见五臓症结，特以诊脉为名耳。",
                    "type": 2
                },
                {
                    "paragraph": "送韩准裴政孔巢父还山",
                    "zhushu": "鲁中。",
                    "type": 2
                },
                {
                    "paragraph": "猎客张兔𦊨，不能挂龙虎。所以青云人，高歌在岩户。"
                },
                {
                    "paragraph": "韩生信英彦，裴子舍清真。孔矦复秀出，俱与云霞亲。"
                },
                {
                    "paragraph": "峻节凌远松，同衾卧盘石。斧冰漱寒泉，三子同二屐。",
                    "zhushu": "士赟曰：盘，大石也。"
                },
                {
                    "paragraph": "时时或乘兴，往往云无心。出山揖牧伯，长啸轻衣簮。"
                },
                {
                    "paragraph": "昨宵梦里还，云弄竹溪月。今辰鲁东门，怅饮与君别。"
                },
                {
                    "paragraph": "雪崖滑去马，萝径迷归人。相思若烟草，历乱无冬春。",
                    "zhushu": "齐贤曰：尚书周官曰：外有州牧侯伯。陆机演连珠曰：顿网探云，不能招龙；振网罗云，不必招凤。是以巢箕之叟，不盻丘园之弊；洗耳之民，不发传岩之梦。此诗首四句意出于此。",
                    "type": 2
                },
                {
                    "paragraph": "送杨少府赴选",
                    "type": 2
                },
                {
                    "paragraph": "大国置衡镜，准平天地心。群贤无邪人，朗鉴穷情深。"
                },
                {
                    "paragraph": "吾君咏南风， 衮冕弹鸣琴。时泰多美士，京国会缨簮。"
                },
                {
                    "paragraph": "山苗落磵底，幽松出高岑。",
                    "zhushu": "齐贤曰：礼记：舜作五弦之琴，以歌南风。士赟曰：三礼图：衮冕，垂白珠，十有二旒，以组为缨，色如绶，黈广充耳，玉簮导板，黄金饰。周制，冕有纽。"
                },
                {
                    "paragraph": "夫子有盛才，主司得球琳。"
                },
                {
                    "paragraph": "流水非郑曲，前行遇知音。衣工剪绮绣，一悮伤千金。"
                },
                {
                    "paragraph": "何惜刀尺余， 不裁寒女衾。我非弹冠者，感别但开襟。"
                },
                {
                    "paragraph": "空谷无白驹，贤人岂悲吟。大道安弃物，时来或招寻。"
                },
                {
                    "paragraph": "尔见山吏部，当应无陆沈。",
                    "zhushu": "齐贤曰：汉书王吉传：吉与贡禹为友。世称王阳在位。贡公弹冠。言其取舍同也。师古曰：弹冠者。言人仕也。毛诗：皎皎白驹。在彼空谷。山涛为吏部。所甄拔人物。各为题目。时称山公启事。庄子陆沈注：人中隐者。譬如无水而沉。",
                    "type": 2
                },
                {
                    "paragraph": "对雪奉饯任城六父秩满归京",
                    "type": 2
                },
                {
                    "paragraph": "龙虎谢鞭策，鹓鸾不司晨。君看海上鹤，何似笼中鹑。"
                },
                {
                    "paragraph": "独用天地心，浮云乃吾身。虽将簮组狎，若与烟霞亲。",
                    "zhushu": "齐贤曰：蔡衡曰：凡象凤者有五：多赤色者凤，多青色者鸾，多黄色者鹓，多紫色者鷟，多白色者鹄。此鸟多青，乃鸾，非凤也。"
                },
                {
                    "paragraph": "季父有英风，白眉超常伦。一官即梦寐，脱屣归西秦。"
                },
                {
                    "paragraph": "窦公敞华筵，墨客尽来臻。燕歌落胡鴈，郢曲回阳春。"
                },
                {
                    "paragraph": "征马百度嘶，游车动行尘。踌躇未忍去，恋此四座人。"
                },
                {
                    "paragraph": "饯离驻高驾，惜别空慇懃。何时竹林下，更与步兵邻。",
                    "zhushu": "齐贤曰：白眉、阳春、白雪事，并见前卷。士赟曰：燕歌行，古乐府名。",
                    "type": 2
                },
                {
                    "paragraph": "鲁郡尧祠送吴五之瑯琊",
                    "type": 2
                },
                {
                    "paragraph": "尧没三千岁，青松古庙存。送行奠桂酒，拜舞清心魂。"
                },
                {
                    "paragraph": "日色促归人，连歌倒芳樽。马嘶俱醉起，分手更何言。",
                    "zhushu": "齐贤曰：兖州鲁郡有尧庙。士赟曰：左传：心之精爽谓魂魄。",
                    "type": 2
                },
                {
                    "paragraph": "鲁郡尧祠送窦明府薄华还西京",
                    "zhushu": "时久病初起作。",
                    "type": 2
                },
                {
                    "paragraph": "朝策犁眉䯄，举鞭力不堪。强扶愁疾向何处，角巾微服尧祠南。"
                },
                {
                    "paragraph": "长杨扫地不见日，石门喷作金沙潭。笑夸故人指绝境，山光水色青于蓝。",
                    "zhushu": "齐贤曰：尔雅：黄马黑喙曰䯄。"
                },
                {
                    "paragraph": "庙中往往来击鼓，尧本无心尔何苦。门前长跪双石人，有女如花日歌舞。"
                },
                {
                    "paragraph": "银鞍绣毂往复回，簸林蹶石鸣风雷。远烟空翠时明灭，白鸥历乱长飞雪。"
                },
                {
                    "paragraph": "红泥亭子赤阑干，碧流环转青锦湍。深沉百丈洞海底，那知不有蛟龙蟠。",
                    "zhushu": "齐贤曰：西京杂记：晋灵公家甚瑰壮，四角以石人，男女四十余，皆立侍。"
                },
                {
                    "paragraph": "君不见绿珠潭水流东海，绿珠红粉沈光彩。绿珠楼下花满园，今日曾无一枝在。"
                },
                {
                    "paragraph": "昨夜秋声阊阖来，洞庭水落骚人哀。遂将三五少年辈，登高远望形神开。"
                },
                {
                    "paragraph": "生前一笑轻九鼎，魏武何悲铜雀台。",
                    "zhushu": "齐贤曰：石崇绿珠事见前卷魏志注。建安十五年冬，作铜雀台。士赟曰：王褒四子讲德论商歌下注曰：商，秋声也。淮南子天文训曰：凉风至四十五日，阊阖风至。注云：兑卦之风也。"
                },
                {
                    "paragraph": "我歌白云倚窗牖。"
                },
                {
                    "paragraph": "尔闻其声但挥手。长风吹月度海来。遥劝仙人一杯酒。酒中乐酣宵向分。"
                },
                {
                    "paragraph": "举觞酹尧尧可闻。何不令皋繇拥篲横八极。直上青天挥浮云。高阳小饮真𤨏𤨏。"
                },
                {
                    "paragraph": "山公酩酊何如我？竹林七子去道賖。兰亭雄笔安足夸？尧祠笑杀五湖水。"
                },
                {
                    "paragraph": "至今憔悴空荷花。尔向西秦我东越， 暂向瀛洲访金阙。蓝田太白若可期，为余扫洒石上月。",
                    "zhushu": "齐贤曰：徐陵有白云岀峤篇。师古曰：彗，所以扫也。山公酩酊，竹林七贤，事见前。王羲之兰亭序曰：永和九年，岁在癸丑，暮春之初，会于会稽山阴之兰亭，东越，会稽也。汉志：三神山上，黄金银为宫阙。唐京兆府蓝田县。范子计然曰：玉英出蓝田。太白山在武功县南，去长安三百里。士赟曰：尔雅曰：𤨏，𤨏，小也。",
                    "type": 2
                },
                {
                    "paragraph": "金郷送韦八之西京",
                    "type": 2
                },
                {
                    "paragraph": "客自长安来，还归长安去。狂风吹我心，西挂咸阳树。"
                },
                {
                    "paragraph": "此情不可道，此别何时遇？望望不见君，连山起烟雾。",
                    "zhushu": "齐贤曰：汉志。长安县。高帝五年置。惠帝子年初城。六年成。户八万八百。士赟曰：太白此诗。因别友而动怀君之思。可谓身在江海。心存魏阙者矣。",
                    "type": 2
                },
                {
                    "paragraph": "送薛九被谗去鲁",
                    "type": 2
                },
                {
                    "paragraph": "宋人不辨玉， 鲁贱东家丘。我笑薛夫子。胡为两地游？"
                },
                {
                    "paragraph": "黄金消众口，白璧竟难投。梧桐生蒺藜， 绿竹乏佳实。"
                },
                {
                    "paragraph": "凤凰宿谁家？送与群鸡匹。",
                    "zhushu": "齐贤曰：宋人得燕石以为宝，事见前。鲁人不知，孔子以为是东家丘。颜师古曰：美金见毁，众共疑之，数被烧炼，以至销铄。又曰：夜光之璧，以暗投人于道，莫不按剑相盻。诗笺云：凤凰之性，非梧桐不栖，非竹实不食。"
                },
                {
                    "paragraph": "田家养老马。穷士归其门。"
                },
                {
                    "paragraph": "蛾眉笑躄",
                    "zhushu": "音壁。不能行貌。"
                },
                {
                    "paragraph": "者， 宾客去平原。却斩美人首， 三千还骏奔。",
                    "zhushu": "齐贤曰：田子方见老马于道，问其御者，曰：公家之畜，罢而不用，出而鬻之。子方曰：少尽其力，老弃其身，仁者不为也。以束帛赎之。史记：平原君家楼临民家，民家有躄者，槃散行汲，平原君美人居楼上，临见，大笑之。明日，躄者至门，请曰：臣不幸有罢癃之疾，而君之后宫笑臣，臣愿得笑者头。平原君笑应曰：诺。躄者去，君笑曰：此竖子乃欲以一笑之故杀吾美人，不亦甚乎！居岁余，宾客稍稍引去，平原君怪之。门下一人前曰：以君之不杀笑躄者，以君为爱色而贱士，即去耳。于是君乃杀笑躄者美人头，自造门谢焉。门下乃复稍稍来。"
                },
                {
                    "paragraph": "毛公一挺剑， 楚赵两相存。",
                    "zhushu": "齐贤曰：史：秦围邯郸，赵使平原君求救，合从于楚，约与食客文武备者二十人偕，得十九人，余无可取者。有毛遂自荐曰：愿备员而行。平原君与楚合从，言其利害，日岀而言之，日中不决。毛遂按剑历堦而上曰：白起，小竖子耳，率数万之众与楚国战，一战而举鄢郢，再战而烧夷陵，三战而辱王之先人，此百世之怨，而赵之所羞，而王不知，恶合从者为楚，非为赵也。楚王曰：唯唯，谨奉社稷以从。遂谓楚王之左右曰：取鸡狗马之血来。遂奉铜盘而跪进之楚王曰：王当歃血定从，次者吾君，次者遂，遂定从于殿上。"
                },
                {
                    "paragraph": "孟尝悦狡兔， 三窟赖冯谖。",
                    "zhushu": "齐贤曰：史记，孟尝使冯谖收责于薛，谖矫以赐诸民，因烧其劵。长讴到齐，孟尝君见之曰：责毕收乎？曰：收毕矣，以何市而反？谖曰：君云视吾家所寡有者，臣窃计君所寡者义耳，窃以为君市义。君不说。朞年，孟尝君就国于薛，民扶老携幼，迎君道中，君顾冯谖曰：先生所为文市义者，乃今日见之。谖曰：狡兔有三窟，仅得免其死。今君有一窟，未得高枕而卧也。请为君复凿二窟。乃西游梁，谓惠王曰：齐放孟尝君，诸侯先迎之，国富而兵强。于是惠王遣使聘孟尝君。梁使三反，齐王闻之，遣太傅谢君曰：寡人不祥，沉于謟谀之臣，闻罪于君，寡人不足为也。愿君顾先王之宗庙，反国统万人乎？谖戒君曰：愿请先王之祭器，立宗庙于薛。庙成，还报君曰：三窟已就，君姑高枕为乐矣。君为相数十年，无纤芥之祸，谖之计也。"
                },
                {
                    "paragraph": "信陵夺兵符， 为用侯生言。",
                    "zhushu": "士赟曰：史记： 魏公子无忌用侯生计，矫晋鄙兵救赵，事见三卷。"
                },
                {
                    "paragraph": "春申一何愚， 刎首为李园。",
                    "zhushu": "齐贤曰：史记： 楚人李园进女弟于春申君，君即幸之，知其有身。园与其女弟谋，使说君曰：今妾有身而人莫知，诚以君之重，进妾于楚王，王必幸妾，赖天有子男，则是君之子为王也，楚国尽可得。君大然之，乃岀园女弟，谨舍而言之楚王。王召入幸之，遂生子男，立为太子，以园女弟为皇后。楚王贵李园，园用事，恐春申君语泄，欲杀以灭口，而国人无有知者。后楚考烈王卒，李园果先入，伏死士于棘门之内。春申君入棘门，死士刺君，斩其头，投之棘门外，使吏尽灭君之家，而李园女弟所生子者，遂立为幽王。"
                },
                {
                    "paragraph": "贤哉四公子，抚掌黄泉里。借问笑何人，笑人不好士。"
                },
                {
                    "paragraph": "尔去且勿諠，桃李竟何言。沙丘无漂母，谁肯饭王孙。",
                    "zhushu": "齐贤曰：史记沙丘在巨鹿，此沙丘当在鲁。韩信漂母事见前。士赟曰：按此四可，乃是总上之意，盖取平原、孟尝、信陵得士而用其言，故卒能自保。讥春申君不能用朱英之言，而卒受李园之祸，故诗中有春申一何愚之语也。国策曰：春申君相楚二十五年，考烈王病，朱英谓春申君曰：世有无妄之福，又有无妄之祸，今君处无妄之世，以事无妄之主，安不有无妄之人乎？春申君曰：何谓？曰：君相楚二十余年矣，虽名为相国，实楚王也。五子皆相诸侯。今王疾甚，旦暮且崩，太子衰弱，疾而不起，而君相少主，因而代立当国，如伊尹、周公。王长而反政，不即遂南面称孤，因而有楚国。此所谓无妄之福也。李园，国舅也，不为将兵，而阴养死士之日久矣。楚王崩，李园必先入，据本议制，断君命，乘权而杀君以灭口，此所谓无妄之祸也。君先仕臣为郎中，王崩，李园先入，臣请为君刺其胸杀之，此所谓无妄之人也。春申君曰：先生置之勿复言。且李园软弱人也，仆又善之，则何至此？朱英恐，乃亡去。后十七日，考烈王崩，果罹其祸。",
                    "type": 2
                },
                {
                    "paragraph": "单父东楼秋夜送族弟沈之秦",
                    "zhushu": "时凝在席。",
                    "type": 2
                },
                {
                    "paragraph": "尔从咸阳来，问我何劳苦。沭猴而冠不足言，身骑土牛滞东鲁。"
                },
                {
                    "paragraph": "沈弟欲行凝弟留，孤飞一鴈秦云秋。坐来黄叶落四五，北斗已挂西城楼。"
                },
                {
                    "paragraph": "丝桐感人弦亦绝，满堂送君皆惜别。卷帘见月清兴来，疑是山阴夜中雪。"
                },
                {
                    "paragraph": "明日斗酒别，惆怅清路尘。遥望长安日，不见长安人。"
                },
                {
                    "paragraph": "长安宫阙九天上，此地曾经为近臣。一朝复一朝，发白心不改。"
                },
                {
                    "paragraph": "屈原憔悴滞江潭，亭伯流离放辽海。折翮翻飞随转蓬，闻弦虚坠下霜空。"
                },
                {
                    "paragraph": "圣朝久弃青云士，他日谁怜张长公。",
                    "zhushu": "齐贤曰：太白尝供奉翰林。故曰近臣。士赟曰：崔亭伯忤窦宪。出为长岑。事见十卷。白此诗眷。顾宗国之意深矣。",
                    "type": 2
                },
                {
                    "paragraph": "送族弟凝至晏堌单父三十里",
                    "type": 2
                },
                {
                    "paragraph": "雪满原野白，戎装出盘游。挥鞭布猎骑，四顾登高丘。"
                },
                {
                    "paragraph": "兔起马足间，苍鹰下平畴。喧呼相驰逐，取乐销人忧。"
                },
                {
                    "paragraph": "舍此戒禽荒，微声列齐讴。鸣鸡发晏堌，别鴈惊涞清。"
                },
                {
                    "paragraph": "西行有东音，寄与长河流。",
                    "zhushu": "齐贤曰：书：盘游无度。又曰：外作禽荒。说文：讴，歌也。",
                    "type": 2
                },
                {
                    "paragraph": "鲁城北郭曲腰桑下送张子还嵩阳",
                    "type": 2
                },
                {
                    "paragraph": "送别枯桑下，凋叶落半空。我行懵道远，尔独知天风。"
                },
                {
                    "paragraph": "谁念张仲蔚，还依蒿与蓬。何时一杯酒，更与李膺同。",
                    "zhushu": "齐贤曰：三辅决录：张仲蔚，平陵人，所居蓬蒿之下。士赟曰：太白以仲蔚比张子，而以李膺自比耳。"
                },
                {
                    "paragraph": "分𩔗补注李太白诗卷之十六",
                    "type": 2
                }
            ]
        },
        {
            "name": "李太白诗卷之十七",
            "paragraphs": [
                {
                    "paragraph": "李太白诗卷之十七",
                    "type": 1
                },
                {
                    "paragraph": "送",
                    "type": 2
                },
                {
                    "paragraph": "送鲁郡刘长史迁弘农长史",
                    "type": 2
                },
                {
                    "paragraph": "鲁国一杯水，难容横海鳞。仲尼且不敬，况乃寻常人。"
                },
                {
                    "paragraph": "白玉换斗粟，黄金买尺薪。闭门木叶下，始觉秋非春。",
                    "zhushu": "齐贤曰：鲁人以仲尼为东家丘。士赟曰：张协诗：“尺烬重寻桂，红粒贵琼瑶。”良曰：烬，薪也。红粒，米也。一尺之薪，价重于一寻之桂，而米亦重于玉也。淮南子曰：“一叶落而天下知秋。”"
                },
                {
                    "paragraph": "闻君向西迁，地即鼎湖邻。寳镜匣苍藓，丹经埋素尘。"
                },
                {
                    "paragraph": "轩后上天时，攀龙遗小臣。及此留惠爱，庶几风化淳。",
                    "zhushu": "齐贤曰：鼎湖小臣攀龙髯事，见前。"
                },
                {
                    "paragraph": "鲁缟如白烟，五缣不成束。临行赠贫交，一尺重山岳。"
                },
                {
                    "paragraph": "相国齐晏子，赠行不及言。托阴当树李，忘忧当树萱。"
                },
                {
                    "paragraph": "他日见张禄，绨袍怀旧恩。",
                    "zhushu": "齐贤曰：孔安国曰：“缟，白缯。”子夏传云：“五匹为束，三玄二恋，象阴阳。”家语：“孔子去周，老子送之曰：‘富贵者送人以财，仁者送人以言。’晋赵鞅谓阳虎曰：‘树桃李者，夏得其休息，秋得其实焉。’毛诗：“焉得萱草。”注：“萱草令人忘忧。”张禄、范睢也。绨袍恋恋，事见前注。",
                    "type": 2
                },
                {
                    "paragraph": "送族弟单父主簿凝摄宋城主簿，至郭南月桥，却回栖霞山留饮赠之",
                    "type": 2
                },
                {
                    "paragraph": "吾家青萍剑，操割有余闲。往来紏二邑，此去何时还。"
                },
                {
                    "paragraph": "鞍马月桥南，光辉岐路间。贤豪相追饯，却到栖霞山。"
                },
                {
                    "paragraph": "群花散芳园，斗酒开离颜。乐酣相顾起，征马无由攀。",
                    "zhushu": "齐贤曰：青萍，劎名。",
                    "type": 2
                },
                {
                    "paragraph": "鲁郡东石门送杜二甫",
                    "type": 2
                },
                {
                    "paragraph": "醉别复几日，登临徧池台。何时石门路，重有金樽开。"
                },
                {
                    "paragraph": "秋波落泗水，海色明徂徕。飞蓬各自远，且尽手中杯。",
                    "zhushu": "齐贤曰：鲁郡有泗水县。徂徕，山名。士赟曰：杜工部常有诗赠太白曰：“何时一樽酒，重与细论文。”今观此篇，岂一时酬答之诗耶？",
                    "type": 2
                },
                {
                    "paragraph": "鲁郡尧祠送张十四游河北",
                    "type": 2
                },
                {
                    "paragraph": "猛虎伏尺草，虽藏难蔽身。有如张公子，肮脏在风尘。"
                },
                {
                    "paragraph": "岂无横腰剑，屈彼淮阴人。击筑向北燕，燕歌易水滨。"
                },
                {
                    "paragraph": "归来太山上，当与尔为邻。",
                    "zhushu": "齐贤曰：肮脏，髙亢娆直之貌。淮阴少年侮韩信，髙渐离击筑而歌，送荆卿易水上事，见前。",
                    "type": 2
                },
                {
                    "paragraph": "杭州送裴大泽时赴庐州长史",
                    "type": 2
                },
                {
                    "paragraph": "西江天柱远，东越海门深。去割辞亲恋，行忧报国心。"
                },
                {
                    "paragraph": "好风吹落日，流水引长吟。五月披裘者，应知不取金。",
                    "zhushu": "齐贤曰：文颕曰：“天柱山在𤄵县南。”杭州望海门，三山隐隐可见。嵇康髙士传：“披裘公者，吴人。延陵季子出游，见道中有遗金。时当五月，见披裘负薪，顾令取彼金。公投镰嗔曰：‘五月披裘而负薪，岂取金者哉！’季子大惊，问其姓名，公曰：‘吾子皮相之士，安足语姓名。’”南史：“甄彬，中山人，常以一束苎就长沙寺质钱，后取苎中得五两金，送还寺。道人以半酬彬，彬不受，谓曰：‘五月披羊裘而负薪，岂拾遗金者耶？’”",
                    "type": 2
                },
                {
                    "paragraph": "灞陵行送别",
                    "type": 2
                },
                {
                    "paragraph": "送君灞陵亭，灞水流浩浩。上有无花之古树，下有伤心之春草。"
                },
                {
                    "paragraph": "我向秦人问路岐，云是王粲南登之古道。古道连绵走西京，紫阙落日浮云生。"
                },
                {
                    "paragraph": "正当今夕断肠处，黄鹂愁绝不忍听。",
                    "zhushu": "齐贤曰：㶚陵见前。王粲，山阳人，献帝西迁，从至长安，以西京扰乱，乃之荆州依刘表，登荆州城楼，作赋以寄意。",
                    "type": 2
                },
                {
                    "paragraph": "送贺监归四明应制",
                    "type": 2
                },
                {
                    "paragraph": "久辞荣禄遂初衣，曾向长生说息机。真诀自从茅氏得，恩波应阻洞庭归。"
                },
                {
                    "paragraph": "瑶台含雾星辰满，仙峤浮空岛屿微。借问欲栖珠树鹤，何年却向帝城飞？",
                    "zhushu": "齐贤曰：贺知章迁秘书监。天寳中疾，梦游帝居，乃请为道士，还乡里。诏许之。以宅为千秋宫而居，又求周官湖数顷为放生池，赐镜湖剡溪一曲。既行，帝赐诗，皇太子百官饯送。神仙传：“茅蒙，字初成。师鬼谷先生，受长生之术，神丹之方。入华山修道炼药，乘云驾龙，白日升天。”淮南子：“昆仑中有増城两重珠树玉树。”",
                    "type": 2
                },
                {
                    "paragraph": "送窦司马贬宜春",
                    "type": 2
                },
                {
                    "paragraph": "天马白银鞍，亲承明主欢。斗鸡金宫里，射鴈碧云端。"
                },
                {
                    "paragraph": "堂上罗中贵，歌钟清夜阑。何年谪南国，拂剑坐长叹。"
                },
                {
                    "paragraph": "赵璧为谁点，隋珠枉被弹。圣朝多雨露，莫厌此行难。",
                    "zhushu": "齐贤曰：史：“秦既得赵璧，无意与城，蔺相如诒之曰：‘此璧有瑕。’以归。”说苑：“隋侯之珠，用之弹雀，不如泥丸。”士赟曰：圣朝多雨露，即唐书制曰：“朕以恩泽者，帝王之雨露之意。”",
                    "type": 2
                },
                {
                    "paragraph": "送羽林陶将军",
                    "type": 2
                },
                {
                    "paragraph": "将军出使拥楼船，江上旌旗拂紫烟。万里横戈探虎穴，三杯拔剑舞龙泉。"
                },
                {
                    "paragraph": "莫道词人无胆气，临行将赠绕朝鞭。",
                    "zhushu": "齐贤曰：唐志：“左右羽林军，大将军各一人，正三品；将军各三人，从二品，掌统岀衙禁兵，督摄左右厢飞骑仪仗。大朝会，则周卫阶陛，巡幸则夹驰道为内仗。”周礼：“熊虎为旗，析羽为旌。”龙泉，剑名。士赟曰：词人，太白自称。",
                    "type": 2
                },
                {
                    "paragraph": "送程刘二侍郎兼独孤判官赴安西幕府",
                    "type": 2
                },
                {
                    "paragraph": "安西幕府多材雄，喧喧唯道三数公。绣衣貂裘明积雪，飞书走檄如飘风。"
                },
                {
                    "paragraph": "朝辞明主出紫宫，银鞍送别金城空。",
                    "zhushu": "齐贤曰：唐志：“安西都护府，治泗州，后徙治高昌故地，又徙治龟兹都督府，而故府复为西州。”师古曰：“幕府，以军幕为义，军旅无常居止，故以帐幕言之。”说文：“檄、尺二书也。”师古曰：“为檄文驰以示远所。”"
                },
                {
                    "paragraph": "天外飞霜下葱海，火旗云马生光彩。"
                },
                {
                    "paragraph": "胡塞清尘几日归，汉家草绿遥相待。",
                    "zhushu": "齐贤曰：西河旧事云：“葱岭，其山髙丈，上悉生葱，故以名。”考工记：“龙旗九游，以象大火；鸟旟七游，以象鹑火。”太火，苍龙宿之心；鹑火，朱鸟宿之柳。",
                    "type": 2
                },
                {
                    "paragraph": "送姪良携二妓会稽戏有此赠",
                    "type": 2
                },
                {
                    "paragraph": "携妓东山去，春光半道催。遥看若桃李，双入镜中开。",
                    "zhushu": "齐贤曰：王羲之云：“毎行山阴道上，如镜中。”士赟曰：谢安携妓东山，事见前。",
                    "type": 2
                },
                {
                    "paragraph": "送贺宾客归越",
                    "type": 2
                },
                {
                    "paragraph": "镜湖流水𣻌清波，狂客归舟逸兴多。山阴道士如相见，应写黄庭换白鹅。",
                    "zhushu": "齐贤曰：贺知章自号四明狂客。山阴道士养鹅，羲之往观，意说道士云：“写道德经，当举群相赠。羲之欣然，写毕，笼鹅而归。”",
                    "type": 2
                },
                {
                    "paragraph": "送张遥之寿阳幕府",
                    "type": 2
                },
                {
                    "paragraph": "寿阳信天险，天险横荆关。符坚百万众，遥阻八公山。"
                },
                {
                    "paragraph": "不假筑长城，大贤在其间。战夫若熊虎，破敌有余闲。"
                },
                {
                    "paragraph": "张子勇且英，少轻卫霍孱。投躯紫髯将，千里望风颜。"
                },
                {
                    "paragraph": "朂尔效才略，功成衣锦还。",
                    "zhushu": "齐贤曰：夀春县，属九江，东晋以郑皇后讳改夀阳。八公山，一名肥陵山，在寿春县北四里。献帝春秋：“张辽问吴降人：‘向有紫髯将军，上长下短，便马善射，是谁？’曰：‘孙会稽。’”士赟曰：符坚兵败，见八公山。草木皆晋兵，事见前卷。卫青、霍去病，皆汉名将。孟康曰：“冀州人谓懦弱为孱。”",
                    "type": 2
                },
                {
                    "paragraph": "送裴十八图南归嵩山二首",
                    "type": 2
                },
                {
                    "paragraph": "何处可为别，长安青绮门。胡姫招素手，延客醉金樽。"
                },
                {
                    "paragraph": "临当上马时，我独与君言。风吹芳兰折，日没鸟雀喧。"
                },
                {
                    "paragraph": "举手指飞鸿，此情难具论。同归无早晚，颍水有清源。",
                    "zhushu": "齐贤曰：长安覇城门曰青门。"
                },
                {
                    "paragraph": "其二"
                },
                {
                    "paragraph": "君思颍水绿，忽复归嵩岑。归时莫洗耳，为我洗其心。"
                },
                {
                    "paragraph": "洗心得真情，洗耳徒买名。谢公终一起，相与济苍生。",
                    "zhushu": "齐贤曰：巢父洗耳事见前。晋书曰：“安石不起，当如苍生何？”",
                    "type": 2
                },
                {
                    "paragraph": "同王昌龄送旅弟襄归桂阳二首",
                    "type": 2
                },
                {
                    "paragraph": "秦地见碧草，楚谣对清樽。把酒尔何思，鹧鸪啼南园。"
                },
                {
                    "paragraph": "余欲罗浮隐，犹怀明主恩。踌躇紫宫恋，孤负沧洲言。"
                },
                {
                    "paragraph": "终然无心云，海上同飞翻。相期乃不浅，幽桂有芳根。",
                    "zhushu": "齐贤曰：南越志：“鹧鸪虽东西回翔，然开趐之始，必先南翥。”士赟曰：细味此诗，非一饭不忘君者乎？议者何厚诬太白不如杜哉？"
                },
                {
                    "paragraph": "其二"
                },
                {
                    "paragraph": "尔家何在潇湘川，青莎白石长江边。昨梦江花照江国，几枝正发东窗前。"
                },
                {
                    "paragraph": "觉来欲往心悠然，魂随越鸟飞南天。秦云连山海相接，桂水横烟不可涉。"
                },
                {
                    "paragraph": "送君此去令人愁，风帆茫茫隔河洲。春潭琼草绿可折，西寄长安明月楼。",
                    "type": 2
                },
                {
                    "paragraph": "送外甥郑灌从军三首",
                    "type": 2
                },
                {
                    "paragraph": "六博争雄好彩来，金盘一掷万人开。丈夫赌命报天子，当斩胡头衣锦回。",
                    "zhushu": "士赟曰：箟蔽象床，有六博。"
                },
                {
                    "paragraph": "其二"
                },
                {
                    "paragraph": "丈八蛇矛岀陇西，弯弧拂箭白猿啼。破胡必用龙韬策，积甲应将熊耳齐。",
                    "zhushu": "齐贤曰：晋记：陈安败死，陇上人歌曰：“丈八蛇矛左右盘，十荡十决无当前。”淮南子：“楚王有白猿，使养由基射之，矫矢未发，而猿拥桂号矣。”太公六韬有龙韬，光武降赤眉于宜阳，积兵甲宜阳城西，与熊耳山齐。"
                },
                {
                    "paragraph": "其三"
                },
                {
                    "paragraph": "月蚀西方破敌时，及瓜归日未应迟。斩胡血变黄河水，枭首当悬白鹊旗。",
                    "zhushu": "齐贤曰：酉阳俎云：“李太白闻禄山反，作胡无人诗曰：‘太白入月敌可摧。’后禄山死日，果见太白蚀月。”",
                    "type": 2
                },
                {
                    "paragraph": "送于十八应四子举落第还嵩山",
                    "type": 2
                },
                {
                    "paragraph": "吾祖吹槖籥，天人信森罗。归根复太素，群动熙元和。"
                },
                {
                    "paragraph": "炎炎四真人，摛辨若涛波。交流无时寂，杨墨日成科。"
                },
                {
                    "paragraph": "夫子闻洛诵，夸才才故多。为金好踊跃，久客方蹉跎。"
                },
                {
                    "paragraph": "道可束卖之，五寳溢山河。劝君还嵩丘，开酌盻庭柯。三花如未落，乘兴一来过。",
                    "zhushu": "齐贤曰：吾祖，老子也。老子云：“天地之间，其犹槖籥乎。”又云：“万物纭纭，各复其根，归根曰静。”庄子云：“何谓真人？古之真人，登高不栗，入水不濡，入火不热。”士赟曰：三花聚顶，五气朝元，道家修养法也。三花落则死矣。三花未落，乘兴来过，言有生之年，未死之日，犹有再会之期也。",
                    "type": 2
                },
                {
                    "paragraph": "送别",
                    "type": 2
                },
                {
                    "paragraph": "寻阳五溪水，沿洄直入巫山里。胜境由来人共传，君到南中自称美。"
                },
                {
                    "paragraph": "送君别有八月秋，飒飒芦花复益愁。云帆望远不相见，日暮长江空自流。",
                    "zhushu": "齐贤曰：江赋注：“逆流而上曰溯洄，顺流而下曰沿洄。”士赟曰：寻阳五溪水，沿洄直入巫山里者，诗意谓由寻阳上五溪而入巫山也。巫山界于夔、峡二州之间，峡有青溪、赤溪、绿萝溪、沧茫溪、姜诗溪，为峡之五溪。必知别者，由九江径之三峡而入巫山也。",
                    "type": 2
                },
                {
                    "paragraph": "送族弟绾从军安西",
                    "type": 2
                },
                {
                    "paragraph": "汉家兵马乘北风，鼓行而西破犬戎。尔随汉将岀门去，剪虏若草收奇功。"
                },
                {
                    "paragraph": "君王按剑望边邑，旄头已落胡天空。匈奴系颈数应尽，明年应入蒲萄宫。",
                    "zhushu": "齐贤曰：汉元寿三年，单于来朝，舍之上林苑蒲萄宫。",
                    "type": 2
                },
                {
                    "paragraph": "送梁公昌从信安北征",
                    "type": 2
                },
                {
                    "paragraph": "入幕推英选，捐书事远戎。高谈百战术，𣡡作万夫雄。"
                },
                {
                    "paragraph": "起舞莲花剑，行歌明月宫。将飞天地阵，兵出塞垣通。"
                },
                {
                    "paragraph": "祖席留丹景，征麾拂彩虹。旋应献凯入，麟阁伫深功。",
                    "zhushu": "齐贤曰：晋灼曰：“古长剑，首以玉作井鹿卢形，上刻木作山形，如莲花初生未敷时。”虎韬：“武王问太公曰：‘凡用兵，为天阵、地阵、人阵，柰何？’太公曰：‘日月星辰斗杓，一左一右，一向一背，此为天阵；丘陵水泉，亦有前后左右之利，此谓地阵；用车用马，用文、用武，此谓人阵。’”古今注：“塞者，所以壅塞夷狄。”风俗通云：“共工氏子好远游，故祀以为祖神。”祖，徂也。古今注：“麾，所以指麾。武王秉白旄以麾是也。”丹景，日也。周官大司乐：“王军大献，则鼓其恺乐恺歌。”大司马：“老师有功，则恺乐献于社。”",
                    "type": 2
                },
                {
                    "paragraph": "送白利从金吾董将军西征",
                    "type": 2
                },
                {
                    "paragraph": "西羌延国讨，白起佐军威。剑决浮云气，弓弯明月辉。"
                },
                {
                    "paragraph": "马行边草绿，旌卷曙霜飞。抗手凛相顾，寒风生铁衣。",
                    "zhushu": "齐贤曰：汉有东羌、西羌。西羌本岀三苗，羌姓之别。其国近南岳，及舜流之三危、河関之西南羌地是也。史记：“白起，郿人，善用兵，事秦昭王，为武安君。”",
                    "type": 2
                },
                {
                    "paragraph": "送张秀才从军",
                    "type": 2
                },
                {
                    "paragraph": "六驳食猛虎，耻从驽马群。一朝长鸣去，矫若龙行云。"
                },
                {
                    "paragraph": "壮士怀远略，志存解世纷。周粟犹不顾，齐娃安肯分。"
                },
                {
                    "paragraph": "抱剑辞高堂，将投崔冠军。长策扫河洛，宁亲归汝坟。"
                },
                {
                    "paragraph": "当令千古后，麟阁著奇勋。",
                    "zhushu": "齐贤曰：毛苌曰：“驳如马，锯牙，食虎豹。”史记：“武王平殷，伯夷、叔齐不食周粟，隐于首阳山。”师古曰：“冠军，言其在诸军之上。”时禄山、思明据洛阳、汝坟。笺云：“坟，涯也。”",
                    "type": 2
                },
                {
                    "paragraph": "送崔度还吴度，故人礼部员外辅国之子",
                    "type": 2
                },
                {
                    "paragraph": "幽燕沙雪地，万里尽黄云。朝吹归秋鴈，南飞日几群。"
                },
                {
                    "paragraph": "中有孤凤雏，哀鸣九天闻。我乃重此鸟，彩章五色分。"
                },
                {
                    "paragraph": "胡为杂凡禽，鸡鹜轻贱君。举手捧尔足，疾心若火焚。"
                },
                {
                    "paragraph": "拂羽泪满面，送之吴江濆。去影忽不见，踌躇日将曛。",
                    "zhushu": "齐贤曰：唐幽州范阳郡幽都县，武德元年为燕州。东观记：“凤高八尺，五彩。”士赟曰：周礼：“水涯曰濆。”",
                    "type": 2
                },
                {
                    "paragraph": "送祝八之江东赋得浣纱石",
                    "type": 2
                },
                {
                    "paragraph": "西施越溪女，明艶光云海。未入吴王宫殿时，浣纱古石今犹在。"
                },
                {
                    "paragraph": "桃李新开映古查，菖蒲犹短出平沙。昔时红粉照流水，今日青苔覆落花。"
                },
                {
                    "paragraph": "君去西秦适东越，碧山青江几超忽？若到天涯思故人，浣溪石上窥明月。",
                    "zhushu": "齐贤曰：西施浣纱石，见前。",
                    "type": 2
                },
                {
                    "paragraph": "送侯十一",
                    "type": 2
                },
                {
                    "paragraph": "朱亥已击晋，侯嬴尚隐身。时无魏公子，岂贵抱关人？"
                },
                {
                    "paragraph": "余亦不火食，游梁同在陈。空余湛卢剑，赠尔托交亲。",
                    "zhushu": "齐贤曰：湛卢剑，阖闾所造。",
                    "type": 2
                },
                {
                    "paragraph": "鲁中送二从弟赴举之西京",
                    "type": 2
                },
                {
                    "paragraph": "鲁客向西笑，君门若梦中。霜凋逐臣发，日忆明光宫。"
                },
                {
                    "paragraph": "复羡二龙去，才华冠世雄。平衢骋髙足，逸翰凌长风。"
                },
                {
                    "paragraph": "舞袖拂秋月，歌筵闻早鸿。送君日千里，良会何由同。",
                    "zhushu": "齐贤曰：三辅旧事云：“桂宫内有明光殿，尔姫四达谓之衢。”士赟曰：后汉许劭，字子将，与兄虔并知名，汝南人称平舆渊有二龙。",
                    "type": 2
                },
                {
                    "paragraph": "奉饯高尊师如贵道士传道录毕归北海",
                    "type": 2
                },
                {
                    "paragraph": "道隐不可见，灵书藏洞天。吾师四万劫，历世递相传。"
                },
                {
                    "paragraph": "别杖留青竹，行歌蹑紫烟。离心无远近，长在玉京悬。",
                    "zhushu": "齐贤曰：神仙传：“壶公谓费长房曰：‘我某日去，卿能去乎？’曰："
                },
                {
                    "paragraph": "‘",
                    "zhushu": "欲亲眷，不知其去有何计？’公乃取一青竹杖与长房曰：‘卿以竹杖归家，便可称病。以此竹杖置卧处，默然便来。’房如公言。去后，家人见房死尸在床，哭葬之。及归，公又与竹杖曰：‘但骑此，得到家。’房骑竹杖辞去，忽如睡觉，已到家，视之，乃青龙也。”士赟曰：老子云：“道隐无名。”道经有灵书二十四事，乃老君授青童大君者。",
                    "type": 2
                },
                {
                    "paragraph": "金陵送张十一再游东吴",
                    "type": 2
                },
                {
                    "paragraph": "张翰黄花句，风流五百年。谁人今继作，夫子世称贤。"
                },
                {
                    "paragraph": "再动游吴棹，还浮入海船。春光白门柳，霞色赤城天。"
                },
                {
                    "paragraph": "去国难为别，思归各未旋。空余贾生泪，相顾共凄然。",
                    "zhushu": "齐贤曰：张翰，字季鹰，吴人。诗曰：“青条若总翠，黄花如散金。”白门、赤城见前。",
                    "type": 2
                },
                {
                    "paragraph": "送纪秀才游越",
                    "type": 2
                },
                {
                    "paragraph": "海水不满眼，观涛难称心。即知蓬莱石，却是巨鳌簮。"
                },
                {
                    "paragraph": "送尔游华顶，令余发舄吟。仙人居射的，道士住山阴。"
                },
                {
                    "paragraph": "禹穴寻溪入，云门隔岭深。绿萝秋月夜，相忆在鸣琴。",
                    "zhushu": "齐贤曰：孔灵符会稽记：“射的止南有白鹤山，此鹤为仙人取箭。”张晏曰：“禹巡狩至会稽而崩，因塟焉。上有孔穴，民间云：‘禹入此穴。’”若耶溪，云门寺，在越州会稽县，南齐何胤尝游焉。",
                    "type": 2
                },
                {
                    "paragraph": "送长沙陈太守二首",
                    "type": 2
                },
                {
                    "paragraph": "长沙陈太守，逸气凌青松。英主赐五马，本是天池龙。"
                },
                {
                    "paragraph": "湘水回九曲，衡山望五峰。荣君按节去，不及远相从。",
                    "zhushu": "齐贤曰：汉仪：“太守五马。”周礼：“马八尺以上为龙。”士赟曰：铣曰：“青松，喻真性也。”师古曰：“案节，犹弭节也。”"
                },
                {
                    "paragraph": "其二"
                },
                {
                    "paragraph": "七郡长沙国，南连湘水滨。定王垂舞䄂，地窄不回身。"
                },
                {
                    "paragraph": "莫小二千石，当安远俗人。洞庭乡路远，遥羡锦衣春。",
                    "zhushu": "齐贤曰：唐志：“潭州长沙郡、衡州衡阳郡、永州零陵郡、道州江华郡、柳州桂阳郡、邵州邵阳郡，止六郡。”湘水，见前注。汉书：“长沙定王发，母唐姫，故程姫侍者。景帝召程姫，程姫有所避，不愿进，而饰侍者唐儿使夜进。上醉不知，以为程姫而幸之，生子，因名发。以母微而无宠，故王卑湿贫国。”应劭曰：“景帝后二年，诸王来朝，有诏更前称夀歌舞。定王但张腰，小举手，左右笑其拙。上怪问之，对曰：‘臣国小地狭，不足回旋。’帝乃以武陵、零陵、桂阳益焉。”汉志：“秦郡守秩二千石，汉中二千石、二千石皆皂盖，朱两幡。”师古曰：“中二千石，实得二千石也。中之为言满也，月得一百八十斛，是一岁凡得二千一百六十石。言二千者，举成数也。”",
                    "type": 2
                },
                {
                    "paragraph": "送杨燕之东鲁",
                    "type": 2
                },
                {
                    "paragraph": "关西杨伯起，汉日旧称贤。四代三公族，清风播人天。"
                },
                {
                    "paragraph": "夫子华阴居，开门对玉莲。何事历衡霍，云帆今始还。",
                    "zhushu": "齐贤曰：杨震，字伯起，号関西夫子，延光二年为太尉。震子秉，延熹五年代刘矩为太尉，帝赐字伯献，熹平二年，代唐珍为司空，后拜太尉。子彪，字文先，光和六年代董卓为司空，其冬，代黄琬为司徒。彪传云：“自震至彪，四世太尉，德业相继，则五公当为三公。今厘正之。”华山记：“山顶有池，生千叶莲花，服之羽化，因名华山。山有莲花峰。”士赟曰：衡山记：“衡山，南岳也，至黄帝乃以𤄵霍一山为副。”"
                },
                {
                    "paragraph": "君坐稍解颜，为我歌此篇。我固侯门士，谬登圣主筵。"
                },
                {
                    "paragraph": "一醉金华殿，蹭蹬长江边。二子鲁门东，别来已经年。"
                },
                {
                    "paragraph": "因君此中去，不觉泪如泉。",
                    "type": 2
                },
                {
                    "paragraph": "送蔡山人",
                    "type": 2
                },
                {
                    "paragraph": "我本不弃世，世人自弃我。一乘无倪舟，八极纵远柂。"
                },
                {
                    "paragraph": "燕客期跃马，唐生安敢讥。采珠勿惊龙，大道可暗归。"
                },
                {
                    "paragraph": "故山有松月，迟尔玩清晖。",
                    "zhushu": "齐贤曰：史记：“蔡泽，燕人，从唐举相。唐举熟视而笑曰：‘先生昻鼻、巨肩，魋颜、蹙齃、膝孪。吾闻圣人不相，殆先生乎？’蔡泽知唐举戏之，乃曰：‘富贵吾所自有，所不知者夀也。’举曰：‘先生之夀，从今以往者四十三岁。’泽笑谈而去，谓御者曰：‘吾持梁刺齿，跃肥马疾驱，怀黄金之印，结紫绶于腰，揖让人主之前，食肉富贵。四十三年足矣。’”",
                    "type": 2
                },
                {
                    "paragraph": "送萧三十一之鲁中兼问稚子伯禽",
                    "type": 2
                },
                {
                    "paragraph": "六月南风吹白沙，吴牛喘月气成霞。水国郁蒸不可处，时炎道远无行车。"
                },
                {
                    "paragraph": "夫子如何涉江路，云帆袅袅金陵去。髙堂倚门望伯鱼，鲁中正是趋庭处。"
                },
                {
                    "paragraph": "我家寄在沙丘傍，三年不归空断肠。君行既识伯禽子，应驾小车骑白羊。",
                    "zhushu": "齐贤曰：孔鲤，字伯鱼。论语：“他日又独立，鲤趋而过庭。”",
                    "type": 2
                },
                {
                    "paragraph": "送杨山人归嵩山",
                    "type": 2
                },
                {
                    "paragraph": "我有万古宅，嵩阳玉女峰。长留一片月，挂在东溪松。"
                },
                {
                    "paragraph": "尔去掇仙草，菖蒲花紫茸。",
                    "zhushu": "一作君行到此峰，餐霞驻衰容。"
                },
                {
                    "paragraph": "岁晚或相访，青天骑白龙。",
                    "zhushu": "齐贤曰：嵩山有玉女峰。神仙传：“汉武帝嵩山，登大愚石，起道宫，使董仲舒、东方朔等斋絜思神，至夜忽见仙人，帝礼而问之，仙人曰：‘吾九疑之人，闻中岳石上菖蒲一寸九节，可以服之长生，故来采耳。’忽失神人所在。帝顾侍臣曰：‘彼非学道服食者，必中岳之神以喻朕耳。’为之采菖蒲服之。其时从官多服，然莫能持久，唯帝乃采服之不息，遂得长生。”",
                    "type": 2
                },
                {
                    "paragraph": "送殷淑三首",
                    "type": 2
                },
                {
                    "paragraph": "海水不可解，连江夜为潮。俄然浦屿阔，岸去酒船遥。"
                },
                {
                    "paragraph": "惜别耐取醉，鸣榔且长谣。天明尔当去，应便有风飘。",
                    "zhushu": "齐贤曰：榔，渔人所击板也。"
                },
                {
                    "paragraph": "其二"
                },
                {
                    "paragraph": "白鹭洲前月，天明送客回。青龙山后日，早出海云来。"
                },
                {
                    "paragraph": "流水无情去，征帆遂吹开。相看不忍别，更进手中杯。",
                    "zhushu": "齐贤曰：史正志碑：“秦淮与外江夹一洲，曰白鹭。”"
                },
                {
                    "paragraph": "其三"
                },
                {
                    "paragraph": "痛饮龙笻下，灯青月复寒。醉歌惊白鹭，半夜起沙滩。",
                    "type": 2
                },
                {
                    "paragraph": "送岑征君归鸣皋山",
                    "type": 2
                },
                {
                    "paragraph": "岑公相门子，雅望归安石。奕世皆𧃍龙，中台竟三折。"
                },
                {
                    "paragraph": "至人达机兆，髙揖九州伯。柰何天地间，而作隐沦客。"
                },
                {
                    "paragraph": "贵道能全真，潜辉卧幽邻。探元入窅默，观化游无垠。",
                    "zhushu": "齐贤曰：孟尝君曰：“将门必有将，相门必有相。”晋谢安，字安石，少有重名。奕世，累世也。桓谭新论曰：“天下神人五：一曰神仙，二曰隐沦。”"
                },
                {
                    "paragraph": "光武有天下，严陵为故人。虽登洛阳殿，不屈巢由身。"
                },
                {
                    "paragraph": "余亦谢明主，今称偃蹇臣。登髙觉万古，思与广成邻。"
                },
                {
                    "paragraph": "蹈海宁受赏，还山非问津。西来一摇扇，共拂元规尘。",
                    "zhushu": "齐贤曰：王导传：“庾亮据上流，拥强兵，导力不能平。尝遇西风尘起，举扇自蔽，徐曰：‘元规尘污人。’”",
                    "type": 2
                },
                {
                    "paragraph": "送范山人归太山",
                    "type": 2
                },
                {
                    "paragraph": "鲁客抱白鹤，",
                    "zhushu": "一作鸡。"
                },
                {
                    "paragraph": "别余往泰山。初行若片云，",
                    "zhushu": "一作雪。"
                },
                {
                    "paragraph": "杳在青崖间。"
                },
                {
                    "paragraph": "髙高至天门，日观",
                    "zhushu": "一作海日。"
                },
                {
                    "paragraph": "近可攀。云山望不及，此去何时还？",
                    "zhushu": "士赟曰：泰山记：“泰山盘道屈曲而上，凡五十余盘，经小天门、大天门，西岩为仙人石门，东岩为介丘，东南岩名日观。”"
                }
            ]
        },
        {
            "name": "李太白诗卷之十八",
            "paragraphs": [
                {
                    "paragraph": "李太白诗卷之十八",
                    "type": 1
                },
                {
                    "paragraph": "送",
                    "type": 2
                },
                {
                    "paragraph": "送韩侍御之广德",
                    "type": 2
                },
                {
                    "paragraph": "昔日绣衣何足荣，今宵贳酒与君倾。"
                },
                {
                    "paragraph": "暂就东山賖月色，酣歌一夜送泉明。",
                    "zhushu": "士赟曰：绣衣贳酒。东山事见前。",
                    "type": 2
                },
                {
                    "paragraph": "白云歌送友人",
                    "type": 2
                },
                {
                    "paragraph": "楚山秦山多白云，白云处处长随君。"
                },
                {
                    "paragraph": "君今还入楚山里，云亦随君渡湘水。"
                },
                {
                    "paragraph": "水上女萝衣白云，早卧早行君早起。",
                    "zhushu": "士赟曰：此诗已见六卷，特首尾不同，故两存之。",
                    "type": 2
                },
                {
                    "paragraph": "送通禅师还南陵隐静寺",
                    "type": 2
                },
                {
                    "paragraph": "我闻隐静寺，山水多奇踪。岩种朗公橘，门深杯渡松。"
                },
                {
                    "paragraph": "道人制猛虎，振锡还孤峰。他日南陵下，相期谷口逢。",
                    "zhushu": "齐贤曰：传灯录：婺州有本陈从朗禅。而刘宋时杯渡者，不知姓名，常乘木杯渡水。惠忠禅师居禅祚寺，有供僧谷两廪，盗若窥虎而守之。县令张逊至山顶谒，问：师有何徒弟？师曰：有三五人。逊曰：如何得见？师敲禅床，有三虎哮吼而出，逊惊怖而退。永嘉真觉禅师，初至曹溪参六祖，遶绳床三匝，振锡而立。唐南陵县隷宣州。士赟曰：冥祥记沙门康法朗，晋永嘉中人也。",
                    "type": 2
                },
                {
                    "paragraph": "送友人",
                    "type": 2
                },
                {
                    "paragraph": "青山横北郭，白水遶东城。此地一为别，孤蓬万里征。"
                },
                {
                    "paragraph": "浮云游子意，落日故人情。挥手自兹去，萧萧班马鸣。",
                    "zhushu": "士赟曰：孤蓬，草也，无根而随风飘转者，自喻客游也。",
                    "type": 2
                },
                {
                    "paragraph": "送别",
                    "type": 2
                },
                {
                    "paragraph": "斗酒渭城边，垆头醉不眠。梨花千树雪，杨叶万条烟。"
                },
                {
                    "paragraph": "惜别倾壶醑，临分赠马鞭。看君颕上去，新月到应圆。",
                    "zhushu": "齐贤曰：唐颕上县隷颕州汝阴郡。",
                    "type": 2
                },
                {
                    "paragraph": "江上送女道士褚三清游南岳",
                    "type": 2
                },
                {
                    "paragraph": "吴江女道士，头戴莲花巾。霓衣不湿雨，特异阳台云。"
                },
                {
                    "paragraph": "足下远游履，凌波生素尘。倦寻向南岳，应见魏夫人。",
                    "zhushu": "齐贤曰：太霄经曰：人行大道，谓之道士。周穆王因尹执制楼观，遂召幽逸之人为道士。集仙录：魏夫人者，任城人，晋魏舒女，名华存，字贤安，好道，适南阳刘文，字幼彦，生二子，曰璞、曰遐。二子粗立，乃斋于别寝。将逾三月，太极真人等来降，授神真之道。在世八十三年，以晋成帝咸和九年，清虚真人玉褒与陈华青童与夫人成药两剂，服之，白日上升，领上真司命南岳夫人，比秩仙公，使治天台大霍仙洞台中。",
                    "type": 2
                },
                {
                    "paragraph": "送友人入蜀",
                    "type": 2
                },
                {
                    "paragraph": "见说蚕丛路，﨑岖不易行。山从人面起，云傍马头生。"
                },
                {
                    "paragraph": "芳树笼秦栈，春流遶蜀城。升沉应已定，不必问君平。",
                    "zhushu": "士赟曰：蚕丛，栈道。又严君平卖卜于成都市，并见前。",
                    "type": 2
                },
                {
                    "paragraph": "送赵云卿",
                    "type": 2
                },
                {
                    "paragraph": "白玉一杯酒，绿杨三月时。春风余几日，两鬓各成丝。"
                },
                {
                    "paragraph": "秉烛唯须饮，投竿也未迟。如逢渭川猎，犹可帝王师。",
                    "zhushu": "士赟曰：西伯出猎，得吕尚于渭川，迎以为师。事见前卷。",
                    "type": 2
                },
                {
                    "paragraph": "送李青归南叶阳川",
                    "type": 2
                },
                {
                    "paragraph": "伯阳仙家子，容色如青春。日月秘灵洞，云霞辞世人。"
                },
                {
                    "paragraph": "化心养精魄，隐几窅天真。莫作千年别，归来城郭新。",
                    "zhushu": "齐贤曰：神仙传：老子名耳，字伯阳，楚国苦县曲仁里人。其母感大流星而有娠，虽受气天然，见于李家，犹以李为姓。内经云：老子黄白色，美须，广面，长耳，大目，疏齿，方口，厚唇，额有三五达理，日角月悬，鼻纯骨双柱，耳有三漏门，足蹈三五，手指十文。以周文王时为守藏史，武王时为柱下史。时俗见其久寿，故号老子。",
                    "type": 2
                },
                {
                    "paragraph": "送舍弟",
                    "type": 2
                },
                {
                    "paragraph": "吾家白额",
                    "zhushu": "一作马。"
                },
                {
                    "paragraph": "驹，远别临东道。他日相思一梦君，应得池塘生春草。",
                    "zhushu": "士赟曰：吾家白额驹，是用凉武昭王事也。按晋史：武昭王暠，字玄盛，姓李氏，前汉将军李广之十六世孙。玄盛少好学，长习武艺，与吕光太史令郭馨及其同母弟宗繇同宿，馨起谓繇曰：君当位极人臣，李君有国士之分，家有骗黄马生白额驹，此其时也。吕光末，京兆叚业自称凉州牧，署玄盛效榖令。会炖煌太守孟敏卒，于是护军郭谦等以玄盛温毅有惠政，推为炖煌太守。玄盛初难之，会宋繇仕于邺，告归炖煌，言于玄盛曰：兄忘郭馨之言耶？白额驹今生矣。玄盛乃从之。自是霸有秦、凉，迁都酒泉。及薨，国人上谥曰武昭王。至唐朝，尊上谥号曰兴圣皇帝。此言吾家白马驹者，亦谓同所自出云尔，亦老杜诗龙准自与常人殊之意也。",
                    "type": 2
                },
                {
                    "paragraph": "送别得书字",
                    "type": 2
                },
                {
                    "paragraph": "水色南天远，舟行若在虚。迁人发佳兴，吾子访闲居。"
                },
                {
                    "paragraph": "日落看归鸟，潭澄羡",
                    "zhushu": "一作怜。"
                },
                {
                    "paragraph": "跃鱼。圣朝思贾谊，应降紫泥书。",
                    "zhushu": "齐贤曰：贾谊在长沙岁余，征见。陇右记：阶州武都郡紫水有泥，其色亦紫，用封玺书。",
                    "type": 2
                },
                {
                    "paragraph": "送曲十少府",
                    "type": 2
                },
                {
                    "paragraph": "试发清秋兴，因为吴会吟。碧云敛海色，流水折江心。"
                },
                {
                    "paragraph": "我有延陵剑，君无陆贾金。艰难此为别，惆怅一何深。",
                    "zhushu": "齐贤曰：孝惠时，吕后用事，陆贾自度不能争，乃病免。有五男，岀使越，槖中装卖千金，分其子，子二百金，令为生产。延陵季子挂剑徐君墓事见前。",
                    "type": 2
                },
                {
                    "paragraph": "送张秀才谒高中丞",
                    "zhushu": "并序。",
                    "type": 2
                },
                {
                    "paragraph": "余时系寻阳狱中，正读留侯传，秀才张孟熊蕴灭胡之策，将之广陵谒高中丞。余喜子房之风，感激于斯人，因作是诗以送之。"
                },
                {
                    "paragraph": "秦帝沦玉镜，",
                    "zhushu": "一作六雄灭金虎。"
                },
                {
                    "paragraph": "留侯降氛氲。感激黄石老，经过沧海君。壮士挥金槌，报雠六国闻。智勇冠终古，萧陈难与群。",
                    "zhushu": "齐贤曰：雒书曰：余失金镜。喻明道也。汉张良传：秦灭韩。良遂以家财求客刺秦王。为韩报𬽦东见沧海君。得力士，为鉄锤，重百二十斤。徂击秦皇帝慱浪沙中。误中副车。秦帝大怒。大索天下。求贼甚急。良乃逃匿下邳。尝纵步游下邳圯上，有一老父衣褐，至良所。直堕其履圯下。曰：孺子下取履。良愕然。下取履。因长跪进之。父以足受，笑曰：孺子可教，后五日平明，与我会此。岀一编书，曰：读此则为王者师。后十年，陈涉起，沛公畧地至下邳，而张良遂属焉。士赟曰：萧、陈，谓萧何、陈平也。"
                },
                {
                    "paragraph": "两龙争𨷵时，天地动风云。酒酣",
                    "zhushu": "一作纵横。"
                },
                {
                    "paragraph": "舞长剑，仓卒解汉纷。"
                },
                {
                    "paragraph": "宇宙初倒悬，鸿沟势将分。英谋信奇绝，夫子扬清芬。",
                    "zhushu": "一作夫子称卓绝，超然继清芬。"
                },
                {
                    "paragraph": "胡月入紫微，三光乱天文。高公镇淮海，谈笑却妖氛。"
                },
                {
                    "paragraph": "采尔幕中画，戡难光殊勋。我无燕霜感，玉石俱烧焚。"
                },
                {
                    "paragraph": "但洒一行泪，临岐竟何云",
                    "zhushu": "？齐贤曰：两龙，谓汉高、项羽也。史记：项王乃与汉约，中分天下，割鸿沟以西为汉，东为楚，胡，禄山也。禄山死日，太白食月。甘氏星经：紫微宫，大帝坐，天子常居，日月星为三光。邹衍尽忠于燕，燕王疏之，初仰天而叹，六月为之降霜。尚书：火炎昆冈，玉石俱焚。士赟曰：应劭曰：不醒不醉曰酣。",
                    "type": 2
                },
                {
                    "paragraph": "寻阳送弟昌峒鄱阳司马作",
                    "type": 2
                },
                {
                    "paragraph": "桑落洲渚连，沧江无云烟。寻阳非剡水，忽见子猷船。"
                },
                {
                    "paragraph": "飘然欲相近，来迟杳若仙。人乘海上月，㠶落湖中天。"
                },
                {
                    "paragraph": "一睹无二诺，朝欢更胜昨。尔则吾惠连，吾非尔康乐。"
                },
                {
                    "paragraph": "朱绂白银章，上官佐鄱阳。松门拂中道，石镜回清光。"
                },
                {
                    "paragraph": "摇扇及干越，水亭风气凉。与尔期此亭，期在秋月满。"
                },
                {
                    "paragraph": "时过或未来，两郷心已断。吴山对楚岸，彭蠡当中州。"
                },
                {
                    "paragraph": "相思定如此，有穷尽年愁。",
                    "zhushu": "齐贤曰：杜右云：彭泽地，今为都昌，有桑落洲。九域志：𨽻江州寻阳郡。王子猷雪夜访戴安道于剡中。见前。谢惠连，灵运族弟，灵运袭封康乐公，礼大夫。绂色皆黄朱，其体前方后挫角。其绘山汉仪：银印在龟纽，其文曰章，谓刻曰某官之章。司马，郡之佐也。顾野王舆地志：自入湖三百三十里，穷于松门，东西四十里，青松徧于两峰。张僧鉴寻阳记：石镜山东有一圆石，悬崖明净，照人见形。韦昭曰：越邑，今鄱阳余干县是也。",
                    "type": 2
                },
                {
                    "paragraph": "饯校书叔云",
                    "type": 2
                },
                {
                    "paragraph": "少年费白日，歌笑矜朱颜。不知忽已老，喜见春风还。"
                },
                {
                    "paragraph": "惜别且为欢，徘徊桃李间。看花饮美酒，听鸟临晴山。"
                },
                {
                    "paragraph": "向晩竹林寂，无人空闭关。",
                    "type": 2
                },
                {
                    "paragraph": "送王孝廉觐省",
                    "zhushu": "卢江。",
                    "type": 2
                },
                {
                    "paragraph": "彭蠡将天合，姑苏在日边。宁亲候海色，欲动孝廉船。"
                },
                {
                    "paragraph": "窈窕晴江转，参差远岫连。相思无昼夜，东泣似长川。",
                    "zhushu": "齐贤曰：姑苏台隷吴郡，以其近东海日出之地，故云日边。刘恢为丹阳尹，张凭诣恢，恢留宿，明日还船，须臾恢出，求张孝廉船，召同载，时人荣之。",
                    "type": 2
                },
                {
                    "paragraph": "同吴王送杜秀芝举入京",
                    "type": 2
                },
                {
                    "paragraph": "秀才何翩翩，王许回也贤。蹔别庐江守，将游京兆天。"
                },
                {
                    "paragraph": "秋山宜落日，秀木出寒烟。欲折一枝桂，还来鴈沼前。",
                    "zhushu": "齐贤曰：唐吴王祗，元宗时为陈留太守，持节河南道节度采访使。子献嗣王。论语：贤哉回也。庐州，庐江郡，京兆府，京兆郡。士赟曰：左雄传论曰：汉举贤良方正，州郡举孝廉。秀才，亦贡士之方也。",
                    "type": 2
                },
                {
                    "paragraph": "洞庭醉后送绛州吕使君果流澧州",
                    "type": 2
                },
                {
                    "paragraph": "昔别若梦中，天涯忽相逢。洞庭破秋月，纵酒开愁容。"
                },
                {
                    "paragraph": "赠剑刻玉字，延平两蛟龙。送君不尽意，书及鴈回峰。",
                    "zhushu": "士赟曰：剑至延平津，跃水化龙，及回鴈峰事见前。",
                    "type": 2
                },
                {
                    "paragraph": "与诸公送陈郎将归衡阳",
                    "zhushu": "并序。",
                    "type": 2
                },
                {
                    "paragraph": "仲尼旅人，文王明夷。苟非其时，圣贤低眉。况仆之不肖者，而迁逐枯稿，固非其宜。朝心不开，暮发尽白，而登高送远，使人増愁。陈郎将义风凛然，莫思逸发。来下曹城之榻，去邀才子之诗。动清兴于中流，泛素波而径去。诸公仰望不及，连章祖之。序惭起予，辄冠名贤之首，作者𠷣我，乃为抚掌之资乎？"
                },
                {
                    "paragraph": "衡山苍苍入紫冥，下看南极老人星。"
                },
                {
                    "paragraph": "回飚吹散五峰雪，往往飞花落洞庭。"
                },
                {
                    "paragraph": "气清岳秀有如此，郎将一家拖金紫。"
                },
                {
                    "paragraph": "门前食客乱浮云，世人皆比孟尝君。"
                },
                {
                    "paragraph": "江上送行无白璧，临岐惆怅若为分。",
                    "zhushu": "齐贤曰：甘氏星经：老人一星，在弧南，为南极星，主寿。常以秋分日见，去参三丈，岀丙，入丁，丑时候之，岀三十日却没，见斯大赦天下，安王者寿。五峰，谓祝融、紫盖、天柱、石廪、芙蓉峰也。",
                    "type": 2
                },
                {
                    "paragraph": "送赵判官赴黔府中丞叔幕",
                    "type": 2
                },
                {
                    "paragraph": "廓落青云心，结交黄金尽。富贵翻相忘，令人忽自哂。"
                },
                {
                    "paragraph": "蹭蹬鬓毛斑，盛时难再还。巨源咄石生，何事马蹄间。"
                },
                {
                    "paragraph": "绿萝长不厌，却欲还东山。",
                    "zhushu": "齐贤曰：裘币金尽事见前。蹭蹬，失势貌。山涛，字巨源，辟河南从事，与石鉴共宿，涛夜起蹴鉴曰：今何等时而眠耶？知太傅即何意？鉴曰：宰相不朝，斥令归第，即何虑也？涛曰：咄！石生无事马蹄间耶？投簮而去。未二年，果有曹爽事，东山，会稽始宁也。"
                },
                {
                    "paragraph": "君为鲁曾子，拜揖高堂里。"
                },
                {
                    "paragraph": "叔继赵平原，偏承明主思。风霜擢独坐，旌节镇雄藩。"
                },
                {
                    "paragraph": "虎士秉金龯，　蛾眉开玉樽。才高幕下去，义重林中言。"
                },
                {
                    "paragraph": "水宿五溪月，霜啼三峡猿。东风春草绿，江上候归轩。",
                    "zhushu": "齐贤曰：史记：曽参，武城人，字子舆。孔子以为能通孝道，故授之业，作孝经。唐制，节度使赐双旌，双节。",
                    "type": 2
                },
                {
                    "paragraph": "送陆判官往琵琶峡",
                    "type": 2
                },
                {
                    "paragraph": "水国秋风夜，殊非远别时。长安如梦里，何日是归期？",
                    "type": 2
                },
                {
                    "paragraph": "送梁四归东平",
                    "type": 2
                },
                {
                    "paragraph": "玉壶挈美酒，送别强为欢。大火南星月，长郊北路难。"
                },
                {
                    "paragraph": "殷王期负鼎，汶水起垂竿。莫学东山卧，参差老谢安。",
                    "zhushu": "齐贤曰：尧典曰：日永星火，以正仲夏。伊尹以滋味说汤，吕尚以渔钓干西伯。汉志：太山郡汶水岀莱州，西南入济。",
                    "type": 2
                },
                {
                    "paragraph": "江夏送友人",
                    "type": 2
                },
                {
                    "paragraph": "雪点翠云裘，送君黄鹤楼。黄鹤振玉羽，西飞帝王州。"
                },
                {
                    "paragraph": "凤无琅玕实，何以赠远游？徘徊相顾影，泪下汉江流。",
                    "type": 2
                },
                {
                    "paragraph": "送郄昂谪巴中",
                    "type": 2
                },
                {
                    "paragraph": "瑶草寒不死，移植沧海滨。东风洒雨露，会入天地春。"
                },
                {
                    "paragraph": "子若洞庭叶，随波送逐臣。思归未可得，书此谢情人。",
                    "zhushu": "齐贤曰：传毅七激曰：暗君逐臣。",
                    "type": 2
                },
                {
                    "paragraph": "江夏送张丞",
                    "type": 2
                },
                {
                    "paragraph": "欲别心不忍，临行情更亲。酒倾无限月，客醉几重春。"
                },
                {
                    "paragraph": "籍草依流水，攀花赠远人。送君从此去，回首泣迷津。",
                    "zhushu": "士赟曰：毛诗笺曰：回首曰顾。",
                    "type": 2
                },
                {
                    "paragraph": "赋得白鹭鸶送宋少府入三峡",
                    "type": 2
                },
                {
                    "paragraph": "初发强中作，题诗与惠连。多惭一日长，不及二龙贤。"
                },
                {
                    "paragraph": "西塞当中路，南风欲进船。云峰岀远海，帆影挂清川。"
                },
                {
                    "paragraph": "禹穴藏书地，匡山种杏田。此行俱有适，迟尔早归旋。",
                    "zhushu": "齐贤曰：谢灵运有登临海峤初发强中作与从弟惠连。西塞山，在鄂州。庐山记：匡俗结庐于山，故号匡庐山。董奉居庐山，治疾病，重者种杏五株，轻者一株，号日董仙杏林。迟，犹思也。",
                    "type": 2
                },
                {
                    "paragraph": "江西送友人之罗浮",
                    "zhushu": "南昌。",
                    "type": 2
                },
                {
                    "paragraph": "桂水分五岭，衡山朝九疑。郷关渺安西，流浪将何之。"
                },
                {
                    "paragraph": "素色愁明湖，秋渚晦寒姿。畴昔紫芳意，已过黄发期。",
                    "zhushu": "齐贤曰：广州记云：大庾、始安、临贺、桂阳、揭阳，是五岭。衡山，一名岣嵝山，眉当轸、翼，应机、衡，故曰衡山。九疑，见前。唐安西大都护府，初治西州，后徙治高昌故地，又徙治龟兹，而故府复为西州交河郡。士赟曰：李善曰：紫芳，紫芝也。"
                },
                {
                    "paragraph": "君王纵疏散，云壑借巢夷。尔去之罗浮，我还憩峨眉。"
                },
                {
                    "paragraph": "中阔道万里，霞月遥相思。如寻楚狂子，琼树有芳枝。",
                    "zhushu": "齐贤曰：太白供奉翰林，道不合辞去，诏赐金还山。罗浮、娥眉。并见前。",
                    "type": 2
                },
                {
                    "paragraph": "宣州谢眺楼饯别校书叔云",
                    "zhushu": "一作陪侍御叔华登楼歌。",
                    "type": 2
                },
                {
                    "paragraph": "弃我去者，昨日之日不可留。"
                },
                {
                    "paragraph": "乱我心者，今日之日多烦忧。"
                },
                {
                    "paragraph": "长风万里送秋鴈，对此可以酣高楼。"
                },
                {
                    "paragraph": "蓬莱文章建安骨，中间小谢又清发。"
                },
                {
                    "paragraph": "俱怀逸兴壮思飞，欲上青天览日月。"
                },
                {
                    "paragraph": "抽刀断水水更流，举杯销愁愁复愁。"
                },
                {
                    "paragraph": "人生",
                    "zhushu": "一作男儿。"
                },
                {
                    "paragraph": "在世不称意，明朝散发弄扁舟。",
                    "zhushu": "齐贤曰：蓬莱，指校书也。建安末，邺中有魏太子、王粲、陈琳、徐𠏉、刘槇、应玚、阮璃、平原侯植等诗文者入文选，故曰建安骨也。谢灵运子凤，字超宗，作殷叔仪谏，帝大嗟赏，曰：超宗殊有凤毛。族弟惠连，十岁能属文，灵运嘉赏之，云：毎有篇章，对惠连辄得佳语。谢眺，字玄晖，纬之子，少学有美名，善草隷，长五言诗，沈约尝云：二百年来无此诗也。",
                    "type": 2
                },
                {
                    "paragraph": "宣城送刘副使入秦",
                    "type": 2
                },
                {
                    "paragraph": "君即刘越石，雄豪冠当时。凄清横吹曲，慷慨扶风词。"
                },
                {
                    "paragraph": "虎啸俟腾跃，鸡鸣遭乱离。千金市骏马，万里逐王师。"
                },
                {
                    "paragraph": "结交楼烦将，侍从羽林儿。统兵捍吴越，豺虎不敢窥。"
                },
                {
                    "paragraph": "大勋竟莫叙。已过秋风吹。",
                    "zhushu": "齐贤曰：晋刘琨，字越石，少与范阳祖约俱以雄豪著名。元嘉元年，为并州刺史。在晋阳，尝为胡骑所围数重，城中窘迫无计，琨乃乘月登楼清啸，贼闻之，皆凄然长叹。中夜奏胡笳，向晓复吹之，贼弃围而走。祖逖与刘琨闻鸡起舞，及郭隗谓燕昭王，以千金求千里马，事见前。汉有善射者楼烦，楚挑战三合，楼烦戟射杀之。应劭曰：楼烦，胡也。汉武帝太初元年，初置建章营骑，后更名羽林骑。又取从军死事之子孙养羽林官，教以九兵，号曰羽林孤儿。士赟曰：刘越石扶风歌曰：去家日已远，安知存与亡。慷慨穷林中，抱膝自权藏。"
                },
                {
                    "paragraph": "秉龯有季公。凛然负英姿。"
                },
                {
                    "paragraph": "寄深且戎幕，望重必台司。感激一然诺，纵横两无疑。"
                },
                {
                    "paragraph": "伏奏归北阙，鸣驺忽西驰。列将咸出祖，英寮惜分离。"
                },
                {
                    "paragraph": "斗酒满四筵，歌啸宛溪湄。君携东山妓，我咏北门诗。"
                },
                {
                    "paragraph": "贵贱交不易，恐伤中园葵。",
                    "zhushu": "齐贤曰：戎幕，将幕也。台司，三公也。萧何立东阙、北阙。崔寔四民月令曰：祖，道神也。黄帝之子好远游，死于道路，故祀以为道神，以求道路之福。宛溪，隷宣州。毛诗：北门，刺仕不得志也。言卫之忠臣不得其志尔。古诗：采葵莫伤根，结交莫羞贫。采根葵不生，羞贫交不成。"
                },
                {
                    "paragraph": "昔赠紫骝驹，今倾白玉巵。"
                },
                {
                    "paragraph": "同欢万斛酒，未足解相思。此别又千里，",
                    "zhushu": "一作此外别千里。"
                },
                {
                    "paragraph": "秦吴眇天涯。"
                },
                {
                    "paragraph": "月明关山苦，水剧陇头悲。借问几时还？春风入黄池。"
                },
                {
                    "paragraph": "无令长相思，折断绿杨枝。",
                    "zhushu": "士赟曰：陇头水，见一卷注。",
                    "type": 2
                },
                {
                    "paragraph": "泾川送族弟錞",
                    "type": 2
                },
                {
                    "paragraph": "泾川三百里，若耶羞见之。锦石照碧山，两边白鹭鸶。"
                },
                {
                    "paragraph": "佳境千万曲，客行无歇时。上有琴高水，下有陵阳祠。"
                },
                {
                    "paragraph": "仙人不见我，明月空相知。问我何事来？卢敖结幽期。",
                    "zhushu": "齐贤曰：泾县若耶、琴高、陵阳窦子明得仙，及卢敖事，并见前。"
                },
                {
                    "paragraph": "蓬山振雄笔，绣服挥清词。江湖发秀色，草木含荣滋。"
                },
                {
                    "paragraph": "置酒送惠连，吾家称白眉。愧无海峤作，敢阙河梁诗。"
                },
                {
                    "paragraph": "见尔复几朝？俄然告将离。",
                    "zhushu": "齐贤曰：白眉及海峤，见前。李陵与苏武诗：携手上河梁，游子暮何之？徘徊蹊路侧，怅恨不得辞。士赟曰：后汉窦章，少好学，有文章，是时学者称东观为老氏藏室，道家蓬莱山。太仆邓康遂荐章入东宫，为校书郎。"
                },
                {
                    "paragraph": "中流𣻌彩鹢，列岸丛金羁。"
                },
                {
                    "paragraph": "叹息苍梧凤，分栖琼树枝。清晨各飞去，飘落天南垂。"
                },
                {
                    "paragraph": "望极落日尽，秋深暝猿悲。寄情与流水，但有长相思。",
                    "zhushu": "齐贤曰：鹢，水鸟。画船头为鹢形，垂边也。",
                    "type": 2
                },
                {
                    "paragraph": "五松山送殷淑",
                    "type": 2
                },
                {
                    "paragraph": "秀色发江左，风流柰若何？仲文了不还，独立扬清波。"
                },
                {
                    "paragraph": "载酒五松山，颓然白云歌。中天度落月，万里遥相过。"
                },
                {
                    "paragraph": "抚酒借此月，流光畏蹉跎。明日别离去，连峰郁嵯峨。",
                    "zhushu": "齐贤曰：殷仲文少有才藻，芙蓉貌。谢灵运尝曰：殷仲文读书半袁豹，则文才不减班固。五松山，在宣州南陵。",
                    "type": 2
                },
                {
                    "paragraph": "送崔氏昆季之金陵",
                    "type": 2
                },
                {
                    "paragraph": "放",
                    "zhushu": "一作吴。"
                },
                {
                    "paragraph": "歌倚东楼，行子期晓发。秋风渡江来，吹落山上月。"
                },
                {
                    "paragraph": "主人岀美酒，灭烛延清光。二崔向金陵，安得不尽觞？"
                },
                {
                    "paragraph": "水客弄归棹，云㠶卷轻霜。扁舟敬亭下，五两先飘扬。"
                },
                {
                    "paragraph": "峡石入水花，碧流日更长。思君无岁月，西笑阻河梁。",
                    "zhushu": "齐贤曰：金陵、敬亭，并见前。兵书曰：凡候风法，鸡羽重入两，建五丈旗，取羽系其颠，立军营中。许慎注曰：楚人谓之五两。",
                    "type": 2
                },
                {
                    "paragraph": "登黄山凌欹台送族弟溧阳尉济充泛舟赴华阴",
                    "zhushu": "当涂。",
                    "type": 2
                },
                {
                    "paragraph": "鸾乃凤之族，翶翔紫云霓。文章辉五色，双在琼树栖。"
                },
                {
                    "paragraph": "一朝各飞去，凤与鸾俱啼。炎赫五月中，朱曦烁河堤。"
                },
                {
                    "paragraph": "尔从泛舟役，使我心魂凄。",
                    "zhushu": "齐贤曰：山海经：女麻之上有鸟，状如翟，五彩毕备，声似雉而尾长，名为鸾。瑞应图：鸾者，凤凰之佐。"
                },
                {
                    "paragraph": "秦池无草木，南云喧鼓鼙。"
                },
                {
                    "paragraph": "君王减玉膳，早起思鸣鸡。漕引救关辅，疲人免涂泥。"
                },
                {
                    "paragraph": "宰相作霖雨，农夫得耕犁。静者伏草间，群才满金闺。"
                },
                {
                    "paragraph": "空手无壮士，穷居使人低。",
                    "zhushu": "齐贤曰：唐裴耀卿传：开元二十一年秋，雨害稼，京师饥。帝将幸东都，召问所以救人者。耀卿曰：陛下既东巡，百司毕从，则太仓、三辅，可遣众臣分道赈给。自东都益广漕运，以实関辅，関辅既实，则乘舆西还，事蔑不济。且国家大本在京师，但秦地狭，水旱易匮。正观、永徽时，禄廪者少，岁漕粟二十万石，今用度寖广，漕运数倍，且不支。臣愿广夹运道，使京师常有三年食，虽水旱不足忧。天子然之，拜黄门侍郎、同中书门下平章事，充转运使。于是置河阴、集津三门仓，引天下租由孟津、沂河而西，三年积七百万石，省运费三十万缗。金闺，金马门也。"
                },
                {
                    "paragraph": "送君登黄山，长啸倚",
                    "zhushu": "一作上。"
                },
                {
                    "paragraph": "天梯。"
                },
                {
                    "paragraph": "小舟若凫鴈，大舟若鲸鲵。开帆散长风，舒卷与云齐。"
                },
                {
                    "paragraph": "日入牛渚晦，苍然夕烟迷。相思在何许",
                    "zhushu": "？一作所。"
                },
                {
                    "paragraph": "杳在洛阳西。",
                    "zhushu": "齐贤曰：太白时在当涂，即今之太平也。黄山在城北，凌歊台在其上。",
                    "type": 2
                },
                {
                    "paragraph": "送储邕之武昌",
                    "type": 2
                },
                {
                    "paragraph": "黄鹤西楼月，长江万里情。春风三十度，空忆武昌城。"
                },
                {
                    "paragraph": "送尔难为别，衔杯惜未倾。湖连张乐地，山逐泛舟行。"
                },
                {
                    "paragraph": "诺谓楚人重，诗传谢眺清。沧浪吾有曲，寄入棹歌声。",
                    "zhushu": "齐贤曰：黄鹤楼见前。孙权破関羽，自公安徙都鄂，改名武昌。今鄂州之东百二十里武昌县，即权故宫，与黄州相对。"
                }
            ]
        },
        {
            "name": "李太白诗卷之十九",
            "paragraphs": [
                {
                    "paragraph": "李太白诗卷之十九",
                    "type": 1
                },
                {
                    "paragraph": "詶答",
                    "type": 2
                },
                {
                    "paragraph": "詶谈少府",
                    "zhushu": "襄汉。",
                    "type": 2
                },
                {
                    "paragraph": "一尉居倏忽，梅生有仙骨。三事或可羞，匈奴哂千秋。"
                },
                {
                    "paragraph": "壮心屈黄绶，浪迹寄沧洲。昨观荆岘作，如从云汉游。"
                },
                {
                    "paragraph": "老夫当暮矣，蹀足惧骅骝。",
                    "zhushu": "齐贤曰：汉书：“东南一尉，西北一候。”梅福补南昌尉得仙事，见前。毛诗三事大夫注：“谓三公。汉田千秋为高寝郎，卫太子为江充所譛败，久之。千秋讼太子𡨚，上大感悟，立拜为大鸿胪，数目，代刘屈𣯛为丞相。后汉使至匈奴，单于问曰：‘闻汉新拜丞相，何用得之？’使者曰：‘以上书言事故。’单于曰：‘苟如是，汉置丞相，非用贤也。’”",
                    "type": 2
                },
                {
                    "paragraph": "詶宇文少府见赠桃竹书筒",
                    "type": 2
                },
                {
                    "paragraph": "桃竹书筒绮绣文，良工巧妙称绝群。灵心圆映三江月，彩质叠成五色云。"
                },
                {
                    "paragraph": "中藏寳诀峨眉去，千里提携长忆君。",
                    "type": 2
                },
                {
                    "paragraph": "五月东鲁行答汶上君",
                    "type": 2
                },
                {
                    "paragraph": "五月梅始",
                    "zhushu": "一作子。"
                },
                {
                    "paragraph": "黄，蚕凋桑柘空。鲁人重织作，机杼鸣帘栊。"
                },
                {
                    "paragraph": "顾余不及仕，学剑来山东。举鞭访前途，获笑汶上翁。"
                },
                {
                    "paragraph": "下愚忽壮士，未足论穷通。",
                    "zhushu": "齐贤曰：汉志：“泰山郡，汶水出莱州，入齐。”"
                },
                {
                    "paragraph": "我以一箭书，能取聊城功。"
                },
                {
                    "paragraph": "终然不受赏，羞与时人同。西归去直道，落日昏阴虹。"
                },
                {
                    "paragraph": "此",
                    "zhushu": "一作我。"
                },
                {
                    "paragraph": "去尔勿言，甘心如转蓬。",
                    "zhushu": "齐贤曰：史记：“齐田单攻聊城，岁余不下。鲁仲连乃为书矢以射城中，遗燕将，燕将见书，泣三日，乃自杀。聊城乱，田单遂屠聊城。归毎言仲连，欲爵之。鲁仲连逃隐于海上，曰：‘吾与富贵而诎于人，宁贫贱而轻世肆志焉？’”白意指林甫、国忠辈，昏蔽其君。",
                    "type": 2
                },
                {
                    "paragraph": "早秋单父南楼酬窦公衡",
                    "type": 2
                },
                {
                    "paragraph": "白露见日灭，红颜随霜凋。别君若俯仰， 春芳辞秋条。"
                },
                {
                    "paragraph": "泰山嵯峩夏云在， 疑是白波涨东海。散为飞雨川上来，遥帷却卷清浮埃。"
                },
                {
                    "paragraph": "知君独坐青轩下， 此时结念同所怀。我闭南楼看道书， 幽帘清寂在仙居。"
                },
                {
                    "paragraph": "曽无好事来相访， 赖尔高文一起予。",
                    "type": 2
                },
                {
                    "paragraph": "山中问答",
                    "type": 2
                },
                {
                    "paragraph": "问余何意",
                    "zhushu": "一作事。"
                },
                {
                    "paragraph": "栖碧山，笑而不答心自闲。桃花流水杳然去，别有天地非人间。",
                    "zhushu": "齐贤曰：蜀志：“人问诸葛亮之志，亮抱膝笑而不答。”",
                    "type": 2
                },
                {
                    "paragraph": "答友人赠乌纱帽",
                    "type": 2
                },
                {
                    "paragraph": "领得乌纱帽，全胜白接篱。山人不照镜，稚子道相宜。",
                    "zhushu": "士赟曰：稚子接篱，见前。",
                    "type": 2
                },
                {
                    "paragraph": "詶张司马赠墨",
                    "type": 2
                },
                {
                    "paragraph": "上党碧松烟，夷陵丹砂末。兰麝凝珍墨，精光乃堪掇。"
                },
                {
                    "paragraph": "黄头奴子双鸦鬟，锦囊养之怀䄂间。今日赠余兰亭去，兴来洒笔会稽山。",
                    "zhushu": "齐贤曰：唐路州上党郡上贡墨，峡州夷陵郡。掇，拾也。锦囊事，见前。越州会稽郡山阴县有兰渚，渚有亭，王羲之袚禊处。",
                    "type": 2
                },
                {
                    "paragraph": "答湖州迦叶司马问白是何人",
                    "type": 2
                },
                {
                    "paragraph": "青莲居士谪仙人，酒肆藏名三十春。湖州司马何须问，金粟如来是后身。",
                    "zhushu": "齐贤曰：青莲居士，太白自号也。",
                    "type": 2
                },
                {
                    "paragraph": "答长安崔少府叔封游终南翠微寺太宗皇帝金沙泉见寄",
                    "type": 2
                },
                {
                    "paragraph": "河伯见海若，傲然夸秋水。小物昧远图，宁知通方士。"
                },
                {
                    "paragraph": "多君紫霄意，独往苍山里。地古寒云深，岩高长风起。",
                    "zhushu": "齐贤曰：庄子：“秋水渚至，百川灌河，泾流之大，两涘渚涯之间，不辨牛马。于是河伯欣然自喜，以天下之美为尽在己。顺流而东行，至于北海，东面而说，不见水涯。于是河伯始旋其面目，望洋向若而叹曰：‘野语有之曰：闻道白以为莫已若者，我之谓也。吾长见笑于大方之家。’北海若曰：‘并蛙不可以语于海者，拘于虚也；夏虫不可以语于氷者，笃于时也；曲士不可以语于道者，束于教也。今尔岀于涯涘，观于大海，乃知尔丑。’”"
                },
                {
                    "paragraph": "初登翠微岭，复憩金沙泉。践苔朝霜滑，弄波夕月圆。"
                },
                {
                    "paragraph": "饮彼石下流，结萝宿溪烟。鼎湖梦渌水，龙驾空",
                    "zhushu": "一作何。"
                },
                {
                    "paragraph": "茫然。"
                },
                {
                    "paragraph": "早行子午关，",
                    "zhushu": "一作间，一作峰。"
                },
                {
                    "paragraph": "却登山路远。",
                    "zhushu": "一作却叹山路远，又作颇识関路远。"
                },
                {
                    "paragraph": "拂琴听霜猿，灭烛乃星饭。"
                },
                {
                    "paragraph": "人烟无明异，鸟道绝往返。",
                    "zhushu": "齐贤曰：贞观十二年，终南大和宫改为翠微宫。金沙泉，近寺之泉也。鼎湖梦，指太宗也，事见三卷。汉书：“王莽开子午道，因置子午関。”士赟曰：长安志：“翠微宫在万年县终南山上。”"
                },
                {
                    "paragraph": "攀厓倒青天，下视白日晚。"
                },
                {
                    "paragraph": "既过",
                    "zhushu": "一作遇。"
                },
                {
                    "paragraph": "石门隐，还唱",
                    "zhushu": "一作闻。"
                },
                {
                    "paragraph": "石潭歌。涉雪搴紫芳，",
                    "zhushu": "一作采紫茎。"
                },
                {
                    "paragraph": "濯缨想",
                    "zhushu": "一作掬。"
                },
                {
                    "paragraph": "清波。"
                },
                {
                    "paragraph": "此人不可见，此地君自过。为余谢风泉，其如幽意何。",
                    "zhushu": "齐贤曰：石门在鲁。王逸注楚词：“搴，采取也。”士赟曰：紫芳，紫兰也。",
                    "type": 2
                },
                {
                    "paragraph": "赠李十二左司郎中崔宗之",
                    "type": 2
                },
                {
                    "paragraph": "凉秋八九月，白露空园亭。耿耿意不畅，稍稍",
                    "zhushu": "一作悄悄。"
                },
                {
                    "paragraph": "风华声。"
                },
                {
                    "paragraph": "思见雄俊士，共话今古情。李侯忽来仪，把袂苦不早。"
                },
                {
                    "paragraph": "清论既抵掌，玄谈又绝倒。分明楚汉事，历历王霸道。",
                    "zhushu": "齐贤曰：稍，所交切。士赟曰：记月令：立秋日凉风至，后五日白露降。尔雅：稍，稍擢也。郭璞曰：“谓木无枝柯，稍櫂长而杀也。”"
                },
                {
                    "paragraph": "檐囊无俗物，访古千里余。䄂有匕首剑，怀中茂陵书。"
                },
                {
                    "paragraph": "双眸光照人，词赋凌子虚。酌酒弦素琴，霜气正凝洁。"
                },
                {
                    "paragraph": "平生心中事，今日为君说。我家有别业，寄在嵩之阳。"
                },
                {
                    "paragraph": "明月出高岑，清溪澄素光。云散窗户静，风吹松桂香。"
                },
                {
                    "paragraph": "子若同斯游，千载不相忘。",
                    "zhushu": "齐贤曰：有底曰囊，无底曰槖。司马相如既病免，家居茂陵。天子曰：“相如病甚，可往从。悉取其书。”使使往。而相如已死。妻曰：“长卿时已著书，人又取去。长卿未死时，为一卷书。”有使来求书，奏之。其遗札书言封禅事。初，上读子虚赋而善之，曰：“朕独不与此人同时哉！”杨得意曰：“臣邑人司马相如自言为此赋。”上惊，乃召问相如。相如曰：“有之。”唐河南府登封县，本嵩阳。",
                    "type": 2
                },
                {
                    "paragraph": "詶崔五郎中",
                    "type": 2
                },
                {
                    "paragraph": "朔云横高天，万里起秋色。壮士心飞扬，落日空叹息。"
                },
                {
                    "paragraph": "长啸出原野，凛然寒风生。幸遭圣明时，功业犹未成。"
                },
                {
                    "paragraph": "柰何怀良图，郁悒独愁坐。杖策寻英豪，立谈乃知我。",
                    "zhushu": "齐贤曰：邓禹闻光武安集河北，即杖策北渡。士赟曰：郁，邑忧也。"
                },
                {
                    "paragraph": "崔公生民秀，缅邈青云姿。制作参造化，托讽含神祗。"
                },
                {
                    "paragraph": "海岳尚可倾，吐诺终不移。是时霜飙寒，逸兴临华池。"
                },
                {
                    "paragraph": "起舞拂长剑，四座皆扬眉。因得穷欢情，赠我以新诗。"
                },
                {
                    "paragraph": "又结汗漫期，九垓远相待。举身憩蓬壶，濯足弄沧海。"
                },
                {
                    "paragraph": "从此凌倒景，一去无时还。朝游明光宫，暮入阊阖关。"
                },
                {
                    "paragraph": "但得长把袂，何必嵩丘山。",
                    "zhushu": "齐贤曰：蓬壶，蓬莱方壶也。汉武帝起明光宫。师古曰：三辅黄图云：在城中。淮南子注云：阊阖，始升天之门，上帝所居紫微宫门也。",
                    "type": 2
                },
                {
                    "paragraph": "以诗代书答元丹丘",
                    "type": 2
                },
                {
                    "paragraph": "青鸟",
                    "zhushu": "一作乌。"
                },
                {
                    "paragraph": "海上来，今朝发何处？口衔云锦字，",
                    "zhushu": "一作书。"
                },
                {
                    "paragraph": "与我忽飞去。"
                },
                {
                    "paragraph": "鸟去凌紫烟，书留绮窗前。开缄方",
                    "zhushu": "一作时。"
                },
                {
                    "paragraph": "一笑，乃是故人传。"
                },
                {
                    "paragraph": "故人深相朂，忆我劳心曲。离居在咸阳，三见秦草绿。"
                },
                {
                    "paragraph": "置书双袂间，引领不暂闲。长望",
                    "zhushu": "一作叹。"
                },
                {
                    "paragraph": "杳难见，浮云横远山。",
                    "zhushu": "齐贤曰：后汉书：“梁冀弟舍，窗牖，皆有绮疏。”",
                    "type": 2
                },
                {
                    "paragraph": "金门答苏秀才",
                    "type": 2
                },
                {
                    "paragraph": "君还石门日，朱火始改木。春草如有情，山中尚含绿。"
                },
                {
                    "paragraph": "折芳愧遥忆，永路当自朂。远见故人心，平生以此足。",
                    "zhushu": "齐贤曰：语钻燧改火。"
                },
                {
                    "paragraph": "巨海纳百川，麟阁多才贤。献书入金阙，酌醴奉琼筵。"
                },
                {
                    "paragraph": "屡沗白云唱，恭闻黄竹篇。恩光照拙薄，云汉希腾迁。"
                },
                {
                    "paragraph": "铭鼎傥云遂，扁舟方渺然。",
                    "zhushu": "齐贤曰：汉宫室疏萧，造麒麟阁，以藏秘书贤才。列子：“穆王宾于西王母，觞于瑶池之上，王母为王谣诗，名白云。”穆天子传曰：“天子休于回中，大寒，北风雨雪，天子作诗三章，以哀人夫。我徂黄竹，员口閟寒，乃宿于黄竹。”祭统曰：“鼎有铭。”铭者，自名也。自名以称扬先祖之美，而明著之后世者也。扁舟，言功成名遂身退，如范蠡扁舟泛五湖也。"
                },
                {
                    "paragraph": "我留在金门，君去卧丹壑。"
                },
                {
                    "paragraph": "未果三山期，遥欣一丘乐。玄珠寄象罔，赤水非廖廓。"
                },
                {
                    "paragraph": "愿狎东海鸥，共营西山药。栖岩君寂灭，处士余龙蠖。"
                },
                {
                    "paragraph": "良辰不同赏，永日应闲居。鸟吟簷间树，花落窗下书。"
                },
                {
                    "paragraph": "缘溪见绿筿，隔岫窥红蕖。",
                    "zhushu": "齐贤曰：庄子：“黄帝游乎赤水之北，还归，遗其玄珠。使知索之而不得，使离朱索之而不得，使契诟索之而不得，乃使象罔，象罔得之，列于海上之人。有好鸥鸟者，每旦之海上，从鸥鸟游，鸥鸟之至，百住而不止。”"
                },
                {
                    "paragraph": "采薇行笑歌，眷我情何已。"
                },
                {
                    "paragraph": "月出石镜间，松鸣风琴里。得心自非妙，外物空颓靡。"
                },
                {
                    "paragraph": "身世如两忘，从君老烟水。",
                    "zhushu": "齐贤曰：史记：“伯夷、叔齐隐于首阳山，作歌曰：‘登彼西山兮，采其薇矣。’”石镜，见前。",
                    "type": 2
                },
                {
                    "paragraph": "詶坊州王司马与阎正字对雪见赠",
                    "type": 2
                },
                {
                    "paragraph": "游子东南来，自宛适京国。飘然无心云，倏忽复西北。"
                },
                {
                    "paragraph": "访戴昔未偶，寻嵇此相得。愁颜发新欢，终宴叙前识。",
                    "zhushu": "齐贤曰：王子猷雪夜访戴安道，事见前。晋书： “嵇康，会稽上虞人。东平吕安服康高致，毎一相思，辄千里命驾。”"
                },
                {
                    "paragraph": "阎公汉庭旧，沉郁富才力。价重铜龙楼，声高重门侧。"
                },
                {
                    "paragraph": "宁期此相遇，华馆陪游息。积雪明远峰，寒城鎻春色。"
                },
                {
                    "paragraph": "主人苍生望，假我青云翼。风水如见资，投竿佐皇极。",
                    "zhushu": "齐贤曰：史记：“上召田叔，与语：‘汉庭，臣无能出其右者。’”前汉太子宫有铜龙楼。",
                    "type": 2
                },
                {
                    "paragraph": "詶中都吏携斗酒双鱼于逆旅见赠",
                    "type": 2
                },
                {
                    "paragraph": "鲁酒若琥珀，",
                    "zhushu": "一作虎珀色。"
                },
                {
                    "paragraph": "汶鱼紫锦鳞。山东豪吏有俊气，手携",
                    "zhushu": "一作持。"
                },
                {
                    "paragraph": "此物赠远人。"
                },
                {
                    "paragraph": "意气相倾两相顾，斗酒双鱼表情素。双鳃呀呷鳍鬛张，蹳刺银盘欲飞去。"
                },
                {
                    "paragraph": "呼儿拂机霜刃挥，红肥花落白雪霏。为君下筯一餐饱，",
                    "zhushu": "一作罢。"
                },
                {
                    "paragraph": "醉著金鞍上马归。",
                    "zhushu": "齐贤曰：琥珀，注：“松脂入地千年为茯苓，茯苓千年为琥珀。”汶水，岀泰山莱芜县。",
                    "type": 2
                },
                {
                    "paragraph": "詶张卿夜宿南陵见赠",
                    "type": 2
                },
                {
                    "paragraph": "月出鲁城东，明如天上雪。鲁女惊莎鸡，鸣鸡应秋节。"
                },
                {
                    "paragraph": "当君相思夜，火落金风高。河汉挂户牖，欲济无轻舠。",
                    "zhushu": "齐贤曰：火落，大火西流也。舠，小船也。士赟曰：梁元帝纂要曰：“秋曰高秋，风曰金风。”"
                },
                {
                    "paragraph": "我昔辞林丘，云龙忽相见。客星动太微，朝去洛阳殿。"
                },
                {
                    "paragraph": "尔来得茂彦，七叶仕汉余。身为下邳客，家有圯桥书。"
                },
                {
                    "paragraph": "传说未梦时，终当起岩野。万古骑辰星，光辉照天下。",
                    "zhushu": "齐贤曰：贺知章荐太白，召见待诏。汉严光足加帝腹，感客星犯御座。晋天文志：“太微，天子庭也，五帝座也。良亡匿下邳，于圮桥遇老父受书，书说命。高宗梦得说，使百工营求诸野，得诸传岩，乘东维，骑箕尾，而比于列星，终古不忒。”"
                },
                {
                    "paragraph": "与君各未遇，长策委蒿莱。寳刀隐五匣，锈涩空莓苔。"
                },
                {
                    "paragraph": "遂令世上愚，轻我土与灰。一朝攀龙去，鼃黾安在哉？"
                },
                {
                    "paragraph": "故山定有酒，与尔倾金罍。",
                    "zhushu": "齐贤曰：齐鲁间谓鼃为蝈。黾，耿黾也，尤怒鸣聒人。",
                    "type": 2
                },
                {
                    "paragraph": "詶岑勋见寻就元丹丘对酒相待，以诗见招",
                    "type": 2
                },
                {
                    "paragraph": "黄鹤东南来，寄书写心曲。倚松开其缄，忆我肠断续。"
                },
                {
                    "paragraph": "不以千里遥，命驾来相招。中逢元丹丘，登岭宴碧霄。"
                },
                {
                    "paragraph": "对酒忽思我，长啸临清飚。",
                    "zhushu": "齐贤曰：鄂州有黄鹤楼，因黄鹤山以名。相传费文祎得仙，驾鹤憩此。世说：“吕安思嵇康，千里命驾。”"
                },
                {
                    "paragraph": "蹇予未相知，茫茫绿云垂。"
                },
                {
                    "paragraph": "俄然素书及，解此长渴饥。策马望山月，途穷造阶墀。"
                },
                {
                    "paragraph": "喜兹一会面，若睹琼树枝。忆君我远来，我欢方速至。"
                },
                {
                    "paragraph": "开颜酌美酒，乐极忽成醉。我情既不浅，君意方亦深。"
                },
                {
                    "paragraph": "相知两相得，一顾轻千金。且向山客笑，与君论素心。",
                    "zhushu": "齐贤曰：离骚注：“蹇，难也。”",
                    "type": 2
                },
                {
                    "paragraph": "答从弟幼成过西园见赠",
                    "type": 2
                },
                {
                    "paragraph": "一身自潇洒，万物何嚣諠。拙薄谢明时，栖闲居故园。"
                },
                {
                    "paragraph": "二季过旧壑，四邻驰华轩。衣剑照松宇，宾徒光石门。"
                },
                {
                    "paragraph": "山童荐珍果，野老开芳樽。上陈樵渔事，下叙农圃言。"
                },
                {
                    "paragraph": "昨来荷花满，今见兰苕繁。一笑复一歌，不知夕景昏。"
                },
                {
                    "paragraph": "醉罢同所乐，此情难具陈。",
                    "zhushu": "齐贤曰：郑玄礼记注曰：“闻諠嚣则人意动作。”孔安国曰：“伯仲叔季，顺少长也。”文中子注：“関子明、霍及皆隐于樵渔。”",
                    "type": 2
                },
                {
                    "paragraph": "詶王补阙惠翼庄庙宋丞泚赠别",
                    "type": 2
                },
                {
                    "paragraph": "学道三千春，自言羲和人。轩盖宛若梦，云松长相亲。"
                },
                {
                    "paragraph": "偶将二公合，复与三山邻。喜结海上契，自为天外宾。"
                },
                {
                    "paragraph": "鸾翮我先铩，",
                    "zhushu": "所戒切。"
                },
                {
                    "paragraph": "龙性君莫驯。",
                    "zhushu": "齐贤曰：孔安国注尧典曰：“重藜之后，羲氏、和氏，世掌天地四时之官。”南史：“陶潜尝言：‘五六月北窗下卧，遇凉风暂至，自谓是羲皇上人，说范翟黄乘车戴华盖。’田子方怪而问之，曰：‘吾禄厚，得此轩盖，铩摧翼也。’”"
                },
                {
                    "paragraph": "朴散不向古，时讹皆失真。"
                },
                {
                    "paragraph": "勿踏荒溪波，朅",
                    "zhushu": "丘杰切。去也。"
                },
                {
                    "paragraph": "来浩然津。薜带何辞楚，桃源堪避秦。"
                },
                {
                    "paragraph": "世迫且离别，心在期隐沦。詶赠非炯诫，永言铭佩绅。",
                    "zhushu": "齐贤曰：陶潜桃花源记，事见二卷。桓谭新论： “天下神人五：‘一曰神仙，二曰隐沦。’”士赟曰：楞严经曰：“云何汝今以动为身，以动为境，从始世终，念念此灭，遗失真性，颠倒行事，性心失真，认物为己，轮回是中，自取流转。”",
                    "type": 2
                },
                {
                    "paragraph": "詶裴侍御对雨感时见赠",
                    "zhushu": "金陵。",
                    "type": 2
                },
                {
                    "paragraph": "雨色秋来寒， 风严清江爽。孤高绣衣人， 萧洒青霞赏。"
                },
                {
                    "paragraph": "平生多感激，忠义非外奖。祸连积怨生，事及徂川往。"
                },
                {
                    "paragraph": "楚邦有壮士， 鄢郢翻扫荡。申包哭秦庭， 泣血将安仰。"
                },
                {
                    "paragraph": "鞭尸辱已及，堂上罗宿莽。颇似今之人， 蟊贼陷忠谠。"
                },
                {
                    "paragraph": "渺然一水隔，何由税归鞅。日夕听猿怨， 怀贤盈梦想。",
                    "zhushu": "齐贤曰：汉书表：“侍御史有绣衣直指。”伍子胥传：“吴王阖闾悉兴师与唐、蔡伐楚，楚将子常败走奔郑，吴乘胜而前，五战，遂入郢。昭王岀奔，吴师入郢，子胥掘楚平王墓，出其尸，鞭之三百，然后已。申包胥求救于秦，秦不许。包胥立于秦庭，昼夜哭，七日七夜，不绝其声。秦哀公怜之，遣车五百乘救楚，败吴，昭王复入郢。”毛诗注：“食心曰螟，食叶曰螣，食根曰蟊，食节曰贼。”说文：“鞅，颈组，又曰柔革。”士赟曰：说文：“税或作脱。”即孟子不脱冕而行之义。",
                    "type": 2
                },
                {
                    "paragraph": "赠李十二",
                    "zhushu": "士赟曰：此诗乃摄监察御史崔成甫赠太白者附此。",
                    "type": 2
                },
                {
                    "paragraph": "我是潇湘放逐臣，君辞明主汉江滨。天外常求太白老，金陵捉得酒仙人。",
                    "type": 2
                },
                {
                    "paragraph": "詶崔侍御",
                    "type": 2
                },
                {
                    "paragraph": "严陵不从万乘游，归卧空山钓碧流。自是客星辞帝座，元非太白醉扬州。",
                    "zhushu": "齐贤曰：逸史：“章𬽦兼琼镇西川，访道术士，有一鬻酒者，毎有纱帽藜杖四人来饮酒，至数斗，积积十余石，即并还之。其言爱说孙思邈。或报章𬽦公，公专令探之。忽一日又来，公遂潜往，从者三四人。公照至前，跃岀再拜，自称姓名，相顾徐起，唯柴烬四枚在座前，不复见矣。时玄宗好道，公奏其事，诏召孙公问之，曰：‘此太白酒星，仙格绝高。毎游人间饮酒，处处皆至，尤乐蜀中。’”",
                    "type": 2
                },
                {
                    "paragraph": "玩月金陵城西孙楚酒楼，达曙歌吹日晚，乘醉著紫绮裘、乌纱巾，与酒客数人，棹歌秦淮，往石头访崔四侍御",
                    "type": 2
                },
                {
                    "paragraph": "昨玩西城月，青天垂玉钩。朝沽金陵酒，歌吹孙楚楼。"
                },
                {
                    "paragraph": "忽忆绣衣人，乘船往石头。草褁乌纱巾，倒被紫绮裘。"
                },
                {
                    "paragraph": "两岸拍手笑，疑是王子猷。酒客十数公，崩腾醉中流。"
                },
                {
                    "paragraph": "谑浪棹海客，喧呼傲阳侯。",
                    "zhushu": "齐贤曰：孙权治建邺，作石头城。王子猷雪夜访戴逵，事见前。高绣淮南子注曰：“阳国侯溺死于水，其神能为大波。”"
                },
                {
                    "paragraph": "半道逢吴姫，卷帘出椰榆。"
                },
                {
                    "paragraph": "我忆君到此，不知狂与羞。一月一见君，三杯便回桡。"
                },
                {
                    "paragraph": "舍舟共连袂，行上南渡桥。兴发歌绿水，秦君为之讴。"
                },
                {
                    "paragraph": "鸡鸣复相招，清宴逸云霄。赠我数百字，字字凌风飚。"
                },
                {
                    "paragraph": "系之衣裘上，相忆毎长谣。",
                    "zhushu": "齐贤曰：椰榆，举手相弄也。",
                    "type": 2
                },
                {
                    "paragraph": "江上答崔宣城",
                    "type": 2
                },
                {
                    "paragraph": "太华三芙蓉，明星玉女峰。寻仙下西岳，陶令忽相逢。"
                },
                {
                    "paragraph": "问我将何事，湍波历几重。貂裘非季子，鹤氅似王恭。"
                },
                {
                    "paragraph": "谬忝燕台召，而陪郭隗踪。水流知入海，云去或从龙。"
                },
                {
                    "paragraph": "树绕芦洲月，山鸣鹊镇钟。还期如可访，台岭荫长松。",
                    "zhushu": "齐贤曰：陶潜为彭泽令，晋王恭美姿仪，尝衣鹤氅裘，涉雪而行，孟昶见之曰：“此真神仙中人也。”唐志：“宣州南陵县有鹊头镇。”士赟曰：太华三芙蓉，明星玉女峰，苏季子黑貂之裘币。燕昭王筑台师郭隗事并见前。",
                    "type": 2
                },
                {
                    "paragraph": "答族姪僧中孚赠玉泉仙人掌茶",
                    "type": 2
                },
                {
                    "paragraph": "",
                    "zhushu": "余闻荆州玉泉寺，近清溪诸山，山洞往往有乳窟，窟中多玉泉交流，其中有白蝙蝠，大如鸦。按仙经：蝙蝠一名仙鼠，千岁之后，体白如雪，栖则倒悬，盖饮乳水而长生也。其水边处处有茗草罗生，枝叶如碧玉，唯玉泉真公常来而饮之。年八十余岁，颜色如桃花，而此茗清香滑熟，异于他者，所以能还童振枯，扶人寿也。余游金陵， 见宗僧中孚示余茶数十片。拳然重叠， 其状如手， 号为仙人掌茶。盖新出乎玉泉之山， 旷古未觌。因持之见遗，兼赠诗，要余答之， 遂有此作。后之高僧大隐， 知仙人掌茶。发乎中孚禅子及青莲居士李白也。"
                },
                {
                    "paragraph": "常闻玉泉山，山洞多乳窟。仙鼠如白鸦，倒悬清溪月。"
                },
                {
                    "paragraph": "茗生此中石，玉泉流不歇。根柯洒芳津，采服润肌骨。"
                },
                {
                    "paragraph": "丛老卷绿叶，枝枝相接连。曝成仙人掌，似拍洪崖肩。"
                },
                {
                    "paragraph": "举世未见之，其名定谁传。宗英乃禅伯，投赠有佳篇。"
                },
                {
                    "paragraph": "清镜烛无盐，顾惭西子妍。朝坐有余兴，长吟播诸天。",
                    "zhushu": "齐贤曰：抱朴子曰：“千岁蝙蝠，色如雪，集则倒悬，脑重故也。”新序：“无盐，齐之丑女。”",
                    "type": 2
                },
                {
                    "paragraph": "詶裴侍御留岫师弹琴见寄",
                    "type": 2
                },
                {
                    "paragraph": "君同鲍明远，邀彼休上人。鼓琴乱白雪，秋变江上春。"
                },
                {
                    "paragraph": "瑶草绿未衰，攀翻寄情亲。相思两不见，流泪空盈巾。",
                    "zhushu": "齐贤曰：鲍照，字明远，为宋临江王参军。沈约宋书曰：“沙门惠休，善属文，徐堪之与之甚厚，世祖命使还俗。本姓汤，位至杨州从事。”阳春白雪，曲名也。",
                    "type": 2
                },
                {
                    "paragraph": "张相公出镇荆州，寻徐太子詹事。余时流夜郎，行至江夏，与张公去千里。公因太府丞王昔使车寄罗衣二事，及五月五日赠余诗。余答以此诗。",
                    "type": 2
                },
                {
                    "paragraph": "张衡殊不乐，应有四愁诗。惭君锦绣叚，赠我慰相思。"
                },
                {
                    "paragraph": "鸿鹄复矫翼，凤凰忆故池。荣乐一如此，商山老紫芝。",
                    "zhushu": "齐贤曰：张衡四愁诗序曰：“张衡不乐，久处机宻，阳嘉中，出为河间相。时天下渐弊，郁郁不得志，为四愁诗，其辞曰：‘美人赠我锦绣叚，何以报之青玉案。’商山四皓歌曰：‘烨烨紫芝，可以疗饥。’”",
                    "type": 2
                },
                {
                    "paragraph": "醉后答丁十八以诗讥余搥碎黄鹤楼",
                    "type": 2
                },
                {
                    "paragraph": "黄鹤高楼已搥碎，黄鹤仙人无所依。黄鹤上天诉玉帝，却放黄鹤江南归。"
                },
                {
                    "paragraph": "神明太守再雕饰，新图粉壁还芳菲。一州笑我为征客，少年往往来相讥。"
                },
                {
                    "paragraph": "君平帘下谁家子？云是辽东丁令威。作诗调我惊逸兴，白云遶笔窗前飞。"
                },
                {
                    "paragraph": "待取明朝酒醒罢，与君烂熳寻春晖。",
                    "zhushu": "齐贤曰：黄鹤楼事见前。贺知章自号四明狂客。汉书：“严君平卖卜于成都市，日阅数人，得百钱，足自养，则闭门下帘，而授老子。辽东华表柱上有鹤云：‘有鸟有鸟丁令威，去家千年今始归，城郭虽是人民非。’”士赟曰：汉书：“黄霸为颕川太守，吏民咸称神明。”",
                    "type": 2
                },
                {
                    "paragraph": "答裴侍御先行至石头驿以书，见招期月满，泛洞庭",
                    "type": 2
                },
                {
                    "paragraph": "君至石头驿，寄书黄鹤楼。开缄识远意，速此南行舟。"
                },
                {
                    "paragraph": "风水无定准，湍波或滞留。忆昨新月生，西簷若琼钩。"
                },
                {
                    "paragraph": "今来何所似，破镜悬清秋。恨不三五明，平湖泛澄流。"
                },
                {
                    "paragraph": "此欢竟莫遂，枉杀王子猷。巴陵定近远，持赠解人忧。",
                    "zhushu": "齐贤曰：石头驿在金陵。王逸注楚词曰：“曲琼，玉钩也。平湖，指洞庭。”士赟曰：古诗：“三五明月满，四五蟾兔缺。”枉杀王子猷，是用子猷访戴安道事，乘兴而来，兴尽而返。",
                    "type": 2
                },
                {
                    "paragraph": "答高山人兼呈权顾二侯",
                    "type": 2
                },
                {
                    "paragraph": "虹霓掩天光，哲后起康济。应运生夔龙，开元扫氛翳。"
                },
                {
                    "paragraph": "太微廓金镜，端拱清遐裔。轻尘集嵩岳，虚点圣明意。"
                },
                {
                    "paragraph": "谬挥紫泥诏，献纳青云际。",
                    "zhushu": "齐贤曰：虹霓，指太平公主辈。哲后，指元宗。郭氏曰：“雄曰虹，谓明盛者。雌曰霞，谓暗微者。金镜，喻明道也。白天寳初，供奉翰林，潜草诏诰。紫泥诏见前。”士赟曰：夔龙，唐虞贤臣。季康边山序文曰：“人生天地间也，若流霓之过户牖，轻尘之栖弱草。”"
                },
                {
                    "paragraph": "谗惑英主心，恩疏佞臣计。"
                },
                {
                    "paragraph": "彷徨庭阙下，叹息光阴逝。未作仲宣诗，先流贾生涕。"
                },
                {
                    "paragraph": "挂帆秋江上，不为云罗制。山海向东倾，百川无尽势。"
                },
                {
                    "paragraph": "我于鸱夷子，相去千余岁。运阔英达稀，同风遥执袂。",
                    "zhushu": "士赟曰：列子曰：“地不满东南。”百川，水源也。"
                },
                {
                    "paragraph": "登舻望远水，忽见沧浪枻。高士何处来，虚舟渺安系。"
                },
                {
                    "paragraph": "衣貌本淳古，文章多佳丽。延引故郷人，风义未沦替。"
                },
                {
                    "paragraph": "顾侯达语默，权子识通蔽。曽是无心云，俱为此留滞。"
                },
                {
                    "paragraph": "双萍易飘转，独鹤思凌厉。明晨去潇湘，共谒苍梧帝。",
                    "zhushu": "齐贤曰：通蔽， 通塞也。",
                    "type": 2
                },
                {
                    "paragraph": "答杜秀才五松见赠",
                    "zhushu": "五松山，南陵铜坑西五六里。",
                    "type": 2
                },
                {
                    "paragraph": "昔献长杨赋，天开云雨欢。当时待诏承明里，皆道杨雄才可观。"
                },
                {
                    "paragraph": "敕赐飞龙二天马，黄金络头白玉鞍。浮云蔽日去不返，总为秋风摧紫兰。",
                    "zhushu": "齐贤曰：扬雄献赋，待诏承明廷，事见前注。"
                },
                {
                    "paragraph": "角巾东出商山道，采秀行歌咏芝草。路逢园绮笑向人，两君解来一何好。"
                },
                {
                    "paragraph": "闻道金陵龙虎盘，还同谢眺望长安。千峰夹水向秋浦，五松名山当夏寒。"
                },
                {
                    "paragraph": "铜井炎罏歊",
                    "zhushu": "虚骄切。气岀貌。"
                },
                {
                    "paragraph": "九天，赫如铸鼎荆山前。陶公矍铄呵赤电，回禄雎盱扬紫烟。"
                },
                {
                    "paragraph": "此中岂是久留处，便欲烧丹从列仙。",
                    "zhushu": "齐贤曰：商山，隶商州。楚辞注：“秀，谓芝草。”东园公、绮里季事见前。诸葛亮至邺曰：“钟阜龙盘，石城虎踞。”谢眺有晩登三山还望京邑诗。唐志：“秋浦有铜，有银。南陵旧有铜官。”治史：“黄帝采首山之铜，铸鼎于荆山下。”杜预注曰：“回禄，火神。”老子注曰：“睢，睢盱旴，跋扈之貌。”字林曰：“睢，仰目。盰，张目也。”"
                },
                {
                    "paragraph": "爱听松风且高卧，飕飕吹尽炎氛过。"
                },
                {
                    "paragraph": "登崖独立望九州，阳春欲奏谁相和。闻君往年游锦城，章𬽦尚书倒屣迎飞笺。"
                },
                {
                    "paragraph": "络绎奏明主，天书降问回恩荣。肮脏不能就跬组，至今空扬高蹈名。",
                    "zhushu": "齐贤曰：阳春，曲名，见前。成都以江山明丽，号为锦城。"
                },
                {
                    "paragraph": "夫子工文绝世奇，五松新作天下推。吾非谢尚邀彦伯，异代风流各一时。 "
                },
                {
                    "paragraph": "一时相逢乐在今， 䄂拂白云开素琴。 弹为三峡流泉音，从兹一别武陵去，去后桃花春水深。",
                    "zhushu": "齐贤曰：谢尚、邀彦伯事，见前卷注。士赟曰：三峡流泉，琴操名也。",
                    "type": 2
                },
                {
                    "paragraph": "至陵阳山登天柱石詶，韩侍御见招隐黄山",
                    "type": 2
                },
                {
                    "paragraph": "韩众骑白鹿，西往华山中。玉女千余人，相随在云空。"
                },
                {
                    "paragraph": "见我传秘诀，精诚与天通。何意到陵阳，游目送飞鸿。"
                },
                {
                    "paragraph": "天子昔避狄，与君亦乘騘。拥兵五陵下，长策驭胡戎。",
                    "zhushu": "齐贤曰：列仙传：“韩众，齐人，为王采药，王不肯服，众自服之，遂得仙。后刘根字君安，于华山见一人，乘白鹿，事者十余人，左右玉女四人，执平筑之节，皆生十五六，余再拜乞言，神人曰：‘尔闻有韩众否？’答：‘闻有之。’神人曰：‘我是也。’陵阳山在泾县西南百里，乃窦子明钓得白龙放之之处。”"
                },
                {
                    "paragraph": "时泰解绣衣，脱身若飞蓬。鸾凤翻羽翼，啄粟坐樊笼。"
                },
                {
                    "paragraph": "海鹤一笑之，思归向辽东。黄山过石柱，巘崿上攅丛。"
                },
                {
                    "paragraph": "因巢翠玉树，忽见浮丘公。又引王子乔，吹笙舞松风。"
                },
                {
                    "paragraph": "朗咏紫霞篇，请开蕊珠宫。步纲绕碧落，倚树招青童。"
                },
                {
                    "paragraph": "何日可携手，遗形入无穷。",
                    "zhushu": "齐贤曰：黄山隷，宣州。黄帝与浮丘公游黄山，驻天都峰，今有浮丘公仙坛。峰崿，高峻貌。士赟曰：紫霞篇，即黄庭内景经也。经曰：“上清紫霞虚皇前，太上太道玉宸君间居蕊珠，作七言散花，五形变万神，是为黄庭曰内篇，咏之万遍，升三天。”秘要经云：“仙宫中有寥阳之殿，蕊珠之阙，翠英之房，道君在中而说经纲。罡气也，即禹步交乾履斗之法。”道书：“老君于东极碧落之天，浮黎之国，书则文于青空之林，成紫字之文。复授青童天君灵书紫文，修行二十四事。”",
                    "type": 2
                },
                {
                    "paragraph": "詶崔十五见招",
                    "type": 2
                },
                {
                    "paragraph": "尔有鸟迹书，相招琴溪饮。手迹尺素中，如天落云锦。"
                },
                {
                    "paragraph": "读罢向空笑，疑君在我前。长吟字不灭，怀䄂且三年。",
                    "zhushu": "齐贤曰：书断曰：“古文者，黄帝史苍颉所造。颉首有四目，通于神明，仰观奎星圆曲之势，俯察龟文鸟迹之象，采众美合而为字，是曰古文。南州有琴溪，即琴高控鲤之处。”",
                    "type": 2
                },
                {
                    "paragraph": "答王十二寒夜独酌有怀",
                    "zhushu": "士赟曰：按此篇造语叙事， 错乱颠倒， 绝无伦次。董龙一事， 尤为可笑，决非太白之作。乃先儒所谓五季间学太白者所为耳。具眼者自能别之， 今厘而置诸卷末。",
                    "type": 2
                },
                {
                    "paragraph": "昨夜吴中雪，子猷佳兴发。万里浮云卷碧山， 青天中道流孤月。"
                },
                {
                    "paragraph": "孤月沧浪河汉清， 北斗错落长庚明。怀余对酒夜霜白， 玉床金井氷峥嵘。"
                },
                {
                    "paragraph": "人生飘忽百年内， 且须酣畅万古情。",
                    "zhushu": "齐贤曰：王子猷雪夜乘兴访戴安道，事见前。西京杂记：“太极殿前有金井栏。”士赟曰：诗云：“东有启明，西有长庚。”注曰：“旦出谓明星为启明，日既入谓明星为长庚，续也。“"
                },
                {
                    "paragraph": "君不能狸膏金距学斗鸡， 坐令鼻息吹虹霓。"
                },
                {
                    "paragraph": "君不能，学哥舒，横行青海夜带刀， 西屠石堡取紫袍。吟诗作赋北窗里， 万言不直一杯水。"
                },
                {
                    "paragraph": "世人闻此皆掉头， 有如东风射马耳。",
                    "zhushu": "齐贤曰：左传：“季郈之鸡斗，季氏介其鸡，郈氏为之金距。唐哥舒翰为陇右节度副太使，筑神威军青海上。天寳八载，诏翰以朔方、河东监牧兵十万攻吐蕃石堡城，克之，遂以功加特进。”"
                },
                {
                    "paragraph": "鱼目亦笑我，请",
                    "zhushu": "一作谓。"
                },
                {
                    "paragraph": "与明月同。"
                },
                {
                    "paragraph": "骅骝拳跼不能食，蹇驴得志鸣春风。折杨皇华合流俗， 晋君听琴枉清角。"
                },
                {
                    "paragraph": "巴人谁肯和阳春，楚地由来贱奇璞。黄金散尽交不成，白首为儒身被轻。"
                },
                {
                    "paragraph": "一谈一笑失颜色， 苍蝇贝锦諠谤声。 ",
                    "zhushu": "齐贤曰：韩非子曰：“晋平公问师旷：‘音莫悲于清征乎？’师旷曰：‘不如清角。’公曰：‘寡人愿听之。’师矌不得已，鼓之。一奏，有玄云从北方起；再奏之，大风至，大雨随之，裂帏幙，破俎豆，隳廓瓦，坐者散走。平公恐惧，伏廊室之间。晋国大旱，赤地三年。”"
                },
                {
                    "paragraph": "曽参岂是杀人者，谗言三及慈母惊。"
                },
                {
                    "paragraph": "与君论心握君手，荣辱于余亦何有。孔圣犹闻伤凤麟，董龙更是何鸡狗。"
                },
                {
                    "paragraph": "一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。"
                },
                {
                    "paragraph": "达亦不足贵，穷亦不足悲。韩信羞将绛灌比，祢衡耻逐屠沽儿。",
                    "zhushu": "齐贤曰：曽参杀人事见前。士赟曰：晋载记：“符生，司空王堕刚峻疾恶。生嬖人董荣乱政，堕疾之，如𬽦畧，不与言。或曰：‘董尚书贵幸，公宜降意。’堕曰：‘董龙是同鸡狗，而令国士与之言乎？’荣惭恨，劝生诛堕。临刑，荣曰：‘公复敢数董龙作鸡狗乎？’堕瞋目訾之。”龙，荣小字。东汉书：“祢衡气尚刚傲，建安初，来游许下，是许都新建，贤士大夫四方来集，咸问衡曰：‘盍从陈长文、司马伯乎？’对曰：‘吾焉能从屠沽儿耶？’”"
                },
                {
                    "paragraph": "君不见李北海，英风豪气今何在？君不见裴尚书，土坟三尺高棘",
                    "zhushu": "一作下。"
                },
                {
                    "paragraph": "居。"
                },
                {
                    "paragraph": "少年早欲五湖去，见此弥将钟鼎疏。",
                    "zhushu": "齐贤曰：李邕，字泰和，扬州江都人。父善，淹贯古今，注文选，适事而忘意。书成，以示邕，欲有所更。善曰：“试为我补益之。”邕附事见义，善以为不可夺，故两书并行。李峤、张廷珪为之，召拜左拾遗。元宗即位，为陈州刺史。𬽦人告邕𧷢贷枉法，下狱当死。许昌男子孔璋上书曰：“臣与邕平生不款曲，臣知有邕，邕不知有，臣愿代邕死。”疏奏，得减死，贬道化尉，流璋岭南。讨贼有功，徙礼州司马。后历淄、滑二州刺史。始邕早有名，重义爱士，久斥外，不与士大夫接。因上计入朝，人间传其眉目瑰异，至阡陌聚观，后生望风内谒，门巷填隘。中人临问，索所为文章，且进上。以谗媚岀为北海太守。天寳中，柳勣有罪下狱，邕尝遗勣马，故吉温使引邕，诏就郡杖杀之，时年七十。天下称李北海。邕资豪放，不能治细行。裴尚书未详。"
                }
            ]
        },
        {
            "name": "李太白诗卷之二十",
            "paragraphs": [
                {
                    "paragraph": "李太白诗卷之二十",
                    "type": 1
                },
                {
                    "paragraph": "游宴",
                    "type": 2
                },
                {
                    "paragraph": "游南阳白水登石激作",
                    "type": 2
                },
                {
                    "paragraph": "朝涉白水源，暂与人俗疏。岛屿佳境色，江天㴠清虚。"
                },
                {
                    "paragraph": "目送去海云，心闲游川鱼。长歌尽落日，乘月归田庐。",
                    "zhushu": "齐贤曰：随州西北二百里曰枣阳县，有舂陵故城，在县东。汉元帝时，春陵侯以其国地卑湿，因割蔡阳之白水、上唐二乡为舂陵侯邑。",
                    "type": 2
                },
                {
                    "paragraph": "游南阳清泠泉",
                    "type": 2
                },
                {
                    "paragraph": "惜彼落日暮，爱此寒泉清。"
                },
                {
                    "paragraph": "西辉逐流水，荡漾游子情。"
                },
                {
                    "paragraph": "空歌望云月，曲尽长松声。",
                    "zhushu": "齐贤曰：薛综注：清泠，水名，在南阳西鄂山上。",
                    "type": 2
                },
                {
                    "paragraph": "寻鲁城北范居士失道落苍耳中见范置酒摘苍耳作",
                    "type": 2
                },
                {
                    "paragraph": "鴈度秋色远，日静无云时。客心不自得，浩漫将何之？"
                },
                {
                    "paragraph": "忽忆范野人，闲园养幽姿。茫然起逸兴，但恐行来迟。"
                },
                {
                    "paragraph": "城壕失往路，马首迷荒陂。不惜翠云裘，遂为苍耳欺。"
                },
                {
                    "paragraph": "入门且一笑，把臂君为谁？",
                    "zhushu": "齐贤曰：苍耳，即卷耳，今所谓羊负菜。"
                },
                {
                    "paragraph": "酒客爱秋蔬，山盘荐霜梨。"
                },
                {
                    "paragraph": "他筵不下筯，此席忘朝饥。酸枣垂北郭，寒瓜蔓东篱。"
                },
                {
                    "paragraph": "还倾四五酌，自咏猛虎词。近作十日欢，远为千载期。"
                },
                {
                    "paragraph": "风流自𥳽荡，谑浪偏相宜。酣来上马去，却笑髙阳池。",
                    "zhushu": "齐贤曰：古猛虎行曰：饥不从猛虎食，暮不从野雀栖。山简镇襄阳，游髙阳池事见前。",
                    "type": 2
                },
                {
                    "paragraph": "东鲁门泛舟二首",
                    "type": 2
                },
                {
                    "paragraph": "日落沙明天倒开，波摇石动水萦回。"
                },
                {
                    "paragraph": "轻舟泛月寻溪转，疑是山阴雪后来。",
                    "zhushu": "齐贤曰：王子猷雪夜访戴事，见前卷。"
                },
                {
                    "paragraph": "其二"
                },
                {
                    "paragraph": "水作青龙盘石堤，桃花夹岸鲁门西。"
                },
                {
                    "paragraph": "若教月下乘舟去，何啻风流到剡溪。",
                    "zhushu": "士赟曰：剡溪见前。",
                    "type": 2
                },
                {
                    "paragraph": "秋猎孟诸夜归置酒单父东楼观妓",
                    "type": 2
                },
                {
                    "paragraph": "倾晖速短炬。走海无停川。冀餐圆丘草。欲以还頺年。"
                },
                {
                    "paragraph": "此事不可得。微生若浮烟。",
                    "zhushu": "齐贤曰：抱朴子：圆丘多大蛇，又生好药。黄帝将登焉，广成子告之，佩雄黄而众蛇皆去。"
                },
                {
                    "paragraph": "骏发跨名驹。雕弓控鸣弦。"
                },
                {
                    "paragraph": "鹰豪鲁草白。狐兔多肥鲜。邀遮相驰逐。遂出城东田。"
                },
                {
                    "paragraph": "一妇四野空。喧呼鞍马前。归来献所获。炮炙宜霜天。"
                },
                {
                    "paragraph": "出舞两美人。飘飖若云仙。留欢不知疲。清晓方来旋。",
                    "zhushu": "齐贤曰：毛诗笺云：骏，疾也。",
                    "type": 2
                },
                {
                    "paragraph": "游太山六首",
                    "type": 2
                },
                {
                    "paragraph": "四月上太山，石屏御道开。六龙过万壑，涧谷随萦回。"
                },
                {
                    "paragraph": "马迹遶碧峰，于今满青苔。飞流洒绝巘，水急松声哀。"
                },
                {
                    "paragraph": "北眺崿嶂奇，倾崖向东摧。洞门闭石扇，地阺兴云雷。",
                    "zhushu": "齐贤曰：元宗开元十三年，有事泰山，其登山也为大，次及中道，休三刻而后升，即御道也。神仙传：八公与刘安登山，所踏山上石皆陷成迹，至今人马迹犹存。唐贞观中，长公弼与华阴云台观刘法师在莲花峰东隅，至二石壁，髙千余仞，下临无底之谷，一迳阔数寸，法师与公弼侧足而立，公弼以指叩石壁，遂划然开一门，中有天地日月。士赟曰：六龙是用周易时乘六龙以御天事。"
                },
                {
                    "paragraph": "登髙望蓬瀛，想象金银台。天门一长啸，万里清风来。"
                },
                {
                    "paragraph": "玉女四五人，飘飖下九垓。含笑引素手，遗我流霞杯。"
                },
                {
                    "paragraph": "稽首再拜之，自愧非仙才。旷然小宇宙，弃世何悠哉。",
                    "zhushu": "齐贤曰：汉志：齐威、宣、燕昭使人入海求蓬莱、方丈、瀛洲，此三神山，诸仙人及不死之药皆在焉。其物禽兽尽白，而黄金银为宫阙，未至，望之如云，及至，反居水下。泰山记：泰山盘道，屈曲而上，凡五十余盘，经小天门、大天门，仰视天门，如从穴中窥天窗。"
                },
                {
                    "paragraph": "其二"
                },
                {
                    "paragraph": "清晓骑白鹿，直上天门山。山际逢羽人，方瞳好容颜。"
                },
                {
                    "paragraph": "扪萝欲就语，却掩青云关。遗我鸟迹书，飘然落岩间。"
                },
                {
                    "paragraph": "其字乃上古，读之了不闲。感此三叹息，从师方未还。",
                    "zhushu": "齐贤曰：拾遗记：老𥅆其瞳方。仙书云：眼方者寿千岁。黄帝之史沮诵、苍颉眺彼鸟迹。始作书契。汉书谓之科斗书。尚书序：上古之书。谓之尚书。士赟曰：葛洪神仙传：汉武帝闲居殿上。忽有一人乘云车。驾白鹿。从天而下。来集殿前。帝惊问为谁？曰：我山中卫叔卿也。"
                },
                {
                    "paragraph": "其三"
                },
                {
                    "paragraph": "平明登日观，举手开云关。精神四飞扬，如出天地间。"
                },
                {
                    "paragraph": "黄河从西来，窈窕入远山。凭崖揽八极，目尽长空闲。"
                },
                {
                    "paragraph": "偶然值青童，绿发双云鬟。笑我晩学仙，蹉跎凋朱颜。"
                },
                {
                    "paragraph": "踌躇忽不见，浩荡难追攀。",
                    "zhushu": "齐贤曰：泰山东南名日观。鸡一鸣时，日始出，长三丈许。士赟曰：黄河西来。见前卷。陶隐居真诰云：青童大君曰：欲植灭度根，当拔生死气。沉吟堕九泉，坐惜形骸弃。"
                },
                {
                    "paragraph": "其四"
                },
                {
                    "paragraph": "清斋三千日，裂素写道经。吟诵有所得，众神卫我形。"
                },
                {
                    "paragraph": "云行信长风，飒若羽翼生。攀崖上日观，伏槛窥东溟。"
                },
                {
                    "paragraph": "海色动远山，天鸡已先鸣。银台出倒景，白浪翻长鲸。"
                },
                {
                    "paragraph": "安得不死药，髙飞向蓬瀛？",
                    "zhushu": "齐贤曰：魏文帝诗：服之四五日，身躰生羽翼。士赟曰：集仙录：紫虚元君魏华存夫人，清斋于阳洛之山，隐元之台，西王母降于台中，传玉清隐书四卷，以授华存，海色，日出之光也。"
                },
                {
                    "paragraph": "其五"
                },
                {
                    "paragraph": "日观东北倾，两崖夹双石。海水落眼前，天光遥空碧。"
                },
                {
                    "paragraph": "千峰争攅聚，万壑绝凌历。缅彼鹤上仙，去无云中迹。"
                },
                {
                    "paragraph": "长松入云汉，远望不盈尺。山花异人间，五月雪中白。"
                },
                {
                    "paragraph": "终当遇安期，于此炼玉液。",
                    "zhushu": "齐贤曰：安期生事见前。"
                },
                {
                    "paragraph": "其六"
                },
                {
                    "paragraph": "朝饮王母池，暝投天门关。独抱绿绮琴，夜行青山间。"
                },
                {
                    "paragraph": "山明月露白，夜静松风歇。仙人游碧峰，处处笙歌发。"
                },
                {
                    "paragraph": "寂静娱清晖，玉真连翠微。想像鸾凤舞，飘飖龙虎衣。"
                },
                {
                    "paragraph": "扪天摘匏瓜，恍惚不忆归。举手弄清浅，误攀织女机。"
                },
                {
                    "paragraph": "明晨坐相失，但见五云飞。",
                    "zhushu": "齐贤曰：乐书：相如。蔡琰之绿绮，琴名也。北史崔浩传：太史奏荧惑在匏瓜星中，一夜忽然亡失。集林曰：昔有人寻河源，见妇人浣纱，问之，曰：此天汉也。乃与一石，归问严君平，云：此织女支机石，今在成都严贞观君平故宅。",
                    "type": 2
                },
                {
                    "paragraph": "秋夜与刘砀山泛宴喜亭池",
                    "type": 2
                },
                {
                    "paragraph": "明宰试舟楫，张灯宴华池。文招梁苑客，歌动郢中儿。"
                },
                {
                    "paragraph": "月色望不尽，空天交相宜。令人欲泛海，只待长风吹。",
                    "zhushu": "齐贤曰：唐志：宋州睢阳郡砀山县，汉梁孝王筑东城，方三百余里，大治宫室，招延四方豪杰，自山东游士莫不至，客有歌于郢中。及谢安与孙绰等泛海事，见前。风土记：南中六月有东南长风，俗云黄雀，长风时，海鱼变为黄雀，因名。",
                    "type": 2
                },
                {
                    "paragraph": "携妓登梁王栖霞山孟氏桃园中",
                    "type": 2
                },
                {
                    "paragraph": "碧草已满地。柳与梅争春。谢公自有东山妓。金屏笑坐如花人。"
                },
                {
                    "paragraph": "今日非昨日。明日还复来。白发对绿酒。强歌心已摧。"
                },
                {
                    "paragraph": "君不见梁王池上月。昔照梁王樽酒中。梁王已去明月在。黄鹂愁醉啼春风。"
                },
                {
                    "paragraph": "分明感激眼前事。莫惜醉卧桃园东。",
                    "zhushu": "齐贤曰：栖霞山，在单父县，汉梁孝王苑中有鴈池。豳诗：有鸣鸧鹒。注：黄鹂也。",
                    "type": 2
                },
                {
                    "paragraph": "与从姪杭州刺史良游天竺寺",
                    "type": 2
                },
                {
                    "paragraph": "挂席凌蓬丘，观涛憩樟楼。三山动逸兴，五马同遨游。"
                },
                {
                    "paragraph": "天竺森在眼，松风飒惊秋。览云测变化，弄水穷清幽。"
                },
                {
                    "paragraph": "叠嶂隔遥响，当轩写归流。转成傲云月，佳趣满吴洲。",
                    "zhushu": "齐贤曰：汉仪：天子六马，诸侯五马。钱塘寺，天竺最盛，山有一门，南北相名，而上下两天竺寺。自西湖入天竺寺路夹道皆古松，其地名曰九里松。灵隐、天竺同在一处，皆由松门而进。图经：杭州灵山之阴，北涧之阳，即灵隐寺。灵山之南，南涧之阳，即天竺寺。二涧流水，号钱源泉，遶寺峰南北，至峰前，合为一涧。",
                    "type": 2
                },
                {
                    "paragraph": "同友人舟行",
                    "type": 2
                },
                {
                    "paragraph": "楚臣伤江枫，谢客拾海月。怀沙去潇湘，挂席泛溟渤。"
                },
                {
                    "paragraph": "蹇予访前迹，独往造穷发。古人不可攀，去若浮云没。",
                    "zhushu": "齐贤曰：宋玉招魂云：湛湛江水，兮上有枫。目极千里，兮伤春心。注：江水浸润枫木，使之茂盛，伤已不蒙君惠而身放弃，不如枫木得所也。屈原作怀沙赋，事见前。士赟曰：司马彪曰：穷发者，北极之下，无毛之地。地理书：以草为发。"
                },
                {
                    "paragraph": "愿言弄倒景，从此炼真骨。华顶窥绝溟，蓬壶望超忽。"
                },
                {
                    "paragraph": "不知青春度，但怪绿芳歇。空持钓鳌心，从此谢魏阙。",
                    "zhushu": "士赟曰：倒景、绝溟、钓鳌三事，并见前。",
                    "type": 2
                },
                {
                    "paragraph": "下终南山过斛斯山人宿置酒",
                    "type": 2
                },
                {
                    "paragraph": "暮从碧山下，山月随人归。却顾所来径，苍苍横翠微。"
                },
                {
                    "paragraph": "相携及田家，童稚开荆屝。绿竹入幽径，青萝拂行衣。"
                },
                {
                    "paragraph": "欢言得所憩，美酒聊共挥。长歌吟松风，曲尽河星稀。"
                },
                {
                    "paragraph": "我醉君复乐，陶然共忘机。",
                    "zhushu": "齐贤曰：毛苌曰：终南，周之名山，在长安之南。尔雅曰：山未及上曰翠微。",
                    "type": 2
                },
                {
                    "paragraph": "朝下过卢郎中叙旧游",
                    "type": 2
                },
                {
                    "paragraph": "君登金华省，我入银台门。幸遇圣明主，俱承云雨恩。"
                },
                {
                    "paragraph": "复此休浣时，闲为畴昔言。却话山海事，宛然林壑存。"
                },
                {
                    "paragraph": "明湖思晓月，叠嶂忆清猿。何由返初服，田野醉芳樽。",
                    "zhushu": "齐贤曰：唐有银台门通进司。檀弓注：畴，发声。昔，犹前也。楚辞：进不入以离龙，退将复修吾初服。士赟曰：颜师古曰：金华殿在未央后。",
                    "type": 2
                },
                {
                    "paragraph": "侍从游宿温泉宫作",
                    "type": 2
                },
                {
                    "paragraph": "羽林十二将，罗列应星文。霜仗悬秋月，霓旌卷夜云。"
                },
                {
                    "paragraph": "严更千户肃，清乐九天闻。日出瞻佳气，葱葱绕圣君。",
                    "zhushu": "齐贤曰：甘氏星经：羽林府四十五星，叠壁陈十二星，在营室南，主羽林卫太子之军。武帝太白元年，置建章营骑，后更名羽林骑。唐因隋制，有十二卫。仪卫志：凡朝会之仗，三卫番上，分为五仗。天子将出前二日，大乐令设官悬之乐于庭，昼漏之上五刻驾发，前发七刻，击一鼓为一严，前五刻撃二鼓为再严，前二刻三鼓为三严，诸卫合督其队，以次入陈。",
                    "type": 2
                },
                {
                    "paragraph": "邯郸南亭观妓",
                    "type": 2
                },
                {
                    "paragraph": "歌鼓",
                    "zhushu": "一作妓。"
                },
                {
                    "paragraph": "燕赵儿，魏姝弄鸣丝。粉色艶日彩，舞䄂拂花枝。"
                },
                {
                    "paragraph": "把酒顾美人，请歌邯郸词。清筝何缭绕，度曲绿云垂。"
                },
                {
                    "paragraph": "平原君安在，科斗生古池。座客三千人，于今知有谁。"
                },
                {
                    "paragraph": "我辈不作乐，但为后代悲。",
                    "zhushu": "齐贤曰：诗笺云：姝，美好之子。乐书：唐惟有清乐筝，十二弦，弹之为鹿骨瓜，长寸余，代指，他皆十二弦。今教坊无十二弦者。善度曲，事见前。士赟曰：尚书序注曰：科斗，虫名，虾蟆子。",
                    "type": 2
                },
                {
                    "paragraph": "春日游罗敷潭",
                    "type": 2
                },
                {
                    "paragraph": "行歌入谷口，路尽无人跻。攀崖度绝壑，弄水寻回溪。"
                },
                {
                    "paragraph": "云从石上起，客到花间迷。淹留未尽兴，日落群峰西。",
                    "zhushu": "齐贤曰：左传注：跻，升也。",
                    "type": 2
                },
                {
                    "paragraph": "春陪商州裴使君游石娥溪",
                    "type": 2
                },
                {
                    "paragraph": "裴公有仙标，拔俗数千丈。澹荡沧洲云，飘飖紫霞想。"
                },
                {
                    "paragraph": "剖竹商洛间，政成心已闲。萧条出世表，冥寂闭玄关。",
                    "zhushu": "士赟曰：黄庭内景玉经曰：上清紫霞虚皇前。注云：紫霞之宫，一名紫琼宫。王简栖头陀寺碑曰：玄関幽键，感而遂通。"
                },
                {
                    "paragraph": "我来属芳节，解榻时相悦。褰帷对云峰，扬袂指松雪。"
                },
                {
                    "paragraph": "蹔出东城边，遂游西岩前。横天耸翠壁，喷壑鸣红泉。"
                },
                {
                    "paragraph": "寻幽殊未歇，爱此春光发。溪傍饶名花，石上有好月。"
                },
                {
                    "paragraph": "命驾归去来，露华生翠苔。淹留惜将晩，复听清猿哀。"
                },
                {
                    "paragraph": "清猿断人肠，游子思故乡。明发首东路，此欢焉可忘。",
                    "type": 2
                },
                {
                    "paragraph": "陪从祖济南太守泛鹊山湖三首",
                    "type": 2
                },
                {
                    "paragraph": "初谓鹊桥近，宁知湖水遥。"
                },
                {
                    "paragraph": "此行殊访戴，自可缓归桡。",
                    "zhushu": "齐贤曰：唐齐州济南郡，治历城县。子猷访戴事见前。"
                },
                {
                    "paragraph": "其二"
                },
                {
                    "paragraph": "湖阔数千里，湖光摇碧山。"
                },
                {
                    "paragraph": "湖西正有月，独送李膺还。",
                    "zhushu": "齐贤曰：郭大游洛阳，见河南尹李膺，膺大奇之。后归乡里，衣冠诸儒送至河。林宗与李膺同舟而济，众宾望之，以为神仙，太白以方李膺。"
                },
                {
                    "paragraph": "其三"
                },
                {
                    "paragraph": "水入北湖去，舟从南浦囘。"
                },
                {
                    "paragraph": "遥看鹊山转，却似送人来。",
                    "zhushu": "齐贤曰：南浦在鹊湖之南。",
                    "type": 2
                },
                {
                    "paragraph": "春日陪杨江寜及诸官宴北湖感古作",
                    "zhushu": "金陵。",
                    "type": 2
                },
                {
                    "paragraph": "昔闻颜光禄，攀龙宴京湖。楼船入天镜，帐殿开云衢。"
                },
                {
                    "paragraph": "君王歌大风，如乐丰沛都。延年献佳作，邈与诗人俱。",
                    "zhushu": "齐贤曰：丹阳郡图经：乐游苑，晋时药圃。元嘉中筑堤壅水，名为北湖。汉高祖过沛，酒酣，上撃筑自歌曰：大风起兮云飞杨，安得猛士兮守四方。"
                },
                {
                    "paragraph": "我来不及此，独立钟山孤。杨宰穆清风，",
                    "zhushu": "一作飙。"
                },
                {
                    "paragraph": "芳声腾海隅。"
                },
                {
                    "paragraph": "英僚满四座，粲若琼林敷。鹢首弄倒景，蛾眉缀明珠。"
                },
                {
                    "paragraph": "新弦采",
                    "zhushu": "一作来。"
                },
                {
                    "paragraph": "梨园，古舞娇吴歈。曲度绕云",
                    "zhushu": "一作清。"
                },
                {
                    "paragraph": "汉，听者皆欢娱。",
                    "zhushu": "齐贤曰：北山移文，钟山之英，即今建康蒋山也。士赟曰：唐礼乐志：初隋有法曲，其声清新而近雅。玄宗酷爱法曲，选坐部伎弟子三百人，教于梨园，谓之梨园弟子。"
                },
                {
                    "paragraph": "鸡栖何嘈嘈，沿",
                    "zhushu": "一作江。"
                },
                {
                    "paragraph": "月沸笙竽。古之帝宫苑，今乃人樵苏。"
                },
                {
                    "paragraph": "感此劝一觞，愿君覆瓢壶。荣盛",
                    "zhushu": "一作盛时。"
                },
                {
                    "paragraph": "当作乐，无令后贤吁。",
                    "zhushu": "齐贤曰：月令：仲夏调笙竽。金陵，六朝之故都。晋灼曰：樵，取薪，苏，取草。士赟曰：嘈嘈，众声也。末句意盖自国风山有枢中来也。",
                    "type": 2
                },
                {
                    "paragraph": "宴郑参卿山池",
                    "type": 2
                },
                {
                    "paragraph": "尔恐碧草晚，我畏朱颜移。愁看杨花飞，置酒正相宜。"
                },
                {
                    "paragraph": "歌声送落日，舞影回清池。今夕不尽杯，留欢更邀诗。",
                    "type": 2
                },
                {
                    "paragraph": "游谢氏山亭",
                    "type": 2
                },
                {
                    "paragraph": "沦老卧江海，再欢天地清。病闲久寂寞，岁物徒芬荣。"
                },
                {
                    "paragraph": "借君西池游，聊以散我情。扫雪松下去，扪萝石道行。"
                },
                {
                    "paragraph": "谢公池塘上，春草飒已生。花枝拂人来，山鸟向我鸣。"
                },
                {
                    "paragraph": "田家有美酒，落日与之倾。醉罢弄归月，遥欣稚子迎。",
                    "type": 2
                },
                {
                    "paragraph": "把酒问月",
                    "type": 2
                },
                {
                    "paragraph": "",
                    "zhushu": "故人贾淳令予问之。"
                },
                {
                    "paragraph": "青天有月来几时，我今停杯一问之。人攀明月不可得，月行却与人相随。"
                },
                {
                    "paragraph": "皎如飞镜临丹阙，绿烟灭尽清晖发。但见宵从海上来，宁知晓向云间没。"
                },
                {
                    "paragraph": "白兔捣药秋复春，嫦娥孤栖与谁邻。今人不见古时月，今月曾经照古人。"
                },
                {
                    "paragraph": "古人今人若流水，共看明月皆如此。唯愿当歌对酒时，月光长照金樽里。",
                    "type": 2
                },
                {
                    "paragraph": "同族姪评事黯游昌禅师山池二首",
                    "type": 2
                },
                {
                    "paragraph": "远公爱康乐，为我开禅关。萧然松石下，何异清凉山。"
                },
                {
                    "paragraph": "花将色不染，水与心俱闲。一坐度小劫，观空天地间。",
                    "zhushu": "齐贤曰：乾封二年，宣律师在长安城南净业寺修道，忽有一大人来至彼，自言姓王名璠，因问曰：自昔枢传，文殊在清凉山，领五百仙人诡法，结中明文曰：文殊久住娑娑世界，如何偏在此方？答曰：文殊是诸佛之元师，随缘利见，但知仰信，多在清凉山五台之中。今属代州西五台县清凉府，今五台山东南三十里，见有大孚灵鸾寺，有花园可二顷许，四时发将，色类不同。人移花栽别处，皆不生，唯在园内，方得久荣。或云汉明所植，或云魏孝文栽植，如何？答曰：但是二帝所作。士赟曰：老子说常清净经曰：观空亦空，空无定空。"
                },
                {
                    "paragraph": "其二"
                },
                {
                    "paragraph": "客来花雨际，秋水落金池。片石寒青锦，疏杨挂绿丝。"
                },
                {
                    "paragraph": "髙僧拂玉柄，童子献双梨。惜去爱佳景，烟萝欲瞑时。",
                    "zhushu": "齐贤曰：金陵雨花台，梁武时有僧讲经于此，天雨寳花。此台在长干山之头，后汉骠国王居，有二池，以金为堤，舟楫皆饰金寳。",
                    "type": 2
                },
                {
                    "paragraph": "金陵凤凰台置酒",
                    "type": 2
                },
                {
                    "paragraph": "置酒延落景。金陵凤凰台。长波写万古。心与云俱开。"
                },
                {
                    "paragraph": "借问往昔时。凤凰为谁来？凤凰去已久。正当今日回。"
                },
                {
                    "paragraph": "明君越羲轩。天老坐三台。豪士无所用。弹弦醉金罍。"
                },
                {
                    "paragraph": "东风吹出花。安可不尽杯？六帝没幽草。深宫冥绿苔。"
                },
                {
                    "paragraph": "置酒勿复道。歌钟但相催。",
                    "zhushu": "齐贤曰：凤凰台在金陵。宋元嘉中，王顗见异鸟集干山，时谓凤凰，遂起台于山。羲轩，伏羲、轩辕也。列子注云：天老、力牧、太山稽三人，黄帝之相。六帝，吴、晋、宋、齐、梁、陈也。",
                    "type": 2
                },
                {
                    "paragraph": "秋浦清溪雪夜对酒客有唱鹧鸪者",
                    "type": 2
                },
                {
                    "paragraph": "披君",
                    "zhushu": "一作我。"
                },
                {
                    "paragraph": "貂䄡䄖，对君白玉壶。雪花酒上灭，顿觉夜寒无。"
                },
                {
                    "paragraph": "客有桂阳至，能吟山鹧鸪。清风动䆫竹，越鸟起相呼。"
                },
                {
                    "paragraph": "持此足为乐，何烦笙与竽？",
                    "zhushu": "齐贤曰：说文：直𥚑谓之䄡䄖。唐郴州桂阳郡录异云：鹧鸪，岭南偏多，臆前有白圆点，背上间紫赤毛，多对帝自呼杜薄川。",
                    "type": 2
                },
                {
                    "paragraph": "与周刚清溪玉镜潭宴别",
                    "type": 2
                },
                {
                    "paragraph": "",
                    "zhushu": "潭在秋浦桃胡陂下。"
                },
                {
                    "paragraph": "康乐上官去，永嘉游石门。江亭有孤屿，千载迹犹存。"
                },
                {
                    "paragraph": "我来源秋浦，三入桃陂源。千峰照积雪，万壑尽啼猿。"
                },
                {
                    "paragraph": "兴与谢公合，文因周子论。",
                    "zhushu": "齐贤曰：谢康乐有登石门最高顶诗。石门涧六处，石门退水上。两山两边石壁。右边石岩，下临涧水。秋浦。见前卷。"
                },
                {
                    "paragraph": "扫厓去落叶，席月开清樽。"
                },
                {
                    "paragraph": "溪当大楼南，溪水正南奔。回作玉镜潭，澄明洗心魂。"
                },
                {
                    "paragraph": "此中得佳境，可以绝嚣喧。清夜方归来，酣歌出平原。"
                },
                {
                    "paragraph": "别后经此地，为余谢兰荪。",
                    "zhushu": "齐贤曰：大楼，山名。",
                    "type": 2
                },
                {
                    "paragraph": "游秋浦白笴陂二首",
                    "type": 2
                },
                {
                    "paragraph": "何处夜行好，月明白笴陂。山光摇积雪，猿影挂寒枝。"
                },
                {
                    "paragraph": "但恐佳景晚，小令归棹移。人来有清兴，及此有",
                    "zhushu": "音又。"
                },
                {
                    "paragraph": "相思。"
                },
                {
                    "paragraph": "其二"
                },
                {
                    "paragraph": "白笴夜长啸，爽然溪谷寒。鱼龙动陂水，处处生波澜。"
                },
                {
                    "paragraph": "天借一明月，飞来碧云端。故乡不可见，肠断正西看。",
                    "type": 2
                },
                {
                    "paragraph": "宴陶家亭子",
                    "type": 2
                },
                {
                    "paragraph": "曲巷幽人宅，髙门大士家。池开照胆镜，林吐破颜花。"
                },
                {
                    "paragraph": "绿水藏春日，青轩秘晚霞。若闻弦管妙，金谷不能夸。",
                    "zhushu": "齐贤曰：照胆，言池水之清，照人如见肝胆。晋石崇有别馆，在河阳之金谷，一名梓泽。",
                    "type": 2
                },
                {
                    "paragraph": "在水军宴韦司马楼船观妓",
                    "type": 2
                },
                {
                    "paragraph": "摇曳㠶在空，清流",
                    "zhushu": "一作川。"
                },
                {
                    "paragraph": "顺归风。诗因鼓吹发，酒为敛歌雄。"
                },
                {
                    "paragraph": "对舞青楼妓，双鬟白玉童。行云且莫去，留醉楚王宫。",
                    "zhushu": "齐贤曰：谢玄晖有鼓吹曲。蔡邕曰：鼓吹歌，军乐也，谓之短箫铙歌，黄帝、岐伯所伯。士赟曰：白玉童，言其童之颜如白玉也。",
                    "type": 2
                },
                {
                    "paragraph": "流夜郎至江夏陪长史叔及薛明府宴兴德寺南阁",
                    "type": 2
                },
                {
                    "paragraph": "绀殿横江上，青山落镜中。岸回沙不尽，日映水成空。"
                },
                {
                    "paragraph": "天乐流",
                    "zhushu": "一作闻。"
                },
                {
                    "paragraph": "香阁，莲舟飏晚风。恭陪竹林宴，留醉与陶公。",
                    "zhushu": "齐贤曰：说文：绀，深青色。齐景公造莲舟，令宫人彩女撑之以斗，名竞渡，亦名花竞。陶潜性嗜酒，家贫不能常得。亲旧知其如此，或置酒招之，造饮辄尽期，必醉而退，曽不吝情。",
                    "type": 2
                },
                {
                    "paragraph": "泛沔州城南郎官湖",
                    "type": 2
                },
                {
                    "paragraph": "",
                    "zhushu": "并序。"
                },
                {
                    "paragraph": "乾元岁秋八月，白迁于夜郎，遇故人尚书郎张谓出使夏口，沔州牧杜公、汉阳宰王公，觞于江城之南湖，乐天下之再平也。方夜，水月如炼，清光可掇。张公殊有胜槩，四望超然，乃顾白曰：此湖古来贤豪，游者非一，而枉践佳景，寂寥无闻。夫子可为我标之嘉名，以传不朽。白因举酒酹水，号之曰郎官湖，亦犹郑圃之有仆射陂也。席上文士辅翼、岑静以为知言，乃命赋诗纪事，刻石湖侧，将与大别山共相磨灭焉。"
                },
                {
                    "paragraph": "张公多逸兴，共泛沔城隅。当时秋月好，不减武昌都。"
                },
                {
                    "paragraph": "四座醉清光，为欢古来无。郎官爱此水，因号郎官湖。"
                },
                {
                    "paragraph": "风流若未减，名与此山俱。",
                    "zhushu": "齐贤曰：汉阳本沔州，武德四年，以沔阳郡之汉阳、汊川二县置。武昌在鄂州五百三十里，孙权故都。羊祜镇襄阳，乐山水，毎风景，必造岘山置酒，尝慨然叹息，谓中郎邹湛等曰：自有宇宙，便有此山。由来贤达胜士登此，如我与卿等者多矣，皆湮灭无闻，使人悲伤。湛曰：公令闻令望，必与此山俱，若湛辈，乃当如公言耳。",
                    "type": 2
                },
                {
                    "paragraph": "陪侍郎叔游洞庭醉后三首",
                    "type": 2
                },
                {
                    "paragraph": "今日竹林宴，我家贤侍郎。三杯容小阮，醉后发清狂。",
                    "zhushu": "齐贤曰：嵇康与山涛、阮籍、兄子咸、王戎、向秀、刘伶为竹林之游，世谓竹林七贤。咸字仲容，虽处世不交人事，惟共亲知弦歌酣宴而已。籍子运，有父风，少慕通达，不饰小节。籍谓曰：仲容已豫吾此流，汝不得复尔。士赟曰：苏林曰：凡狂者，阴阳脉尽浊，今此人不狂似狂者，故言清狂也。"
                },
                {
                    "paragraph": "其二"
                },
                {
                    "paragraph": "船上齐桡乐，湖心泛月归。白鸥闲不去，争拂酒筵飞。",
                    "zhushu": "齐贤曰：楚词注：桡，小楫也。方言曰：揖谓之桡，或谓之棹。"
                },
                {
                    "paragraph": "其三"
                },
                {
                    "paragraph": "刬却君山好，平铺湘水流。巴陵无限酒，醉后洞庭秋。",
                    "zhushu": "齐贤曰：君山在洞庭东，距巴陵四十里，登岳阳楼望之，横陈其前，君山之后乃大湖，渺茫无际，直抵沅、澧、𪔂三州。",
                    "type": 2
                },
                {
                    "paragraph": "夜泛洞庭寻裴侍御清酌",
                    "type": 2
                },
                {
                    "paragraph": "日晩湘水绿，孤舟无端倪。明湖涨秋月，独泛巴陵西。"
                },
                {
                    "paragraph": "遇憩裴逸人，岩居陵丹梯。抱琴出深竹，为我弹鹍鸡。"
                },
                {
                    "paragraph": "曲尽酒亦倾，北䆫醉如泥。人生且行乐，何必组与珪。",
                    "zhushu": "齐贤曰：湘水、巴陵事见前。丹梯，山名。鹍鸡，曲名。古琵琶弦用鹍鸡筋。",
                    "type": 2
                },
                {
                    "paragraph": "陪族叔刑部侍郎晔及中书贾舍人至游洞庭五首",
                    "type": 2
                },
                {
                    "paragraph": "洞庭西望楚江分，水尽南天不见云。日落长沙秋色远，不知何处吊湘君。",
                    "zhushu": "齐贤曰：岷江从西来，至岳阳楼前，与洞庭之水合而东行。潭州长沙郡，在洞庭上流三百余里。河图玉版曰：尧之二女为舜妃，死葬于此。塳在县北一百六十里青草山。士赟曰：此时贾至贬岳州司马，与白均是逐臣，邂逅而为洞庭之游，作是诗也，亦屈原眷顾宗国。系心怀主之意乎。时帝在西京。故曰西望也。楚江分者。有秦楚之隔也。水尽南天不见云者。犹晋明帝所谓举目只见日。不见长安之义。云者。就之如日。望之如云之义。亦谓南天隔远。西望吾君不可得而见也。日落长沙秋色远者。谓晩景而遭末造之时也。远者。日以疏远也。不知何处吊湘君者。盖舜之塟也。三妃不得从焉。是又即湘君之事， 而重感明皇、王后、杨妃之事。故曰不知何处也。寄兴深远。无非爱君忧国之意。而全不着迹。其得国风之体欤。晦庵所谓圣于诗者。此之谓矣。"
                },
                {
                    "paragraph": "其二"
                },
                {
                    "paragraph": "南湖秋水夜无烟。耐可乘流直上天。且就洞庭賖月色。将船买酒白云边。"
                },
                {
                    "paragraph": "其三"
                },
                {
                    "paragraph": "洛阳才子谪湘川，元礼同舟月下仙。记得长安还欲笑，不知何处是西天。",
                    "zhushu": "齐贤曰：后汉郭泰归乡。李膺送之。同舟而济。衣冠望之若神仙。元礼。李膺字也。士赟曰：贾生。洛阳之才子。按唐书本传：贾至，字幼邻。玄宗幸蜀。拜起居舍人。知制诰。历中书舍人。至德后坐小法。贬岳州司马。太白故以贾生事比之也。此诗虽游赏之作。然末句隐然有眷顾宗国。繋心君主之意。其视前辇所评杜甫之诗。一饭不忘君者，夫何慊之有哉。"
                },
                {
                    "paragraph": "其四"
                },
                {
                    "paragraph": "洞庭湖西秋月辉。潇湘江北早鸿飞。醉客满船歌白纻。不知霜露入秋衣。",
                    "zhushu": "齐贤曰：白纻歌云：皎皎白绪，节节为双。盖吴音呼纻为绪。当涂有白苎亭，宋武帝与群臣会于此，为白苎之歌。"
                },
                {
                    "paragraph": "其五"
                },
                {
                    "paragraph": "帝子潇湘去不还，空余秋草洞庭间。淡扫明湖开玉镜，丹青画出是君山。",
                    "zhushu": "齐贤曰：帝子，尧女， 舜妃也。青草湖在金沙堆上，堆下即洞庭。君山居洞庭东，正对岳阳，自潇湘来，望之如修眉，见于镜中。",
                    "type": 2
                },
                {
                    "paragraph": "楚江黄龙玑南宴杨执戟治楼",
                    "type": 2
                },
                {
                    "paragraph": "五月入五洲，碧山对青楼。故人杨执戟，春赏楚江流。"
                },
                {
                    "paragraph": "一见波漂月，三杯歌棹讴。桂枝攀不尽，他日更相求。",
                    "zhushu": "士赟曰：执戟事见二卷。",
                    "type": 2
                },
                {
                    "paragraph": "铜官山醉后绝句",
                    "type": 2
                },
                {
                    "paragraph": "我爱铜官乐，千年未拟还。要须回舞䄂，拂尽五松山。",
                    "zhushu": "齐贤曰：唐宣州南陵县。武德四年隷池州，州废，属宣州，后析置义安县，又废义安为铜官，治利国山，有铜，有鉄。",
                    "type": 2
                },
                {
                    "paragraph": "与南陵常賛府游五松山",
                    "type": 2
                },
                {
                    "paragraph": "安石泛溟渤，独啸长风还。逸韵动海上，髙情出人间。"
                },
                {
                    "paragraph": "灵异可并迹，澹然与世闲。",
                    "zhushu": "齐贤曰：世说：谢安石与孙兴公泛海吟笑，事见前。"
                },
                {
                    "paragraph": "我来五松下，置酒穷跻攀。"
                },
                {
                    "paragraph": "征古绝遗老，因名五松山。五松何清幽，胜境美沃州。"
                },
                {
                    "paragraph": "萧飒鸣洞壑，终年风雨秋。响入百泉去，听如三峡流。"
                },
                {
                    "paragraph": "剪竹扫天花，且从傲吏游。龙堂若可憩，吾欲扫精修。",
                    "zhushu": "齐贤曰： 高僧传：支遁投迹剡山。于沃州东岭立寺行道。晩移石城山，有精舍。在南陵铜井西五里。",
                    "type": 2
                },
                {
                    "paragraph": "宣城青溪",
                    "type": 2
                },
                {
                    "paragraph": "",
                    "zhushu": "一云入清溪山。"
                },
                {
                    "paragraph": "青溪胜桐庐，水木有佳色。山貌日髙古，石容天倾侧。"
                },
                {
                    "paragraph": "彩鸟昔未名，白猿初相识。不见同怀人，对之空叹息。",
                    "zhushu": "齐贤曰：桐庐县，新安、东阳二水合于此，仍东流为浙江。",
                    "type": 2
                },
                {
                    "paragraph": "与谢良辅游泾川陵岩寺",
                    "type": 2
                },
                {
                    "paragraph": "乘君素舸泛泾西，宛似云门对若溪。且从康乐寻山水，何必东游入会稽。",
                    "zhushu": "齐贤曰：唐宣州泾县，以泾溪而名。若耶溪、云门，在越州会稽县南。",
                    "type": 2
                },
                {
                    "paragraph": "游水西简郑明府",
                    "type": 2
                },
                {
                    "paragraph": "天宫水西寺，云锦照东郭。清湍鸣回溪，绿水绕飞阁。"
                },
                {
                    "paragraph": "凉风日潇洒，幽客时憩泊。五月思貂裘，谓言秋霜落。"
                },
                {
                    "paragraph": "石萝引古蔓，岸荀开新箨。吟玩空复情，相思尔佳作。"
                },
                {
                    "paragraph": "郑公诗人秀，逸韵宏寥廓。何当一来游，惬我雪山诺。",
                    "zhushu": "士赟曰：五月思貂裘，此极凉之形容也。",
                    "type": 2
                },
                {
                    "paragraph": "九日登山",
                    "type": 2
                },
                {
                    "paragraph": "渊明归去来，不与世相逐。为无杯中物，遂偶本州牧。"
                },
                {
                    "paragraph": "因招白衣人，笑酌黄花菊。",
                    "zhushu": "齐贤曰：陶潜赋归去来，事见前。刺史王弘欲识潜，往庐山，令其故人厐通之，赍酒具于半道栗里要之。潜有脚疾，使一门生、一儿举篮舆，及至，欣然便共饮酌。俄顷弘至，亦无忤也。晋阳秋曰：陶潜九日无酒，出宅边菊䕺中坐。久之，望见白衣人来，乃刺史王弘送酒，即便就酌，取醉而后归。"
                },
                {
                    "paragraph": "我来不得意，虚过重阳时。"
                },
                {
                    "paragraph": "题舆何俊发，遂结城南期。筑土按响山，俯临远水湄。"
                },
                {
                    "paragraph": "胡人叫玉笛，越女弹霜丝。自作英王胄，斯乐不可窥。"
                },
                {
                    "paragraph": "赤鲤涌琴髙，白龟道冰夷。灵仙如仿佛，奠酹遥相知。",
                    "zhushu": "齐贤曰：霜丝，白丝也。列仙传：琴髙，赵人，以鼓琴为宋康王舍人。行㳙彭之术，游冀州𣵠郡间二百余年。后辞入涿水中取龙子，与弟子期曰：候我于水傍祠屋。果乘赤鲤来出祠中，留月余，复入水去。九域志：宣州琴溪，即琴髙控鲤之地。山海经：从极之川，氷夷常都焉。氷夷，人面而乘龙。郭璞曰：氷夷，冯夷也。"
                },
                {
                    "paragraph": "古来登高人，今复几人在。沧洲违宿诺，明日犹可待。 "
                },
                {
                    "paragraph": "连山似惊波， 合沓出溟海。扬袂挥四座， 酩酊安所知。"
                },
                {
                    "paragraph": "齐歌送清扬， 起舞乱参差。宾随落叶散，帽逐秋风吹。"
                },
                {
                    "paragraph": "别后登此台， 愿言长相思。",
                    "zhushu": "齐贤曰：孟嘉为桓温参军，九月九日游龙山，嘉醉，有风吹落帽而不知。",
                    "type": 2
                },
                {
                    "paragraph": "九日",
                    "type": 2
                },
                {
                    "paragraph": "今日云景好，水绿秋山明。携壶酌流霞，搴",
                    "zhushu": "音蹇。"
                },
                {
                    "paragraph": "菊泛寒荣。"
                },
                {
                    "paragraph": "地远松石古，风扬弦管清。窥觞照欢颜，独笑还自倾。"
                },
                {
                    "paragraph": "落帽醉山月，空歌怀友生。",
                    "zhushu": "齐贤曰：说文：搴，技取也。",
                    "type": 2
                },
                {
                    "paragraph": "九日龙山饮",
                    "type": 2
                },
                {
                    "paragraph": "九日龙山饮，黄花笑逐臣。醉看风落帽，舞爱月留人。",
                    "zhushu": "齐贤曰：九域志：太平州治当涂，有龙山，即桓温九月九日登此置酒，风吹孟嘉帽落处。士赟曰：礼记月令：季秋之月，菊有黄华。",
                    "type": 2
                },
                {
                    "paragraph": "九月十日即事",
                    "type": 2
                },
                {
                    "paragraph": "昨日登髙罢，今朝更举觞。菊花何太苦，遭此两重阳。",
                    "type": 2
                },
                {
                    "paragraph": "陪族叔当涂宰游化城寺升公清风亭",
                    "type": 2
                },
                {
                    "paragraph": "化城若化出，金牓天宫开。疑是海上云，飞空结楼台。"
                },
                {
                    "paragraph": "升公湖上",
                    "zhushu": "一作山。"
                },
                {
                    "paragraph": "秀，粲然有辩才。济人不利己，立俗无嫌猜。"
                },
                {
                    "paragraph": "子见水中月，青莲出尘埃。闲居清风亭，左右清风来。"
                },
                {
                    "paragraph": "当暑阴广殿，太阳为徘徊。",
                    "zhushu": "齐贤曰：列子曰：周穆王时，西极之国有化人来谒王同游。王执化人之祛而上者，中天，廼及化人之宫，构以金银，络以珠玉，出云雨之上。王实以为清都紫微、钧天广乐，帝之所居。晋志：海旁蜃气象楼台，广野气成官阙。升公，化城寺僧也。士赟曰：维摩诘经：菩萨云何观于众生？维摩诘言：菩萨观众生，如智者见水中月。宝积偈曰：日净，修广如青莲。"
                },
                {
                    "paragraph": "茗酌待幽客，珍盘荐雕梅。"
                },
                {
                    "paragraph": "飞文何洒落，万象为之摧。季父拥鸣琴，德声布云雷。"
                },
                {
                    "paragraph": "虽游道林室，亦举陶潜杯。清乐动诸天，长松自吟哀。"
                },
                {
                    "paragraph": "留欢若可尽，劫石乃成灰。",
                    "zhushu": "齐贤曰：当涂宰李阳氷，乃太白之叔，为季父。士赟曰：高僧竺法兰传云：昔汉武帝穿昆明池底，得黑灰。问东方朔。朔云：可问西域梵人。后汉竺法兰既至，众人追问之，兰云：世界终尽，劫火洞烧，此灰是也。"
                }
            ]
        },
        {
            "name": "李太白诗卷之二十一",
            "paragraphs": [
                {
                    "paragraph": "李太白诗卷之二十一",
                    "type": 1
                },
                {
                    "paragraph": "登览",
                    "type": 2
                },
                {
                    "paragraph": "登锦城散花楼",
                    "type": 2
                },
                {
                    "paragraph": "日照锦城头，朝光散花楼。"
                },
                {
                    "paragraph": "金䆫夹绣户，珠箔悬银钩。"
                },
                {
                    "paragraph": "飞梯绿云中，极目散我忧。",
                    "zhushu": "一作愁。"
                },
                {
                    "paragraph": "暮雨向三峡，春江绕双流。"
                },
                {
                    "paragraph": "今来一登望，如上九天游。",
                    "zhushu": "齐贤曰：成都记：府城亦呼为锦官城，以江山明丽，错杂如锦。散花楼在摩诃池上，蜀王秀所建。三峡：明月峡、巴峡、巫峡。蜀都赋：带二江之双流。注：蜀守李冰凿离堆，穿两江，为人开田，百姓享其利。士赟曰：三秦记：明光宫，皆珠玑为帘箔。",
                    "type": 2
                },
                {
                    "paragraph": "登峨眉山",
                    "type": 2
                },
                {
                    "paragraph": "蜀国多仙山，峨眉邈难匹。周流试登览，绝怪安可息。"
                },
                {
                    "paragraph": "青冥倚天关，彩错疑画出。冷然紫霞赏，果得锦囊术。"
                },
                {
                    "paragraph": "云间吟琼箫，石上弄寳瑟。平生有微尚，欢笑自此毕。"
                },
                {
                    "paragraph": "烟谷如在颜，尘累忽相失。傥逢骑羊子，携手凌白日。",
                    "zhushu": "齐贤曰：峨眉县在嘉州西九十里，唐折嘉州置眉州。大峨之中，有普贤阁，背倚白崖峰，余十七峰共环之。有茂真尊者旧庵在峰下，其傍一峰号呼应，孙思邈所往来，传云：茂真与孙尝相呼而应，故名。大峨之巅，一名胜峰山，佛书以为普贤大士所居。西王毋出紫锦囊隐地八术经授茅君，事见前。郡国志。吴孙皓时，滕修为广州刺史，未至州，有五仙人骑五色羊来迎。",
                    "type": 2
                },
                {
                    "paragraph": "大庭库",
                    "type": 2
                },
                {
                    "paragraph": "朝登大庭库，云物何苍然。莫辨陈郑火，空霾邹鲁烟。"
                },
                {
                    "paragraph": "我来寻梓慎，观化入寥天。古木翔气多，松风如五弦。"
                },
                {
                    "paragraph": "帝图终冥没，叹息满山川。",
                    "zhushu": "齐贤曰：杜预左传注：大庭氏，古国名，在鲁城内。鲁于其庭作库，髙显，故登以望气。昭公十八年五月，宋、卫、陈、郑皆火，梓慎登太庭之库望之，曰：宋、卫、陈、郑也。数日，皆来告火。",
                    "type": 2
                },
                {
                    "paragraph": "登单父陶少府半月台",
                    "type": 2
                },
                {
                    "paragraph": "陶公有逸兴，不与常人俱。筑台像半月，回向",
                    "zhushu": "一作出。"
                },
                {
                    "paragraph": "高城隅。"
                },
                {
                    "paragraph": "置酒望白云，商",
                    "zhushu": "一作高。"
                },
                {
                    "paragraph": "飚起寒梧。秋山入远海，桑柘罗平芜。"
                },
                {
                    "paragraph": "水色渌且明，",
                    "zhushu": "一作清。"
                },
                {
                    "paragraph": "令人思镜湖。终当过江去，爱此暂踟蹰。",
                    "type": 2
                },
                {
                    "paragraph": "天台晓望",
                    "type": 2
                },
                {
                    "paragraph": "天台邻四明，华顶髙百越。门标赤城霞，楼栖沧岛月。"
                },
                {
                    "paragraph": "凭髙登远览，直下见溟渤。云垂大鹏翻，波动巨鼇没。"
                },
                {
                    "paragraph": "风潮争汹涌，神怪何翕忽。观奇迹无倪，好道心不歇。"
                },
                {
                    "paragraph": "攀条摘朱实，服药炼金骨。安得生羽毛，千春卧蓬阙。",
                    "zhushu": "齐贤曰：抱朴子曰：金丹炼人身体，故能令人不老不死。士赟曰：临海记云：天台山超然秀出，山有八重，视之如一。髙一万八千丈，周回八百里。洞天福地记云：天台山名上清玉平之天，即桐栢真人所理，亦名桐栢山。四明山在今明州西八十里。山有峰最髙，四穴在峰上。毎天色晴霁，望之如户牖相倚。华顶峰在天台县东北六十里、盖天台第八重最高、其高一万丈、绝顶东望沧海、俗号望海尖、草木薰郁、殆非人世。赤城山在天台县东六里、一名烧山。其上石壁皆如霞色、望之如锥堞然。其后人以此名之。",
                    "type": 2
                },
                {
                    "paragraph": "早望海霞边",
                    "type": 2
                },
                {
                    "paragraph": "四明三千里，朝起赤城霞。日出红光散，分辉照雪厓。"
                },
                {
                    "paragraph": "一餐咽琼液，五内发金沙。举手何所待？青龙白虎车。",
                    "zhushu": "齐贤曰：瀑布山，天台之西南峰，水从南岩悬注，望之如曳布，即雪厓也。神仙传：沈羲，吴郡人，得道，帝令遣仙官薄延乘白鹿车，司马生乘青龙车，徐福乘白虎车，召羲共载升天。士赟曰：魏柏阳参同契曰：薰蒸入五内，颜色悦泽好。",
                    "type": 2
                },
                {
                    "paragraph": "焦山望松寥山",
                    "zhushu": "齐贤曰：焦山，在镇江府大江中。",
                    "type": 2
                },
                {
                    "paragraph": "石壁望松寥，宛然在碧霄。安得五彩虹，驾天作长桥。仙人如爱我，举手来相招。",
                    "type": 2
                },
                {
                    "paragraph": "杜陵绝句",
                    "type": 2
                },
                {
                    "paragraph": "南登杜陵上，北望五陵间。秋水明落日，流光灭远山。",
                    "zhushu": "齐贤曰：班固西都赋：南望杜霸，北眺五陵。",
                    "type": 2
                },
                {
                    "paragraph": "登太白峰",
                    "type": 2
                },
                {
                    "paragraph": "西上太白峰，夕阳穷登攀。太白与我语，为我开天关。"
                },
                {
                    "paragraph": "愿乘冷风去，直出浮云间。举手可近月，前行若无山。"
                },
                {
                    "paragraph": "一别武功去，何时复见还。",
                    "zhushu": "齐贤曰：唐志：凤翔府郿县有太白山，鬼谷子于此授苏秦佐国之术。录异记：金星之精，坠于终南圭峰西，因号太白山。其精化为白石，状如美玉，时有紫气覆之。天寳中，元宗立玄元庙，梦神人曰：太白北谷有玉石，可𤥨取之，紫气见处是也。使求得之，琢象髙二丈。士赟曰：毛诗注曰：山西曰夕阳。",
                    "type": 2
                },
                {
                    "paragraph": "登邯郸洪波台置酒观发兵",
                    "type": 2
                },
                {
                    "paragraph": "我把两赤羽，来游燕赵间。天狼正可射，感激无时闲。"
                },
                {
                    "paragraph": "观兵洪波台，倚剑望玉关。请缨不系越，且向燕然山。"
                },
                {
                    "paragraph": "风引龙虎旗，歌钟昔追攀。撃筑落髙月，投壶破愁颜。"
                },
                {
                    "paragraph": "遥知百战胜，定扫鬼方还。",
                    "zhushu": "齐贤曰：家语：赤羽若日，白羽若月。晋志：狼一星，在东井东南。狼为野将，主剽掠。弧星在狼东南，主备盗贼，常向于狼。终军字子云，南越与汉和亲，军自请愿受长缨，必羁南越王致之阙下。军遂往，说越王，王请举国南属。天子大说。窦宪遣阎盘等与北单于战于稽落山，大破之，于是八十一部率众降。登燕然山，刻石勒功，令班固作铭，乐书，筑类，其颈细，其肩圆，以竹撃之。祭遵为将军，取士皆用儒术，对酒设乐，必雅歌投壶。鬼方，国名。",
                    "type": 2
                },
                {
                    "paragraph": "登新平楼",
                    "type": 2
                },
                {
                    "paragraph": "去国登兹楼，怀归伤暮秋。天长落日远，水净寒波流。"
                },
                {
                    "paragraph": "秦云起岭树，胡鴈飞沙洲。苍苍几万里，目极令人愁。",
                    "type": 2
                },
                {
                    "paragraph": "谒老君庙",
                    "type": 2
                },
                {
                    "paragraph": "先君怀圣德，灵庙肃神心。草合人踪断，尘浓鸟迹深。"
                },
                {
                    "paragraph": "流沙丹灶灭，关路紫烟沉。独伤千载后，空余松栢林。",
                    "zhushu": "齐贤曰：関令尹喜望紫气，知老子入関，与俱之流沙。事详见前卷。士赟曰：唐祖老子，故白称为先君。",
                    "type": 2
                },
                {
                    "paragraph": "秋日登扬州西灵塔",
                    "type": 2
                },
                {
                    "paragraph": "寳塔凌苍苍，登攀览四荒。顶髙元气合，标出海云长。"
                },
                {
                    "paragraph": "万象分空界，三天接画梁。水摇金刹影，日动火珠光。"
                },
                {
                    "paragraph": "鸟拂琼帘度，霞连绣栱张。目随征路断，心逐去帆扬。"
                },
                {
                    "paragraph": "露浩梧楸白，霜摧橘柚黄。玉毫如可见， 于此照迷方。",
                    "zhushu": "齐贤曰：铠婆刹国，自交州浮海而至，多火珠，大者如鸡卵，白照数尺，日中以艾藉珠，辄火出。",
                    "type": 2
                },
                {
                    "paragraph": "登金陵冶城西北谢安墩",
                    "zhushu": "此墩即晋太傅谢安与右军王羲之同登，超然有髙世之志。余将营园其上，故作是诗也。",
                    "type": 2
                },
                {
                    "paragraph": "晋室昔横溃，永嘉逐南奔。沙尘何茫茫，龙虎斗朝昏。"
                },
                {
                    "paragraph": "胡马风汉草，天骄蹙中原。",
                    "zhushu": "齐贤曰：晋永嘉，五胡乱华，元帝南渡，事见前光武纪。四夷云集龙斗野。史记：匈奴，天之骄子。"
                },
                {
                    "paragraph": "哲匠感颓运，云鹏忽飞翻。"
                },
                {
                    "paragraph": "组练照楚国，旌旗连海门。西秦百万众，戈甲如云屯。"
                },
                {
                    "paragraph": "投鞭可填江，一扫不足论。",
                    "zhushu": "一作投策。"
                },
                {
                    "paragraph": "皇运有返正，丑虏无遗魂。"
                },
                {
                    "paragraph": "谈笑遏横流，苍生望斯存。冶城访古迹，",
                    "zhushu": "一作至今古城隅。"
                },
                {
                    "paragraph": "犹有谢安墩。"
                },
                {
                    "paragraph": "凭览周地险，髙标绝人喧。想像东山姿，缅怀右军言。",
                    "zhushu": "齐贤曰：哲匠，指谢安也。左传：楚子重伐吴，使邓廖率组甲三百，被练三千。杜预注：组甲，漆甲成组文。被练，练袍，西秦符坚也。坚以百万之众伐晋，以吾之众投鞭于河，足断其流。谢安遣谢元等拒敌，败之。谢安在东山，人曰：安石不起，当如苍生何？至此，果能慰苍生也。冶城，在建康。右军，羲之也。士赟曰：易曰：地险，山川丘陵也。髙标，髙枝也。"
                },
                {
                    "paragraph": "梧桐识嘉树，蕙草留芳根。白鹭映春洲，青龙见朝暾。"
                },
                {
                    "paragraph": "地古云物在，台倾禾黍繁。我来酌清波，于此树名园。"
                },
                {
                    "paragraph": "功成拂衣去，归入",
                    "zhushu": "一作长啸。"
                },
                {
                    "paragraph": "武陵源。",
                    "zhushu": "齐贤曰：白鹭洲在金陵城下，秦淮之外，青龙、苍龙之宿，角、亢、氐、房、心、尾、箕也。黍离诗：周大夫行役，过故宗庙宫室，尽为禾黍。武陵源，在今常德府。",
                    "type": 2
                },
                {
                    "paragraph": "登瓦官阁",
                    "type": 2
                },
                {
                    "paragraph": "晨登瓦官阁，极眺金陵城。钟山对北户，淮水入南荣。"
                },
                {
                    "paragraph": "漫漫雨花落，嘈嘈天乐鸣。两廊振法鼓，四角吟",
                    "zhushu": "一作吹。"
                },
                {
                    "paragraph": "风筝。"
                },
                {
                    "paragraph": "杳出霄汉上，仰攀日月行。山空霸气灭，地古寒阴生。"
                },
                {
                    "paragraph": "寥廓云海晚，苍茫宫观平。门余阊阖字，楼识凤凰名。"
                },
                {
                    "paragraph": "雷作百山动，神扶万栱倾。灵光何足贵，长此镇吴京。",
                    "zhushu": "齐贤曰：瓦官阁事见前卷。雨花台，在长干，梁武时，有僧讲经于此，天雨寳花，覇气，六朝也。吴有阊阖门，宋元嘉有异鸟来集于此，因建凤凰台，有凤凰楼。",
                    "type": 2
                },
                {
                    "paragraph": "登梅冈望金陵赠族姪髙座寺僧",
                    "zhushu": "中孚。",
                    "type": 2
                },
                {
                    "paragraph": "钟山抱金陵，霸气昔腾发。天开帝王居，海色照宫阙。"
                },
                {
                    "paragraph": "群峰如逐鹿，奔走相驰突。江水九道来，云端遥明没。"
                },
                {
                    "paragraph": "时迁大运去，龙虎势休歇。",
                    "zhushu": "齐贤曰：蒯通曰：秦失其鹿，天下共逐。此借以喻山之形也。孔安国曰：江于此州界分为九道。"
                },
                {
                    "paragraph": "我来属天清，登览穷楚越。"
                },
                {
                    "paragraph": "吾宗挺禅伯，特秀鸾凤骨。",
                    "zhushu": "一作吾宗道门秀，特异鸾凤骨。"
                },
                {
                    "paragraph": "众星罗青天，明者独有月。"
                },
                {
                    "paragraph": "冥居顺生理，草木不剪伐。烟窓引蔷薇，石壁老野蕨。"
                },
                {
                    "paragraph": "吴风谢安屐，白足傲履袜。",
                    "zhushu": "齐贤曰：传曰：明星之多，不如一月之光。晋书：谢玄等既破符坚，驿书至，安喜还内，过户阈，不觉屐齿之折。释昙足白于面，跣涉泥水，未尝污，时称白足和尚。"
                },
                {
                    "paragraph": "几宿一下山，",
                    "zhushu": "一作下山来。"
                },
                {
                    "paragraph": "萧然忘干谒。"
                },
                {
                    "paragraph": "谈经演金偈，降鹤舞海雪。时闻天香来，了与世事绝。"
                },
                {
                    "paragraph": "佳游不可得，春风惜远别。赋诗留岩屏，千载庶不灭。",
                    "type": 2
                },
                {
                    "paragraph": "登金陵凤凰台",
                    "type": 2
                },
                {
                    "paragraph": "凤凰台上凤凰游，凤去台空江自流。吴宫花草埋幽径，晋代衣冠成古丘。"
                },
                {
                    "paragraph": "三山半落青天外，一水中分白鹭洲。总为浮云能蔽日，长安不见使人愁。",
                    "zhushu": "齐贤曰：宋元嘉中，王观见异鸟集于山，时谓凤凰，遂起台于山。孙权始都建邺，元帝南渡，号为东晋三山及白鹭洲。事见前。士赟曰：此诗因怀古而动怀君之思乎？抑亦自伤谗废，望帝乡而不见，乃触境而生愁乎？太白之志，亦可哀也。",
                    "type": 2
                },
                {
                    "paragraph": "望庐山瀑布水二首",
                    "type": 2
                },
                {
                    "paragraph": "西登香炉峰，南见瀑布水。挂流三百丈，喷壑数十里。"
                },
                {
                    "paragraph": "歘如飞电来，隐若白虹起。初惊河汉",
                    "zhushu": "一作银河。"
                },
                {
                    "paragraph": "落，半洒云天里。",
                    "zhushu": "一作半泻金潭里。"
                },
                {
                    "paragraph": "仰观势转雄，壮哉造化功。海风吹不断，江",
                    "zhushu": "一作山。"
                },
                {
                    "paragraph": "月还照空。"
                },
                {
                    "paragraph": "空中乱潨射，左右洗青壁。飞珠散轻霞，流沫沸穹石。"
                },
                {
                    "paragraph": "而我乐名山，对之心益闲。无论漱琼液，且得洗尘颜。"
                },
                {
                    "paragraph": "且谐宿所好，永愿辞人间。",
                    "zhushu": "齐贤曰：远法师庐山记云：山东南有香炉山，孤峰秀起，游气笼其上若烟，梁昭明太子之居栖隐也。唐元宗始号开先，山南山北有瀑布无虑十余处。香炉峰与双剑峰左，瀑布之傍，水源在山顶，人未有穷者。或曰：西入康王谷为水帘，东为开先之瀑布，潨水会也。",
                    "type": 2
                },
                {
                    "paragraph": "其二",
                    "type": 2
                },
                {
                    "paragraph": "日照香炉生紫烟，遥看瀑布挂前川。飞流直下三千尺，疑是银河落半天。",
                    "zhushu": "一本题云：望庐山香炉峰瀑布，曰：庐山上举星斗连，日照香炉生紫烟。下两句同。齐贤曰：苏东坡诗话：仆初入庐山，有以陈令举庐山记见寄者，且行且读，见其中有徐颊和李白诗，不觉失笑。开先寺主求诗，为作一绝云：帝遣银河一𣲖垂，古来唯有谪仙词。飞流溅沫知多少，不为徐拟洗恶诗。",
                    "type": 2
                },
                {
                    "paragraph": "登庐山五老峰",
                    "type": 2
                },
                {
                    "paragraph": "庐山东南五老峰，青天削出金芙蓉。九江秀色可揽结，吾将此地巢云松。",
                    "zhushu": "齐贤曰：浔阳记：山北有五峰，于庐山最为峻极，其形如河中虞卿县前五老之形，故名。",
                    "type": 2
                },
                {
                    "paragraph": "江上望皖公山",
                    "type": 2
                },
                {
                    "paragraph": "奇峰出奇云，秀木含秀气。清宴皖公山，巉绝称人意。"
                },
                {
                    "paragraph": "独游沧江上，终日淡无味。但爱兹岭髙，何由讨灵异。"
                },
                {
                    "paragraph": "默然遥相许，欲往心莫遂。待吾还丹成，投迹归此地。",
                    "zhushu": "齐贤曰：唐舒州同安郡，治怀宁县。武德五年，析置皖阳，有皖山、宿县武德四年为严州，八年废。九域志：宿松在舒州西南百四十里。僧粲大师以白衣谒二祖，既得法，隐于皖公山。今墓在山谷寺后。",
                    "type": 2
                },
                {
                    "paragraph": "望黄鹤楼",
                    "type": 2
                },
                {
                    "paragraph": "东望黄鹤山，雄雄半空出。四面生白云，中峰倚红日。"
                },
                {
                    "paragraph": "岩峦行穹跨，峰嶂亦冥宻。颇闻列仙人，于此学飞术。"
                },
                {
                    "paragraph": "一朝向蓬海，千载空石室。金灶生烟埃，玉潭秘清谧。"
                },
                {
                    "paragraph": "地古遗草木，庭寒老芝术。蹇予羡攀跻，因欲保闲逸。"
                },
                {
                    "paragraph": "观奇徧诸岳，兹岭不可匹。结心寄青松，永悟客情毕。",
                    "zhushu": "士赟曰：相如传：洞仙之儒，居山泽间，形容甚臞。列仙传：赤松子常止西王母石室中。青松，喻真性也。",
                    "type": 2
                },
                {
                    "paragraph": "鹦鹉洲",
                    "type": 2
                },
                {
                    "paragraph": "鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。"
                },
                {
                    "paragraph": "烟开兰叶香风暖，岸夹桃花锦浪生。迁客此时徒极目，长洲孤月向谁明。",
                    "zhushu": "齐贤曰：鹦鹉洲在郢州江中。",
                    "type": 2
                },
                {
                    "paragraph": "九日登巴陵置酒望洞庭水军",
                    "type": 2
                },
                {
                    "paragraph": "九日天气清，登髙无秋云。造化辟川岳，了然楚汉分。"
                },
                {
                    "paragraph": "长风鼓横波，合沓蹙龙文。忆昔传游豫，楼船壮横汾。"
                },
                {
                    "paragraph": "今兹讨鲸鲵，旌斾何缤纷。白羽落酒樽，洞庭罗三军。"
                },
                {
                    "paragraph": "黄花不掇手，战鼓遥相闻。剑舞转颓阳，当时日停曛。"
                },
                {
                    "paragraph": "酣歌激壮士，可以摧妖氛。握齱",
                    "zhushu": "初角切。"
                },
                {
                    "paragraph": "东篱下，渊明不足群。",
                    "zhushu": "齐贤曰：时贼逼华容县，故军于洞庭，以为长沙、鄂岳之蔽。士赟曰：淮南子：虞公与夏战，日欲落，公以剑指日，日还不落。应劭曰：握齱，急促之貌。此言渊明不足群者，盖用武之时，儒士必为所轻，太白其以渊明自况乎？",
                    "type": 2
                },
                {
                    "paragraph": "秋登巴陵望洞庭",
                    "type": 2
                },
                {
                    "paragraph": "清晨登巴陵，周览无不极。明湖映天光，彻底见秋色。"
                },
                {
                    "paragraph": "秋色何苍然，际海俱澄鲜。山青灭远树，水绿无寒烟。"
                },
                {
                    "paragraph": "来帆出江中，去鸟向日边。风清长沙浦，山空云梦田。"
                },
                {
                    "paragraph": "瞻光惜颓发，阅水悲徂年。北渚既荡𣻌，东流自潺湲。"
                },
                {
                    "paragraph": "郢人唱白雪，越女歌采莲。听此更肠断，凭厓泪如泉。",
                    "zhushu": "齐贤曰：寰宇记：羿屠巴蛇于洞庭，其骨若陵，故曰巴陵。长沙云梦，郢人白雪，越女采莲，事见前。",
                    "type": 2
                },
                {
                    "paragraph": "与夏十二登岳阳楼",
                    "type": 2
                },
                {
                    "paragraph": "楼观岳阳尽，川回洞庭开。鴈引愁心去，",
                    "zhushu": "一作鴈别秋江去。"
                },
                {
                    "paragraph": "山衔好月来。云间连下榻，天上接行杯。醉后凉风起，吹人舞䄂回。",
                    "type": 2
                },
                {
                    "paragraph": "登巴陵开元寺西阁赠衡岳僧方外",
                    "type": 2
                },
                {
                    "paragraph": "衡岳有阐士，五峰秀真骨。见君万里心，海水照秋月。"
                },
                {
                    "paragraph": "大臣南溟去，问道皆请谒。洒以甘露言，清凉润肌发。"
                },
                {
                    "paragraph": "明朝落天镜，香阁凌银阙。登眺餐惠风，新花期启发。",
                    "zhushu": "齐贤曰：寳积经云：有风轮名清凉，能使一云普覆三千大千世界。士赟曰：真骨事见前卷。",
                    "type": 2
                },
                {
                    "paragraph": "与贾至舍人于龙兴寺剪落梧桐枝望灉湖",
                    "type": 2
                },
                {
                    "paragraph": "剪落青梧枝，灉湖坐可窥。雨洗秋山净，林光澹碧滋。"
                },
                {
                    "paragraph": "水闲明镜转，云绕画屏移。千古风流事，名贤共此时。",
                    "zhushu": "齐贤曰：郡国志：夏潦奔注，则溢为此湖，冬则涸为平野。",
                    "type": 2
                },
                {
                    "paragraph": "挂席江上待月有怀",
                    "type": 2
                },
                {
                    "paragraph": "待月月未出，望江江自流。倏忽城西郭，青天悬玉钩。"
                },
                {
                    "paragraph": "素华虽可揽，清景不同游。耿耿金波里，空瞻鳷鹊楼。",
                    "zhushu": "齐贤曰：汉书注：鳷鹊观在云阳甘泉宫。士赟曰：按此诗，亦身在江海，心存魏阙之意乎？读者忽之，使白心不白于后世，惜哉！",
                    "type": 2
                },
                {
                    "paragraph": "金陵望汉江",
                    "type": 2
                },
                {
                    "paragraph": "汉江回万里，𣲖作九龙盘。横溃豁中国，崔嵬飞迅湍。"
                },
                {
                    "paragraph": "六帝沦亡后，三吴不足观。我君混区宇，垂拱众流安。"
                },
                {
                    "paragraph": "今日任公子，沧浪罢钓竿。",
                    "zhushu": "齐贤曰：江南六帝，吴、晋、宋、齐、梁、陈。通典：吴郡、吴兴、丹阳为三吴。任公子为大钓。钓鱼事见前。",
                    "type": 2
                },
                {
                    "paragraph": "秋登宣城谢眺北楼",
                    "type": 2
                },
                {
                    "paragraph": "江城如画里，山晚望晴空。两水夹明镜，双桥落彩虹。"
                },
                {
                    "paragraph": "人烟寒橘柚，秋色老梧桐。谁念北楼上，临风怀谢公。",
                    "zhushu": "齐贤曰：谢公，谢眺也。"
                },
                {
                    "paragraph": "望天门山"
                },
                {
                    "paragraph": "天门中断楚江开。碧水东流至北回。两岸青山相对出。孤帆一片日边来。",
                    "zhushu": "齐贤曰：舆地志：博望梁山，东西隔江，相对如门，相去数里，谓之天门。",
                    "type": 2
                },
                {
                    "paragraph": "望木瓜山",
                    "type": 2
                },
                {
                    "paragraph": "早起见日出，暮见栖鸟还。客心自酸楚，况对木瓜山。",
                    "zhushu": "齐贤曰：木瓜河，起六合县，通天长县。",
                    "type": 2
                },
                {
                    "paragraph": "登敬亭北二小山余时客逢崔侍御并登此地",
                    "type": 2
                },
                {
                    "paragraph": "送客谢亭北，逢君纵酒还。屈盘戏白马，大笑上青山。"
                },
                {
                    "paragraph": "回鞭指长安，西日落秦关。帝乡三千里，杳在碧云间。",
                    "zhushu": "齐贤曰：谢亭。谢眺亭也。秦関。谓凾谷、珑坻二関也。士赟曰：帝乡。指京师也。按白此诗，其亦身在江海。心在魏阙之意乎。食息不忘君。岂特杜甫为然。迄今数百载。未有发明之者。惜哉。",
                    "type": 2
                },
                {
                    "paragraph": "过崔八丈水亭",
                    "type": 2
                },
                {
                    "paragraph": "髙阁横秀气，清幽并在君。簷飞宛溪水，窓落敬亭云。"
                },
                {
                    "paragraph": "猿啸风中断，渔歌月里闻。闲随白鸥去，沙上自为群。",
                    "zhushu": "齐贤曰：宛溪、敬亭山，皆𨽻宣城。",
                    "type": 2
                },
                {
                    "paragraph": "登广武古战塲怀古",
                    "type": 2
                },
                {
                    "paragraph": "秦鹿奔野草，逐之若飞蓬。项王气盖世，紫电明双瞳。"
                },
                {
                    "paragraph": "呼吸八千人，横行起江东。赤精斩白帝，叱咤入关中。"
                },
                {
                    "paragraph": "两龙不并跃，五纬与天同。楚灭无英图，汉兴有成功。"
                },
                {
                    "paragraph": "按剑清八极，归酣歌大风。",
                    "zhushu": "齐贤曰：史记，蒯通对高帝曰：秦失其鹿，天下共逐，髙材疾走者先得焉。张晏曰：以鹿喻帝位也。史记，项羽重瞳子。汉书，项梁为会稽守，籍为禆将。广陵人召平为陈王，狥广陵，未下，闻陈败，乃渡江，矫陈王命，拜梁楚王上柱国，曰：江东已定，急引兵西撃秦。梁乃以八千人渡江而西。髙祖被酒，夜径泽中行，前者还报，有大蛇当径。髙祖乃拔剑斩蛇。行数里，醉，因卧。后人来至蛇所。有一老妪夜哭。人问何哭。曰：吾子白帝子。化为蛇当道。今为赤帝子斩之。故哭。忽不见。関中言：东自凾谷。西至垅坻。两関相去千里。皆秦地。故曰関中两龙。羽与高祖也。汉志，元年十月。五星聚于东井，以历推之，从岁星也。孟康曰：岁星先至为主。故客谓张耳曰：东井秦地。汉王入秦，五星从岁星聚，当以义取天下。髙祖撃布还，过沛，置酒沛宫，酒酣，自撃筑歌曰：大风起兮云飞扬，威加海内兮归故乡。"
                },
                {
                    "paragraph": "伊昔临广武，连兵决雌雄。"
                },
                {
                    "paragraph": "分我一杯羹，太皇乃汝翁。战争有古迹，壁垒颓层穹。"
                },
                {
                    "paragraph": "猛虎吟洞壑，饥鹰鸣秋空。翔云列晓阵，杀气赫长虹。"
                },
                {
                    "paragraph": "拨乱属豪圣，俗儒安可通。沉湎呼竖子，狂言非至公。"
                },
                {
                    "paragraph": "抚掌黄河曲，嗤嗤阮嗣宗。",
                    "zhushu": "齐贤曰：汉四年，破楚大司马曹咎于成皋汜上，羽乃引兵还，相与临广武之间。汉军广武，就厫仓食。羽亦军广武，相守，为髙祖置太公其上，曰：今不急下，吾烹太公。汉王曰：吾与若俱北面受怀王，约为兄弟，吾翁即若翁。必欲烹而翁，幸分我一杯羹。相持未决。羽曰：天下匈匈数岁者，徒以吾两人耳。愿与汉王挑战决雌雄。汉王笑谢曰：吾宁斗智不斗力。晋阮嗣宗尝登广武，见楚汉战处，叹曰：时无英雄，使竖子成名。太白谓籍沉湎于酒，狂言妄吁，如嗤嗤之氓，不足据也。"
                }
            ]
        },
        {
            "name": "李太白诗卷之二十二",
            "paragraphs": [
                {
                    "paragraph": "李太白诗卷之二十二",
                    "type": 1
                },
                {
                    "paragraph": "行役",
                    "type": 2
                },
                {
                    "paragraph": "安州应城玉女汤作",
                    "zhushu": "荆州记云：“有玉女乘车投此泉。”",
                    "type": 2
                },
                {
                    "paragraph": "神女殁幽境，汤池流大川。阴阳结炎炭，造化开灵泉。"
                },
                {
                    "paragraph": "地底烁朱火，沙傍敲",
                    "zhushu": "气盛貌。"
                },
                {
                    "paragraph": "素烟。沸珠跃明月，皎镜㴠空天。"
                },
                {
                    "paragraph": "气浮兰芳满，色涨桃花然。精览万殊入，潜行七泽连。",
                    "zhushu": "齐贤曰：唐安州应城县西南八十里，有玉女池。子虚赋：“楚有七泽。”"
                },
                {
                    "paragraph": "愈疾功莫尚，变盈道乃全。濯濯气清泚，晞发弄潺湲。"
                },
                {
                    "paragraph": "散下楚王国，分浇宋玉田。可以奉巡幸，柰何隔穷偏。"
                },
                {
                    "paragraph": "独随朝宗水，赴海输微㳙。",
                    "zhushu": "齐贤曰：楚都郢，今江陵府。骊山有温泉。明皇幸焉，则玉女汤亦可奉巡幸也。惜乎出于穷僻之地，徒与江汉朝宗于海耳。士赟曰：此虽纪咏诗，然寄兴则谓士不幸居僻远之乡，虽抱王佐之才，而无由自幸，身在江海，心存魏阙而已，悲夫！",
                    "type": 2
                },
                {
                    "paragraph": "之广陵宿常二南顾北居",
                    "type": 2
                },
                {
                    "paragraph": "绿水接柴门，有如桃花源。忘忧或假草，满院罗丛萱。"
                },
                {
                    "paragraph": "瞑色湖上来，微雨飞南轩。故人宿茅宇，夕鸟栖杨园。"
                },
                {
                    "paragraph": "还惜诗酒别，深为江海言。明朝广陵道，独忆此倾樽。",
                    "zhushu": "齐贤曰：萱草、忘忧、绿水、桃花源， 见二卷。",
                    "type": 2
                },
                {
                    "paragraph": "夜下征虏亭",
                    "type": 2
                },
                {
                    "paragraph": "船下广陵去，月明征虏亭。山花如绣颊，红火似流萤。",
                    "zhushu": "齐贤曰：丹阳记曰：“太安中，征虏将军谢安立此亭，因以为名。”",
                    "type": 2
                },
                {
                    "paragraph": "下途归石门旧居",
                    "type": 2
                },
                {
                    "paragraph": "吴山高，越水清，握手无言伤别情。将欲辞君挂帆去，离魂不散烟郊树。"
                },
                {
                    "paragraph": "此心欎怅谁能论，有愧叨承国士恩。云物共倾三月酒，岁时同饯五侯门。",
                    "zhushu": "齐贤曰：吴王夫差都姑苏，越王句践都会稽。五侯，汉时王谭。商，音根，逢时也。"
                },
                {
                    "paragraph": "羡君素书常满桉，含丹照白霞色烂。余尝学道穷冥筌，梦中往往游仙山。"
                },
                {
                    "paragraph": "何当脱屣谢时去，壶中别有日月天。俯仰人间易凋朽，钟峰五云在轩牖。"
                },
                {
                    "paragraph": "惜别愁窥玉女窓，归来笑把洪崖手。",
                    "zhushu": "齐贤曰：壶中日月事见前卷。钟峰，钟山也。"
                },
                {
                    "paragraph": "隐居寺，隐居山，陶公炼液栖其间。"
                },
                {
                    "paragraph": "灵神闭气昔登攀，恬然但觉心绪闲。数人不知几甲子，昨夜犹带冰霜颜。"
                },
                {
                    "paragraph": "我离虽则岁物改，如今了然识所在。别君莫道不尽欢，悬知乐客遥相待。",
                    "zhushu": "齐贤曰：南史：“陶弘景，字通明，丹阳秣陵人。十岁得葛洪神仙传，昼夜研寻，便有养生之志。齐髙帝作相，引为诸生侍读，上表辞禄，止于茅山中立节，自号华阳隐居。梁武既早与逰，即位后，书问不绝。后合飞丹，色如霜雪，服之体轻。及帝服飞丹有验，益重之，人谓为山中宰相。卒年八十五，颜色不变，屈伸如常，香气累日，氤氲满山。诏谥贞白先生。”"
                },
                {
                    "paragraph": "石门流水徧桃花，我亦曾到秦人家。不知何处得鸡豕，就中仍见繁桑麻。"
                },
                {
                    "paragraph": "翛然远与世事间，装鸾驾鹤又复远。何必长从七贵游，劳生徒聚万金产。"
                },
                {
                    "paragraph": "挹君去，长相思，云游雨散从此辞。欲知怅别心易苦，向暮春风杨柳丝。",
                    "zhushu": "齐贤曰：石门及桃源事见前。七贵， 谓吕、霍、上官、赵、丁、传、王也。士赟曰：史：“陶朱公治产致千金，子孙修其业而息之，遂至巨万。”",
                    "type": 2
                },
                {
                    "paragraph": "客中行",
                    "type": 2
                },
                {
                    "paragraph": "兰陵美酒欎金香。玉椀盛来琥珀光。但使主人能醉客，不知何处是他乡。",
                    "zhushu": "齐贤曰：唐沂州承县，本兰陵。武德四年，以县置鄫州，更名承，别置兰陵、鄫城二县。正观元年，州废，省兰陵、鄫城，以承属沂州。本草：“欎金苗似姜黄，花白质红，末秋出茎，心无实，根黄赤。岭南亦有，实似小荳䓻。后汉哀牢国出琥珀，注云：‘松脂入地千年为茯苓，茯苓千年为琥珀。’”",
                    "type": 2
                },
                {
                    "paragraph": "太原早秋",
                    "type": 2
                },
                {
                    "paragraph": "岁落众芳歇，时当大火流。霜威出塞早，云色渡河秋。"
                },
                {
                    "paragraph": "梦遶边城月，心飞故国楼。思归若汾水，无日不悠悠。",
                    "zhushu": "齐贤曰：说文：“鷤鵊，関西曰巧妇，関东曰鷤鵊。春分鸣则众芳生，秋分鸣则众芳歇。”毛诗云：“七月流火。唐晋州有临汾、汾西二县，太原府治晋阳。”士赟曰：后汉律历志：“自亢八度至尾九度，曰太火之次。”",
                    "type": 2
                },
                {
                    "paragraph": "奔亡道中五首",
                    "type": 2
                },
                {
                    "paragraph": "苏武天山上，田横海岛边。万重関塞断，何日是归年。",
                    "zhushu": "齐贤曰：苏武使匈奴，不降，匈奴徒武北海上无人处。唐西州交河郡天出县有天山。汉书：“田横与其徒五百人入海，居岛中。”"
                },
                {
                    "paragraph": "其二"
                },
                {
                    "paragraph": "亭伯去安在，李陵降未归。愁容变海色，短服改胡衣。",
                    "zhushu": "齐贤曰：后汉书：“崔骃，字亭伯，为窦宪主簿，前后奏记数十，指切长短，宪不能容，出为乐浪郡长岑长。骃以远去，不之官而归。”前汉书：“天汉二年，贰师将军李广利将三万骑撃匈奴于天山，使李陵将其射士步兵五千，出居延北，欲以分匈奴兵，毋令专走贰师。陵既至，而单于以兵八万围撃陵军，陵且引且战，八日，未到居延百余里，匈奴遮狭绝道，陵食乏而救兵不到，遂降匈奴。”"
                },
                {
                    "paragraph": "其三"
                },
                {
                    "paragraph": "谈笑三军却，交游七贵疏。仍留一只箭，未射鲁连书。",
                    "zhushu": "士赟曰：谈笑却秦军，及鲁仲连为书射聊城中遗燕将事，并见前。"
                },
                {
                    "paragraph": "其四"
                },
                {
                    "paragraph": "凾谷如玉关，几时可生还。洛阳为易水，嵩岳是燕山。"
                },
                {
                    "paragraph": "俗变羌胡语，人多沙塞颜。申包惟恸哭，七日鬓毛斑。",
                    "zhushu": "士赟曰：班超愿生入玉门関、易水、燕山，及申包胥走秦庭，昼夜哭，七日七夜，求兵救楚，事见前。"
                },
                {
                    "paragraph": "其五"
                },
                {
                    "paragraph": "淼淼望湖水，青青芦叶齐。归心落何处，日没大江西。"
                },
                {
                    "paragraph": "歇马傍春草，欲行远道迷。谁忍子规鸟，连声向我啼。",
                    "zhushu": "齐贤曰：子规见前。",
                    "type": 2
                },
                {
                    "paragraph": "郢门秋怀",
                    "type": 2
                },
                {
                    "paragraph": "郢门一为客，巴月三成弦。朔风正摇落，行子愁归旋。"
                },
                {
                    "paragraph": "杳杳山外日，茫茫江上天。人迷洞庭水，鴈度潇湘烟。"
                },
                {
                    "paragraph": "清旷谐宿好，缁磷及此年。百龄何荡漾，万化相推迁。"
                },
                {
                    "paragraph": "空谒苍梧帝，徒寻溟海仙。已闻蓬海浅，岂见三桃圆。"
                },
                {
                    "paragraph": "倚剑増浩叹，扪襟还自怜。终当游五湖，濯足沧浪泉。",
                    "zhushu": "齐贤曰：前汉南郡江陵县，故楚郢都。楚文王自丹阳徙北，后九世，平王城之。后十世，秦拔楚郢，徙东郢。月至八日上弦，至二十三日下弦。神仙传：“麻姑谓王远曰：‘向到蓬莱，水又浅于往日。’”汉武内传：“王母降汉宫，侍女以玉盘乘仙桃七颗，大如鸭子形，圆青色。王母以四颗与帝，三颗自食。帝将其核欲种之，母曰：‘此桃三千年一生实。’”",
                    "type": 2
                },
                {
                    "paragraph": "至鸭栏驿上白马矶赠裴侍御",
                    "type": 2
                },
                {
                    "paragraph": "侧叠万古石，横为白马矶。乱流若电转，举棹扬珠辉。"
                },
                {
                    "paragraph": "临驿卷缇幕，升堂接绣衣。情亲不避马，为我解霜威。",
                    "zhushu": "齐贤曰：玉篇：“缇，黄色。”",
                    "type": 2
                },
                {
                    "paragraph": "荆门浮舟望蜀江",
                    "type": 2
                },
                {
                    "paragraph": "春水月峡来，浮舟望安极。正是桃花流，依然锦江色。"
                },
                {
                    "paragraph": "江色绿且明，茫茫与天平。逶迤巴山尽，摇曳楚云行。"
                },
                {
                    "paragraph": "雪照聚沙鴈，花飞出谷莺。芳洲却已转，碧树森森迎。"
                },
                {
                    "paragraph": "流目浦烟夕，扬帆海月生。江陵识遥火，应到渚宫城。",
                    "zhushu": "齐贤曰：明月峡，隶渝州成都府，有锦江，织锦濯其中则鲜明。唐峡州夷陵县有巴山。通典：“江陵县有楚渚宫。”士赟曰：师古曰：“月令，仲春之月，始雨水，桃始华。盖桃方华时，既有雨水，洲谷氷泮，众流猥集，波澜盛长，故谓之桃华水。”而韩诗传云：“三月桃华水。”",
                    "type": 2
                },
                {
                    "paragraph": "三峡",
                    "type": 2
                },
                {
                    "paragraph": "巫山夹青天，巴水流若兹。巴水忽可尽，青天无到时。"
                },
                {
                    "paragraph": "三朝上黄牛，三暮行太迟。三朝又三暮，不觉鬂成丝。",
                    "zhushu": "齐贤曰：巫山县图经：“巫山绵亘七百里，非午夜不见日月，江行仿佛九峰，三峰在后，不见巴江。黄牛峡在峡州高厓间，有石如牵牛，人黑牛黄。”",
                    "type": 2
                },
                {
                    "paragraph": "自巴东舟行经瞿塘峡登巫山最髙峰晚还题壁",
                    "type": 2
                },
                {
                    "paragraph": "江行几千里，海月十五圆。始经瞿塘峡，遂步巫山岭。"
                },
                {
                    "paragraph": "巫山髙不穷，巴国尽所历。日边攀垂萝，霞外倚穹石。"
                },
                {
                    "paragraph": "飞步凌绝顶，极目无纤烟。却顾失丹壑，仰观临青天。",
                    "zhushu": "齐贤曰：自渝州明月峡至夔州西陵峡四千里。鬼门関隔山即瞿塘峡，上有瞿塘関，下瞰灔滪堆，其东小路数百步，绝处即白帝祠，旁有三峡堂，临瞿塘峡口，自此半日至䕫州。士赟曰：张揖曰：“穹石，大石也。”"
                },
                {
                    "paragraph": "青天若可扪，银汉去安在。望云知苍梧，记水辨瀛海。"
                },
                {
                    "paragraph": "周游孤光晩，历览幽意多。积雪照空谷，悲风鸣森柯。"
                },
                {
                    "paragraph": "归途行欲曛，佳趣尚未歇。江寒早啼猿，松瞑已吐月。"
                },
                {
                    "paragraph": "月色何悠悠。清猿响啾啾。辞山不忍听。挥策还孤舟。",
                    "zhushu": "齐贤曰：归藏启筮：“有白云出自苍梧。”",
                    "type": 2
                },
                {
                    "paragraph": "早发白帝城",
                    "zhushu": "一作白帝下江陵。",
                    "type": 2
                },
                {
                    "paragraph": "朝辞白帝彩云间，千里江陵一日还。两岸猿声啼不尽，轻舟已过万重山。",
                    "zhushu": "一作湏臾过却万重山。齐贤曰：白帝城，公孙述所筑，后为刘备屯戍之地，改名永安。䕫州陆路至江陵府九百四十五里。",
                    "type": 2
                },
                {
                    "paragraph": "秋下荆门",
                    "type": 2
                },
                {
                    "paragraph": "霜落荆门江树空，布帆无恙挂秋风。此行不为鲈鱼脍，自爱名山入剡中。",
                    "zhushu": "齐贤曰：唐荆门县，𨽻江陵府。荆州记：“郡西沂江六十里，南岸有山名荆门，北岸有山名虎牙，二山相对，楚之西塞。顾恺之为殷仲堪参军，在荆门，因假还，仲堪特以布帆借之，至破家，遭风大败，与仲堪笺曰：‘地名破家，真破家而出，行人安稳，布帆无恙。’晋张翰思鲈鱼事，见前。剡县，𨽻会稽，多名山水。”",
                    "type": 2
                },
                {
                    "paragraph": "江行寄远",
                    "type": 2
                },
                {
                    "paragraph": "刳木出吴楚，危槎百余尺。疾风吹片帆，日暮千里隔。"
                },
                {
                    "paragraph": "别时酒犹在，已为异乡客。思君不可得，愁见江水碧。",
                    "zhushu": "齐贤曰：易系辞：“刳木为舟。”说文：“槎，邪斫木。”士赟曰：史记：“张骞乘槎，乃刳全木为之。至今沅湘中有此名，为𦨴艚船宿。”",
                    "type": 2
                },
                {
                    "paragraph": "五松山下荀媪家",
                    "type": 2
                },
                {
                    "paragraph": "我宿五松下， 寂寥无所欢。田家秋作苦， 邻女夜春寒。"
                },
                {
                    "paragraph": "跪进雕胡饭， 月光明素盘。令人惭漂母， 三谢不能餐。",
                    "zhushu": "齐贤曰：杨恽书曰：“田家作苦。”子虚赋注：“雕胡，菰菜也。”",
                    "type": 2
                },
                {
                    "paragraph": "下泾县陵阳溪至涩滩",
                    "type": 2
                },
                {
                    "paragraph": "涩滩鸣嘈嘈， 两山足猿猱。白波若卷雪， 侧足不容舠。"
                },
                {
                    "paragraph": "渔子与舟人， 撑折万张篙。",
                    "zhushu": "齐贤曰：小船曰舠。",
                    "type": 2
                },
                {
                    "paragraph": "下陵阳沿髙溪三门六剌滩",
                    "type": 2
                },
                {
                    "paragraph": "三门横峻滩，六剰走波澜。石惊虎伏起，水状龙萦盘。"
                },
                {
                    "paragraph": "何惭七里瀬，使我欲垂竿。",
                    "zhushu": "齐贤曰：甘州记：“桐庐有七里瀬，瀬下数里，至严陵瀬。”",
                    "type": 2
                },
                {
                    "paragraph": "夜泊黄山闻殷十四吴吟",
                    "type": 2
                },
                {
                    "paragraph": "昨夜谁为吴会吟，风生万壑振空林。龙惊不敢水中卧，猿笑时闻岩下音。"
                },
                {
                    "paragraph": "我宿黄山碧溪月，听之却罢松间琴。朝来果是沧洲逸，酤酒醍盘饭霜栗。"
                },
                {
                    "paragraph": "半酣更发江海声，客愁顿向杯中失。",
                    "type": 2
                },
                {
                    "paragraph": "宿鰕湖",
                    "type": 2
                },
                {
                    "paragraph": "鸡鸣发黄山，暝投鰕湖宿。白雨映寒山，森森似银竹。"
                },
                {
                    "paragraph": "提携采鈆客，结荷水边沐。半夜四边开，星河烂人目。"
                },
                {
                    "paragraph": "明晨大楼去，岗陇多屈伏。当与提斧翁，前溪伐云木。",
                    "zhushu": "齐贤曰：说文：“鈆，黑锡；大楼，隷宣城。”",
                    "type": 2
                },
                {
                    "paragraph": "怀古",
                    "zhushu": "三十四首。",
                    "type": 2
                },
                {
                    "paragraph": "西施"
                },
                {
                    "paragraph": "西施越溪女，出自苎罗山。秀色掩今古，荷花羞玉颜。"
                },
                {
                    "paragraph": "浣纱弄碧水，自与清波闲。皓齿信难开，沉吟碧云间。"
                },
                {
                    "paragraph": "句践微绝艳，扬蛾入吴关。提携馆娃宫，杳眇讵可攀。"
                },
                {
                    "paragraph": "一破夫差国，千秋竟不还。",
                    "zhushu": "齐贤曰：句践以西施献吴王，事见前卷。士赟曰：苎罗山在诸暨县南五里。灵岩山在苏州城西二十里，又名砚石山，吴王之别苑在焉。有馆娃宫、琴台、响屧廊、西施洞。山顶之属。"
                },
                {
                    "paragraph": "王右军"
                },
                {
                    "paragraph": "右军本清真， 潇洒在风尘。山阴过羽客， 爱此好鹅宾。"
                },
                {
                    "paragraph": "扫素写道经， 笔精妙入神。书罢笼鹅去，何曾别主人。",
                    "zhushu": "齐贤曰：王羲之为右军将军、会稽长史，庾亮临薨，上疏，称羲之清真，有覧裁之雅，爱鹅。事见前。"
                },
                {
                    "paragraph": "上元夫人"
                },
                {
                    "paragraph": "上元谁夫人？偏得王母娇。嵯峨三角髻，余发散垂腰。"
                },
                {
                    "paragraph": "裘披青毛锦，身着赤霜袍。手提嬴女儿，闲与凤吹箫。"
                },
                {
                    "paragraph": "眉语两自笑，忽然随风飘。",
                    "zhushu": "齐贤曰：汉武内传曰：“上元夫人，道君弟子也。亦玄古以来得道，总统员籍，亚于龟台。”金母事已详见前卷。嬴女，秦穆公女弄玉也。喜吹箫，作凤鸣。",
                    "type": 2
                },
                {
                    "paragraph": "苏台览古",
                    "type": 2
                },
                {
                    "paragraph": "旧苑荒台杨柳新，菱歌清唱不胜春。只今唯有江西月，曾照吴王宫里人。",
                    "zhushu": "齐贤曰：吴王夫差都苏州，有桂苑、姑苏台、春宵宫、海灵馆、馆娃阁。以宫妓千人为长夜饮，造千石酒钟，作天池，池中作青龙舟，舟中盛陈妓乐日兴， 西施为水戏。"
                },
                {
                    "paragraph": "越中览古"
                },
                {
                    "paragraph": "越王句践破吴归，义士还家尽锦衣。宫女如花满春殿，只今唯有鹧鸪啼。",
                    "zhushu": "齐贤曰：史记：“越句践四年，伐吴，因而留围之。三年，吴师败，复栖吴王于姑苏山。吴王请成，句践欲许之。范蠡曰：‘谋之二十二年，一旦弃之，可乎？’乃鼓进兵，吴王遂自杀。越王乃葬吴王，而诛太宰嚭。”鹧鸪见前。"
                },
                {
                    "paragraph": "商山四皓"
                },
                {
                    "paragraph": "白发四老人，昻藏南山侧。偃蹇松云间，𡨕翳不可识。"
                },
                {
                    "paragraph": "云窓拂青霭，石壁横翠色。龙虎方战争，于焉自休息。"
                },
                {
                    "paragraph": "秦人失金镜，汉祖升紫极。阴虹浊太阳，前星遂沦匿。"
                },
                {
                    "paragraph": "一行佐明圣，倏起生羽翼。功成身不居，舒卷在胸臆。"
                },
                {
                    "paragraph": "窅𡨕合元化，茫昧信难测。飞声塞天衢，万古仰遗迹。",
                    "zhushu": "齐贤曰：陈留志：“韦便，字宣明，囊邑人，常居园中，世谓之园公。与河内轵人、角里先生、绮里季、夏黄公为友，避秦入商山，是为四皓。后说髙祖太子，得不易事。”并见四卷。雒书曰：“秦失金镜，喻明道也。”晋志：“北极五星，在紫宫中，北辰最髙者。”又云：“心三星，天王正位；中星曰明堂，天子位，为大辰；前星为太子；后星为元子。”说文：“霓，屈尅，青赤或白色，阴气也。”郭璞曰：“雄曰虹，谓阳盛者。雌曰霓，谓暗微者。以喻戚夫人也。”"
                },
                {
                    "paragraph": "过四皓墓"
                },
                {
                    "paragraph": "我行至商洛，幽独访神仙。园绮复安在，云萝尚宛然。荒凉千古迹，芜没四坟连。伊昔钟金鼎，何年闭玉泉。陇寒惟有月，松古渐无烟。木魅风号去，山精雨啸旋。紫芝髙咏罢，青史旧名传。今日并如此，哀哉信可怜。",
                    "zhushu": "齐贤曰：唐商州上洛郡商洛县。四皓事见前。说文：魅，老物精也。"
                },
                {
                    "paragraph": "岘山怀古"
                },
                {
                    "paragraph": "访古登岘首，凭髙眺襄中。天清远峰出，水落寒沙空。"
                },
                {
                    "paragraph": "弄珠见游女，醉酒怀山公。感叹发秋兴，长松鸣夜风。",
                    "zhushu": "齐贤曰：岘山在襄阳南十里，郑交甫弄珠山。公简事见前。"
                },
                {
                    "paragraph": "苏武"
                },
                {
                    "paragraph": "苏武在匈奴，十年持汉节。白鴈上林飞，空传一书札。"
                },
                {
                    "paragraph": "牧羊边地苦，落日归心绝。渴饮月窟水，饥餐天上雪。"
                },
                {
                    "paragraph": "东还沙塞远，北抢河梁别。泣把李陵衣，相看泣成血。",
                    "zhushu": "齐贤曰：天汉元年，且鞮侯单于立，恐汉袭之，尽归汉使路充国等。武帝嘉其义，乃遣苏武持节送匈奴使留在汉者，因厚赂单于。单于使卫律召降，武受辞，举剑疑之，武不动。单于乃幽武大窖中，绝不饮食。天雨雪，武卧啮雪与氊毛并咽之，数日不死。匈奴以为神，乃徙武北海上无人处，使牧羝。武杖汉节牧羊，卧起，操持，节毛尽落。明年，李陵降，乃使陵至海上说之。武曰：“必欲降武，请毕今日之驩，効死于前。”陵曰：“嗟夫义士！陵与卫律之罪，上通于天！与我决去。”后昭帝即位数年，与匈奴和亲，求武等谓单于言：“天子射上林中，得鴈，足有系帛书，言武等在某泽中。”单于惊谢有之。于是陵置酒贺武曰：“今足下还归，扬名于匈奴，功显于汉室，虽古竹帛所载，何以过？”陵起舞歌曰：“径万里兮度沙漠，为君将兮奋匈奴。路穹绝兮，矢刃摧，士众灭兮名已隤，老母已死，虽欲报恩将安归？”单于召会武官属，还者九人。武留匈奴凡十九岁。李陵与苏子卿诗：“携手上河梁，逰子暮何之？”江文通诣建平王上书曰：“此少卿所以仰天搥心。”泪尽而继之以血也。"
                },
                {
                    "paragraph": "经下邳圯桥怀张子房"
                },
                {
                    "paragraph": "子房未虎啸，破产不为家。沧海得壮士，椎秦博浪沙。"
                },
                {
                    "paragraph": "报韩虽不成，天地皆振动。潜匿游下邳，岂曰非智勇。"
                },
                {
                    "paragraph": "我来圯桥上，怀古钦英风。唯见碧流水，曾无黄石公。"
                },
                {
                    "paragraph": "叹息此人去，萧条徐泗空。",
                    "zhushu": "齐贤曰：张良事见前卷。"
                },
                {
                    "paragraph": "金陵三首"
                },
                {
                    "paragraph": "晋家南渡日，此地旧",
                    "zhushu": "一作即。"
                },
                {
                    "paragraph": "长安。地即帝王宅，山为龙虎盘。",
                    "zhushu": "一作碧雨楼台满，青山龙虎盘。"
                },
                {
                    "paragraph": "金陵空壮观，天堑",
                    "zhushu": "一作江塞。"
                },
                {
                    "paragraph": "净波澜。醉客回桡去，吴歌且自欢。",
                    "zhushu": "一作谁云行路难。齐贤曰：晋元帝南渡即帝位，都于建康。诸葛亮曰：“钟阜龙盘，石城虎踞。”"
                },
                {
                    "paragraph": "其二"
                },
                {
                    "paragraph": "地拥金陵势，城回江",
                    "zhushu": "一作汉。"
                },
                {
                    "paragraph": "水流。当时百万户，夹道起朱楼。"
                },
                {
                    "paragraph": "亡国生春草，王宫没古丘。空余后湖月，波上对江州。",
                    "zhushu": "一作瀛州。"
                },
                {
                    "paragraph": "其三"
                },
                {
                    "paragraph": "六代兴亡国，三杯为尔歌。苑方秦地少，",
                    "zhushu": "一作小。"
                },
                {
                    "paragraph": "山似洛阳多。"
                },
                {
                    "paragraph": "古殿吴花草，深宫晋绮罗。并随人事灭，东逝与沧波。",
                    "zhushu": "齐贤曰：六代，吴、晋、宋、齐、梁、陈也。"
                },
                {
                    "paragraph": "秋夜板桥浦泛月独酌怀谢眺"
                },
                {
                    "paragraph": "天上何所有，迢迢白玉绳。斜低建章阙，耿耿对金陵。"
                },
                {
                    "paragraph": "汉水旧如练，霜江夜清澄。长川泻落月，洲渚晓寒凝。"
                },
                {
                    "paragraph": "独酌板桥浦，古人谁可征。玄晖难再得，洒酒气填膺。",
                    "zhushu": "齐贤曰：春秋元命苞曰：“玉衡北两星为玉绳星。”"
                },
                {
                    "paragraph": "过彭蠡湖"
                },
                {
                    "paragraph": "谢公入彭蠡，因此游松门。余方窥石镜，兼得穷江源。"
                },
                {
                    "paragraph": "前赏迹可见，后来道空存。而欲继风雅，岂云清心魂。"
                },
                {
                    "paragraph": "云海方助兴，波涛何足论。青嶂忆遥月，绿萝愁鸣猿。"
                },
                {
                    "paragraph": "碧水或可采，金膏秘莫言。余将振衣去，羽化出嚣烦。",
                    "zhushu": "齐贤曰：舆地志曰：“自入湖三百三十里，穷于松门，东西十里，青松徧于两岸。”石镜，见前。继风雅者，继灵运也。士赟曰：晋许迈少恬静，不慕仕进，徧逰名山，采药欲断榖，自后莫测所终，好道者皆谓之羽化。",
                    "type": 2
                },
                {
                    "paragraph": "入彭蠡经松门观石镜，缅怀谢康乐题诗，书游览之志",
                    "zhushu": "二篇或同或异，故并录之。",
                    "type": 2
                },
                {
                    "paragraph": "谢公之彭蠡，因此游松门。余方窥石镜，兼得穷江源。"
                },
                {
                    "paragraph": "欲将继风雅，岂徒清心魂。前赏逾所见，后来道空存。"
                },
                {
                    "paragraph": "况属临泛美，而无洲渚喧。𣻌水向东去，漳流直南奔。"
                },
                {
                    "paragraph": "空蒙三川夕，回合千里昏。青桂隐遥月，绿枫鸣愁猿。"
                },
                {
                    "paragraph": "水碧或可采，金精秘莫论。吾将学仙去，冀与琴髙言。",
                    "zhushu": "士赟曰：山海经曰：“荆山，漳水出焉，而东南流，注于泪。”谢𤱶、琴髙事见前。"
                },
                {
                    "paragraph": "庐江主人妇"
                },
                {
                    "paragraph": "孔雀东飞何处栖？庐江小吏仲卿妻。为客裁缝君自见，城乌独宿夜空啼。",
                    "zhushu": "齐贤曰：虞衡志：“孔雀生髙山乔木之上，人取其雏育之。喜卧沙中，以沙自浴，自拍甚适。盖巢于山林，下浴海岸。雄者尾长数尺，生三年，尾始长，金碧晃曜，时时自奋张其尾，团如锦桥，俗谓之朝无朝，时自晨至午皆朝，人聚观之，则奋迅不已，若矜衍者。古有乌夜啼曲。”士赟曰：古乐府有焦仲卿妻词，仲卿为府吏，不归，妻之父母逼之改嫁，妻守节而死。此引以比之也。"
                },
                {
                    "paragraph": "陪宋中丞武昌夜饮怀古"
                },
                {
                    "paragraph": "清景南楼夜，风流在武昌。使公爱秋月，乘兴坐胡床。"
                },
                {
                    "paragraph": "龙笛吟寒水，天河落晓霜。我心还不浅，怀古醉余觞。",
                    "zhushu": "怀古，一作留客。齐贤曰：晋书：“庾亮镇武昌，诸佐吏殷浩之徒，乘秋夜往，共登南楼。俄而亮至，诸人将起避之。亮徐曰：‘诸君少住，老子于此兴复不浅。’庾据胡床，与浩等谈咏竟夕。武昌郡治武昌县，治故东鄂也。楚子熊渠封中子红于此，乃唐鄂州江夏郡之武昌县，而唐鄂州乃晋武昌郡之沙羡县，沙羡有夏口。”对丐日，如此，则晋武昌自有南楼，今鄂州南楼，特后来名之耳，太白岂未之考耶？"
                },
                {
                    "paragraph": "望鹦鹉洲怀祢衡"
                },
                {
                    "paragraph": "魏帝营八极，蚁观一祢衡。黄祖斗筲人，杀之受恶名。"
                },
                {
                    "paragraph": "吴江赋鹦鹉，落笔超群英。锵锵振金玉，句句欲飞鸣。"
                },
                {
                    "paragraph": "鸷鹗啄孤凤，千春伤我情。五岳起方寸，隐然讵可平。"
                },
                {
                    "paragraph": "才髙竟何施，寡识冒天刑。至今芳洲上，兰蕙不忍生。",
                    "zhushu": "齐贤曰：后汉书：“祢衡，平原人，有才辨而尚气。曹操欲见之，不肯往。操怀忿，欲杀之，送刘表，表不能容，以江夏太守黄祖性急，故送衡与之。祖长子射为章陵太守，大会宾客，有献鹦鹉者，射举巵于衡前曰：‘愿先生赋之。’衡笔不停缀，文不加点。后黄祖竟杀之。”斗筲，言器小也。鸷鹗，以喻黄祖。孤凤，以喻衡。寡识， 冒天刑； 太白，伤祢衡长傲； 使气，以丧其身也。"
                },
                {
                    "paragraph": "宿巫山下"
                },
                {
                    "paragraph": "昨夜巫山下，猿声梦里长。桃花飞绿水，三月下瞿塘。"
                },
                {
                    "paragraph": "雨色风吹去，南行拂楚王。髙丘怀宋玉，访古一霑裳。",
                    "zhushu": "士赟曰：巫山及宋玉赋。髙丘、神女事，见前。"
                },
                {
                    "paragraph": "金陵白杨十字巷"
                },
                {
                    "paragraph": "白杨十字巷，北夹湖沟道。不见吴时人，空生唐年草。"
                },
                {
                    "paragraph": "天地有反复，宫城尽倾倒。六帝余古丘，樵苏泣遗老。",
                    "zhushu": "齐贤曰：六帝，吴、晋、宋、齐、梁、陈。晋灼曰：“樵，取薪，苏，取草也。”"
                },
                {
                    "paragraph": "谢公亭",
                    "zhushu": "盖谢眺、范云之所游。"
                },
                {
                    "paragraph": "谢公离别处，风景毎生愁。客散青天月，山空碧水流。"
                },
                {
                    "paragraph": "池花春映日，窓竹夜鸣秋。今古一相接，长歌怀旧游。",
                    "zhushu": "齐贤曰：世说：“过江诸人，毎至新亭饮宴。周顗中坐而叹曰：‘风景不殊，举目有江河之异。’皆相视流涕。士赟曰：列子：“古犹今也。”"
                },
                {
                    "paragraph": "纪南陵题五松山"
                },
                {
                    "paragraph": "圣达有去就，潜光愚其德。鱼与龙同池，龙去鱼不测。"
                },
                {
                    "paragraph": "当时版筑辈，岂知傅说情。一朝和殷人，光气为列星。"
                },
                {
                    "paragraph": "伊尹生空桑，指庖佐皇极。桐宫放太甲，摄政无愧色。"
                },
                {
                    "paragraph": "三年帝道明，委质终辅翼。旷哉至人心，万古可为则。"
                },
                {
                    "paragraph": "时命或大缪，仲尼将",
                    "zhushu": "一作其。"
                },
                {
                    "paragraph": "柰何。鸾凤忽覆巢，麒麟不来过。"
                },
                {
                    "paragraph": "龟山蔽鲁国，有斧且无柯。归来归去来，",
                    "zhushu": "一作归去来归去。"
                },
                {
                    "paragraph": "宵济越洪波。",
                    "zhushu": "齐贤曰：左传：“圣达节，老子曰：‘盛德容貌若愚， 傅岩在虞号界，通道所经，有涧水坏道，常使胥靡刑人筑护此道。’说贤而隐，代胥靡筑之以供食。说命髙宗梦得说，使百工营求诸野，得诸传岩，爰立作相。”庄子：“传：‘说之相武丁，乘东维，骑箕尾，而比于列星。’”列子：“伊尹生空桑。”注：“伊尹母居伊水上，既孕，梦神告曰：‘旧水出，而东走无顾。明日，视旧水出，东走十里，顾视其邑，尽为水，身因化为空桑。’有莘氏女子采桑，得婴儿于空桑中，命曰伊尹，庖人养之，长而贤，为殷相。伊训成汤既没，伊尹奉嗣王祗见厥祖，明言烈祖之成德，以训于王。王未足变，营于桐宫。王徂桐宫，居忧，克终允德。伊尹以冕服奉嗣王归于亳。”诗笺云：“龟山、蒙山也。柯，斧柄。”士赟曰：书注：“皇，太极中也。”太甲，成汤长孙。"
                },
                {
                    "paragraph": "夜泊牛渚怀古",
                    "zhushu": "此地即谢尚闻袁宏咏史处，出处已见前。"
                },
                {
                    "paragraph": "牛渚西江夜，青天无片云。登舟望秋月，空忆谢将军。"
                },
                {
                    "paragraph": "余亦能髙咏，斯人不可闻。明朝挂帆席，",
                    "zhushu": "一作洞庭去。"
                },
                {
                    "paragraph": "枫叶落",
                    "zhushu": "一作正。"
                },
                {
                    "paragraph": "纷纷。",
                    "type": 2
                },
                {
                    "paragraph": "姑熟十咏",
                    "type": 2
                },
                {
                    "paragraph": "姑熟溪"
                },
                {
                    "paragraph": "爱此溪水闲，乘流兴无极。漾楫怕鸥惊，垂竿待鱼食。"
                },
                {
                    "paragraph": "波翻晓霞影，岸叠春山色。何处浣纱人，红颜未相识。",
                    "zhushu": "齐贤曰：宣州当涂县姑熟溪，自芜湖东流至采石入江。"
                },
                {
                    "paragraph": "丹阳湖"
                },
                {
                    "paragraph": "湖与元气连，风波浩难止。天外贾客归，云间片帆起。"
                },
                {
                    "paragraph": "龟游莲叶上，鸟宿芦花里。少女棹归舟，歌声逐流水。",
                    "zhushu": "齐贤曰：史龟策传曰：“龟千岁乃逰莲叶之上。”士赟曰：丹阳湖在当涂县东南七十里。春秋元命苞曰：“水者，五行始焉，元气之津也。”"
                },
                {
                    "paragraph": "谢公宅"
                },
                {
                    "paragraph": "青山日将暝，寂寞谢公宅。竹里无人声，池中虚月白。"
                },
                {
                    "paragraph": "荒庭衰草徧，废井苍苔积。唯有清风闲，时时起泉石。",
                    "zhushu": "齐贤曰：太白渡牛渚，至姑熟，悦青山欲终焉。谢公。谢眺也。"
                },
                {
                    "paragraph": "陵歊台"
                },
                {
                    "paragraph": "旷望登古台，台髙极人目。叠障列远空，杂花间平陆。"
                },
                {
                    "paragraph": "闲云入窓牖，野翠生松竹。欲览碑上文，苔侵岂堪读。",
                    "zhushu": "士赟曰：台在当涂黄山上，宋武帝南游登此，因建离宫焉。"
                },
                {
                    "paragraph": "桓公井"
                },
                {
                    "paragraph": "桓公名已古， 废井曽未竭。石甃冷苍苔， 寒泉湛孤用。"
                },
                {
                    "paragraph": "秋来桐暂落，春至桃还发。路远人罕窥，谁能见清㓗。",
                    "zhushu": "士赟曰：桓公井在当涂东五里白纻山上。桓温领妓逰山奏乐，好为白纻歌，因名焉。"
                },
                {
                    "paragraph": "慈姥竹"
                },
                {
                    "paragraph": "野竹攅石生，含烟映江岛。翠色落波深，虚声带寒早。"
                },
                {
                    "paragraph": "龙吟曾未听，凤曲吹应好。不学蒲柳凋，贞心常自保。",
                    "zhushu": "士赟曰：当涂县西北四十五里。有慈姥山。山上出竹，堪为箫管。李善文选注：“慈姥山竹作箫笛，有妙声，故历代常给乐府。又呼为鼓吹山。”"
                },
                {
                    "paragraph": "望夫山"
                },
                {
                    "paragraph": "颙望临碧空， 怨情感离别。江草不知愁， 岩花但争发。"
                },
                {
                    "paragraph": "云山万重隔， 音信千里绝。春去秋复来，相思几时歇。",
                    "zhushu": "齐贤曰：望夫化石，事见前卷。山在当涂县，正对和州郡楼。"
                },
                {
                    "paragraph": "牛渚矶"
                },
                {
                    "paragraph": "绝壁临巨川，连峰势相向。乱石流洑间，回波自成浪。"
                },
                {
                    "paragraph": "但惊群木秀，莫测精灵状。更听猿夜啼，忧心醉江上。",
                    "zhushu": "士赟曰：牛渚山在当涂县北三十里，山下有矶，古津渡也。"
                },
                {
                    "paragraph": "灵墟山"
                },
                {
                    "paragraph": "丁令辞世人，拂衣向仙路。伏炼九丹成，方随五云去。"
                },
                {
                    "paragraph": "松萝蔽幽洞，桃杏深隐处。不知曾化鹤，辽海归几度。",
                    "zhushu": "士赟曰：丁令鸟事见前。灵墟山在当涂南十里。"
                },
                {
                    "paragraph": "天门山"
                },
                {
                    "paragraph": "逈出江山上，双峰自相对。岸映松色寒，石分浪花碎。"
                },
                {
                    "paragraph": "参差远天际，缥缈晴霞外。落日舟去遥，回首沉青霭。",
                    "zhushu": "齐贤曰：天门山，见前卷。"
                }
            ]
        },
        {
            "name": "李太白诗卷之二十三",
            "paragraphs": [
                {
                    "paragraph": "李太白诗卷之二十三",
                    "type": 1
                },
                {
                    "paragraph": "闲适",
                    "zhushu": "三十六首。",
                    "type": 2
                },
                {
                    "paragraph": "与元丹丘方城寺谈玄作",
                    "type": 2
                },
                {
                    "paragraph": "茫茫大梦中，惟我独先觉。腾转风火来，假合作容貌。"
                },
                {
                    "paragraph": "灭除昏疑尽，领畧入精要。澄虑观此身，因得通寂照。"
                },
                {
                    "paragraph": "朗悟前后际，始知金仙妙。幸逢禅居人，酌玉坐相召。"
                },
                {
                    "paragraph": "彼我俱若丧，云山岂殊调？清风生虚空，明月见谈笑。"
                },
                {
                    "paragraph": "怡然青莲宫，永愿恣游眺。",
                    "zhushu": "士赟曰：庄子曰：且有大觉而后知，此其大梦也。而愚者自以为觉，窃窃然知之，腾转风火来，假合作容貌。此言人之初身，由地水火风四大假合而成也。虚皇四十九章经云：子知悲人，不能悲身，地水火风，假合四大，延土为器，托炬火中而得坚固。子身犹器，法犹炬火，能捍子身，成不坏质。维摩诘经云：是身无我为如火，是身无夀为如风，是身无作风刀所转。楞严经：佛问圆通，文殊师利法王子说偈对佛曰：净极光通达，寂照含虚空。却来观世间，犹如梦中事。又曰：尔时世尊问维摩诘：汝欲见如来，为以何等观如来乎？维摩诘言：如自观身寳相，观佛亦然，我观如来，前际不来，后际不去，今则不住不观。楞严经云：风性无体，若生虚空，汝衣不动，何因无佛？空性常住，风应常生。若无风时，虚空当灭。若有生灭，不名虚空。名为虚空，云何风出？虚空寂然，不参流动。如来藏中，性空真风，清净本然，周徧法界。",
                    "type": 2
                },
                {
                    "paragraph": "寻髙凤石门山中元丹丘",
                    "type": 2
                },
                {
                    "paragraph": "寻幽无前期，乘兴不觉远。苍崖渺难涉，白日忽欲晚。"
                },
                {
                    "paragraph": "未穷三四山，已历千万转。寂寂闻猿愁，行行见云收。"
                },
                {
                    "paragraph": "髙松来好月，空谷宜清秋。溪深古雪在，石断寒泉流。"
                },
                {
                    "paragraph": "峰峦秀中天，登眺不可尽。丹丘遥相呼，顾我忽而哂。"
                },
                {
                    "paragraph": "遂造穷谷间，始知静者闲。留欢达永夜，清晓方言还。",
                    "zhushu": "士赟曰：翰曰中天，言髙及天半。",
                    "type": 2
                },
                {
                    "paragraph": "安州般若寺水阁纳凉喜遇薛员",
                    "zhushu": "外乂。",
                    "type": 2
                },
                {
                    "paragraph": "翛然金园赏，远近含晴光。楼台成海气，草木皆天香。"
                },
                {
                    "paragraph": "忽逢青云士，共解丹霞裳。水退池上热，风生松下凉。"
                },
                {
                    "paragraph": "吞讨破万象，褰窥临众芳。而我遗有漏。与君用无方。"
                },
                {
                    "paragraph": "心垢都已灭。永言题禅房。",
                    "zhushu": "齐贤曰：晋志：海傍蜃气成楼台。士赟曰：黄庭经云：灵睢君衣青锦丹裳。藏经起信论，问曰：诸佛无边方便，能于十方利益众生，何故众生常不见佛，或观神变，或问说法。答曰：如来实有如是方便，但要众生其心清净，乃为现身。如镜有垢，色像不见，垢除则现。众生亦尔，心未离垢，法身不现，垢离则现。",
                    "type": 2
                },
                {
                    "paragraph": "鲁中都东楼醉起作",
                    "type": 2
                },
                {
                    "paragraph": "昨日东楼醉，",
                    "zhushu": "一作城饮。"
                },
                {
                    "paragraph": "还应",
                    "zhushu": "一作归来。"
                },
                {
                    "paragraph": "倒接篱。阿谁扶上马，不省下楼时。",
                    "zhushu": "士赟曰：倒接篱见前。",
                    "type": 2
                },
                {
                    "paragraph": "对酒醉题屈突明府厅",
                    "type": 2
                },
                {
                    "paragraph": "陶令八十日，长歌归去来。故人建昌宰，借问几时回。"
                },
                {
                    "paragraph": "风落吴江雪，纷纷入酒杯。山翁今已醉，舞䄂为君开。",
                    "zhushu": "齐贤曰：陶潜为彭泽令八十日，唐建昌县，𨽻洪州豫章郡。",
                    "type": 2
                },
                {
                    "paragraph": "月下独酌四首",
                    "type": 2
                },
                {
                    "paragraph": "花间一壶酒，独酌无相亲。举杯邀明月，对影成三人。"
                },
                {
                    "paragraph": "月既不解饮，影徒随我身。暂伴月将影，行乐湏及春。"
                },
                {
                    "paragraph": "我歌月徘徊，我舞影凌乱。醒时同交欢，醉后各分散。"
                },
                {
                    "paragraph": "永结无情游，相期邈云汉。",
                    "zhushu": "士赟曰：庄子：人有畏影而走者，走愈疾而影不离身。"
                },
                {
                    "paragraph": "其二"
                },
                {
                    "paragraph": "天若不爱酒。酒星不在天。地若不爱酒。地应无酒泉。"
                },
                {
                    "paragraph": "天地既爱酒。爱酒不愧天。已闻清比圣。复道浊如贤。"
                },
                {
                    "paragraph": "贤圣既已饮。何必求神仙。三杯通大道。一斗合自然。"
                },
                {
                    "paragraph": "但得酒中趣。勿为醒者传。",
                    "zhushu": "齐贤曰：晋志：轩辕右角南五星曰酒星，主享宴饮食。五星守酒旗，天下大脯，有酒肉财物赐。汉武大初元年，开酒泉郡。师古曰：城下有金泉，泉水如酒。魏徐貌醉酒，太祖怒鲜于捕曰：平时醉客谓酒清者为圣人，浊者为贤人耳。"
                },
                {
                    "paragraph": "其三"
                },
                {
                    "paragraph": "三月咸阳城，",
                    "zhushu": "一作时。"
                },
                {
                    "paragraph": "千花昼如锦。谁能春独愁？对此径湏饮。"
                },
                {
                    "paragraph": "穷通与修短，造化夙所禀。一樽齐死生，万事固难审。"
                },
                {
                    "paragraph": "醉后失天地，兀然就孤枕。不知有吾身，此乐最为甚。",
                    "zhushu": "齐贤曰：唐咸阳郡，乃秦之故都。"
                },
                {
                    "paragraph": "其四"
                },
                {
                    "paragraph": "穷愁千万端，美酒三百杯。愁多酒虽少，酒倾愁不来。"
                },
                {
                    "paragraph": "所以知酒圣，酒酣心自开。辞粟卧首阳，屡空饥颜回。"
                },
                {
                    "paragraph": "当代不乐饮，虚名安用哉？蟹螯即金液，糟丘是蓬莱。"
                },
                {
                    "paragraph": "且湏饮美酒，乘月醉髙台。",
                    "zhushu": "齐贤曰：辞粟卧首阳及金液、糟丘、蓬莱。并见前。",
                    "type": 2
                },
                {
                    "paragraph": "春归终南山松龙旧隐",
                    "type": 2
                },
                {
                    "paragraph": "我来南山阳，事事不异昔。却寻溪中水，还望岩下石。"
                },
                {
                    "paragraph": "蔷薇缘东窓，女萝遶北壁。别来能几日？草木长数尺。"
                },
                {
                    "paragraph": "且复命酒樽，独酌陶",
                    "zhushu": "喜也。"
                },
                {
                    "paragraph": "永夕。",
                    "type": 2
                },
                {
                    "paragraph": "冬夜醉宿龙门觉起言志",
                    "type": 2
                },
                {
                    "paragraph": "醉来脱寳剑，旅憩髙堂眠。中夜忽惊觉，起立明灯前。"
                },
                {
                    "paragraph": "开轩聊直望，晓雪河冰壮。哀哀歌苦寒，欎欎独惆怅。"
                },
                {
                    "paragraph": "传说版筑臣，李斯鹰犬人。歘起匡社稷，寜复长艰辛？"
                },
                {
                    "paragraph": "而我胡为者？叹息龙门下。富贵未可期，殷忧向谁写？"
                },
                {
                    "paragraph": "去去泪满襟，举声梁甫吟。青云当自致，何必求知音",
                    "zhushu": "？齐贤曰：传说、版筑，李斯、鹰犬事，见前。唐河南府河南县有龙门山，抵天津。",
                    "type": 2
                },
                {
                    "paragraph": "寻山僧不遇作",
                    "zhushu": "金陵。",
                    "type": 2
                },
                {
                    "paragraph": "石径入丹壑，松门闭青苔。闲阶有鸟迹，禅室无人开。"
                },
                {
                    "paragraph": "窥窗见白拂，挂壁生尘埃。使我空叹息，欲去仍徘徊。"
                },
                {
                    "paragraph": "香云徧山起，花雨从天来。已有空乐好，况闻青猿哀。"
                },
                {
                    "paragraph": "了然绝世事，此地方悠哉。",
                    "zhushu": "齐贤曰：建康图经：梁武时，有僧讲经于长干山，天雨寳花。今有雨花台。",
                    "type": 2
                },
                {
                    "paragraph": "过汪氏别业二首",
                    "type": 2
                },
                {
                    "paragraph": "游山谁可游，子明与浮丘。叠岭碍河汉，连峰横斗牛。"
                },
                {
                    "paragraph": "汪生面北阜，池馆清且幽。我来感意气，搥炰列珍羞。"
                },
                {
                    "paragraph": "扫石待归月，开池涨寒流。酒酣益爽气，为乐不知秋。",
                    "zhushu": "齐贤曰：陵阳窦子明与浮丘公也。士赟曰：为乐不知秋者，盖言为乐之极，不知老之将至，而忘其悲秋之思也。"
                },
                {
                    "paragraph": "其二"
                },
                {
                    "paragraph": "畴昔未识君，知君好贤才。随山起馆宇，凿石营池台。"
                },
                {
                    "paragraph": "星",
                    "zhushu": "一作大。"
                },
                {
                    "paragraph": "火五月中，景风从南来。数枝石榴发，一丈荷花开。"
                },
                {
                    "paragraph": "恨不当此时，相过醉金罍。我行植木落，月苦清猿哀。"
                },
                {
                    "paragraph": "永夜达五更，吴歈送琼杯。酒酣欲起舞，四座歌相催。"
                },
                {
                    "paragraph": "日出远海明，轩车且徘徊。更游龙潭去，枕石拂莓苔。",
                    "zhushu": "齐贤曰：尧典：日永星火，以正仲夏。注曰：夏言星火，独指房心。宋玉招魂：吴歈蔡讴奏大吕。士赟曰：史律书曰：景风居南方。景者，言阳气道竟，故曰景风。",
                    "type": 2
                },
                {
                    "paragraph": "待酒不至",
                    "type": 2
                },
                {
                    "paragraph": "玉壶系青丝，沽酒来何迟。山花向我笑，正好衔杯时。"
                },
                {
                    "paragraph": "晚酌东窗下，流莺复在兹。春风与醉客，今日乃相宜。",
                    "zhushu": "齐贤曰：秦王曰：玉壶必求其所以盛酒。",
                    "type": 2
                },
                {
                    "paragraph": "独酌",
                    "type": 2
                },
                {
                    "paragraph": "春草如有意，罗生玉堂阴。东风吹愁来，白发坐相侵。"
                },
                {
                    "paragraph": "独酌劝孤影，闲歌面芳林。长松尔何知，",
                    "zhushu": "一作本无情。"
                },
                {
                    "paragraph": "萧瑟为谁吟。"
                },
                {
                    "paragraph": "手舞石上月，膝横花间琴。过此一壶外，悠悠非我心。",
                    "zhushu": "一本云：春草遍绿野，新莺有佳音。落日不尽欢，恐为愁所侵。独酌劝孤影，闲歌面芳林。清风寻空来，岩松与共吟。手舞石上月，膝横花下琴。过此一壶外，悠悠非我心。齐贤曰：汉文翁为蜀守，作石室，名玉堂。",
                    "type": 2
                },
                {
                    "paragraph": "友人会宿",
                    "type": 2
                },
                {
                    "paragraph": "涤荡千古愁，留连百壶饮。良宵宜清谈。皓月谁能寝。"
                },
                {
                    "paragraph": "醉来卧空山。天地即衾枕。",
                    "zhushu": "士赟曰：此诗太白盖用刘伶酒德颂幕天席地，纵意所如之意。",
                    "type": 2
                },
                {
                    "paragraph": "春日独酌二首",
                    "type": 2
                },
                {
                    "paragraph": "东风扇淑气，水木荣春晖。白日照绿草，落花散且飞。"
                },
                {
                    "paragraph": "孤云还空山，众鸟各已归。彼物皆有托，吾生独无依。"
                },
                {
                    "paragraph": "对此石上月，长醉歌芳菲。"
                },
                {
                    "paragraph": "其二"
                },
                {
                    "paragraph": "我有紫霞想，缅怀沧洲间。思对一壶酒，澹然万事闲。"
                },
                {
                    "paragraph": "横琴倚高松，把酒望远山。长空去鸟没，落日孤云还。"
                },
                {
                    "paragraph": "但恐光景晚，宿昔成秋颜。",
                    "type": 2
                },
                {
                    "paragraph": "金陵江上遇蓬池隐者",
                    "zhushu": "时于落星石上，以紫绮裘换酒为欢。",
                    "type": 2
                },
                {
                    "paragraph": "心爱名山游，身随名山远。罗浮麻姑台，此去或未返。"
                },
                {
                    "paragraph": "遇君蓬池隐，就我石上饭。空言不成欢，强笑惜日晚。"
                },
                {
                    "paragraph": "绿水向鴈门，黄云蔽龙山。叹息两客鸟，徘徊吴越间。"
                },
                {
                    "paragraph": "共语一执手，留连夜将久。解我紫绮裘，且换金陵酒。"
                },
                {
                    "paragraph": "酒来笑复歌，兴酣乐事多。水影弄月色，清光柰愁何。"
                },
                {
                    "paragraph": "明晨挂帆席，离恨满沧波。",
                    "zhushu": "齐贤曰：罗浮山麻姑坛事见前。唐蓬池，蓬山郡，治蓬池县，唐代州鴈门县有関。",
                    "type": 2
                },
                {
                    "paragraph": "月夜听卢子顺弹琴",
                    "type": 2
                },
                {
                    "paragraph": "闲坐夜明月，幽人弹素琴。忽闻悲风调，宛若寒松吟。"
                },
                {
                    "paragraph": "白雪乱纤手，绿水清虚心。钟期久已没，世上无知音。",
                    "zhushu": "齐贤曰：列子：伯牙鼓琴，钟子期善听。钟子期死，伯牙擗琴绝弦，终身不更复鼓琴，以为无足与鼓琴者。白雪，曲名。",
                    "type": 2
                },
                {
                    "paragraph": "清溪半夜闻笛",
                    "type": 2
                },
                {
                    "paragraph": "羌笛梅花引，吴溪陇水情。",
                    "zhushu": "一作清。"
                },
                {
                    "paragraph": "寒山秋浦月，膓断玉关声。",
                    "zhushu": "一作情。齐贤曰：梅花引，曲名。士赟曰：陇水、玉関事见前。",
                    "type": 2
                },
                {
                    "paragraph": "曰夕山中忽然有怀",
                    "type": 2
                },
                {
                    "paragraph": "久卧青",
                    "zhushu": "一作名。"
                },
                {
                    "paragraph": "山云，遂为青",
                    "zhushu": "一作名。"
                },
                {
                    "paragraph": "山客。山深云更好。赏弄终日夕。"
                },
                {
                    "paragraph": "月衔楼间峰，泉漱阶下石。素心自此得，真趣非外惜。"
                },
                {
                    "paragraph": "鼯啼桂方秋，风灭籁归寂。缅思洪崖术，欲往沧海隔。"
                },
                {
                    "paragraph": "云车来何迟，抚已空叹息。",
                    "zhushu": "齐贤曰：鼯鼠如猿，肉翼若蝙蝠，声如人号。神仙传：卫叔卿与数人博，其子度曰：与博者为谁？曰：是洪厓先生。",
                    "type": 2
                },
                {
                    "paragraph": "夏日山中",
                    "type": 2
                },
                {
                    "paragraph": "嬾摇白羽扇，躶体青林中。脱巾挂石壁，露顶洒松风。",
                    "type": 2
                },
                {
                    "paragraph": "山中与幽人对酌",
                    "type": 2
                },
                {
                    "paragraph": "两人对酌山花开，一杯一杯复一杯。我醉欲眠卿且去，明朝有意抱琴来。",
                    "zhushu": "齐贤曰：陶潜饮酒，若先醉，便语客“我醉欲眠卿且去”。",
                    "type": 2
                },
                {
                    "paragraph": "春日醉起言志",
                    "type": 2
                },
                {
                    "paragraph": "处世若大梦，胡为劳其生。所以终日醉，颓然卧前楹。"
                },
                {
                    "paragraph": "觉来盻庭前，一鸟花间鸣。借问此何时，春风语流莺。"
                },
                {
                    "paragraph": "感之欲叹息，对酒还自倾。浩歌待明月，曲尽已忘情。",
                    "zhushu": "士赟曰：太白此诗，拟陶之作也。",
                    "type": 2
                },
                {
                    "paragraph": "庐山东林寺夜怀",
                    "type": 2
                },
                {
                    "paragraph": "我寻青莲宇，独往谢城阙。霜清东林钟，水白虎溪月。"
                },
                {
                    "paragraph": "天香生虚空，天乐鸣不歇。宴坐寂不动，大千入毫发。"
                },
                {
                    "paragraph": "湛然冥真心，旷劫断岀没。",
                    "zhushu": "齐贤曰：青莲宇，梵宫也。庐山寺及东林、虎溪事见前。士赟曰：维摩诘经曰：舍利佛言：忆念我惜，曾于林中宴坐树下。时维摩诘来谓我言：唯，舍利佛！不必是坐，为宴坐也。夫宴坐者，不于三界现身，是为宴坐；不起灭定而现诸威仪，是为宴坐；不舍道法而现见事，是为宴坐；心不在内，亦不在外，是为宴坐；于诸见不动而修行三十七品，是为宴坐；不断烦恼而入𣵀系，是为宴坐。楞严经云：一切众生，从无始来，生死相续，皆由不知常住真心，性净明体，用诸妄想，此想不真，故有轮转。释藏经：十六祖罗侯罗见僧迦难，入定方起。尊者曰：汝身定耶？心定耶？曰：身心俱定。尊者曰：何有出入？曰：虽有出入，不失定相，如金在井，全体常寂。",
                    "type": 2
                },
                {
                    "paragraph": "寻雍尊师隐居",
                    "type": 2
                },
                {
                    "paragraph": "群峭碧摩天，逍遥不记年。拔云寻古道，倚树听流泉。"
                },
                {
                    "paragraph": "花暖青牛卧，松髙白鹤眠。语来江色暮，独自下寒烟。",
                    "zhushu": "齐贤曰：青牛，花叶上青虫也。有两角如蜗牛，故云。鹤经：白鹤阳鸟，十六年小变，六十年大变，千六百年形定色白。",
                    "type": 2
                },
                {
                    "paragraph": "与史郎中钦听黄鹤楼上吹笛",
                    "type": 2
                },
                {
                    "paragraph": "一为迁客去长沙，西望长安不见家。黄鹤楼中吹玉笛，江城五月落梅花。",
                    "zhushu": "齐贤曰：梅花落，笛中曲也。",
                    "type": 2
                },
                {
                    "paragraph": "对酒",
                    "type": 2
                },
                {
                    "paragraph": "劝君莫拒杯，春风笑人来。桃李如旧识，倾花向我开。"
                },
                {
                    "paragraph": "流莺啼碧树，明月窥金罍。昨日朱颜子，今日白发催。"
                },
                {
                    "paragraph": "棘生石虎殿，鹿走姑苏台。自古帝王宅，城阙闭黄埃。"
                },
                {
                    "paragraph": "君若不饮酒，昔人安在哉。",
                    "zhushu": "齐贤曰：晋石虎篡位，作大武殿于襄国。昔子胥谏吴王，王不用，乃曰：臣今见麋鹿游姑苏之台也。",
                    "type": 2
                },
                {
                    "paragraph": "醉题王汉阳厅",
                    "type": 2
                },
                {
                    "paragraph": "我似鹧鸪鸟，南迁嬾北飞。时寻汉阳令，取醉月中归。",
                    "zhushu": "齐贤曰：异物志：鹧鸪鸟，其志怀南，不思北徂。汉阳县，在大别山之西。",
                    "type": 2
                },
                {
                    "paragraph": "嘲王历阳不肯饮酒",
                    "type": 2
                },
                {
                    "paragraph": "地白风色寒，雪花大如手。笑杀陶渊明，不饮杯中酒。"
                },
                {
                    "paragraph": "浪抚一张琴，虚栽五株柳。空负头上巾，吾于尔何有",
                    "zhushu": "？士赟曰：陶潜传语详见前。",
                    "type": 2
                },
                {
                    "paragraph": "独坐敬亭山",
                    "type": 2
                },
                {
                    "paragraph": "众鸟髙飞尽，孤云独去闲。相看两不厌，只有敬亭山。",
                    "zhushu": "齐贤曰：敬亭山，见前注。",
                    "type": 2
                },
                {
                    "paragraph": "自遣",
                    "type": 2
                },
                {
                    "paragraph": "对酒不觉暝，落花盈我衣。醉起步溪月，鸟还人亦稀。",
                    "zhushu": "齐贤曰：日入曰暝。",
                    "type": 2
                },
                {
                    "paragraph": "访戴天山道士不遇",
                    "type": 2
                },
                {
                    "paragraph": "犬吠水声中，桃花带雨浓。树深时见鹿，溪午不闻钟。"
                },
                {
                    "paragraph": "野竹分青霭，飞泉挂碧峰。无人知所去，愁倚两三松。",
                    "type": 2
                },
                {
                    "paragraph": "秋日与张少府楚城韦公藏书髙",
                    "zhushu": "斋作。",
                    "type": 2
                },
                {
                    "paragraph": "日下空亭暮，城荒古迹余。地形连海尽，天影落江虚。"
                },
                {
                    "paragraph": "旧赏人虽隔，新知乐未疏。彩云思作赋，丹壁间藏书。"
                },
                {
                    "paragraph": "楂拥随流叶，萍开出水鱼。夕来秋兴满，回首意如何？",
                    "zhushu": "齐贤曰：楂，水中浮木。",
                    "type": 2
                },
                {
                    "paragraph": "怀思",
                    "zhushu": "一十一首。",
                    "type": 2
                },
                {
                    "paragraph": "秋夜独坐怀故山",
                    "type": 2
                },
                {
                    "paragraph": "小隐慕安石，远游学屈平。天书访注海，云卧起咸京。"
                },
                {
                    "paragraph": "入侍瑶池宴，岀陪玉辇行。夸胡新赋作，谏猎短书成。"
                },
                {
                    "paragraph": "但奉紫霄顾，非邀青史名。",
                    "zhushu": "齐贤曰：谢安初盘桓东山，屡违朝命，及登台辅，常有东山之志。屈原名平，作远游云：悲时俗之迫阨兮，愿轻举而远游。咸京，咸阳也。相如长杨赋谏猎事见前。"
                },
                {
                    "paragraph": "庄周空说剑，墨翟耻论兵。"
                },
                {
                    "paragraph": "拙薄遂疏绝，归闲事耦耕。顾无苍生望，空爱紫芝荣。"
                },
                {
                    "paragraph": "寥落暝霞色，微茫旧壑情。秋山绿萝月，今夕为谁明",
                    "zhushu": "？齐贤曰：庄子有说剑篇。淮南子曰：楚欲攻宋，墨子闻而悼之。至郢，见楚王曰：闻王将攻宋，计必得宋而后攻之乎？王曰：不必得宋，曷为攻之？墨子曰：臣见王必伤义而不得宋。王曰：公输，天下之巧士，作云梯之械以攻宋，曷为弗取？墨子曰：令公输设攻，臣请守之。于是公输班设攻宋之机，墨子设守宋之备，九攻而墨子九备之，弗能入，乃辍不攻宋。",
                    "type": 2
                },
                {
                    "paragraph": "忆崔郎中宗之游南阳遗吾孔子抚琴之澘然感旧",
                    "type": 2
                },
                {
                    "paragraph": "昔在南阳城，唯餐独山蕨。忆与崔宗之，白水弄素月。"
                },
                {
                    "paragraph": "时过菊潭上，纵酒无休歇。泛此黄金花，颓然清歌发。"
                },
                {
                    "paragraph": "一朝摧玉树，生死殊飘忽。留我孔子琴，琴存人已殁。"
                },
                {
                    "paragraph": "谁传广陵散，但哭邙山骨。泉户何时明？长扫狐兔窟。",
                    "zhushu": "齐贤曰：唐邓州南阳郡。寰宇记：金陵溧水县有独山，在县东十里，不与群山连。白水，邑名，见前。盛弘之荆州记：菊水岀穰县，芳菊被厓，水极甘香。嵇康将刑东市，顾日影索琴弹之，曰：昔袁孝尼从吾学广陵散，吾毎靳之，广陵散于今绝矣。",
                    "type": 2
                },
                {
                    "paragraph": "忆东山二首",
                    "type": 2
                },
                {
                    "paragraph": "不向东山久，蔷薇几度花。白云还自散，明月落谁家？"
                },
                {
                    "paragraph": "其二"
                },
                {
                    "paragraph": "我今携谢妓，长啸绝人群。欲报东山客，开关扫白云。",
                    "zhushu": "齐贤曰：谢安携妓东山，事见前。",
                    "type": 2
                },
                {
                    "paragraph": "望月有怀",
                    "type": 2
                },
                {
                    "paragraph": "清泉映疏松，不知几千古。寒月摇清波，流光入窗户。"
                },
                {
                    "paragraph": "对此空长吟，思君意何深。无因见安道，兴尽愁人心。",
                    "zhushu": "齐贤曰：晋书：王子猷访戴安道，兴尽而返。事见前。",
                    "type": 2
                },
                {
                    "paragraph": "对酒忆贺监二首",
                    "zhushu": "并序。",
                    "type": 2
                },
                {
                    "paragraph": "太子宾客贺公，于长安紫极宫一见余，呼余为谪仙人。因解金龟换酒为乐，怅然有怀，而作是诗。"
                },
                {
                    "paragraph": "四明有狂客，风流贺季真。长安一相见，呼我谪仙人。"
                },
                {
                    "paragraph": "昔好杯中物，翻为松下尘。金龟换酒处，却忆泪沾巾。",
                    "zhushu": "齐贤曰：贺知章，字季真，与陆象先善。象先曰：季真清谈风流，吾一日不见，鄙吝生矣。元宗时为太子宾客，授秘书监，晩节放诞，自号四明狂客。"
                },
                {
                    "paragraph": "其二"
                },
                {
                    "paragraph": "狂客归四明，山阴道士迎。救赐镜湖水，为君台沼荣。"
                },
                {
                    "paragraph": "人亡余故宅，空有荷花生。念此杳如梦，凄然伤我情。",
                    "zhushu": "齐贤曰：四明山见前。贺知章天宝初病，梦游帝居，数夕寤，乃请为道士，还郷里，诏许之，以宅为千秋观而居。又求周官湖数顷为放生池，有诏赐镜湖剡川一曲。既行，帝赐诗，皇太子百官饯送，擢其子曽子为会稽郡司马，赐绯鱼，使侍养。",
                    "type": 2
                },
                {
                    "paragraph": "重忆一首",
                    "type": 2
                },
                {
                    "paragraph": "欲向江东去，定将谁举杯？稽山无贺老，却棹酒船回。",
                    "zhushu": "齐贤曰：知章，越州会稽郡人。",
                    "type": 2
                },
                {
                    "paragraph": "春滞沅湘有怀山中",
                    "type": 2
                },
                {
                    "paragraph": "沅湘春色还，风暖烟草绿。古之伤心人，于此肠断续。"
                },
                {
                    "paragraph": "予非怀沙客，但美采菱曲。所愿归东山，寸心于此足。",
                    "type": 2
                },
                {
                    "paragraph": "落日忆山中",
                    "type": 2
                },
                {
                    "paragraph": "雨后烟景绿，晴天散余霞。东风随春归，发我枝上花。"
                },
                {
                    "paragraph": "花落时欲暮，见此令人嗟。愿游名山去，学道飞丹砂。",
                    "zhushu": "士赟曰：丹砂见前。",
                    "type": 2
                },
                {
                    "paragraph": "忆秋浦桃花旧游，时窜夜郎",
                    "type": 2
                },
                {
                    "paragraph": "桃花春水生，白石今出没。摇荡女萝枝，半摇青天月。"
                },
                {
                    "paragraph": "不知旧行径，初拳几枝蕨。三载夜郎还，于兹炼金骨。",
                    "zhushu": "齐贤曰：唐夜郎县𨽻溱州。桃花水，见前。"
                }
            ]
        },
        {
            "name": "李太白诗卷之二十四",
            "paragraphs": [
                {
                    "paragraph": "李太白诗卷之二十四",
                    "type": 1
                },
                {
                    "paragraph": "感遇",
                    "zhushu": "三十一首。",
                    "type": 2
                },
                {
                    "paragraph": "越中秋怀",
                    "type": 2
                },
                {
                    "paragraph": "越水遶碧山，周回数千里。乃是天镜中，分明尽相似。",
                    "zhushu": "一本首四句云：蹈海思仲连，逰山慕康乐。攀云穷千峰，弄水涉万壑。下同。"
                },
                {
                    "paragraph": "爱此从冥搜，永怀临湍游。一为沧波客，十见红蕖秋。"
                },
                {
                    "paragraph": "观涛壮天险，望海令人愁。路遐迫西照，岁晚悲东流。"
                },
                {
                    "paragraph": "何必探禹穴，逝将归蓬丘。不然五湖上，亦可乘扁舟。",
                    "type": 2
                },
                {
                    "paragraph": "效古二首",
                    "type": 2
                },
                {
                    "paragraph": "朝入天苑中，谒帝蓬莱宫。青山映辇道，碧树摇烟空。"
                },
                {
                    "paragraph": "谬题金闺籍，得与银台通。待诏奉明主，抽毫颂清风。"
                },
                {
                    "paragraph": "归时落日晩，𨇾蹀浮云騘。人马本无意，飞驰自豪雄。"
                },
                {
                    "paragraph": "入门紫鸳鸯，金井双梧桐。清歌弦古曲，美酒沽新丰。"
                },
                {
                    "paragraph": "快意且为乐，列筵坐群公。光景不可留，生世如转蓬。"
                },
                {
                    "paragraph": "早达胜晚遇，羞比垂钓翁。",
                    "zhushu": "齐贤曰：新丰，事见前。士赟曰：此诗乐府富贵之体也。"
                },
                {
                    "paragraph": "其二"
                },
                {
                    "paragraph": "自古有秀色，西施与东邻。蛾眉不可妬，况乃效其矉。"
                },
                {
                    "paragraph": "所以尹婕妤，羞见邢夫人。低头不出气，塞默少精神。"
                },
                {
                    "paragraph": "寄语无盐子，如君何足𤤽。",
                    "zhushu": "齐贤曰：西施与东邻矉，及尹婕妤羞见邢夫人事，并见前。士赟曰：此诗刺时以色相尚而不好德者，故末句反言之曰：“寄语无塩子，如君何足珍也。”",
                    "type": 2
                },
                {
                    "paragraph": "拟古十二首",
                    "zhushu": "士赟曰：拟古者，拟古诗也。古人多有此体，至于句意，亦不大相远焉。",
                    "type": 2
                },
                {
                    "paragraph": "青天何历历，明星如白石。黄姑与织女，相去不盈尺。"
                },
                {
                    "paragraph": "银河无鹊桥，非时将安适？闺人理纨素，游子悲行役。"
                },
                {
                    "paragraph": "瓶冰知冬寒，霜露欺远客。客似秋叶飞，飘飖不言归。"
                },
                {
                    "paragraph": "别后罗带长，愁宽去时衣。乘月托宵梦，因之寄金徽。",
                    "zhushu": "齐贤曰：古乐府：“东飞伯劳西飞燕，黄姑织女时相见。”淮南子：“乌鹊填河成桥，而渡织女。”又曰：“见瓶水之冰，而知天下之寒。”唐羁縻州有金徽州，𨽻振武军。士赟曰：古诗：“众星何历历。”梁宗懔荆楚岁时记：黄姑，即河鼓也。盖语托所致云。尔雅：河鼓谓之牵牛。庾师成远期篇：忆别春花飞，已见秋华稀。泪眼羞明镜，愁带减宽衣。得书未言反，梦见道应归。坐使红颜歇，独掩青楼扉。此篇伤时，穷兵黩武，行役无期度，男女怨旷，不得遂其室家之情，感时而悲者焉。哀而不伤，怨而不诽，真有国风之体，此晦庵之所谓圣于诗者欤。"
                },
                {
                    "paragraph": "其二"
                },
                {
                    "paragraph": "髙楼入青天。下有白玉堂。明月看欲堕。当窗悬清光。"
                },
                {
                    "paragraph": "遥夜一美人。罗衣沾秋霜。含情弄柔瑟。弹作陌上桑。"
                },
                {
                    "paragraph": "弦声何激烈，风卷遶飞梁。行人皆踯躅，栖鸟去回翔。"
                },
                {
                    "paragraph": "但写妾意苦。莫辞此曲伤。愿逢同心者，飞作紫鸳鸯。",
                    "zhushu": "齐贤曰：古诗：“西北有高楼。”玉堂、陌上桑，及韩娥歌响绕梁鸳鸯事，并见前。士赟曰：长门赋：“悬明月以自照兮，徂清夜于洞房。”此诗喻贤者怀才抱艺，有以耸动人之耳目，而不肖以身轻许于人，思得同心同德者而依附之也。"
                },
                {
                    "paragraph": "其三"
                },
                {
                    "paragraph": "长绳难系日，自古共悲辛。黄金髙北斗，不惜买阳春。"
                },
                {
                    "paragraph": "石火无留光，还如世中人。即事已如梦，后来我谁身？"
                },
                {
                    "paragraph": "提壶莫辞贫，取酒会四邻。仙人殊恍惚，未若醉中真。",
                    "zhushu": "齐贤曰：古乐府：“凿石见火能几时？”潘岳诗：“欻如敲石火。”提壶云：“提壶沽美酒。士赟曰：此篇达生者之诗也。古诗中有此体。"
                },
                {
                    "paragraph": "其四"
                },
                {
                    "paragraph": "清都绿玉树，灼烁瑶台春。攀花弄秀色，远赠天仙人。"
                },
                {
                    "paragraph": "香风送紫蕊，直到扶桑津。取掇世上艳，所贵心之珍。"
                },
                {
                    "paragraph": "相思传一笑，聊欲示情亲。",
                    "zhushu": "齐贤曰：列子云：“清都紫微，钧天广乐，帝之所居。”士赟曰：此游仙诗体。"
                },
                {
                    "paragraph": "其五"
                },
                {
                    "paragraph": "今日风日好，明日恐不如。春风笑于人，何乃愁自居？"
                },
                {
                    "paragraph": "吹箫舞彩凤，酌醴鲙神鱼。千金买一醉，取乐不求余。"
                },
                {
                    "paragraph": "达士遗天地，东门有二疏。愚夫同瓦石，有才知卷舒。"
                },
                {
                    "paragraph": "无事坐悲苦，块然涸辙鲋。",
                    "zhushu": "齐贤曰：萧史吹箫，感凤凰来。事见前汉书·疏广：“疏受称病乞骸骨，上许之。公卿故人邑子祖道，供帐东都门外。”士赟曰：按鲋字本作鱼，若作鱼，是重一字，今当作鲋。庄子：“守鲵鲋。”注曰：鲋音附，又音蒲。李云：鲲、鲋，皆小鱼也。当作鲋，音蒲无疑。此篇亦达生而能与时卷舒者，其太白之素志欤。"
                },
                {
                    "paragraph": "其六"
                },
                {
                    "paragraph": "运速天地闭，胡风结飞霜。百草死冬月，六龙颓西荒。"
                },
                {
                    "paragraph": "太白出东方，彗星扬精光。鸳鸯非越鸟，何为眷南翔？"
                },
                {
                    "paragraph": "惟昔鹰将犬，今为侯与王。得水成蛟龙，争池夺凤凰。"
                },
                {
                    "paragraph": "北斗不酌酒，南箕空簸扬。",
                    "zhushu": "齐贤曰：晋志：“太白西方，秋，金义也，进退以俟兵。”其出东方，失行，中国败。妖星，一曰彗星，所谓扫星，小者数寸，长或竟天。见则兵起，大水，主除旧布新。彗体无光，传日而为光，故夕见则东指，辰见则西指，在日南北，皆随日光而指。鹰将犬，言昔鞘鹰牵犬，猎于田野，今皆为王侯矣。大东诗曰：“维南有箕，不可以𥳽扬。维北有斗，不可以挹酒浆。”士赟曰：按此篇当是太白从永王璘时，尝作诗讽王勤王，而王不从。知王不足与有为，故作是诗也。运速天地闭，喻明皇晚年，贤人隐而群小用事也。胡风结飞霜，喻禄山兵叛也。百草死冬月，喻人民遭杀戮也。六龙颓西荒，喻明皇西幸也。太白出东方，彗星扬清光，喻兵兴除旧布新也。鸳鸯飞越鸟，何为眷南翔，喻王原非南人，何为眷眷于南方也。惟昔鹰将犬，今为侯与王。得水成蛟龙，争池夺凤凰。喻起于行伍而能立功者，已致髙位也。今卒伍之徒能立功者尚致髙位，王何为眷眷然拥兵南方，翔翔江上，而不为勤王之举，以立功名、取爵位也哉？北斗不酌酒，南箕空簸扬。喻王终不足与有为，如北斗之空有斗名，而不可以挹酒浆，南箕之空有箕名，而不可以簸扬也。言有尽而意无穷，岂后人作诗明讥𩔰刺者，所可同日语哉？"
                },
                {
                    "paragraph": "其七"
                },
                {
                    "paragraph": "世路今太行，回车竟何托？万族皆凋枯，遂无少可乐。"
                },
                {
                    "paragraph": "旷野多白骨，幽魂共销铄。荣贵当及时，春华宜照灼。"
                },
                {
                    "paragraph": "人非昆山玉，安得长璀错？身没岂不朽，荣名在麟阁。",
                    "zhushu": "士赟曰：李善曰：春华，喻少时也。此篇乃熟识世故，同归于尽，惟当因时立功名，以传不朽耳。"
                },
                {
                    "paragraph": "其八"
                },
                {
                    "paragraph": "月色不可扫，客愁不可道。玉露生秋衣，流萤飞百草。"
                },
                {
                    "paragraph": "日月终销毁，天地同枯槁。蟪蛄啼青松，安见此树老。"
                },
                {
                    "paragraph": "金丹寜误俗，昧者难精讨。尔非千岁翁，多恨去世早。"
                },
                {
                    "paragraph": "饮酒入玉壶，藏身以为寳。",
                    "zhushu": "齐贤曰：月令：“季夏之月，腐草化为萤。”司马相如云：“蟪蛄，寒蝉也，一名蝭蟟，春生夏死，夏生秋死。”神仙传：“壶公卖药于汝南市，日入后，跳入壶中。”士赟曰：老子曰：“人之生也柔弱，其死也坚强。万物草木之生也柔脆，其死也枯槁。”太白素志学仙，此诗是反古诗中服食求神仙，多为药所误之意，犹反骚云。"
                },
                {
                    "paragraph": "其九"
                },
                {
                    "paragraph": "生者为过客，死者为归人。天地一逆旅，同悲万古尘。"
                },
                {
                    "paragraph": "月兔空捣药，扶桑已成薪。白骨寂无言，青松岂知春。"
                },
                {
                    "paragraph": "前后更叹息，浮荣何足珍。",
                    "zhushu": "士赟曰：古者谓死人为归人。庄子曰：“悲夫！世人直为物逆旅耳。”"
                },
                {
                    "paragraph": "其十"
                },
                {
                    "paragraph": "仙人骑彩凤，昨下阆风岑。海水三清浅，桃源一见寻。"
                },
                {
                    "paragraph": "遗我绿玉杯，兼之紫琼琴。杯以倾美酒，琴以闲素心。"
                },
                {
                    "paragraph": "一物非世有，何论珠与金。琴弹松里风，杯劝天上月。"
                },
                {
                    "paragraph": "风月长相知，世人何倏忽。",
                    "zhushu": "齐贤曰：东方朔十洲记：“昆仑有三角，一角正北上，正北辰星之耀，名阆风巓。”"
                },
                {
                    "paragraph": "其十一"
                },
                {
                    "paragraph": "涉江弄秋水，爱此荷花鲜。攀荷弄其珠，荡𣻌不成圆。"
                },
                {
                    "paragraph": "佳期彩云重，欲赠隔远天。相思无由见，怅望凉风前。",
                    "zhushu": "士赟曰：此比兴之诗也。首两句，喻贤者慕君之爵位而欲仕也。三句、四句，喻贤者才得位，而害之者已至也。佳期，是与佳人相期也。释楚词者曰：“不敢指言君尊，故托辞曰佳人也。”彩云重者，喻女谒谗夫之昌盛也。欲赠隔远天者，喻贤者欲有所献言于君，去天远而为女谒谗夫之所间隔也。相思无由见，怅望凉风前者，喻虽思君而无从见君，惟有怅望凉风之前，以寄吾眷恋之意云耳。凉风，亦薄德之形容也。辞微意显，可谓怨而不诽者矣。"
                },
                {
                    "paragraph": "其十二"
                },
                {
                    "paragraph": "去去复去去，辞君还忆君。汉水既殊流，楚山亦此分。"
                },
                {
                    "paragraph": "人生难称意，岂得长为群。越燕喜海日，燕鸿思朔云。"
                },
                {
                    "paragraph": "别久容华晚，琅玕不能饭。日落知天昏，梦长觉道远。"
                },
                {
                    "paragraph": "望夫登高山，化石竟不返。",
                    "zhushu": "齐贤曰：淮南子曰：“西方之美者，有昆仑之球琳、琅玕。”注：“球琳、琅玕，皆美玉。”登山望夫化石，事见前卷。士赟曰：此篇其太白去国之时所作乎？身在江海，心居魏阙，怀君忧国之意，蔼然见于言辞之表。末四句意是嗟叹之白，虽遭时昏乱，隔绝远方，然爱君之心，犹石之坚也。辞严意婉，悲夫！",
                    "type": 2
                },
                {
                    "paragraph": "感兴八首",
                    "type": 2
                },
                {
                    "paragraph": "瑶姫天帝女，精彩化朝云。宛转入梦宵，无心向楚君。"
                },
                {
                    "paragraph": "锦衾抱秋月，绮席空兰芬。茫昧竟谁测，虚传宋玉文。",
                    "zhushu": "齐贤曰：襄阳耆旧传云：“赤帝女瑶姫，未行而卒，塟于巫山之阳，故曰巫山之女。”楚王令宋玉赋神女事，见前。"
                },
                {
                    "paragraph": "其二"
                },
                {
                    "paragraph": "洛浦有宓妃，飘飖雪争飞。轻云拂素月，了可见清辉。"
                },
                {
                    "paragraph": "解珮欲西去，含情讵相违。香尘动罗袜，绿水不沾衣。"
                },
                {
                    "paragraph": "陈王徒作赋，神女岂同归。好色伤大雅，多为世所讥。",
                    "zhushu": "齐贤曰：汉书音义云：“宓妃，宓羲氏之女，溺溶水为神。”曹植洛神赋曰：“髣髴兮若轻云之蔽月，飘飖兮若流风之回雪。”又曰：“愿诚素之先达兮，解玉珮以要之。”又曰：“凌波微步，罗袜生尘。”士赟曰：高唐、神女二赋，乃宋玉寓言以成其文章，洛神赋则子建拟之而作，后世之人，如痴子听人说梦，以为诚有是事，至为传奇以实之，惟太白知其托辞而讥之。可谓识见髙远者矣。"
                },
                {
                    "paragraph": "其三"
                },
                {
                    "paragraph": "裂素持作书，将寄万里怀。眷眷待远信，竟岁无人来。"
                },
                {
                    "paragraph": "征鸿务随阳，又不为我栖。委之在深箧，蠹鱼坏其题。"
                },
                {
                    "paragraph": "何如投水中，流落他人闻。不惜他人开，但恐生是非。",
                    "zhushu": "齐贤曰：郑玄注礼记曰：“素，生帛也。”孔安国曰：“随阳之鸟，鸿鴈之属。蠹鱼，书中虫也。”士赟曰：晋书：“殷羡，字洪桥，为豫章太守，都下人士因其致书者百余匣，行次石头，皆投之水中，曰：‘沉者自沉，浮者自浮，殷洪桥不为致书邮。’”"
                },
                {
                    "paragraph": "其四"
                },
                {
                    "paragraph": "芙蓉娇绿波，桃李夸白日。偶蒙春风荣，生此艶阳质。"
                },
                {
                    "paragraph": "岂无佳人色，但恐花不实。宛转龙火飞，零落互相失。"
                },
                {
                    "paragraph": "讵知凌寒松，千载长守一。",
                    "zhushu": "士赟曰：按此篇已见二卷，古诗四十七首，必是当时传写之误，编诗者不能别，姑存于此卷。观者试以首句比并而论美恶，𩔰然，识者自见之矣。"
                },
                {
                    "paragraph": "其五"
                },
                {
                    "paragraph": "十五游神仙，仙游未曾歇。吹笙吟松风，泛瑟窥海月。"
                },
                {
                    "paragraph": "西山玉童子，使我炼金骨。欲逐黄鹤飞，相呼向蓬阙。",
                    "zhushu": "士赟曰：此比兴之诗，以喻贤者相招以求禄仕。"
                },
                {
                    "paragraph": "其六"
                },
                {
                    "paragraph": "西国有美女，结楼青云端。娥眉艶晓月，一笑倾城欢。"
                },
                {
                    "paragraph": "高节不可夺，烱心如凝丹。常恐彩色晩，不为人所观。"
                },
                {
                    "paragraph": "安得配君子，共乘双飞鸾。",
                    "zhushu": "士赟曰：此篇喻贤者有所抱负，审所去就，不肯轻以身许人，惟恐老之将至，功业未建，于时无闻，思见君子，尽心以事之，与共禄位也。"
                },
                {
                    "paragraph": "其七"
                },
                {
                    "paragraph": "朅来荆山客，谁为珉玉分。良寳绝见弃，虚持三献君。"
                },
                {
                    "paragraph": "直木忌先伐，芬兰哀自焚。盈满天所损，沉溟道所群。"
                },
                {
                    "paragraph": "东海有碧水，西山多白云。鲁连及夷齐，可以蹑青芬。",
                    "zhushu": "士赟曰：按此篇已见二卷。古风三十六首，但有数语之异，编诗者故两存之。"
                },
                {
                    "paragraph": "其八"
                },
                {
                    "paragraph": "嘉榖隐丰草，草深苗且稀。农夫既不异，孤穗将安归。"
                },
                {
                    "paragraph": "常恐委畴陇，忽与秋蓬飞。乌得荐宗庙，为君生光辉。",
                    "zhushu": "齐贤曰：陶潜诗：“种豆南山下，草盛豆苗稀。”士赟曰：此篇比兴之诗，刺时贤之不能引类拔萃，以为国用者欤。嘉榖，隐丰草，草深苗且稀，喻贤人在野，混于常人之中，常人类多而贤人类少。农夫既不异，孤穗将安归。盖谓农夫知稼穑者，以喻惟贤则知贤也。农夫见榖之在草而不别异之，犹贤者见贤之在野，而不能荐进之也。如此则将安适归乎？常恐委畴陇，忽与秋蓬飞者，喻在野之贤惟恐老之将至，埋光铲彩，与草木俱腐也。乌得荐宗庙，为君生光辉者，以喻在野之贤，冀望在位之贤引而进之，以羽仪朝廷也。嗟夫！士怀才而不遇，千载读之，犹有感激。",
                    "type": 2
                },
                {
                    "paragraph": "寓言三首",
                    "type": 2
                },
                {
                    "paragraph": "周公负斧扆，成王何䕫䕫。武王昔不豫，剪爪投河湄。"
                },
                {
                    "paragraph": "贤圣遇䜛慝，不免人君疑。天风拔大木，禾黍咸伤萎。"
                },
                {
                    "paragraph": "管蔡扇苍蝇，公赋鸱鸮诗。金縢若不启，忠信谁明之。",
                    "zhushu": "齐贤曰：明堂位曰：“周公朝诸侯于明堂之位，天子负扆，正南面而立。武王既克商二年，王有疾，弗豫，周公为三坛，北面，植璧秉珪，告于大王、王季、文王。又武王既丧，管叔及其群弟流言于国曰：‘公将不利于孺子。’周公乃告二公曰：‘我之弗辟，我无以告我先王。’周公居东二年，则罪人斯得。于后，公乃为诗以贻王，名之曰鸱鸮。王未敢诮公。秋，大熟，未获，天大雷电以风，禾尽偃，大木斯拔。王启金縢之书，得周公代武王之说，曰：‘今天动威以彰周公之德，惟朕小子，其新造我国家，礼亦宜之。’王岀郊，天乃雨，反风，禾则尽起。”士赟曰：此诗惧䜛也。櫽括金縢之事，以申其意耳。"
                },
                {
                    "paragraph": "其二"
                },
                {
                    "paragraph": "摇裔双彩凤，婉娈三青禽。往还瑶台里，鸣舞玉山岑。"
                },
                {
                    "paragraph": "以欢秦娥意，复得王母心。区区精卫鸟，衔木空哀吟。",
                    "zhushu": "齐贤曰：秦娥，弄玉也。张揖曰：“三足鸟，三足青鸟也，主为王母取食。”士赟曰：此篇比兴之诗，于时盖有所讽刺焉。彩凤、青禽，以比佞幸之人；瑶台、玉山，以比宫掖；秦娥，以比公主；王母，以比后妃。盖以讽刺当时出入宫掖，取媚后妃、公主，以求爵位者。精卫衔木石，以比小臣怀区区报国之心，尽忠竭力而不见知者。其意微而𩔰矣。"
                },
                {
                    "paragraph": "其三"
                },
                {
                    "paragraph": "长安春色归，先入青门道。绿杨不自持，清风欲倾倒。"
                },
                {
                    "paragraph": "海燕还秦宫，双飞入帘栊。相思不相见，托梦辽城东。",
                    "zhushu": "齐贤曰：唐京兆府长安县，即长安也。霸城门，民间谓之青门。士赟曰：此篇闺思诗也。良人从军，滔滔不归，感时触物，而动怀眷之思者欤。绿杨、海燕以起兴也。宛然国风之体，所谓圣于诗者，此哉。",
                    "type": 2
                },
                {
                    "paragraph": "秋夕旅怀",
                    "type": 2
                },
                {
                    "paragraph": "凉风度秋海，吹我乡思飞。连山去无际，流水何时归。"
                },
                {
                    "paragraph": "目极浮云色，心断明月晖。芳草歇柔艶，白露催寒衣。"
                },
                {
                    "paragraph": "梦长银汉落，觉罢天星稀。含悲想旧国，泣下谁能挥。",
                    "zhushu": "士赟曰：此诗太白作于窜逐之后乎？身在遐荒，心怀旧国，词意悲惋。哀哉！",
                    "type": 2
                },
                {
                    "paragraph": "感遇四首",
                    "type": 2
                },
                {
                    "paragraph": "吾爱王子晋，得道伊洛滨。金骨既不毁，玉颜长自春。"
                },
                {
                    "paragraph": "可怜浮丘公，猗靡与情亲。举首白日间，分明谢时人。"
                },
                {
                    "paragraph": "二仙去已远，梦想空慇懃。",
                    "zhushu": "齐贤曰：王子晋与浮丘公事见前。士赟曰：此诗盖有所怀，托二仙而言也。"
                },
                {
                    "paragraph": "其二"
                },
                {
                    "paragraph": "可叹东篱菊，茎疏叶且微。虽言异兰蕙，亦自有芳菲。"
                },
                {
                    "paragraph": "未泛盈樽酒，徒沾清露辉。当荣君不采，飘落欲何依",
                    "zhushu": "？士赟曰：此篇喻贤者蒙朝廷养育之恩，有才而不见用，空受此恩也。当可用之时，而若不采之，惟有飘零老死而已，将安所依乎？是可叹也。"
                },
                {
                    "paragraph": "其三"
                },
                {
                    "paragraph": "昔余闻姮娥，窃药驻云发。不自娇玉颜，方希炼金骨。"
                },
                {
                    "paragraph": "飞去身莫返，含笑坐明月。紫宫夸蛾眉，随手会凋歇。",
                    "zhushu": "士赟曰：此篇游仙体也。末句讽以色事人，色衰爱弛者。"
                },
                {
                    "paragraph": "其四"
                },
                {
                    "paragraph": "宋玉事楚王，立身本髙㓗。巫山赋彩云，郢路歌白雪。"
                },
                {
                    "paragraph": "举国莫能和，巴人皆卷舌。一感登徒言，恩情遂中绝。",
                    "zhushu": "齐贤曰：此篇櫽括宋玉答楚王问，及高唐登徒子好色赋事，见前。士赟曰：此篇太白特借宋玉事，以申己之意耳。如后篇咏壁上鹦鹉，亦此意也。",
                    "type": 2
                },
                {
                    "paragraph": "写怀",
                    "zhushu": "一十二首。",
                    "type": 2
                },
                {
                    "paragraph": "翰林读书言怀呈集贤诸学士",
                    "type": 2
                },
                {
                    "paragraph": "晨趋紫禁中，夕待金门诏。观书散遗帙，探古穷至妙。"
                },
                {
                    "paragraph": "片言苟会心，卷卷忽而笑。青蝇易相点，白雪难同调。"
                },
                {
                    "paragraph": "本是疏散人，屡贻𥚹促诮。云天属清朗，林壑忆游眺。"
                },
                {
                    "paragraph": "或时清风来，闲倚栏下啸。严光桐庐溪，谢客临海峤。"
                },
                {
                    "paragraph": "功成谢人间，从此一投钓。",
                    "zhushu": "士赟曰：帙，书衣也。毛诗笺：“青蝇能污白使黑。”庄子：“阳春白雪其调高，其和寡。”严光、谢客事，见前卷。此太白写心之作。观此则前效古一首， 㮣可见矣。",
                    "type": 2
                },
                {
                    "paragraph": "寻阳紫极宫感秋作",
                    "type": 2
                },
                {
                    "paragraph": "何处闻秋声，翛翛北窓竹。回薄万古心，揽之不盈掬。"
                },
                {
                    "paragraph": "静坐观众妙，浩然媚幽独。白云南山来，就我簷下宿。"
                },
                {
                    "paragraph": "嬾从唐生决，羞访季主卜。四十九年非，一往不可复。"
                },
                {
                    "paragraph": "野情转萧散，世道有翻覆。陶令归去来，田家酒应熟。",
                    "zhushu": "齐贤曰：唐生决疑事，见前。史记：“司马季主，楚人，卜于长安东市。宋忠、贾𧨏俱岀，洗沐，游于卜肆，谒司马季主。”淮南子：“蘧伯玉年五十，而知四十九年非。”士赟曰：太白雅尚冲澹，是亦书懐之士也。",
                    "type": 2
                },
                {
                    "paragraph": "江上秋怀",
                    "type": 2
                },
                {
                    "paragraph": "餐霞卧旧壑，散发谢远游。山蝉号枯桑，始复知天秋。"
                },
                {
                    "paragraph": "朔鴈别海裔，越燕辞江楼。飒飒风卷沙，茫茫雾萦洲。"
                },
                {
                    "paragraph": "黄云结暮色，白水扬寒流。恻怆心自悲，潺湲泪难收。"
                },
                {
                    "paragraph": "蘅兰方萧瑟，长叹令人愁。",
                    "zhushu": "齐贤曰：尔雅注：“杜蘅，似葵而香。”士赟曰：汉书：“袁闳散发绝世，此太白伤己之作也。不惟伤己，而复为同类者伤之，悲夫！”",
                    "type": 2
                },
                {
                    "paragraph": "秋夕书怀",
                    "zhushu": "一作秋日南游书怀。",
                    "type": 2
                },
                {
                    "paragraph": "北风吹海鴈，南渡落寒声。感此潇湘客，凄其流浪情。"
                },
                {
                    "paragraph": "海怀结沧洲，",
                    "zhushu": "一作远心飞苍梧。"
                },
                {
                    "paragraph": "霞",
                    "zhushu": "一作遐。"
                },
                {
                    "paragraph": "想游赤城。始探蓬壶事，",
                    "zhushu": "一作术。"
                },
                {
                    "paragraph": "旋觉天地轻。"
                },
                {
                    "paragraph": "澹然吟",
                    "zhushu": "一作思。"
                },
                {
                    "paragraph": "髙秋，闲卧瞻太清。萝月掩",
                    "zhushu": "一作隐。"
                },
                {
                    "paragraph": "空幕，松霜结",
                    "zhushu": "一作云散。"
                },
                {
                    "paragraph": "前楹。"
                },
                {
                    "paragraph": "灭见息群动，猎微穷至精。桃花有源水，可以保吾生。",
                    "zhushu": "齐贤曰：天台山图曰：“赤城山，天台之南。蓬壶，蓬莱方壶也。”士赟曰：太白当謪逐之时，乃能以仙游自解，可谓善处患难者矣。",
                    "type": 2
                },
                {
                    "paragraph": "避地司空原言怀",
                    "type": 2
                },
                {
                    "paragraph": "南风昔不竞，豪圣思经纶。刘琨与祖逖，起舞鸡鸣晨。"
                },
                {
                    "paragraph": "虽有匡济心，终为乐祸人。我则异于是，潜光皖水滨。"
                },
                {
                    "paragraph": "卜筑司空原，北将天柱邻。雪霁万里月，云开九江春。",
                    "zhushu": "齐贤曰：祖逖与刘琨闻鸡起舞，事见前。寰宇记：“皖水在怀宁县西北，𤄵县有天柱山。”"
                },
                {
                    "paragraph": "俟乎太阶平，然后托微身。倾家事金鼎，年貌可长新。"
                },
                {
                    "paragraph": "所愿得此道，终然保清真。弄景奔日驭，攀星戏河津。"
                },
                {
                    "paragraph": "一随王乔去，长年玉天宾。",
                    "zhushu": "齐贤曰：太阶事见前。",
                    "type": 2
                },
                {
                    "paragraph": "上崔相百忧章",
                    "zhushu": "时在浔阳狱。",
                    "type": 2
                },
                {
                    "paragraph": "共公赫怒，天维中摧。鲲鲸喷荡，扬涛起雷。"
                },
                {
                    "paragraph": "鱼龙陷人，成此祸胎。火焚昆山，玉石相磓。"
                },
                {
                    "paragraph": "仰希霖雨，洒寳炎煨。箭发石开，戈挥日回。"
                },
                {
                    "paragraph": "邹衍恸哭，燕霜飒来。",
                    "zhushu": "齐贤曰：列子曰：“共工氏与颛顼争为帝，怒而触不周之山，折天柱，绝地维，书：‘火炎昆冈，玉石俱焚。’”淮南子曰：“邹衍尽忠于燕惠王，王信譛而系之，邹衍仰天而哭，正夏天为之降霜。”"
                },
                {
                    "paragraph": "微诚不感，犹絷夏台。"
                },
                {
                    "paragraph": "苍鹰搏攫，丹棘崔嵬。豪圣凋枯，王风伤哀。"
                },
                {
                    "paragraph": "斯文未丧，东岳岂颓。穆逃楚难，邹脱吴灾。"
                },
                {
                    "paragraph": "见机苦迟，二公所咍。骥不骤进，麟何来哉？",
                    "zhushu": "齐贤曰：史记：“桀召汤而囚之夏台，已而释之。郅都为中尉，严酷行法，不避贵戚，列侯宗室见都，侧目而视，号曰苍鹰豪圣，周公也。周公遭流言之变，王道凋枯，故豳以下诸诗哀伤之。”檀弓：“孔子歌曰：‘太山其颓乎？’汉书：“楚元王少时，尝与鲁穆生、白生、申公俱受诗于浮丘伯，后以穆生、白生、申公为中大夫。穆生不嗜酒，元王每置酒，尝为设醴。及王戊即位，常设，后忘设焉。穆生退曰：‘可以逝矣。’醴酒不设，王之意怠，不去，楚人将钳我于市。称疾卧。申公、白生强起之。穆生曰：‘易称知几其神乎！君子见几而作，不俟终日。’遂谢病去。申公、白生独留。王戊稍淫暴，二人谏，不听，衣之赭衣，使春于市。”邹阳，齐人，仕吴，久之，吴王阴有邪谋，阳奏书谏，王不纳其言，于是阳去之梁，从孝王游。士赟曰：说文：“楚人谓相啁曰咍。”"
                },
                {
                    "paragraph": "星离一门，草掷二孩。万愤结习，忧从中催。"
                },
                {
                    "paragraph": "金瑟玉壶，尽为愁媒。举酒太息，泣血盈杯。"
                },
                {
                    "paragraph": "台星再朗，天网重恢。屈法申恩，弃瑕取材。"
                },
                {
                    "paragraph": "冶长非罪，尼父无猜。覆盆傥举，应照寒灰。",
                    "zhushu": "齐贤曰：天官书曰：“魁下六星，两两相比者，名曰三台。”老子：“天网恢恢，疏而不漏。”孔子曰：“公冶长虽在缧絏之中，非其罪也。”",
                    "type": 2
                },
                {
                    "paragraph": "万愤词投魏郎中",
                    "type": 2
                },
                {
                    "paragraph": "海水渤潏，人罹鲸鲵。蓊胡沙而四塞，始滔天于燕齐。"
                },
                {
                    "paragraph": "何六龙之浩荡，迁白日于秦西。九土星分，嗸嗸栖栖。"
                },
                {
                    "paragraph": "南冠君子，呼天而啼。恋高堂而掩泣，泪血地而成泥。"
                },
                {
                    "paragraph": "时当春而不草，独幽怨而沉迷。",
                    "zhushu": "齐贤曰：左传注：“鲸鲵，大鱼名，以喻不义之人吞食小国。齐之北曰渤海，燕之东曰辽海。”左传：“晋侯曰：‘南冠而泣者谁？’有司对曰：‘郑人所献楚囚也。’使税之，问其族，曰：‘伶人也。’遂操南音。公语范文子曰：‘楚囚，君子也。’”士赟曰：时安禄山反，范阳，燕地，故云蓊胡沙而四塞，日君象，时明皇方幸蜀都，故曰迁白日于西秦。高堂，喻朝廷也。"
                },
                {
                    "paragraph": "兄九江兮弟三峡，悲羽化之难齐。"
                },
                {
                    "paragraph": "穆陵关北愁爱子，豫章天南隔老妻。一门骨肉散百草，遇难不复相提携。"
                },
                {
                    "paragraph": "树榛拔桂，囚鸾宠鸡。舜昔授禹，伯成耕犁。"
                },
                {
                    "paragraph": "德自此衰，吾将安栖。好我者恤我，不好我者，何忍临危而相挤？"
                },
                {
                    "paragraph": "子胥鸱夷，彭越醢醯。自古豪烈，胡为此繄。"
                },
                {
                    "paragraph": "苍苍之天，髙乎视低。如其听卑，脱我牢狴。"
                },
                {
                    "paragraph": "傥辨美玉，君收白珪。",
                    "zhushu": "齐贤曰：九江三峡，见前。唐志：“沂州沂水县有穆陵関，洪州豫章郡南昌县，本豫章县。”庄子曰：“尧治天下，伯成子髙立为诸侯。尧授舜，舜授禹，伯成子高辞为诸侯而耕。禹往见之，疾趋陇下，风立而问曰：‘尧治天下，吾子立为诸侯，尧授舜，舜授禹，而吾子辞为诸侯而耕，何也？’子高曰：‘尧治天下，不赏而民劝，不罚而民畏。今子赏罚而民且不仁，德自此衰，刑自此立，后世之乱自此始矣。夫子盍行邪？’耕而不顾。”子胥、鸱夷事见前卷。汉祖醯醢彭越，以徧赐诸侯。",
                    "type": 2
                },
                {
                    "paragraph": "荆州贼平临洞庭言怀作",
                    "type": 2
                },
                {
                    "paragraph": "修蛇横洞庭，吞象临江岛。积骨成巴陵，遗言闻楚老。"
                },
                {
                    "paragraph": "水穷二苗国，地窄三湘道。岁晏天峥嵘，时危人枯槁。"
                },
                {
                    "paragraph": "思归阻丧乱，去国伤怀抱。",
                    "zhushu": "齐贤曰：唐岳州巴陵郡有象湖，巴蛇吞象，爆骨于此，因以名湖。寰宇记：“羿杀巴蛇于洞庭，其骨若陵，故曰巴陵。”"
                },
                {
                    "paragraph": "郢路方丘墟，章华亦倾倒。"
                },
                {
                    "paragraph": "风悲猿啸苦，木落鸿飞早。日隐西赤沙，月明东城草。"
                },
                {
                    "paragraph": "关河望已绝，氛雾行当扫。长叫天可闻，吾将问苍昊。",
                    "zhushu": "齐贤曰：赤沙湖在洞庭西，通为沙湖。",
                    "type": 2
                },
                {
                    "paragraph": "览镜书怀",
                    "type": 2
                },
                {
                    "paragraph": "得道无古今，失道还衰老。自笑镜中人，白发如霜草。"
                },
                {
                    "paragraph": "扪心空叹息，问影何枯槁。桃李竟何言，终成南山皓。",
                    "zhushu": "齐贤曰：扪，摸也。南山皓，即商山四皓。",
                    "type": 2
                },
                {
                    "paragraph": "田园言怀",
                    "type": 2
                },
                {
                    "paragraph": "贾𧨏三年谪，班超万里侯。何如牵白犊，饮水对清流。",
                    "zhushu": "齐贤曰：贾𧨏为长沙王太傅，事见前。班超，扶风平陵人，行请相者，相者指曰：“生燕颔虎颈，飞而食肉，此万里侯相也。”后将本所从三千余人，平定西域五十余国，皆纳质内属。明年，下诏封超为定远侯，邑千户。",
                    "type": 2
                },
                {
                    "paragraph": "江南春怀",
                    "type": 2
                },
                {
                    "paragraph": "青春几何时，黄鸟鸣不歇。天涯失乡",
                    "zhushu": "一作归。"
                },
                {
                    "paragraph": "路，江外老华发。"
                },
                {
                    "paragraph": "心飞秦塞云，影滞楚关月。身世殊烂熳，田园久芜没。岁晏何所从，长歌谢金阙。",
                    "zhushu": "齐贤曰：黄鸟，黄鹂也。士赟曰：此太白流离湘楚之诗乎？食息不忘君，其志亦可哀矣。",
                    "type": 2
                },
                {
                    "paragraph": "咏物",
                    "zhushu": "二十三首。",
                    "type": 2
                },
                {
                    "paragraph": "听蜀僧濬弹琴",
                    "zhushu": "蜀中。",
                    "type": 2
                },
                {
                    "paragraph": "蜀僧抱绿绮，西下峨眉峰。为我一挥手，如听万壑松。"
                },
                {
                    "paragraph": "客心洗流水，余响入霜钟。不觉碧山暮，秋云暗几重。",
                    "zhushu": "齐贤曰：乐书：“相如、蔡琰之绿绮。”峨眉山，见前卷。列子：“伯牙鼓琴，志在流水。”山海经：“丰山有九钟，是知霜鸣。”郭璞曰：“霜降则钟鸣，故言知也。”",
                    "type": 2
                },
                {
                    "paragraph": "鲁东门观刈蒲",
                    "type": 2
                },
                {
                    "paragraph": "鲁国寒事早，初霜刈渚蒲。挥镰若转月，拂水生连珠。"
                },
                {
                    "paragraph": "此草最可珍，何必贵龙须。织作玉床席，欣承清夜娱。"
                },
                {
                    "paragraph": "罢衣能再拂，不畏素尘芜。",
                    "zhushu": "士赟曰：龙须，草名。此诗借蒲起兴以自比也。其有望君再用之意乎？白之志亦可哀矣。",
                    "type": 2
                },
                {
                    "paragraph": "咏邻女东窗海石榴",
                    "type": 2
                },
                {
                    "paragraph": "鲁女东窗下，海榴世所希。珊瑚映绿水，未足比光辉。清香随风发，落日好鸟归。愿为东南枝，低举拂罗衣。无由共攀折，引领望金扉。",
                    "zhushu": "齐贤曰：新罗多海红并海石榴。西域传：“大秦国西南距海八百里。到珊瑚洲，底有盘石，珊瑚生其上。海人乘船沉鉄网水底，发其根取之。”士赟曰：此君子在野，思见君子，尽心事之之意。",
                    "type": 2
                },
                {
                    "paragraph": "南轩松",
                    "type": 2
                },
                {
                    "paragraph": "南轩有孤松，柯叶自绵羃。清风无闲时，潇洒终日夕。"
                },
                {
                    "paragraph": "阴生古苔绿，色染秋烟碧。何当凌云霄，直上数千尺。",
                    "zhushu": "齐贤曰：羃，覆也。",
                    "type": 2
                },
                {
                    "paragraph": "咏山樽二首",
                    "zhushu": "前一首作咏柳少府山瘿木樽。",
                    "type": 2
                },
                {
                    "paragraph": "蟠木不凋饰，且将斤斧疏。樽成山岳势，材是栋梁余。"
                },
                {
                    "paragraph": "外与金罍并，中㴠玉醴虚。惭君垂拂拭，遂忝玳筵居。"
                },
                {
                    "paragraph": "其二"
                },
                {
                    "paragraph": "拥肿寒山木，嵌空成酒樽。愧无江海量，偃蹇在君门。",
                    "zhushu": "齐贤曰：庄子：惠子曰：吾有大树，人谓之樗。其大木拥肿，而不中绳墨规矩。",
                    "type": 2
                },
                {
                    "paragraph": "初出金门寻王侍御不遇咏壁上鹦鹉",
                    "zhushu": "一作敕放归山留别陆侍御不遇咏鹦鹉。",
                    "type": 2
                },
                {
                    "paragraph": "落羽辞金殿，孤鸣咤绣衣。能言终见弃，还向陇西飞。",
                    "zhushu": "齐贤曰。此太白自况也。曲礼曰：鹦鹉能言，不离飞鸟。",
                    "type": 2
                },
                {
                    "paragraph": "紫藤树",
                    "type": 2
                },
                {
                    "paragraph": "紫藤挂云木，花蔓宜阳春。宻叶隐歌鸟，香风流美人。",
                    "zhushu": "齐贤曰：歌鸟见一卷。",
                    "type": 2
                },
                {
                    "paragraph": "观放白鹰二首",
                    "type": 2
                },
                {
                    "paragraph": "八月边风髙，胡鹰白锦毛。孤飞一片雪，百里见秋毫。",
                    "zhushu": "士赟曰：孟子曰：明足以察秋毫之末。"
                },
                {
                    "paragraph": "其二"
                },
                {
                    "paragraph": "寒冬十二月，苍鹰八九毛。寄言燕雀莫相啅，",
                    "zhushu": "隲握切。"
                },
                {
                    "paragraph": "自有云霄万里髙。",
                    "type": 2
                },
                {
                    "paragraph": "观博平王志安少府山水粉图",
                    "type": 2
                },
                {
                    "paragraph": "粉壁为空天，丹青状江海。游云不知归，日见白鸥在。"
                },
                {
                    "paragraph": "博平真人王志安，沉吟至此愿挂冠。松溪石磴带秋色，愁客思归坐晓寒。",
                    "zhushu": "齐贤曰：唐博州博平郡博平县。挂冠，辞禄而去也。",
                    "type": 2
                },
                {
                    "paragraph": "题雍丘崔明府丹灶",
                    "type": 2
                },
                {
                    "paragraph": "美人为政本忘机，服药求仙事不违。叶县已泥丹灶毕，瀛洲当伴赤松归。"
                },
                {
                    "paragraph": "先师有诀神将助，大圣无心火自飞。九转但能生羽翼，双凫忽去定何依。",
                    "zhushu": "齐贤曰：王乔为叶令，有神术及赤松，事见前卷。",
                    "type": 2
                },
                {
                    "paragraph": "观元丹丘坐巫山屏风",
                    "type": 2
                },
                {
                    "paragraph": "昔游三峡见巫山，见画巫山宛相似。疑是天边十二峰，飞入君家彩屏里。"
                },
                {
                    "paragraph": "寒松萧飒如有声，阳台微茫如有情。锦衾瑶席何寂寂，楚王神女徒盈盈。"
                },
                {
                    "paragraph": "髙咫尺，如千里，翠屏丹崖粲如绮。苍苍远树围荆门，历历行舟泛巴水。"
                },
                {
                    "paragraph": "水石潺湲万壑分，烟光草色俱氲氛。溪花笑日何年发，江客听猿几岁闻。"
                },
                {
                    "paragraph": "使人对此心缅邈，疑入嵩丘梦彩云。",
                    "zhushu": "齐贤曰：巫山三峡及阳台神女事，并见前南史。景陵王子艮传：“贲字文焕，善画，能于扇上图止水，咫尺之内便登髙，万里为遥。”士赟曰：缅邈，长远也。",
                    "type": 2
                },
                {
                    "paragraph": "求崔山人百丈崖瀑布图",
                    "type": 2
                },
                {
                    "paragraph": "百丈素崖裂，四山丹壁𨳩。龙潭中喷射，昼夜生风雷。"
                },
                {
                    "paragraph": "但见瀑泉落，如潨云汉来。闻君写真图，岛屿备萦回。"
                },
                {
                    "paragraph": "石黛刷幽草，曾清泽古苔。幽缄傥相传，何必向天台。",
                    "zhushu": "齐贤曰：说文：“瀑，飞泉也。潨，水会也。又小水入大水。”本草：“曾清，生蜀中山谷及越嶲。”陶隐居云：“与空青同。”",
                    "type": 2
                },
                {
                    "paragraph": "见野草中有曰白头翁者",
                    "type": 2
                },
                {
                    "paragraph": "醉入田家去，行歌荒野中。如何青草里，亦有白头翁。"
                },
                {
                    "paragraph": "折取对明镜，宛将衰鬓同。㣲芳似相诮，留恨向东风。",
                    "zhushu": "齐贤曰：本草白头翁，一名野犬，一名胡王使者，一名柰何草，生髙山谷及野田。陶隐居云：“处处有，近根处有白茸，状似人白头，故以为名。”",
                    "type": 2
                },
                {
                    "paragraph": "流夜即题葵叶",
                    "type": 2
                },
                {
                    "paragraph": "惭君能卫足，叹我远移根。白日如分照，还归守故园。",
                    "zhushu": "齐贤曰：左传赵庄子曰：“智而如葵，葵犹能卫其足。”",
                    "type": 2
                },
                {
                    "paragraph": "莹禅师房观山海图",
                    "type": 2
                },
                {
                    "paragraph": "真僧闭精宗，灭迹含达观。列障图云山，攅峰入霄汉。"
                },
                {
                    "paragraph": "丹崖森在目，清昼疑卷幔。蓬壶来轩窗，瀛海入几案。"
                },
                {
                    "paragraph": "烟涛争喷薄，岛屿相凌乱。征帆飘空中，瀑水洒天半。"
                },
                {
                    "paragraph": "峥嵘若可陟，想像徒盈叹。杳与真心冥，遂谐静者玩。"
                },
                {
                    "paragraph": "如登赤城里，揭步沧洲畔。即事能娱人，从兹得消散。",
                    "type": 2
                },
                {
                    "paragraph": "白鹭鸶",
                    "type": 2
                },
                {
                    "paragraph": "白鹭下秋水，孤飞加坠霜。心闲且未去，独立沙洲傍。",
                    "type": 2
                },
                {
                    "paragraph": "咏槿二首",
                    "type": 2
                },
                {
                    "paragraph": "园花笑荒年，池草艶春色。犹不如槿花，婵姢玉阶侧。"
                },
                {
                    "paragraph": "芬荣何夭促，零落在瞬息。岂若琼树枝，终岁长翕赩。",
                    "zhushu": "士赟曰：槿花，朝华暮落，一名日及，一名蕣华，取一瞬之义。"
                },
                {
                    "paragraph": "其二"
                },
                {
                    "paragraph": "世人种桃李，皆在金张门。攀折争捷径，及此春风暄。"
                },
                {
                    "paragraph": "一朝天霜下，荣耀难久存。安知南山桂，绿叶垂芳根。"
                },
                {
                    "paragraph": "清阴亦可托，何惜树君园。",
                    "type": 2
                },
                {
                    "paragraph": "白胡桃",
                    "type": 2
                },
                {
                    "paragraph": "红罗袖里分明现，白玉盘中看却无。疑是老僧休念诵，腕前推下水晶珠。",
                    "type": 2
                },
                {
                    "paragraph": "巫山枕障",
                    "type": 2
                },
                {
                    "paragraph": "巫山枕障画高丘，白帝城边树色秋。朝云夜入无行处，巴水横天更不流。",
                    "zhushu": "齐贤曰：全篇事并见前注。",
                    "type": 2
                },
                {
                    "paragraph": "南奔书怀",
                    "type": 2
                },
                {
                    "paragraph": "遥夜何漫漫，空歌白石烂。寗戚未匡齐，陈平终佐汉。"
                },
                {
                    "paragraph": "欃抢扫河洛，直割鸿沟半。历数方未迁，云雷屡多难。",
                    "zhushu": "齐贤曰：寗戚歌见前卷。陈平家贫，好读书，有田三十亩，独与兄伯居。伯常耕作，纵平使游学。仕魏王咎，为太仆，人或谗之，平亡去，因魏无知求见汉王，汉王与语，悦之，拜为都尉。扫河、洛，谓禄山以据洛阳也。史记：“项王与汉约，中分天下，割鸿沟以西为汉，鸿沟以东为楚。”"
                },
                {
                    "paragraph": "天人秉旄龯，虎竹光藩翰。侍笔黄金台，传觞青玉按。"
                },
                {
                    "paragraph": "不因秋风起，自有思归叹。主将动䜛疑，王师忽离叛。"
                },
                {
                    "paragraph": "自来白沙上，",
                    "zhushu": "一作兵罗沧海上。"
                },
                {
                    "paragraph": "鼓噪丹阳岸。宾御如浮云，从风各消散。",
                    "zhushu": "齐贤曰：天人，指永王璘。张翰因秋风起思莼鲈事，见前。宣州当涂县，贞观八年，省丹阳县入焉，县有丹阳湖。"
                },
                {
                    "paragraph": "舟中指可掬，城上骸争㸑。草草出近关，行行昧前筭。"
                },
                {
                    "paragraph": "南奔剧星火，北寇无涯畔。顾乏七寳鞭，留连道傍玩。"
                },
                {
                    "paragraph": "太白夜食昴，长虹日中贯。秦赵兴天兵，茫茫九州乱。"
                },
                {
                    "paragraph": "感遇明主恩，颇髙祖逖言。过江誓流水，志在清中原。"
                },
                {
                    "paragraph": "拔剑击前柱，悲歌难重论。",
                    "zhushu": "齐贤曰：左传：“邲之战，楚乘晋军，相子不知所为，鼓于军中曰：‘先济者有赏。’中军、下军争舟，舟中之指可掬也。又楚人围宋，将去，申叔时仆曰：‘筑室反耕者，宋必听命从之。’宋人惧，使华元夜入楚师，登子反之床，起之曰：‘敝邑易子而食，析骸而㸑。虽然，城下之盟，有以国毙，不能从也。’”晋王敦镇姑熟，将举兵内向，明帝宻知之，乃乘巴镇骏马，微行全湖，阴察其营垒而岀。敦昼寝，梦日环其城，起曰：“此必黄须鲜卑奴来也。”使五骑物色追帝，帝亦驰去。马有遗粪，辄以水灌之。见逆旅卖食，姫以七寳鞭与之，曰：“后有骑来，可以此示也。”俄而追者至，问姫，姫曰：“去已远矣。”因以鞭示之。五骑传玩稽留，遂久。又见马粪冷，以为信，远而止不追。苏林曰：“秦白起伐赵，破长平军，欲遂灭赵，遣卫先生说昭王益兵粮，为应侯所害，事用不成，其精诚上达于天，故太白为之食昴。”昴，赵分，将有兵，故太白食。食者，干历之也。荆轲白虹贯日，汉臣拔剑击柱，及祖逖志清、中原事。并见前卷。士赟曰：按此篇用事偏枯，句意倒杂，决非太白之作。姑存而置诸卷末，以俟心知其意者。"
                }
            ]
        },
        {
            "name": "李太白诗卷之二十五",
            "paragraphs": [
                {
                    "paragraph": "李太白诗卷之二十五",
                    "type": 1
                },
                {
                    "paragraph": "题",
                    "zhushu": "一十二首。",
                    "type": 2
                },
                {
                    "paragraph": "题随州紫阳先生壁",
                    "type": 2
                },
                {
                    "paragraph": "神农好长生，风俗久已成。复闻紫阳客，卑署丹台名。喘息餐妙气，步虚吟真声。道与古仙合，心将元化并。楼疑岀蓬海，鹤似飞玉京。松雪窗外晓，池水阶下明。忽耽笙歌乐，颇失轩冕情。终愿惠金液，提携凌太清。",
                    "zhushu": "齐贤曰：抱朴子曰：金液，太一所服而仙者。太清，天也。蓬海、玉京山，见前。",
                    "type": 2
                },
                {
                    "paragraph": "题元丹丘山居",
                    "type": 2
                },
                {
                    "paragraph": "故人栖东山，自爱丘壑美。青春卧空林，白日犹不起。松风清襟䄂，石潭洗心耳。羡君无纷喧，高枕碧霞里。",
                    "type": 2
                },
                {
                    "paragraph": "题元丹丘颕阳山居",
                    "zhushu": "并序。",
                    "type": 2
                },
                {
                    "paragraph": "丹丘家于颕阳，新卜别业。其地北倚马岭，连峰嵩丘；南瞻鹿台，极目汝海。云岩映郁，有佳致焉。白从之游，故有此作。"
                },
                {
                    "paragraph": "仙游渡颕水，访隐同元君。忽遗苍生望，独与洪崖群。卜地初晦迹，兴言且成文。却顾北山断，前瞻南岭分。遥通汝海月，不隔嵩丘云。之子合逸趣，而我钦清芬。举迹倚松石，谈笑迷朝曛。益愿狎青鸟，拂衣栖江濆。",
                    "zhushu": "齐贤曰：颕水、洪崖，见前。",
                    "type": 2
                },
                {
                    "paragraph": "题瓜州新河饯族叔舍人贲",
                    "type": 2
                },
                {
                    "paragraph": "齐公凿新河，万古流不绝。丰功利生人，天地同朽灭。两桥对双阁，芳树有行列。爱此如甘棠，谁云敢攀折。美关倚此固，天险自兹设。海水落斗门，湖平见沙汭。我行送季父，弭棹徒流悦。杨花满江来，疑是龙山雪。惜此花下兴，怆与山阳别。瞻望清路尘，归来空寂灭。",
                    "zhushu": "士赟曰：毛诗：甘棠，美召伯也。召伯之教，明于南国，蔽芾甘棠，勿翦勿伐，召伯所茇。",
                    "type": 2
                },
                {
                    "paragraph": "洗脚亭",
                    "type": 2
                },
                {
                    "paragraph": "白道向姑熟，洪亭临道傍。前有昔时井，下有五丈床。樵女洗素足，行人歇金装。西望白鹭洲，芦花似朝霜。送君此时去，回首泪成行。",
                    "zhushu": "一作双。",
                    "type": 2
                },
                {
                    "paragraph": "劳劳亭",
                    "type": 2
                },
                {
                    "paragraph": "天下伤心处，劳劳送客亭。春风知别苦，不遣柳条青。",
                    "zhushu": "齐贤曰：舆地志：秣陵县新亭陇有劳劳楼，宋改为临沧观，行人分别之所。",
                    "type": 2
                },
                {
                    "paragraph": "题金陵王处士水亭",
                    "zhushu": "此亭齐朝南苑，又晋陆机故宅。",
                    "type": 2
                },
                {
                    "paragraph": "王子耽玄言，贤豪多在门。好鹅寻道士，爱竹啸名园。树色老",
                    "zhushu": "一作秀。"
                },
                {
                    "paragraph": "荒苑，池光荡华轩。此堂见明月，更忆陆平原。扫地青玉簟，为余直金樽。醉罢",
                    "zhushu": "一作后。"
                },
                {
                    "paragraph": "欲归去，花枝宿鸟喧。何时复来此，再得洗嚣烦。",
                    "zhushu": "齐贤曰：好鹅、爱竹事见前。平原，陆机也。事亦见前。",
                    "type": 2
                },
                {
                    "paragraph": "题嵩山逸人元丹丘山居",
                    "zhushu": "并序。",
                    "type": 2
                },
                {
                    "paragraph": "白久在庐霍，元公近游嵩山，故交深情，出处无间，嵒信频及，许为主人。欣然适会本意，当冀长往不返，欲便举家就之，兼书共游，因有此赠。"
                },
                {
                    "paragraph": "家本紫云山，道风未沦落。沉怀丹丘志，冲赏归寂寞。朅来游闽荒，扪涉穷禹凿。夤缘泛潮海，偃蹇陟庐霍。凭雷蹑天窗，弄影憩霞阁。且欣登眺美，颇惬隐沦诺。",
                    "zhushu": "齐贤曰：唐闽州长乐郡，开元十三年更名福州，治闽县，即西汉闽粤王闽中郡之地，频海荒服，故曰闽荒。庐山隷江州，霍山即舒之镇。桓子新论：天下神人五，二曰隐沦。士赟曰：水经：砥柱山，禹凿以通河。"
                },
                {
                    "paragraph": "三山旷幽期，四岳聊所托。故人契嵩颕，高义炳丹雘。灭迹遗纷嚣，终言本峰壑。自矜林湍好，不羡朝市乐。偶与真意并，顿觉世情薄。尔能折芳桂，吾亦采兰若。拙妻好乘鸾，娇女爱飞鹤。提携访神仙，从此炼金药。",
                    "zhushu": "齐贤曰：三山，三神山也。四岳，恒、华、泰、衡也。",
                    "type": 2
                },
                {
                    "paragraph": "题江夏修静寺",
                    "zhushu": "此寺是李伯海旧宅。",
                    "type": 2
                },
                {
                    "paragraph": "我家北海宅，作寺南江滨。空庭无玉树，高殿坐幽人。书带留青草，琴堂",
                    "zhushu": "一作台。"
                },
                {
                    "paragraph": "羃素尘。平生种桃李，寂灭不成春。",
                    "zhushu": "齐贤曰：李邕为北海太守，天宝中为吉温所陷，而杀之于郡，代宗赠秘书监。国史异纂：云阳界多汉离宫故地，有树似槐而细叶，士人谓之玉树。三齐记：郑康成常居南山中教授，山下草如薤叶，长尺许，时人名为书带草。",
                    "type": 2
                },
                {
                    "paragraph": "改九子山为九华山联句",
                    "zhushu": "并序。",
                    "type": 2
                },
                {
                    "paragraph": "青阳县南有九子山，山高数千丈，上有九峰如莲花，按图征名，无所依据。太史公南游，略而不书。事绝古老之口，复阙名贤之纪。虽灵仙往复，而赋咏罕闻。予乃削其旧号，加以九华之目。时访道江汉，憩于夏侯回之堂，开簷岸帻，坐眺松雪。因与二三子联句，传之将来。"
                },
                {
                    "paragraph": "妙有分二气，灵山开九华。",
                    "zhushu": "李白。"
                },
                {
                    "paragraph": "层标遏迟日，半壁明朝霞。",
                    "zhushu": "高霁。"
                },
                {
                    "paragraph": "积雪曜阴壑，飞流歆阳崖。",
                    "zhushu": "韦权舆。曜，一作瓘。"
                },
                {
                    "paragraph": "青荧玉树色，缥缈羽人家。",
                    "zhushu": "李白。士赟曰：老子云：道生一。王弼注曰：一，数之始，而物之极也。谓之为妙有者，欲言有，不见其形，则非有，故谓之妙。欲言其无，则物由以生，则非无，故谓之有也。斯乃无中之有，谓之妙有也。铣曰：青荧，光也。",
                    "type": 2
                },
                {
                    "paragraph": "题宛溪馆",
                    "type": 2
                },
                {
                    "paragraph": "吾怜宛溪好，百尺照心明。",
                    "zhushu": "一作久照心益明。"
                },
                {
                    "paragraph": "可谢新安水，千寻见底清。白沙留月色，绿竹助秋声。却笑严湍上，于今独擅名。",
                    "zhushu": "齐贤曰：宛陵隷宣州。严湍，见前。",
                    "type": 2
                },
                {
                    "paragraph": "题东谿公幽居",
                    "type": 2
                },
                {
                    "paragraph": "杜陵贤人清且廉，东谿卜筑岁将淹。宅近青山同谢眺，门垂碧柳似陶潜。好鸟迎春歌后院，飞花送酒舞前簷。客到但知留一醉，盘中秪有水晶盐。",
                    "zhushu": "齐贤曰：太白传曰：晚好黄老，渡牛渚矶，至姑熟，悦谢家青山，欲居焉。故云宅近青山。陶潜门前有五柳，因作五柳先生传以自况。",
                    "type": 2
                },
                {
                    "paragraph": "杂咏",
                    "zhushu": "一十六首。",
                    "type": 2
                },
                {
                    "paragraph": "嘲鲁儒",
                    "type": 2
                },
                {
                    "paragraph": "鲁叟谈五经，白发死章句。问以经济策，茫如坠烟雾。足著远游履，首戴方山巾。缓步从直道，未行先起尘。秦家丞相府，不重褒衣人。君非叔孙通，与我本殊伦。时事且未达，归耕汶水滨。",
                    "zhushu": "齐贤曰：后汉志：方山冠似进贤，以五彩縠为之。秦纪：丞相斯请史官非秦记皆烧之。非博士官所职，天下敢有藏诗、书、百家语者，悉诣守尉杂烧之。士赟曰：叟，长老之通称。叔孙通起朝仪，征鲁诸生三十余人，鲁有两生不肯行，通笑曰：若真鄙儒，不通时变。",
                    "type": 2
                },
                {
                    "paragraph": "惧谗",
                    "type": 2
                },
                {
                    "paragraph": "二桃杀三士，讵假剑如霜。众女妬娥眉，双花竟春芳。魏姝信郑褏，掩袂对怀王。一惑巧言子，朱颜成死",
                    "zhushu": "一作相。"
                },
                {
                    "paragraph": "伤。行将泣团扇，戚戚愁人肠。",
                    "zhushu": "齐贤曰：战国策：魏王遗楚王美人，楚王悦之。夫人郑褏，知王之悦新人也，甚爱新人，衣服玩好，择其所喜而为之，爱之甚于王。王曰：妇人之所以事夫者，色也，而妬者，其情也。今郑褏知寡人之悦新人，其爱之甚于寡人，此忠臣之所以事君也。郑褏知王以己为不如世，因谓新人曰：王爱子美矣，虽然，恶子之鼻，子见王，则必掩子鼻。新人见王，因掩其鼻。王谓郑褏曰：何也？褏曰：其似闻君王之臭也。王曰：悍哉！令劓之，无使逆命。成帝初即位，班婕妤选入宫为婕妤。后幸赵飞燕，婕妤失宠。拟古怨歌行曰：裁成合欢扇，团圆似明月。弃捐箧笥中，恩情中道绝。士赟曰：二桃杀三士，见前卷。",
                    "type": 2
                },
                {
                    "paragraph": "观猎",
                    "type": 2
                },
                {
                    "paragraph": "太守耀清威，乘间弄晩晖。江沙横猎骑，山火遶行围。箭逐云鸿落，鹰随月兔飞。不知白日暮，欢赏夜方归。",
                    "type": 2
                },
                {
                    "paragraph": "观胡人吹笛",
                    "type": 2
                },
                {
                    "paragraph": "胡人吹玉笛，一半是秦声。十月吴山晓，梅花落敬亭。愁闻出塞曲，泪满逐臣缨。却望长安道，空怀恋主情。",
                    "zhushu": "齐贤曰：李斯云：击瓮叩缶，弹筝搏髀，而呼乌乌快耳者，真秦声也。敬亭山，见前。落梅花，羌笛曲也。张博望传其法于西凉，得摩诃兜勒一曲。李延年因之思造新声二十八解，乘舆以为武乐，尝给边将。魏晋以后，二十八解不存，所用者唯黄鹤岭头、水出関、入関、岀塞、入塞、折杨柳、黄覃子、赤之杨、望行人十四曲也。士赟曰：太白放逐之余，眷恋宗国之意，随寓而发。观此诗末三句，槩可见矣。",
                    "type": 2
                },
                {
                    "paragraph": "军行",
                    "type": 2
                },
                {
                    "paragraph": "骝马新跨",
                    "zhushu": "一作夸。"
                },
                {
                    "paragraph": "白玉鞍，战罢沙场月色寒。城头铁皷声犹震，匣里金刀血未乾。",
                    "zhushu": "齐贤曰：毛诗注：赤身黑鬛曰骝。",
                    "type": 2
                },
                {
                    "paragraph": "从军行",
                    "type": 2
                },
                {
                    "paragraph": "百战沙场碎铁衣，城南已合数重围。突营射杀呼延将，独领残兵千骑归。",
                    "zhushu": "齐贤曰：薛收曰：匈奴署各种单于，有王号者十六等，左右贤王四姓，曰呼延氏、十氏、兰氏、乔氏。呼延号日逐，世为辅相。",
                    "type": 2
                },
                {
                    "paragraph": "平虏将军妻",
                    "type": 2
                },
                {
                    "paragraph": "平虏将军妇，入门二十年。君心自不悦，妾宠岂能专。出解床前帐，行吟道上篇。古人不唾井，莫忘昔𦆑绵。",
                    "type": 2
                },
                {
                    "paragraph": "春夜洛城闻笛",
                    "type": 2
                },
                {
                    "paragraph": "谁家玉笛暗飞声？散入春风满洛城。此夜曲中闻折柳，何人不起故园情？",
                    "zhushu": "齐贤曰：折杨柳，曲名。",
                    "type": 2
                },
                {
                    "paragraph": "嵩山采菖蒲者",
                    "type": 2
                },
                {
                    "paragraph": "神仙多苦貌，双耳下垂肩。嵩岳逢汉武，疑是九疑仙。我来采菖蒲，服食可延年。言终忽不见，灭影入云烟。喻帝竟莫悟，终归茂陵田。",
                    "zhushu": "齐贤曰：此篇是咏仙人王兴诗语，乃櫽括其传中事。神仙传：王兴者，城阳人，居壶谷中，不知书，无学道意。汉武上嵩山，登大愚石，起道宫，使董仲舒、东方朔、徐乐思神。至夜半，忽有仙人长二丈，耳岀头巓，下至肩。汉武礼而问之，仙人曰：吾九嶷之人，闻中岳石上菖蒲一寸九节，可以服之长生，故来采耳。忽失所在。帝顾侍臣曰：彼非复学道服食者，必中岳之神以喻朕耳。为之采菖蒲服之。经三年，帝觉闷而不快，遂止。时从官多服，然莫能持久，唯王与闻仙人告武帝服，乃采服之不息，遂得长生。武帝葬茂陵。",
                    "type": 2
                },
                {
                    "paragraph": "金陵听韩侍御吹笛",
                    "type": 2
                },
                {
                    "paragraph": "韩公吹玉笛，倜傥流英音。风吹绕钟山，万壑皆龙吟。王子停凤管，师襄掩瑶琴。余韵度江去，天涯安可寻？",
                    "zhushu": "齐贤曰：长笛赋：龙吟水中不见已，截竹吹之声相似。王子晋吹笙作凤鸣。士赟曰：家语：孔子学琴于师襄子，襄子曰：吾虽击磬以为官，然能于琴。",
                    "type": 2
                },
                {
                    "paragraph": "流夜郎闻酺不预",
                    "type": 2
                },
                {
                    "paragraph": "北阙圣人歌太康，南冠君子窜遐荒。汉酺闻奏钧天乐，愿得风吹到夜郎。",
                    "zhushu": "齐贤曰：光武纪大酺注：汉律，三人以上群饮，罚金四两。今赐得令聚会饮五日。酺，布也。士赟曰：钧天、广乐、南冠君子，见前。",
                    "type": 2
                },
                {
                    "paragraph": "放后遇恩不霑",
                    "type": 2
                },
                {
                    "paragraph": "天作云与雷，霈然德泽开。东风日本至，白雉越裳来。独弃长沙国，三年未许回。何时入宣室，更问洛阳才。",
                    "zhushu": "齐贤曰：易：云雷屯，君子以经纶。周公相成王，越裳氏重译献白雉。史：贾谊为长沙王太傅，岁余征见，文帝受厘坐宣室，因感鬼神事，而问鬼神之本。",
                    "type": 2
                },
                {
                    "paragraph": "宣城见杜鹃花",
                    "type": 2
                },
                {
                    "paragraph": "蜀国曾闻子规鸟，宣城还见杜鹃花。一叫一回肠一断，三春三月忆三巴。",
                    "zhushu": "齐贤曰：成都记：杜宇自天而降，称望帝，好稼穑，劝人务农，至今蜀人将农，必先祠杜宇。又望帝死，其魂化为鸟，名曰杜鹃，亦曰子规。时适三月，子规鸟鸣，故蜀人悲子规鸟。润州鹤林寺杜鹃花，高丈余，今江南处处有之，俗名映山红。",
                    "type": 2
                },
                {
                    "paragraph": "白田马上闻莺",
                    "type": 2
                },
                {
                    "paragraph": "黄鹂啄紫椹，五月鸣桑枝。我行不记日，误作阳春时。蚕老客未归，白田已缲丝。驱马又前去，扪心空自悲。",
                    "zhushu": "悲，一作嗤。",
                    "type": 2
                },
                {
                    "paragraph": "三五七言",
                    "type": 2
                },
                {
                    "paragraph": "秋风清，秋月明。落叶聚还散，寒鸦栖复惊。相思相见知何日，此时此夜难为情。",
                    "zhushu": "齐贤曰：古无此体，自太白始。",
                    "type": 2
                },
                {
                    "paragraph": "杂诗",
                    "type": 2
                },
                {
                    "paragraph": "白日与明月，昼夜尚",
                    "zhushu": "一作常。"
                },
                {
                    "paragraph": "不闲。况尔悠悠人，安得久世间。传闻海水上，乃有蓬莱山。玉树生绿叶，灵仙毎登攀。一食驻玄发，再食留红颜。吾欲从此去，去之无时还。",
                    "zhushu": "齐贤曰：蓬莱、玉树，见前卷。",
                    "type": 2
                },
                {
                    "paragraph": "寄远十二首",
                    "type": 2
                },
                {
                    "paragraph": "三鸟别王母，衔书来见过。断肠若剪弦，其如愁思何。遥知玉窗里，纤手弄云和。奏曲有深意，青松交女萝。写水山中井，同泉岂殊波。秦心与楚恨，皎皎为谁多？",
                    "zhushu": "齐贤曰：三青鸟，王母使也，事见前。乐书曰：自古善琴者八十余家，一十八様，䆒之雅度，不过伏牺、大舜、夫子、灵关、云得五等而已。"
                },
                {
                    "paragraph": "其二"
                },
                {
                    "paragraph": "青楼何所在？乃在碧云中。宝镜挂秋水，",
                    "zhushu": "一作月。"
                },
                {
                    "paragraph": "罗衣轻春风。新粧坐落日，怅望金",
                    "zhushu": "一作锦。"
                },
                {
                    "paragraph": "屏空。念此",
                    "zhushu": "一作剪彩。"
                },
                {
                    "paragraph": "送短书，愿因双飞鸿。"
                },
                {
                    "paragraph": "其三"
                },
                {
                    "paragraph": "本作一行书，慇勤道相忆。一行复一行，满𥿄情何极。瑶台有黄鹤，为报青楼人。朱颜凋落尽，白发一何新。自知未应还，离居",
                    "zhushu": "一作君。"
                },
                {
                    "paragraph": "经三春。桃李今若为，当窗发光彩。莫使香风飘，留与红芳待。",
                    "zhushu": "齐贤曰：瑶台、青楼见前。"
                },
                {
                    "paragraph": "其四"
                },
                {
                    "paragraph": "玉筯落春镜，坐愁湖阳水。闻与阴丽华，风烟接邻里。青春已复过，白日忽相催。但恐荷花晚，令人意已摧。相思不惜梦，日夜向阳台。",
                    "zhushu": "齐贤曰：玉筯，泪也。湖阳，后汉南阳郡。光武阴皇后，讳丽华，南阳新野人。初，光武适新野，闻后美，心悦之，叹曰：娶妻当得阴丽华。巫山、阳台事见前。"
                },
                {
                    "paragraph": "其五"
                },
                {
                    "paragraph": "远忆巫山阳，花明渌江暧。踌躇未得往，泪向南云满。春风复无情，吹我梦魂断。不见眼中人，天长音信短。"
                },
                {
                    "paragraph": "其六"
                },
                {
                    "paragraph": "阳台隔楚水，春草生黄河。",
                    "zhushu": "一作阴云隔楚水，转蓬落渭河。"
                },
                {
                    "paragraph": "相思无日夜，浩荡若流波。流波向海去，欲见终无因。",
                    "zhushu": "一作定饶珠江滨。"
                },
                {
                    "paragraph": "遥将一点泪，远寄如花人。"
                },
                {
                    "paragraph": "其七"
                },
                {
                    "paragraph": "妾在舂陵东，君居汉江岛。一日望花光，往来成白道。",
                    "zhushu": "一作日日采蘼芜，上山成白道。"
                },
                {
                    "paragraph": "一为云雨别，此地生秋草。秋草秋蛾飞，相思愁落晖。何由一相见，灭烛解罗衣。",
                    "zhushu": "一本晖下云：昔时携手去，今时流泪归。遥知不得意，玉筯点罗衣。齐贤曰：春陵、汉江，见前。"
                },
                {
                    "paragraph": "其八"
                },
                {
                    "paragraph": "忆昨东园桃李红碧枝，与君此时初别离。金瓶落井无消息，令人行叹复坐思。坐思行叹成楚越，春风玉颜畏销歇。碧窗纷纷下落花，青楼寂寂空明月。两不见，但相思，空留锦字表心素，至今缄愁不忍窥。"
                },
                {
                    "paragraph": "其九"
                },
                {
                    "paragraph": "长短春草绿，缘阶如有情。卷施心独苦，抽却死还生。睹物知妾意，希君种后庭。闲时当采掇，念此莫相轻。",
                    "zhushu": "齐贤曰：卷施，即本草藁耳，注曰：苍耳。"
                },
                {
                    "paragraph": "其十"
                },
                {
                    "paragraph": "鲁缟如玉霜，笔题月氏书。寄书白鹦鹉，西海慰离居。行数虽不多，字字有委曲。天未如见之，开缄泪相续。泪尽恨转深，千里同此心。相思千万里，一书直千金。",
                    "zhushu": "一作云：千里若在眼，万里若在心。齐贤曰：师古曰：缟，素也。曲阜善作，尤为轻细。月氏，西域国名，"
                },
                {
                    "paragraph": "其十一"
                },
                {
                    "paragraph": "美人在时花满堂，美人去后余空床。床中绣被卷",
                    "zhushu": "一作更不卷。"
                },
                {
                    "paragraph": "不寝，至今三载闻余香。",
                    "zhushu": "一作犹闻香。"
                },
                {
                    "paragraph": "香亦竟不灭，人亦竟不来。相思黄叶落，白露湿青苔。",
                    "zhushu": "士赟曰：古诗：空床难独守。"
                },
                {
                    "paragraph": "其十二"
                },
                {
                    "paragraph": "爱君芙蓉婵姢之艶色，色可餐兮难再得。怜君氷玉清逈之明心，情不极兮意已深。朝共琅玕之绮食，夜同鸳鸯之锦衾。恩情婉娈忽为别，使人莫错乱愁心。乱愁心，涕如雪。寒灯厌梦魂欲绝，觉来相思生白发。盈盈汉水若可越，可惜凌波步罗袜。美人美人兮归去来，莫作朝云暮雨兮飞阳台。",
                    "zhushu": "齐贤曰：琅玕，玉也。士赟曰：陆机诗注曰：婉娈，存思貌。",
                    "type": 2
                },
                {
                    "paragraph": "长信宫",
                    "type": 2
                },
                {
                    "paragraph": "月皎昭阳殿，霜清长信宫。天行乘玉辇，飞燕与君同。更有欢娱处，",
                    "zhushu": "一作别有留情处。"
                },
                {
                    "paragraph": "承恩乐未穷。谁怜团扇妾，独坐怨秋风。",
                    "zhushu": "齐贤曰：汉书：孝成赵皇后弟绝幸，为昭仪，居昭阳舍。梁皇后传注：汉仪，帝祖母称长信宫。飞燕事见前。",
                    "type": 2
                },
                {
                    "paragraph": "长门怨二首",
                    "type": 2
                },
                {
                    "paragraph": "天回北斗挂西楼，金屋无人萤火流。月光欲到长门殿，别作深宫一叚愁。",
                    "zhushu": "士赟曰：诗笺云：萤火，家无人则然，令人感思。室中久无人，故有此物，是不足畏，乃可以为忧。"
                },
                {
                    "paragraph": "其二"
                },
                {
                    "paragraph": "桂殿长愁不记春，黄金四屋起秋尘。夜悬明镜青天上，独照长门宫里人。",
                    "zhushu": "士赟曰：此诗皆櫽括汉武陈皇后事，以比元宗皇后，其意微而婉矣。事见前卷注。",
                    "type": 2
                },
                {
                    "paragraph": "春怨",
                    "type": 2
                },
                {
                    "paragraph": "白马金羁辽海东，罗帷绣被卧春风。落月低轩窥烛尽，飞花入户笑床空。",
                    "type": 2
                },
                {
                    "paragraph": "代赠远",
                    "type": 2
                },
                {
                    "paragraph": "妾本洛阳人，狂夫幽燕客。渴饮易水波，由来多感激。胡马西北驰，香𩦲摇绿丝。鸣鞭从此去，逐虏荡边陲。昔去有好言，不言久离别。燕支多美女，走马轻风雪。见此不记人，恩情云雨绝。啼流玉筯尽，坐恨金闺切。织锦作短书，膓随回纹结。相思欲有寄，恐君不见察。焚之扬其灰，手迹自此灭。",
                    "zhushu": "齐贤曰：窦㴞为符坚秦州刺史，被徙流沙。妻苏若兰织锦回文旋图诗以赠㴞，宛转循环读之，词甚凄惋，凡八百四十字。",
                    "type": 2
                },
                {
                    "paragraph": "陌上赠美人",
                    "zhushu": "一云：小放歌行一首，在第三，此是第二篇。",
                    "type": 2
                },
                {
                    "paragraph": "骏马骄行踏落花，垂鞭直拂五云车。美人一笑褰珠箔，遥指红楼是妾家。",
                    "type": 2
                },
                {
                    "paragraph": "闺情",
                    "type": 2
                },
                {
                    "paragraph": "流水去绝国，浮云辞故关。水或恋前浦，云犹归旧山。恨君流沙去，弃妾渔阳间。玉筯夜垂流，双双落朱颜。黄鸟坐相悲，绿杨谁更攀。织锦心草草，桃灯泪班班。窥镜不自识，况乃狂夫还。",
                    "zhushu": "士赟曰：此篇是咏窦㴞妻苏氏若兰锦织作回文诗寄夫事。详见前诗。",
                    "type": 2
                },
                {
                    "paragraph": "代别情人",
                    "type": 2
                },
                {
                    "paragraph": "清水本不动，桃花发岸傍。桃花弄水色，波荡摇春光。我悦子容艶，子倾我文章。风吹绿琴去，曲度紫鸳鸯。昔作一水鱼，今成两枝鸟。哀哀长鸡鸣，夜夜达五晓。起折相思树，归赠知寸心。覆水不可收，行云难重寻。天涯有度鸟，莫绝瑶华音。",
                    "zhushu": "齐贤曰：吴都赋：南榴之木，相思树也。",
                    "type": 2
                },
                {
                    "paragraph": "伐秋情",
                    "type": 2
                },
                {
                    "paragraph": "几日相别离，门前生橹葵。寒蝉聒梧桐，日夕长鸣悲。白露湿萤火，清霜凌兔丝。空掩紫罗袂，",
                    "zhushu": "一作空闺掩罗袂。"
                },
                {
                    "paragraph": "长啼无尽时。",
                    "zhushu": "齐贤曰：橹，自生稻。凫葵生水中。尔雅：凫葵，头似葵，小叶，状似𥠖，有毛。抱朴子曰：兔丝草，下有伏兔之根，无此兔，则丝不生于上。",
                    "type": 2
                },
                {
                    "paragraph": "对酒",
                    "type": 2
                },
                {
                    "paragraph": "蒲萄酒，金叵",
                    "zhushu": "音颇。"
                },
                {
                    "paragraph": "罗，吴姫十五细马䭾。青黛画眉红锦靴，道字不正娇唱歌。玳𤦛筵中怀里醉，芙蓉帐里",
                    "zhushu": "一作底。"
                },
                {
                    "paragraph": "柰君何。",
                    "type": 2
                },
                {
                    "paragraph": "怨情",
                    "type": 2
                },
                {
                    "paragraph": "新人如花虽可宠，故人似玉由来重。花性飘扬不自持，玉心皎㓗终不移。故人昔新今尚故，还见新人有故时。请看陈后黄金屋，寂寂珠帘生网丝。",
                    "zhushu": "齐贤曰：金屋贮阿娇事见前。",
                    "type": 2
                },
                {
                    "paragraph": "湖边采莲妇",
                    "type": 2
                },
                {
                    "paragraph": "小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。",
                    "zhushu": "齐贤曰：尔雅：女子谓兄之妻为嫂。士赟曰：秋胡事见前。",
                    "type": 2
                },
                {
                    "paragraph": "怨情",
                    "type": 2
                },
                {
                    "paragraph": "美人卷珠帘，深坐颦娥眉。但见泪㾗湿，不知心恨谁。",
                    "type": 2
                },
                {
                    "paragraph": "代寄情楚词体",
                    "type": 2
                },
                {
                    "paragraph": "君不来兮，徒蓄怨积思而孤吟。云阳一去已远。隔巫山绿水之沉沉。留余香兮染绣被，夜欲寝兮愁人心。朝驰余马于青楼，悦若空而夷犹。浮云深兮不得语，却惆怅而怀忧。使青鸟兮衔书，恨独宿兮伤离居。何无情而雨绝，梦虽往而交疏。横流涕而长嗟，折芳洲之瑶华。送飞鸟以极目，怨夕阳之西斜。愿为连根同死之秋草，不作飞空之落花。",
                    "zhushu": "齐贤曰：巫山青鸟，见前。",
                    "type": 2
                },
                {
                    "paragraph": "学古思边",
                    "type": 2
                },
                {
                    "paragraph": "衔悲上陇首，肠断不见君。流水若有情，幽哀从此分。苍茫愁边色，惆怅落日曛。山外接远天，天际复有云。白鴈从中来，飞鸣苦难闻。足系一书札，寄言难离群。离群心断绝，十见花成雪。胡地无春晖，征人行不归。相思杳如梦，珠泪湿罗衣。",
                    "zhushu": "齐贤曰：苏武传：天子射上林，得鴈，足有系帛书。陇水事见前。",
                    "type": 2
                },
                {
                    "paragraph": "思边",
                    "zhushu": "一作春怨。",
                    "type": 2
                },
                {
                    "paragraph": "去年何时君别妾，南园绿草飞蝴蝶。今岁何时妾忆君，西山白雪暗秦云。玉关去此三千里，欲寄音书那可闻。",
                    "zhushu": "齐贤曰：玉関事见前。",
                    "type": 2
                },
                {
                    "paragraph": "口号吴王美人半醉",
                    "type": 2
                },
                {
                    "paragraph": "风动荷花水殿香，姑苏台上见吴王。西施醉舞娇无力，笑倚东窗白玉床。",
                    "zhushu": "齐贤曰：全篇事见前卷。",
                    "type": 2
                },
                {
                    "paragraph": "折荷有赠",
                    "zhushu": "此与拟古诗内第十一首数字不同，故两存之。",
                    "type": 2
                },
                {
                    "paragraph": "涉江玩秋水，爱此红蕖鲜。攀荷弄其珠，荡𣻌不成圆。佳人彩云里，欲赠隔远天。相思无因见，惆怅凉风前。",
                    "type": 2
                },
                {
                    "paragraph": "代美人愁镜二首",
                    "type": 2
                },
                {
                    "paragraph": "明明金鹊镜，了了玉台前。拂拭交氷月，光辉何清圆。红颜老昨日，白发多去年。鈆粉坐相误，照来空凄然。",
                    "zhushu": "齐贤曰：神异经：有夫妇相别，破镜，人各执半以为信。其妻与人通，镜化为鹊，飞至夫前，夫乃知之。后人因铸镜为鹊。"
                },
                {
                    "paragraph": "其二"
                },
                {
                    "paragraph": "美人赠此盘龙之寳镜，烛我金缕之罗衣。时将红䄂拂明月，为惜普照之余辉。影中金鹊飞不灭，台下青鸾思独绝。藁砧一别若箭弦，去有日，来无年。狂风吹却妾心断，玉筯并堕菱花前。",
                    "zhushu": "齐贤曰：唐记云：天寳三载五月初五日，杨州进水心镜一面，纵横九寸，青莹耀日，背有盘龙，长三尺四寸五分，势如生动。元宗异之，进镜官杨州参军李才泰曰：铸镜时，有老人自称曰龙，名护，有小童名玄冥至，谓镜匠吕晖曰：老人解造真龙，欲为制之。遂令玄冥入炉，扃闭户牖三日夜，门开，吕晖等搜觅，已失所在，镜炉前获书曰：盘龙盘龙，隐于镜中。分时有象，变化无穷。兴云吐雾，行雨生风。玉筯，泪也。菱花，镜也。",
                    "type": 2
                },
                {
                    "paragraph": "赠叚七娘",
                    "type": 2
                },
                {
                    "paragraph": "罗袜凌波生网尘，那能得计访情亲。千杯绿酒何辞醉，一面红娤恼杀人。",
                    "type": 2
                },
                {
                    "paragraph": "别内赴微三首",
                    "type": 2
                },
                {
                    "paragraph": "王命三征去未还，明朝离别出吴关。白玉高楼看不见，相思须上望夫山。",
                    "zhushu": "齐贤曰：姑熟望夫山，见前。"
                },
                {
                    "paragraph": "其二"
                },
                {
                    "paragraph": "出门妻子强牵衣，问我西行几日归。归时傥佩黄金印，莫学苏秦不下机。",
                    "zhushu": "齐贤曰：苏秦妻不下机事见前。"
                },
                {
                    "paragraph": "其三"
                },
                {
                    "paragraph": "翡翠为楼金作梯，谁人独宿倚门啼。夜坐寒灯连晓月，行行泪尽楚关西。",
                    "zhushu": "齐贤曰：楚関西即武関，在楚西界者。",
                    "type": 2
                },
                {
                    "paragraph": "秋浦寄内",
                    "type": 2
                },
                {
                    "paragraph": "我今寻阳去，辞家千里余。结荷卷水宿，𨚫寄大雷书。虽不同辛苦，怆离各自居。我自入秋浦，三年北信疏。红颜愁落日，白发不能除。有客自梁苑，手携五色鱼。开鱼得锦字，归问我何如。江山虽道阻，意合不为殊。",
                    "zhushu": "齐贤曰：寻阳郡志：大雷口去舒州望江县三十里。秋浦、梁苑、鱼、锦字，并见前。士赟曰：大雷书，是书鲍照登大雷岸与妹书事。按所书曰：吾自发寒雨，全行日少，加秋潦浩汗，山溪张至，度斥思边，剑径游，栈石星饭，结荷衣水宿，旅食贫辛，波略壮阔，始以今日食时，仅及大雷。涂登千里，日逾十晨，严霜㵕节，悲风断鹏，去亲为客，如何如何。",
                    "type": 2
                },
                {
                    "paragraph": "自代内赠",
                    "type": 2
                },
                {
                    "paragraph": "寳刀裁流水，无有断绝时。妾意逐君行，𦆑绵亦如之。别来门前草，秋巷春转碧。扫尽更还生，萋萋满行迹。鸣凤始何得，雄惊雌各飞。游云落何山，一往不见归。估客发大楼，知君在秋浦。梁苑空锦衾，阳台梦行雨。妾家三作相，失势去西秦。犹存旧歌管，凄清闻四邻。曲度入紫云，啼无眼中人。妾似井底桃，开花向谁笑？君如天上月，不肯一回照。窥镜不自识，别多憔悴深。安得秦吉了，为人道寸心。",
                    "zhushu": "此太白自道也。齐贤曰：大楼山隷、宣城、秋浦、梁苑、阳台、行雨、曲度、入紫云事，并见前。秦吉了出邕及占城，即结辽鸟，能言，胜于鹦鹉，黑色，两眉独黄。",
                    "type": 2
                },
                {
                    "paragraph": "秋浦感主人归燕寄内",
                    "type": 2
                },
                {
                    "paragraph": "霜凋楚关木，始知杀气严。寥寥金天廓，婉婉绿红潜。胡燕别主人，双双语前簷。三飞四回顾，欲去复相瞻。岂不恋华屋，终然谢珠帘。我不及此鸟，远行岁已淹。寄书道中叹，泪下不能缄。",
                    "zhushu": "齐贤曰：阳广记曰：胡燕，胸斑，声小。珠帘见前。士赟曰：月令：仲秋之月，杀气浸盛。孟秋之月，黄帝少皡。注曰：少皡，金天氏。",
                    "type": 2
                },
                {
                    "paragraph": "送内寻庐山女道士李腾空二首",
                    "type": 2
                },
                {
                    "paragraph": "君寻腾空子，应到碧山家。水舂云母确，风扫石楠花。若恋幽居好，相邀弄紫霞。",
                    "zhushu": "齐贤曰：本草：云母久服，轻身延年，生泰山山谷。石楠生华阴山谷，叶状如枇杷。"
                },
                {
                    "paragraph": "其二"
                },
                {
                    "paragraph": "多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。",
                    "zhushu": "一本作不着鞭。",
                    "type": 2
                },
                {
                    "paragraph": "赠内",
                    "type": 2
                },
                {
                    "paragraph": "三百六十日，日日醉如泥。虽为李白妇，何异太常妻。",
                    "zhushu": "齐贤曰：后汉周泽为太常，卧病斋宫。其妻哀泽老病，窥问所苦。泽大怒，以为干犯斋禁，收送诏狱。时人语曰：生世不谐，作太常妻，一年三百六十日，一日不斋醉如泥。",
                    "type": 2
                },
                {
                    "paragraph": "在浔阳非所寄内",
                    "type": 2
                },
                {
                    "paragraph": "闻鸡知恸哭，行啼入府中。多君同蔡琰，流泪请曹公。知登吴章岭，昔与死无分。﨑岖行石道，外折入青云。相见若悲叹，哀声那可闻。",
                    "zhushu": "齐贤曰：蔡琰再嫁董祀，时为曹操屯田都尉，犯法当死。文姫诣操请之。时公卿名士满堂，操曰：蔡伯喈女在外，今为诸公见之。及进，蓬首徒行，叩头请罪，音辞清辨，旨甚酸哀。公曰：文状已去，柰何？姫曰：公廐马万匹，虎士成林，何惜疾足一骑，而不济垂死之命乎？公感其言，追原祀罪。",
                    "type": 2
                },
                {
                    "paragraph": "南流夜郎寄内",
                    "type": 2
                },
                {
                    "paragraph": "夜郎天外怨离居，明月楼中音信疏。北鴈春归看欲尽，南来不得豫章书。",
                    "type": 2
                },
                {
                    "paragraph": "越女词五首",
                    "type": 2
                },
                {
                    "paragraph": "长干吴儿女，眉目艶星月。屐上足如霜，不着鸦头袜。",
                    "zhushu": "齐贤曰：长干见前。士赟曰：庄子云：眉目颜色之好。"
                },
                {
                    "paragraph": "其二"
                },
                {
                    "paragraph": "吴儿多白晳，好为荡舟剧。卖药掷春心，折花调行客。",
                    "zhushu": "齐贤曰：毛诗注：晳，白色也。"
                },
                {
                    "paragraph": "其三"
                },
                {
                    "paragraph": "耶溪采莲女，见客棹歌回。笑入荷花去，佯羞不出来。",
                    "zhushu": "齐贤曰：越州若耶溪，徐浩改为五云溪。"
                },
                {
                    "paragraph": "其四"
                },
                {
                    "paragraph": "东阳素足女，会稽素舸郎。相看月未堕，白地断肝肠。",
                    "zhushu": "齐贤曰：唐姿州东山郡，越州会稽郡。"
                },
                {
                    "paragraph": "其五"
                },
                {
                    "paragraph": "镜湖水如月，耶溪女如雪。新粧荡新波，光景两奇绝。",
                    "zhushu": "齐贤曰：明皇赐贺知章镜湖剡淡一曲。",
                    "type": 2
                },
                {
                    "paragraph": "浣纱石上女",
                    "type": 2
                },
                {
                    "paragraph": "玉面耶溪女，青娥红粉妆。一双金齿屐，两足白如霜。",
                    "type": 2
                },
                {
                    "paragraph": "示金陵子",
                    "zhushu": "一作金陵子词。",
                    "type": 2
                },
                {
                    "paragraph": "金陵城东谁家子，窃听琴声碧窗里。落花一片天上来，随人直度西江水。楚歌吴语娇不成，似能未能最有情。谢公正要东山妓，携手林泉处处行。",
                    "zhushu": "齐贤曰：汉书注：师古曰：楚歌者，为楚人歌，犹言吴歌、越吟。",
                    "type": 2
                },
                {
                    "paragraph": "出妓金陵子呈卢六四首",
                    "type": 2
                },
                {
                    "paragraph": "安石东山三十春，傲然携妓出风尘。楼中见我金陵子，何似阳台云雨人。",
                    "zhushu": "士赟曰：事并见前。"
                },
                {
                    "paragraph": "其二"
                },
                {
                    "paragraph": "南国新丰酒，东山小妓歌。对君君不乐，花有柰愁何。",
                    "zhushu": "士赟曰：事并见前。"
                },
                {
                    "paragraph": "其三"
                },
                {
                    "paragraph": "东道烟霞主，西江诗酒筵。相逢不觉醉，日堕历阳川。"
                },
                {
                    "paragraph": "其四"
                },
                {
                    "paragraph": "小妓金陵歌楚声，家僮丹砂学凤鸣。我亦为君饮清酒，君心不肯向人倾。",
                    "type": 2
                },
                {
                    "paragraph": "巴女词",
                    "type": 2
                },
                {
                    "paragraph": "巴水急如箭，巴船去若飞。十月三千里，郎行几岁归。",
                    "type": 2
                },
                {
                    "paragraph": "哀伤",
                    "zhushu": "六首。",
                    "type": 2
                },
                {
                    "paragraph": "哭晁卿行",
                    "type": 2
                },
                {
                    "paragraph": "日本晁卿辞帝都，征帆一片绕蓬壶。明月不归沉碧海，白云愁色满苍梧。",
                    "zhushu": "士赟曰：日本国蓬壶、碧海、苍梧、白云等事，并见前。",
                    "type": 2
                },
                {
                    "paragraph": "自溧水道哭王炎三首",
                    "zhushu": "宣州。",
                    "type": 2
                },
                {
                    "paragraph": "白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。",
                    "zhushu": "齐贤曰：云阳、溧水、吴関、未央宫、茅山、玉棺，事并见前。晋书：嵇康身长七尺八寸，美词气，有风仪，不自藻饰，人以为龙章凤姿，天质自然。汉书：龚胜死时，年七十九，有老父来吊，哭甚哀哀，既而曰：嗟乎！薰以香自烧，膏以明自销，龚生竟夭天年，非吾徒也。遂趋而出，莫知其谁。"
                },
                {
                    "paragraph": "其二"
                },
                {
                    "paragraph": "王公希代寳，弃世一何早。吊死不及哀，𣩵宫已秋草。悲来欲脱剑，挂向何枝好。哭向茅山虽未摧，一生泪尽丹阳道。",
                    "zhushu": "齐贤曰：左传：赠死不及尸，吊生不及哀。士赟曰：季札挂剑徐君墓。丹阳、茅山事并见前。"
                },
                {
                    "paragraph": "其三"
                },
                {
                    "paragraph": "王家碧瑶树，一树忽先摧。海内故人泣，天涯吊鹤来。未成霖雨用，先夭济川材。一罢广陵散，鸣琴更不开。",
                    "zhushu": "齐贤曰：世说：王戎云：太尉神姿高彻，如瑶林琼树，自然是风尘表物。太尉，王衍也。陶𠈉母死，有二客来吊，不哭而退，化为双鹤，冲天而去。说命曰：若岁大旱，用汝作霖雨；若济巨川，用汝作舟楫。嵇康临刑曰：广陵散于兹绝矣。",
                    "type": 2
                },
                {
                    "paragraph": "哭宣城善酿纪叟",
                    "type": 2
                },
                {
                    "paragraph": "纪叟黄泉里，还应酿老春。夜台无晓日，沽酒与何人。",
                    "zhushu": "一作题戴老酒店云：戴老黄泉下，还应醉大春。夜台无李白，沽酒与何人？",
                    "type": 2
                },
                {
                    "paragraph": "宣城哭蒋征君华",
                    "type": 2
                },
                {
                    "paragraph": "敬亭埋玉树，知是蒋征君。安得相如草，空余封禅文。池台空有月，词赋旧凌云。独挂延陵剑，千秋在古坟。",
                    "zhushu": "齐贤曰：敬亭山隷宣城。汉书：相如病甚，天下使使往取书。相如已死，家无遗书，问其妻，曰：长卿未常有书，时时书者，书人又取去。长卿未死时，为二卷书，曰：有使来求书，奏之。其遗札言封禅事，使者奏焉，天子异之。相如奏大人赋，天子大说，飘飘然有凌云气游天地之间意。"
                }
            ]
        },
        {
            "name": "李太白文卷之二十六",
            "paragraphs": [
                {
                    "paragraph": "李太白文卷之二十六",
                    "type": 1
                },
                {
                    "paragraph": "表",
                    "zhushu": "三首。      "
                },
                {
                    "paragraph": "书",
                    "zhushu": "六首总九首。",
                    "type": 2
                },
                {
                    "paragraph": "为吴王谢责赴行在迟滞表",
                    "type": 2
                },
                {
                    "paragraph": "臣某言：伏蒙圣恩，追赴行在。臣诚惶诚恐，顿首顿首。臣闻胡马矫首，嘶北风以跼顾；越禽归飞，恋南枝而刷羽。所以流波思其旧浦，落叶坠于本根。在物尚然，矧于臣子。臣位叨盘石，辜负明时；才阙总戎，谬当强寇。驽拙有素，天实知之。伏惟陛下重纽乾纲，再清国步，慜臣不逮，赐臣生全，归见白日，死无遗恨。然臣年过耳顺，风瘵日加，锋镝残骸，劣有余喘。虽决力上道，而心与愿违。贵贪尺寸之程，转增犬马之恋，非有他故，以疾淹留。今大举天兵，扫除戎羯，所在邮驿，征发交驰。臣逐便水行，难于陆进，瞻望丹阙，心魂若飞。惭坠履之还收，喜遗簮之再御。不胜涕恋屏营之至。谨奉表以闻。",
                    "type": 2
                },
                {
                    "paragraph": "为宋中丞请都金陵表",
                    "type": 2
                },
                {
                    "paragraph": "臣某言：臣诚惶诚恐，顿首顿首。臣闻社稷无常奉，明者守之；君臣无定位，暗者失之。所以父作子述，重光叠辉，天未绝晋，人惟戴唐。以功德有厚薄，运数有修短，功高而福祚长永，德薄而政教陵迟，三后之姓，于今为庶，非一朝也。伏惟陛下钦六圣之光训，拥千载之鸿休，有国之本，群生属望。粤自明两，光岐之阳，昔有周太王之兴，发迹于此，天启有类，岂人事欤？皇朝百五十年，金草不作，逆胡窃号，剥乱中原。虽平嵩丘，填伊洛，不足以掩宫城之骸骨；决洪河，洒秦雍，不足以荡犬羊之膻臊。毒浸区宇，愤盈穹旻。此乃猛士奋剑之秋，谋臣运筹之日。夫不拯横流，何以彰圣德；不斩巨猾，无以兴神功。十乱佐周而克昌，四凶及虞而乃去。去元凶者，非陛下而谁？且道有兴废，代有中季，汉当三七，莽亦为灾。赤伏再起，丕业终光。非陛下至神至圣，安能勃然中兴乎？以臣料人事得失，敢献疑于陛下，臣犹望愚夫千虑，或冀一得。何者？贼臣杨国忠蔽塞天聪，屠割黎庶，女弟席宠，倾国弄权，九土泉货，尽归其室。怨气上激，水旱荐臻，重罹暴乱，百姓力屈。即欲平殄蝥贼，恐难应期。且图万全之计，以成一举之策。今自河以北，为胡所凌；自河之南，孤城四垒，大盗蚕食，割为洪沟，宇宙𡸣屼，昭然可睹。臣伏见金陵旧都，地称天险，龙盘虎踞，开扃自然。六代皇居，五福斯在，雄图霸迹，隐轸由存。咽喉控带，萦错如绣。天下衣冠士庶，避地东吴，永嘉南迁，未盛于此。臣又闻汤及盘庚，五迁其邑，典谟训诰，不以为非。卫文徙居楚丘，风人流咏。伏惟陛下因万人之荡析，乘六合之诪张，去扶风万有一危之近邦，就金陵太山必安之成策。苟利于物，断在宸𠂻？况齿革羽毛之所生，楩楠豫章之所岀，元龟大贝，充牣其中，银坑铁冶，连绵相属，刬铜陵为金穴，煮海水为盐山，以征则兵强，以守则国富。横制八极，克复两京，俗畜来苏之欢，人多徯后之望。陛下西以峨嵋为壁垒，东以沧海为沟池，守海陵之仓，猎长洲之苑，虽上林五柞，复何加焉？上皇居天帝运昌之都，储精真一之境，有虞则北闭剑阁，南扃瞿塘，𧈪尤共工，五兵莫向，二圣高枕，人何忧哉？飞章问安，往复巴峡，朝发白帝，暮宿江陵，首尾相应，率然之举，不胜屏营瞻云望日之至。谨先奉表陈情以闻。",
                    "type": 2
                },
                {
                    "paragraph": "为宋中丞自荐表",
                    "type": 2
                },
                {
                    "paragraph": "臣某闻：天地闭而贤人隐，云雷屯而君子用。臣伏见前翰林供奉李白，年五十有七，天寳初，五府交辟，不求闻达，亦由子真谷口，名动京师。上皇闻而悦之，召入禁掖。既润色于鸿业，或间进于王言，雍容揄扬，特见襃赏。为贱臣诈诡，遂放归山，闲居制作，言盈数万。属逆胡暴乱，避地庐山，遇永王东巡胁行，中道奔走，却至彭泽，具已陈首。前后经宣慰大使崔涣及臣推覆清雪，寻经奏闻。臣闻古之诸侯，进贤受上赏，蔽贤受显戮。若三道称美，必九锡光荣，垂之典谟，永以为训。臣所管李白，实审无辜，怀经济之才，抗巢、由之节，文可以变风俗，学可以䆒天人，一命不霑，四海称屈。伏惟陛下大明广运，至道无偏，收其希世之英，以为清朝之寳。昔四皓遭高皇而不起，翼惠帝而方来，君臣离合，亦各有数，岂使此人名扬宇宙，而枯槁当年？传曰：举逸人而天下归心。伏惟陛下回太阳之高晖，流覆盆之下照，特请拜一京官，献可替否，以光朝列，则四海豪俊，引领知归。不胜㥪㥪之至。敢陈荐以闻。",
                    "type": 2
                },
                {
                    "paragraph": "代寿山答孟少府移文书",
                    "type": 2
                },
                {
                    "paragraph": "淮南小寿山，谨使东峰金衣双鹤，衔飞云锦书于维杨孟公足下曰：仆包大块之气。生洪荒之间。连翼轸之分野。控荆衡之远势。盘薄万古。邈然星河。凭天霓以结峰。倚斗极而横嶂。颇能攅吸霞雨。隐居灵仙。产隋矦之明珠。蓄卞氏之光寳。罄宇宙之美。殚造化之奇。方与昆仑抗行。阆风接境。何人间巫庐台霍之足陈耶。昨于山人李白处见吾子移文。责仆以多奇。鄙",
                    "zhushu": "一作叱。"
                },
                {
                    "paragraph": "仆以特秀。而盛谈三山五岳之美。谓仆小山无名无德而称焉。观乎斯言。何太谬之甚也。吾子岂不闻乎。无名为天地之始。有名为万物之母。假令登封禋祀。曷足以大道讥耶。然皆损人费物，庖杀致祭。暴殄草木，镌刻金石。使载图典。亦未足为贵乎。且达人庄生，常有余论。以为尺鷃不羡于鹏鸟。秋毫可并于太山。由斯而谈，何小大之殊也。又怪于诸山藏国寳，隐国贤，使吾君牓道烧山，披访不获，非通谈也。夫皇王登极，瑞物昭至，蒲萄翡翠以纳贡，河图洛书以应符，设天网而掩贤，穷月竁以率职。天不秘寳，地不藏珍，风威百蛮，春养万物。王道无外，何英贤珍玉，而能伏匿于岩穴耶？所谓牓道烧山，此则王者之德未广矣。昔太公大贤，传说明德，栖渭川之水，藏虞虢之岩，卒能形诸兆朕，感乎梦想。此则天道暗合，岂劳乎搜访哉？果投竿诣麾，舍筑作相，佐周文，赞武丁。总而论之，山亦何罪？乃知岩穴为养贤之域，林泉非秘寳之区，则仆之诸山，亦何负于国家矣。近者逸人李白自峨眉而来，尔其天为容，道为貌，不屈己，不干人，巢由以来，一人而己。乃蚪蟠龟息，遁乎此山。仆尝弄之以绿绮，卧之以碧云，漱之以琼液，饵之以金砂，既而童颜益春，真气愈茂，将欲倚剑天外，挂弓扶桑，浮四海，横八荒，出宇宙之寥廓，登云天之渺茫。俄而李公仰天长吁，谓其友人曰：吾未可去也。吾与尔达则兼济天下，穷则独善一身。安能餐君紫霞，荫君青松，乘君鸾鹤，驾君虬龙，一朝飞腾为方丈蓬莱之人耳。此则未可也。乃相与卷其丹书，匣其瑶瑟。申管晏之谈，谋帝王之术，奋其智能，愿为辅弼。使寰区大定，海县清一。事君之道成，荣亲之义毕。然后与陶朱留矦，浮五湖，戏沧州，不足为难矣。即仆林下之所隐容，岂不大哉。必能资其聪明，辅以正气。借之以物色，发之以文章。虽烟花中贫，没齿无恨。其有山精木魅，雄虺猛兽，以驱之四荒，磔裂原野。使影迹绝灭，不干户庭。亦遣清风扫门，明月侍坐。此乃养贤之心，实亦勤矣。孟子孟子，无见深责耶；明年青春，求我于此岩也。",
                    "type": 2
                },
                {
                    "paragraph": "上安州李长史书",
                    "type": 2
                },
                {
                    "paragraph": "白：嵚﨑历落，可笑人也。虽然颇尝览千载，观百家。至于圣贤相似厥众，则有若似于仲尼，纪信似于高祖，牢之似于无忌，宋玉似于屈原，而遥观君矦。窃疑魏洽，便欲趋就。临然举鞭，迟疑之间，未及回避。且理有疑误而成过，",
                    "zhushu": "一本无此一字。"
                },
                {
                    "paragraph": "事有形似而类真。惟大雅含弘，方能恕之也。白少颇周慎，忝闻义方，入暗室而无欺，属昏行而不变。今小人履疑误形似之迹，君侯流恺悌矜恤之恩，戢秋霜之威，布冬日之爱，睟容有穆，怒颜不彰。虽将军息恨于长孙之前，此无惭德；司空受揖于元淑之际，彼未为贤。一言见𡨚，九死非谢。白孤剑谁托，悲歌自怜。迫于恓惶，席不暇暖。寄绝国而何仰，若浮云而无依。南徙莫从，北游失路。远客汝海，近还邙城。昨遇故人，饮以狂药。一酌一笑，陶然乐酣。困河朔之清觞，饫中山之醇酎。属早日初眩，晨霾未收。乏离朱之明，昧王戎之视。青白其眼，瞢而前行，亦何异抗庄公之轮，怒螗螂之臂。御者趋召，明其是非，入门鞠躬，精魄飞散。昔徐邈缘醉而赏，魏王却以为贤；无盐因丑而获，齐君待之逾厚。白妄人也，安能比之？上挂国风相鼠之讥，下怀周易履虎之惧。慜以固陋，礼而遣之，幸容寗越之辜，深荷王公之德。铭刻心骨，退思狂僣，五情氷炭，罔知所措。昼愧于影，夜惭于魄，启处不惶，战跼无地。伏惟君矦，明夺秋月，和均韶风，扫尘辞场，振发文雅。陆机作太康之杰士，未可比肩；曹植为建安之雄才，惟堪捧驾。天下豪俊，翕然趋风。白之不敏，窃慕余论。何图、叔夜潦倒，不切于事情；正平猖狂，自贻于耻辱。一忤容色，终身厚颜，敢昧负荆，请罪门下。傥免以训责，恤其愚蒙，如能伏剑结缨，谢君矦之德，敢以近所为春游救苦寺诗一首十韵、石岩寺诗一首八韵、上杨都尉诗一首三十韵，辞旨狂野，贵露下情。轻于视听，幸乞详览。",
                    "type": 2
                },
                {
                    "paragraph": "与贾少公书",
                    "type": 2
                },
                {
                    "paragraph": "宿昔惟清胜，白绵疾疲薾，去期恬退，才微识浅，无足济时。虽中原横溃，将何以救之。生命崇重，大总元戎。辟书三至，人轻礼重。严期迫切，难以固辞。扶力一行，前观进退。且殷深源庐岳十载，时人观其起与不起，以卜江左兴亡。谢安高卧东山，苍生属望。白不树矫抗之迹，耻振玄邈之风，混游渔商，隐不绝俗，岂徒贩卖云壑，要射虚名。方之二子，实有惭德，徒尘忝幕府，终无能为。唯当报国荐贤，持以自免。斯言若谬，天实殛之。以足下深知，具申中款。惠子知我，夫何间然。勾当小事，但增悚惕。",
                    "zhushu": "一作佩。",
                    "type": 2
                },
                {
                    "paragraph": "为赵宣城与杨右相书",
                    "type": 2
                },
                {
                    "paragraph": "某启：辞违积年，伏恋轩屏。首冬初寒，伏惟相公尊体起居万福。某蒙恩才朽齿迈，徒延圣日。少忝末吏，本乏远图，中年废缺，分归园壑。昔相公秉国宪之日，一拔九霄，拂刷前耻，升腾晚官，恩贷稠叠，实戴丘山。落羽再振，枯鳞旋跃。运以大风之举，假以磨天之翔，衣绣霜台，含香华省，宰剧惭强项之名，酌贪砺清心之节。三典列郡，寂无成功。但宣布王泽，式酬天奖。伏惟相公开张徽猷，寅亮天地，入夔龙之室，持造化之权，安石高枕，苍生是仰。某鸣跃无已，剪拂因人，银章朱𥿈，坐荣宦达。身荷宸眷，目识龙颜。既齐飞于鸳鹭，复寄迹于门馆，皆相公大造之力也。而钟鸣漏尽，夜行不息，止足之分，实媿古人。犬马恋主，迫于西汜。所冀枯松晚岁，无改节于风霜；老骥余年，期尽力于蹄足。上答明主，下报相公，㥪㥪之诚，屏息于此。伏惟相公收遗簮于少昊，念亡弓于楚泽。衰当益壮，结草知归，瞻望恩光，无忘景刻。",
                    "type": 2
                },
                {
                    "paragraph": "与韩荆州书",
                    "type": 2
                },
                {
                    "paragraph": "白：闻天下谈士相聚而言曰：生不用万户矦，但愿一识韩荆州。何令人之景慕，一至于此耶？岂不以有周公之风，躬吐握之事，使海内豪俊奔走而归之，一登龙门，则声誉十倍。所以龙盘凤逸之士，皆欲收名定价于君矦。愿君矦不以富贵而骄之，寒贱而忽之，则三千宾中有毛遂。使白得颕脱而岀，即其人焉。白陇西布衣。流落楚汉。十五好剑术，徧干诸矦。三十成文章，历抵卿相。虽长不满七尺，而心雄万夫。王公大臣，许与气义。此畴曩心迹，安敢不尽于君矦哉。君矦制作侔神明。德行动天地。笔参于造化。学究于天人。幸愿开张心颜，不以长揖见拒。必若接之以高宴，纵之以清谈，请日试万言，倚马可待。今天下以君矦为文章之司命，人物之权衡，一经品题，便作佳士。而君矦何惜阶前盈尺之地，不使白扬眉吐气，激昻青云耶？昔王子师为豫章，未下车，即辟荀慈明，既下车，又辟孔文举。山涛作冀州，甄拔三十余人，或为侍中、尚书，先代所美。而君矦亦荐一严恊律，入为秘书郎。中间崔宗之、房习、祖𥠖昕、许莹之徒，或以才名见知，或以清、白见赏。白每观其衔恩抚躬，忠义奋发。白以此感激，知君矦推赤心于诸贤腹中，所以不归他人，而愿委身国士。傥急难有用，敢効微躯。且人非尧舜，谁能尽善？白谟猷筹划，安能尽矜？至于制作，积成卷轴，则欲尘秽视听，恐雕虫小技，不合大人。若赐观蒭荛，请给以𥿄墨，兼人书之，然后退归闲轩，缮写呈上。庶青萍结绿，长价于薛、卞之门，幸惟下流，大开奖饰。惟君矦图之。",
                    "type": 2
                },
                {
                    "paragraph": "上安州裴长史书",
                    "type": 2
                },
                {
                    "paragraph": "白：闻天不言而四时行，地不语而百物生。白人焉，非天地，安得不言而知乎？敢刻心㭊肝，论举身之事，便当谈笑以明其心，而粗陈其大纲，一快愤懑，惟君矦察焉。白本家金陵，世为右姓，遭沮渠蒙逊难，奔流咸秦，因官寓家。少长江汉，五岁诵六甲，十岁观百家，轩辕以来，颇得闻矣。常横经籍书，制作不倦，迄于今三十春矣。以为士生则桑弧蓬矢，射乎四方，故知大丈夫必有四方之志。乃杖剑去国，辞亲远游，南穷苍梧，东涉溟海，见乡人相如，大夸云梦之事。云楚有七泽，遂来观焉。而许相公家见招，妻以孙女，便憩迹于此，至移三霜焉。曩昔东游维扬，不逾一年，散金三十余万，有落魄公子，悉皆济之，此则是白之轻财好施也。又昔与蜀中友人吴指南同游于楚，指南死于洞庭之上，白禫服恸哭，若丧天伦。炎月伏尸，泣尽继之以血，行路闻者，悉皆伤心。猛虎前临，坚守不动，遂权𣩵于湖侧，便之金陵。数年来观，筋骨尚在，白雪泣持刃，躬申洗削，褁骨徒步，负之而趋，寝兴擕持，无辍身手。遂丐贷营葬于鄂城之东。故乡路遥，魂魄无主，礼以迁窆，　式昭朋情。此则是白存交重义也。又昔与逸人东严子隐于岷山之阳。白巢居数年。不迹城市。养奇禽千计。呼皆就掌取食。了无惊猜。广汉太守闻而异之。诣庐亲睹。因举二人以有道。并不起。此则白养高忘机，不屈之迹也。又前礼部尚书苏公出为益州长史，白于路中投刺，待以布衣之礼。因谓群寮曰：此子天才英丽，下笔不休。虽风力未成，且见专车之骨。若广之以学，可以相如比肩也。四海明识，具知此谈。前此郡督马公，朝野豪彦，一见尽礼，许为奇才。因谓长史李京之曰：诸人之文，犹山无烟霞。春无草树。李白之文。清雄奔放。名章俊语。络绎间起。光明洞彻。句句动人。此则故交元丹。亲接斯议。若苏、马二公。愚人也。复何足陈？傥贤贤也。白有可尚。夫唐虞之际。于斯为盛。有妇人焉。九人而已。是知才难。不可多得。白野人也。颇工于文。惟君矦顾之，无按剑也。伏惟君矦贵而且贤。鹰扬虎视。齿若编贝。肤如凝脂。昭昭乎若玉山上行。朗然映人也。而高义重诺。名飞天京。四方诸矦。闻风暗许。倚剑慷慨。气干虹霓。月费千金。日宴群客。出跃骏马。入罗红颜。所在之处。宾朋成市。故时人歌曰：“宾朋何喧喧？日夜裴公门。愿得裴公之一言。不须驱马埒华轩。”白不知君矦何以得此声于天壤之间。岂不由重诺好贤，谦以得也。而晚节改操。栖情翰林。天才超然。度越作者。屈佐郧国。时惟清哉。棱威雄雄。下慴群物。白窃慕高义。已经十年。云山间之，造谒无路。今也运会，得趋末尘，承颜接辞，八九度矣。常欲一雪心迹，﨑岖未便。何图谤言忽生，众口攅毁，将恐投杼下客，震于严威。然自明无辜，何忧悔吝。孔子曰：畏天命，畏大人，畏圣人之言。过此三者，鬼神不害。若使事得其实，罪当其身，则将浴兰沐芳，自屏于烹鲜之地，惟君矦死生。不然，投山窜海，转死沟壑，岂能明目张胆，托书自陈耶？昔王东海问犯夜者曰：何所从来？答曰：从师受学，不觉日晩。王曰：吾岂可鞭挞寗越，以立威名？想君矦通人，必不尔也。愿君矦惠以大遇，洞开心颜，终乎前恩，再辱英眄。白必能使精诚动天，长虹贯日，直度易水，不以为寒。若赫然作威，加以大怒，不许门下遂之长途。白即膝行于前，再拜而去。西入秦海，一观国风，永辞君矦，黄鹄举矣。何王公大人之门不可以弹长剑乎？"
                }
            ]
        },
        {
            "name": "李太白文卷之二十七",
            "paragraphs": [
                {
                    "paragraph": "李太白文卷之二十七",
                    "type": 1
                },
                {
                    "paragraph": "序上",
                    "zhushu": "一十首。",
                    "type": 2
                },
                {
                    "paragraph": "暮春江夏送张祖监丞之东都序",
                    "type": 2
                },
                {
                    "paragraph": "吁咄哉！仆书室坐愁，亦已久矣。毎思欲遐登蓬莱，极目四海，手弄白日，顶摩青穹，挥斥幽愤，不可得也。而金骨未变，玉颜已缁，何常不扪松伤心，抚鹤叹息？误学书剑，薄游人间。紫微九重，碧山万里，有才无命，甘于后时。刘表不用于祢衡，暂来江夏。贺循喜逢于张翰，且乐船中。达人张矦，大雅君子，统泛舟之役，在清川之湄。谈玄赋诗，连兴数月。醉尽花柳，赏穷江山。王命有程，告以行迈。烟景晚色，𢡖为愁容。系飞帆于半天，泛渌水于遥海。欲去不忍，更开芳樽。乐虽寰中，趣逸天半。平生酣畅，未若此筵。至于清谈浩歌，雄笔丽藻，笑饮醁酒，醉挥素琴，余实不愧于古人也。扬袂远别，何时归来？想洛阳之秋风，将鲙鱼以相待。诗可赠远，无乃阙乎？",
                    "type": 2
                },
                {
                    "paragraph": "奉饯十七翁二十四翁寻桃花源序",
                    "type": 2
                },
                {
                    "paragraph": "昔祖龙灭古道，严威刑，煎熬生人，若坠大火。三坟五典，散为寒灰。筑长城，建阿房。并诸矦，杀豪俊。自谓功高羲皇，国可万世。思欲凌云气，求仙人。登封太山，风雨暴作。虽五松受职，草木有知，而万象乖度，礼刑将㢮。则绮皓不得不遁于南山，鲁连不得不蹈于东海。则桃源之避世者，可谓超升先觉。夫指鹿之俦，连颈而同死，非吾党之谓乎？二翁耽老氏之言，继少卿之作，文以述大雅，道以通至精，卷舒天地之心，脱落神仙之境。武陵遗迹，可得而窥焉。问津利往，水引渔者，苑藏仙谿，春风不知。从来落英，何许流岀？石洞来入，晨光尽开。有良田名池，竹果森列，三十六洞，别为一天耶。今扁舟而行，笑谢人世，阡陌未改，古人依然。白云何时而归来，青山一去而谁往？诸公赋桃源以美之。",
                    "type": 2
                },
                {
                    "paragraph": "夏日陪司马武公与群贤宴姑熟亭序",
                    "type": 2
                },
                {
                    "paragraph": "通驿公馆南有水亭焉，四甍翚飞，巉绝浦屿，盖有前摄令河东薛公栋而宇之。今宰陇西李公明化开物成务，又横其梁而阁之。昼鸣闲琴，夕酌清月，盖为接輶轩、祖远客之佳境也。制置既久，莫知何名。司马武公长材博古，独映方外，因据胡床，㟁帻啸咏，而谓前长史李公及诸公曰：此亭跨姑熟之水，可称为姑熟亭焉。嘉名胜槩，自我作也。且夫曹官绂冕者，大贤处之，若游青山，卧白云，逍遥偃傲，何适不可？小才居之，窘而自拘，悄若桎梏，则清风朗月，河英岳秀，皆为弃物，安得称焉？所以司马南隣当文章之旗鼓，翰林客卿挥辞锋以战胜，名教乐地，无非得俊之场也。千载一时，言诗纪志。",
                    "type": 2
                },
                {
                    "paragraph": "江夏送林公上人游衡岳序",
                    "type": 2
                },
                {
                    "paragraph": "江南之仙山，黄鹤之爽气，偶得英粹，后生俊人。林公世为豪家，此土之秀，落发归道，专精律仪，白月在天，朗然独岀。既洒落于彩翰，亦讽诵于人口。闲云无心，与化偕往，欲将振五楼之金策，浮三湘之碧波。乘杯溯流。考室名岳。瞰憩冥壑。凌临诸天。登祝融之峰峦。望长沙之烟火。遥谢旧国。誓遗归踪。百千开士。稀有此者。余所以叹其峻节。扬其清波。龙象先辈，𢌞眸拭视。比夫汩泥沙者。相去如牛之一毛。昔智者安禅于台山。远公托志于庐岳。高标胜㮣，斯亦向慕哉。紫霞摇心，青枫夹㟁。目断川上，送君此行。群公临流，赋诗以赠。",
                    "type": 2
                },
                {
                    "paragraph": "金陵与诸贤送权十一序",
                    "type": 2
                },
                {
                    "paragraph": "斯、高柄秦，嬴世不二。三杰伏草，与汉并出。莽夷朱晖，耿、邓乃起。自古英达，未必尽用于当年。去就之理，在大运尔。我君六叶继圣， 熙乎玄风；三清垂拱，穆然紫极。天人其一哉！所以青云豪士，散在商钓， 四坐明哲，皆清朝旅人。吾希风广成，荡𣻌浮世， 素受寳诀， 为三十六帝之外臣。即四明逸老贺知章呼余为谪仙人。盖实录耳。而尝采姹女于江华， 收河车于清溪， 与天水权昭夷，服勤炉火之业久矣。之子也， 冲恬渊静，翰才峻发。白毎一篇一札，皆昭夷之所操。吁！ 舍我而南，若折羽翼。时岁律寒苦，天风枯声。云帆涉汉，冏若绝雷。举目四顾，霜天峥嵘。衔杯叙离，群子赋诗以出饯。酒仙翁李白辞。",
                    "type": 2
                },
                {
                    "paragraph": "春于姑熟送赵四流炎方序",
                    "type": 2
                },
                {
                    "paragraph": "白以邹鲁多鸿儒，燕赵饶壮士，盖风土之然乎？赵少翁才貌瑰雅，志气豪烈，以黄绶作尉，泥蟠当涂，亦鸡栖鹤笼，不足以窘束鸾凰",
                    "zhushu": "一作凤。"
                },
                {
                    "paragraph": "耳。以疾恶抵法，迁于炎方。辞高堂而坠心，指绝国以摇恨。天与水远，云连山长。借光影于顷刻，开壶觞于洲渚。黄鹤晓别，愁闻命子之声；青枫暝色，尽是伤心之树。然自吴瞻秦，日见喜气，上当攫玉弩，摧狼狐，洗清天地，雷雨必作。冀白日回照，丹心可明。巴陵半道，坐见还吴之棹。令雪解而松栢振色，气和而兰蕙开芳。仆西登天门，望子于西江之上，吾贤可流水其道，浮云其身，通方大适，何往不可？何戚戚于路歧哉。",
                    "type": 2
                },
                {
                    "paragraph": "秋于敬亭送从姪耑游庐山序",
                    "type": 2
                },
                {
                    "paragraph": "余小时，大人令诵子虚赋，私心慕之。及长，南游云梦，览七泽之壮观，酒隐安陆，蹉𧿶十年。初，嘉兴季父谪长沙西还，时余拜见，预饮林下。耑乃稚子，嬉游在傍。今来有成，郁负秀气。吾衰久矣，见尔慰心。申悲导旧，破涕为笑。方告我远涉，西登香炉。长山横蹙，九江却转。瀑布天落，半与银河争流。腾虹奔电，潨射万壑。此宇宙之奇诡也。其上有方湖石井，不可得而窥焉。羡君此行，抚鹤长啸。恨丹液未就，白龙来迟。使秦人著鞭，先往桃花之水。孤负夙愿，惭归名山，终期后来。㩗手五岳，情以送远，诗宁阙乎？",
                    "type": 2
                },
                {
                    "paragraph": "送黄钟之鄱阳谒张使君序",
                    "type": 2
                },
                {
                    "paragraph": "东南之美者，有江夏黄公焉。白窃饮风流，始接谈笑。亦有抗节玉立，光辉烱然。气高时英，办折天口。道可济物，志栖无垠。鄱阳张公，朝野荣望，爱客接士，即原、尝、春陵之要焉。毎钦其辞华，悬榻见往。而黄公因访古迹，便从贵游，乃侨装撰行，去国遐陟。诸子衔酒惜别，沽巾赠分，沉醉烟夕，惆怅凉月。天南回以变夏，火西飞而献秋。汀葭飒然，海草微落。夫子行迈，我心若何？母金玉尔音。而有遐心。湖水演沔。朂哉是行。共赋武昌钓台篇。以慰别情耳。",
                    "type": 2
                },
                {
                    "paragraph": "早春于江夏送蔡十还家云梦序",
                    "type": 2
                },
                {
                    "paragraph": "吾观蔡侯，奇人也。尔其才高气远。有四方之志。不然何周流宇宙太多耶？白遐穷冥搜，亦已早矣。海草三绿，不归国门，又更逢春， 再结乡思。一见夫子， 冥心道存。穷朝晚以作宴， 驱烟霞以辅赏。朗笑明月， 时眠落花， 斯游无何， 寻告暌索， 来暂观我， 去还愁人。乃浮汉阳，入云梦。乡枻云叩， 归魂亦飞。且青山绿枫， 累道相接， 遇胜因赏，利君前行， 既非远离， 曷足多叹？秋七月，结游镜湖。无𠎝我期，先子而往，敬慎好去， 终当早来， 无使晩耶！白云不得复弄尔。乡中廖公及诸才子为诗略谢之。",
                    "type": 2
                },
                {
                    "paragraph": "秋日于太原南栅饯阳曲王賛公贾少公石艾尹少公应举赴上都序",
                    "type": 2
                },
                {
                    "paragraph": "天王三京，北都居一。其风俗远， 盖陶唐氏之人欤。襟四塞之要冲，控五原之都邑。雄藩剧镇，非贤莫居。则阳曲丞王公，神仙之胄也。尔其学镜千古，知周万殊。又若少府贾公，以述作之雄也，鼇弄笔海，虎攫辞塲。又若石艾尹少公，廊庙之器，口折黄马，手挥青萍。咸道贯于人伦，名飞于日下。实难沈屈，永怀青霄。剑有隐而气冲七星，珠虽潜而光照万壑。今年春，皇帝有事千亩，湛恩八埏，大搜群才，以缉邦政。而王公以令宰见举，贾公以王霸升闻。海激伫乎三千，天飞期于六月。必有以也，岂徒然哉！有从兄太原主簿舒，才华动时，规谋匠物，乃点翠幕，筵虹梁，琼羞霞开，羽觞电举。然后抗目远览，凭轩高吟，屏俗事于烦襟，结浮欢于落景。俄而皓月生海，来窥醉容；黄云岀关，半起秋色。数君乃辍酌慷慨，摇心促装，望丹阙而非远，挥玉鞭而且去。白也不敏，先鸣翰林，幸叨玳𤦛之筵，敢竭麒麟之笔。请各探韵赋诗宠行。"
                }
            ]
        },
        {
            "name": "李太白文卷之二十八",
            "paragraphs": [
                {
                    "paragraph": "李太白文卷之二十八",
                    "type": 1
                },
                {
                    "paragraph": "序下",
                    "type": 2
                },
                {
                    "paragraph": "送戴十五归衡岳序",
                    "type": 2
                },
                {
                    "paragraph": "白上探玄古，中观人世，下察交道，海内豪俊，相识如浮云。自谓德叅夷颜，才亚孔墨，莫不名由口进，实从事退。而风义可合者，厥惟戴侯。戴侯居长沙，禀湖岳之气；少长咸落，窥覇王之图。精微可以入神，懿重可以崇德，谟猷可以尊主，文藻可以成化。兼以五才，统以四美，何往而不济也？其二三诸昆，皆以才秀擢用，辞翰炳发，升闻天朝。而此君独潜光后世，以期大用。鲲海未跃，鹏霄愍然。不远千里，访余以道。却国之秀，有廖侯焉。人伦精鉴，天下独立，毎延以宴谑，许为通人。独孤有邻及薛诸公，咸亦以为信然矣。属明主未梦，且归衡阳，憩祝融之云峰，弄茱茰之湍水，轩骑紏合，祖于魏公之林亭。笙歌鸣秋，剑舞增气。况江叶坠绿，沙鸿冥飞，登高送远，使人心醉。见周、张二子，为论平生，鸡黍之期，当速赴也。",
                    "type": 2
                },
                {
                    "paragraph": "早夏于将军叔宅与诸昆季送傅八之江南序",
                    "type": 2
                },
                {
                    "paragraph": "易曰：观乎人文，以化成天下。穷此道者，其惟傅侯耶？侯篇章惊新，海内称善，五言之作，妙绝当时。陶公愧田园之能，谢客惭山水之美，佳句借借，人为美谈。前许州司马宋公，蕴氷清之姿，重傅侯玉润之德，妻以其子，凤凰于飞。潘杨之好，斯为睦矣。仆不佞也，忝于芳尘，宴同一筵，心契千古，清酌连晓，玄谈入微，欢携无问，旋告睽拆。将军叔英略盖古，英明洞神，天王贵宗，诞育贤子。八龙增秀以列次，五色相辉而有文。会言高乐，晓饯金门，洗德弦觞，怡颜朱明。草木已盛，且江嶂若画，赏盈前途。自然屏间坐游，镜里行到，霞月千里，足供文章之用哉！征帆空悬，落日相迫，二李挥翰，诗其赠焉。",
                    "type": 2
                },
                {
                    "paragraph": "冬日于龙门送从弟京兆叅军令问之淮南觐省序",
                    "type": 2
                },
                {
                    "paragraph": "紫云仙季，有英风焉。吾家见之，若众星之有月。贵则天王之令弟，寳则海岳之奇精，游者所谓风生玉林，清明萧洒，真不虚也。常醉目吾曰：兄心肝五脏，皆锦绣耶？不然，何开口成文，挥翰雾散？吾因抚掌大笑，扬眉当之。使王澄再闻，亦复绝倒。观夫笔走群象，思通神明，龙章炳然，可得而见。岁十二月，拜省于淮南。思白华之长吟，眺黄云之晚色。目断心尽，情悬高堂。倾兰醑而送行，赫金鞍而照地。错毂蹲野，朝英满筵。非才名动时，何以及此？日落酒罢，前山阴烟。殷勤惠言，吾道东坐。想洛桥春色，先到淮城。见千条之绿杨，折一枝以相赠。则华蕚情在，吾无恨焉。群公赋诗，以光荣饯。",
                    "type": 2
                },
                {
                    "paragraph": "江夏送倩公归汉东序",
                    "type": 2
                },
                {
                    "paragraph": "谢安四十，卧白云于东山。桓公累征，为苍生而一起，常与支公游赏，贵而不移。大人君子，神冥契合，正可乃尔。仆与倩公，面不忝古人，言归汉东，使我心痗。夫汉东之国，圣人所出。神农之后，李良为大贤。尔来寂寂，无一物可纪。有唐中兴，始生紫阳先生。先生六十而隐化。若继迹而起者，惟倩公焉。蓄壮志而未就，期老成于他日。且能倾产重诺，好贤政文。即惠休上人与江鲍往复，各一时也。仆平生述作，罄其草而授之。思亲遂行，流涕惜别。今圣朝已舍季布，当征贾生，开颜洗目，一见白日，冀相视而笑于新松之山耶？作小诗绝句，以写别意。辞曰：汉东国，川藏明月辉。宁知丧乱后，更有一珠归。",
                    "type": 2
                },
                {
                    "paragraph": "饯李副使藏用移军广陵序",
                    "type": 2
                },
                {
                    "paragraph": "夫功未足以盖世，威不可以震生，必挟此者，持之安归。所以彭越醢于前，韩信诛于后。况权位不及于此者，虚生危疑，而潜包祸心，小拒王命。是以谋臣将啖以节龯，　诱而烹之。亦由借鸿涛于奔鲸，鲙生人于哮虎，呼吸江海，横流百川，左萦右拂，十有余郡。国计未及，谁当其锋？我副使李公，勇冠三军，众无一旅，横倚天之剑，挥驻日之戈，吟啸四顾，熊罴雨集。蒙轮扛鼎之士，杖千将而星罗。上可以决天云，下可以绝地维。翕振虎旅，赫张王师，退如山立，进若电逝，转战百胜，僵尸盈川，水膏于沧溟，陆血于原野，一扫瓦解，洗清全吴，可谓万里长城，横断楚塞。不然，五岭之北，尽饵于修蛇，势盘地蹙，不可图也。而功大用小，天高路遐，社稷虽定于刘章，封矦未施于李广。使慷慨之士，长吁青云。且移军广陵，恭揖后命。组练照雪，楼船乘风，箫鼓沸而三山动，旌旗扬而九天转。良牧出祖，烈将登筵。歌酣易水之风，气振武安之瓦。海日夜色，云帆中流。席阑赋诗，以壮三军之事。白也笔已老矣，序何能为。",
                    "type": 2
                },
                {
                    "paragraph": "泽畔吟诗序",
                    "type": 2
                },
                {
                    "paragraph": "泽畔吟者，逐臣崔公之所作也。公代业文宗，早茂才秀。起家校书蓬山，再尉关辅。中佐于宪车，因贬湘阴。从宦二十有八载，而官未登于郎署，何遇时而不偶耶？所谓大名难居，硕果不食，流离乎沅、湘，摧颓于草莽。同时得罪者数十人，或才长命夭，覆巢荡室。崔公忠愤义烈，形于清辞，恸哭泽畔，哀形翰墨，犹风雅之什，闻之者无罪，睹之者作镜。书所感遇物二十章，名之曰泽畔吟。惧姧臣之猜，常韬之于竹简，酷吏将至。则藏之于名山。前后数四，蠹伤卷轴。观其逸气顿挫，英风激扬，横波遗流，腾薄万古。至于微而彰，婉而丽，悲不自我，兴成他人，岂不云怨者之流乎？余览之怆然，掩卷挥涕，为之序云。",
                    "type": 2
                },
                {
                    "paragraph": "夏日诸从弟登汝州龙兴阁序",
                    "type": 2
                },
                {
                    "paragraph": "夫槿荣芳园，蝉啸珍木，盖纪乎南火之月也，可以处台榭，居高明。吾之友于，顺此意也。遂卜精胜，得乎龙兴。留寳马于门外，步金梯于阁上。渐出轩户，遐瞻云天，晴山翠远而四合，暮江碧流而一色。屈指郷路，还疑梦中；开襟危栏，宛若空外。呜呼！屈、宋长逝，无堪与言，起予者谁？得我二季。当挥尔凤藻，搜乎需觞，与白云老兄，俱莫负古人也。",
                    "type": 2
                },
                {
                    "paragraph": "秋夜于安府送孟賛府兄还都序",
                    "type": 2
                },
                {
                    "paragraph": "夫士有饰危冠，佩长剑，扬眉吐诺，激昻青云者，咸夸炫意气，托交王矦。若告之急难，乃十夫八九。我义兄孟子，则不然耶？道合而襟期暗亲，志乖而肝胆楚越。鸿骞凤立，不循常流。孔明披书，毎观于大略；少君读易，时作于小文。四方贤豪，眩然景慕。虽长不过七尺，而心雄万夫。至于酒情中酣，天机俊发，则谈笑满席，风云动天，非嵩丘腾精，何以及此？白以弱植，早饮香名，况亲承光辉，恩甚华蕚。他郷此别，谁无恨耶？时林风吹霜，散下秋草；海鴈嘶月，孤飞朔云。惊魂动骨，戞瑟落涕。抗手缅迈，伤如之何？且各赋诗，以宠行路。",
                    "type": 2
                },
                {
                    "paragraph": "春夜宴从弟桃花园序",
                    "type": 2
                },
                {
                    "paragraph": "夫天地者，万物之逆旅也",
                    "zhushu": "；一本作万物者，天地之逆旅也。"
                },
                {
                    "paragraph": "光阴者，百代之过客也。而浮生若梦，为欢几何。古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。",
                    "type": 2
                },
                {
                    "paragraph": "冬夜于随州紫阳先生餐霞楼送烟子元演隐仙城山序",
                    "type": 2
                },
                {
                    "paragraph": "吾与霞子元丹、烟子元演，气激道合，结神仙交，殊身同心，誓老云海，不可夺也。历行天下，周求名山，入神农之故郷，得胡公之精术。胡公身揭日月，心飞蓬莱，起餐霞之孤楼，炼吸景之精气。延我数子，高谈混元，金书玉诀，尽在此矣。白乃语及形胜，紫阳因大夸仙城。元侯闻之，乘兴将往。别酒寒酌，醉青田而少留；梦魂晓飞，度渌水以先去。吾不疑滞于物，与时推移。出则以平交王侯，遁则以俯视巢许。朱绂狎我，绿萝未归。恨不得同栖烟林，对坐松月。有所𣢾然，铭契潭石。乘春当来，且抱琴卧花，高枕相待。诗以宠别，赋而赠之。"
                }
            ]
        },
        {
            "name": "李太白文卷之二十九",
            "paragraphs": [
                {
                    "paragraph": "李太白文卷之二十九",
                    "type": 1
                },
                {
                    "paragraph": "记",
                    "zhushu": "一首，"
                },
                {
                    "paragraph": "颂",
                    "zhushu": "二首，"
                },
                {
                    "paragraph": "赞",
                    "zhushu": "一十七首，总二十首。",
                    "type": 2
                },
                {
                    "paragraph": "任城县厅壁记",
                    "type": 2
                },
                {
                    "paragraph": "风姓之后，国为任城，盖古之秦县也。在禹贡则南徐之分，当周成廼东鲁之邦。自伯禽到于顺公，三十二代，遭楚荡灭，因属楚焉。炎汉之后，更为郡县。隋开皇三年，废高平郡，移任城于旧居。邑乃屡迁，井则不改。鲁境七百里，郡有十一县，任城其冲要。东盘琅邪，西控巨野，北走厥国，南驰互郷。青帝太昊之遗墟，白衣尚书之旧里。土俗古远，风流清高，贤良间生，掩映天卜。地博厚，川疏明。汉则名王分茅，魏则天人列土。所以代变豪侈，家传文章，君子以才雄目高，小人则鄙朴难治。况其城池爽垲，邑屋丰润，香阁倚日，凌丹霄而欲飞；石桥横波，惊彩虹而不去，其雄丽坱圠有如此焉。故万商往来，四海绵历，实泉货之橐籥，为英髦之咽喉。故资大贤，以主东道，制我美锦，不易其人。今郷二十六，户一万三千三百七十一，帝择明德，以贺公宰之。公温恭克修，俨硕有立。季野备四时之气，士元非百里之才。拨烦弥闲，剖剧无滞。镝百发克破于杨叶，刀一鼓必合于桑林。宽猛相济，弦韦适中。一之岁肃而教之，二之岁惠而安之，三之岁富而乐之。然后青衿向训，黄发履礼。耒耜就役，农无游手之夫。杼轴和鸣，机罕嚬蛾之女。物不知化，陶然自春。权豪锄纵暴之心，黠吏返淳和之性。行者让于道路，任者并于轻重，扶老携幼，尊尊亲亲，千载百年，再复鲁道。非神明博远，孰能契于此乎？白探奇东蒙，窃听舆论，辄记于壁，垂之将来，俾后贤之操力，知贺公之绝迹者也。",
                    "type": 2
                },
                {
                    "paragraph": "赵公西候新亭颂",
                    "type": 2
                },
                {
                    "paragraph": "惟十有四载，皇帝以岁之骄阳，秋五不稔，乃慎择明牧，恤南方凋枯。伊四月孟夏，自淮阴迁我天水赵公作藩于宛陵，祗明命也。惟公代秉天宪，作程南台，洪柯大本，聿生懿右。宜乎哉，横风霜之秀气，郁王霸之奇畧。初以铁冠白笔，佐我燕京，威雄振肃，虏不敢视。而后鸣琴二邦，天下取则，起草三省，朝端有声。天子识面，宰衡动听，殷南山之雷，剖赤县之剧，强项不屈，三州所居大化，咸列碑颂。至于是邦也，酌古以训俗，宣风以布和，平心理人，兵镇唯静。昼一千里，时无莠言。退公之暇，清眺原隰。以此郡东堑巨海，西襟长江，咽三吴，扼五岭，輶轩错岀，无旬时而息焉。出自西郭，苍然古道，道宽列树，行无清阴。至有疾雷破山，狂飙震壑，炎景烁野，秋霖灌途，马之侧于谷口，人周章于山顶，亭候靡设，逢迎阙如。自唐有天下，作牧百数，因循龌龊，罔恢永图。及公来思，大革前弊，实相此土，陟降观之。壮其回岗龙盘，沓岭波起，胜势交至，可以有作。方农之隙，廓如是营。遂铲崖堙卑，驱石剪棘，削污壤，堦高隅。以门以墉，乃栋乃宇。俭则不陋，丽而不奢。森沉闬闭，燥湿有庇。若凫之勇，如鹏斯骞。萦流镜转，涵映池底，纳远海之余清，泻莲峰之积翠。信一方雄胜之郊，五马踟蹰之地也。长史齐公光，又人伦之师表；司马武公幼成，衣冠之髦彦。录事叅军吴镇、宣城令崔钦，令德之后，良材间生，纵风教之乐地，岀人伦之高格。卓绝映古，清明在躬，佥谋僝功，不日而就。然是役也，伊二公之力欤？过客沉吟以称叹，邦人聚舞以相贺，佥曰：我赵公之亭也。群寮献议，请因谣颂以名之，则必与谢公北亭同不朽矣。白以为谢公德不及后世，亭不留要冲，无勿拜之言，鲜登高之赋。方之今日，我则过矣。敢询耆老而作颂曰："
                },
                {
                    "paragraph": "耽耽高亭，赵公所营。如鼇背突兀于太清，如鹏翼开张而欲行。赵公之宇，千载有睹。必恭必敬，爰游爰处。瞻而思之，罔敢大语。赵公来翔，有礼有章。煌煌锵锵，如文翁之堂。清风洋洋，永世不忘。",
                    "type": 2
                },
                {
                    "paragraph": "崇明寺佛顶尊胜陁罗尼幢颂",
                    "zhushu": "并序。",
                    "type": 2
                },
                {
                    "paragraph": "共工不触山，娲皇不补天，其鸿波汩汩流，伯禹不治水，万人其鱼乎。礼乐大坏，仲尼不作，王道其昏乎。而有功包阴阳，力掩造化，首岀众圣，卓称大雄，彼三者之不足征矣。粤有我西方金仙之垂范，觉旷劫之大梦，碎群愚之重昏。寂然不动，湛而常存。使苦海静滔天之波。疑山灭炎昆之火。囊括天地，置之清凉。日月或坠。神通自在。不其伟欤。鲁郡崇明寺南门佛顶尊胜陀罗尼石幢者。盖此都之壮观。昔善住天子及千大天游于园观。又与天女游戏。受诸快乐。即于夜分中闻有声曰：善住天子七日灭后，当生七反畜生之身。于是如来授之吉祥真经，遂脱诸苦。盖之夭征，",
                    "zhushu": "一作从。"
                },
                {
                    "paragraph": "为大法印，不可得而闻也。我唐高宗时，有𦋺宾桑门，持入中土，犹日藏大寳，清园虚空，檀金净彩，人皆悦见，所以山东闻士，举国而崇之。时有万商投珍。士女云会，众布蓄沓如陵。琢文石于他山。耸高标于列肆。镵珉错彩。为鲸为螭。天人海怪。若叱若语。贝叶金言刋其上。荷花水物形其隅。良工草莱，献技而去。圣君垂拱南面，穆清而居。大明广运。无幽不烛。以天下所立兹幢。多临诸旗亭，喧嚣湫隘，本非经行网绕之所，乃颁下明诏，令移于寳坊。吁！百尺中标，矗若云断，委翳苔藓，周流星霜，俾龙象兴嗟，仰瞻无地，良可叹也。我太官广武伯陇西李公，先名琬，奉诏书改为辅。其从政也，肃而宽，仁而惠，五镇方牧，声闻于天。帝乃知剖竹于鲁，鲁道粲然可观。方将和阴阳于太阶，致君于尧舜，岂徒闭阁坐啸，鸿盘二千哉？乃再崇厥功，发挥象教。于是与长史卢公、司马李公等，咸明明在公，绰绰有𥙿，韬大国之寳，钟元精之和，荣兼半刺，道光列岳。才或大而用小，识无微而不通。政其有经，谈岂更仆。有律师道宗，心总群妙，量苞大千，日何莹而常明，天不言而自运。识岸浪注，玄机清发，毎口演金偈，舌摇电光，开关延敌，罕有当者。由万窍同号于一风，众流俱纳于溟海。若乃严饰佛事，规矩梵天，法堂郁以雾开，香楼岌乎岛峙，皆我公之缔构也。以天寳八年五月一日，示灭大寺。百城号天，四众泣血，焚香散花，扶衬卧辙，仙鹤数十，飞鸣中绝。非至德动天，深仁感物者，其孰能与于此乎？三纲等皆论穷弥天，惠湛清月，传千灯于智种，了万法于真空，不谋同心，克树圣迹。太官李公，乃命门于南，垣庙通衢，曾盘旧规，累构余石。壮士加勇，力侔拔山，才击鼓以雷作，拖鸿縻而电掣。千人壮，万夫势。转鹿卢于横梁，泯环合而无际。常六合之振动，崛九霄之峥嵘。非鬼神功，曷以臻此？况其清景烛物，香风动尘，群形所霑，积苦都雪，粲星辰而增辉，挂文字而不灭。虽汉家金茎，伏波桐柱，拟兹陋矣。或日月圆满，方檀散华，清心讽持，诸佛称賛。夫如是，亦可以从一天至一天，开天宫之门，见群圣之颜，巍巍功德，不可量也。其录事参军、六曹英寮，及十一县官属，有宏才硕德，含香绣衣者，皆列名碑阴，此不具载。郡人都水使者宣道先生孙太冲，得真人紫蕊玉笈之书，能令太一神自成还丹，以献于帝。帝服享万寿，与天同休。功成身退，谢病而去。不谓古之玄通微妙之士欤。乃谓白曰：昔王文考观艺于鲁，骋雄辞于灵光。陆佐公知名在吴。铭双阙于盘石。吾子盍可美盛德。扬中和。恭承话言。敢不惟命。遂作颂曰：揭高幢兮表天宫。嶷独出兮凌星虹。神纵纵兮来空。仡扶倾乎苍穹。西方大圣称大雄。横绝苦海舟群蒙。陁罗尼藏万法宗，善住天子获厥功。明明李君牧东鲁，再新颓规扶众苦。如大云王注法再，邦人清凉喜聚舞。扬鸿名兮振海浦。铭丰碑兮昭万古。当涂李宰君画赞。"
                },
                {
                    "paragraph": "天垂元精，岳降粹灵。应期命世，大贤乃生。吐奇献策，敷闻王庭。帝用休之，杨先泰清。滥觞百里，涵量八溟。缙云飞声，当涂政成。雅颂一变，江山再荣。举邑抃舞，式图丹青。眉秀华盖，目朗明星。鹤矫阆风，麟腾玉京。若揭日月，昭然运行。穷神阐化，永世作程。",
                    "type": 2
                },
                {
                    "paragraph": "金陵名僧頵公粉图慈亲赞",
                    "type": 2
                },
                {
                    "paragraph": "神妙不死，惜生此身。托礼明淑，而称厥亲。粉为造化，笔写天真。貌古松雪，心空世尘。文伯之母，可以为隣。",
                    "type": 2
                },
                {
                    "paragraph": "李居士赞",
                    "type": 2
                },
                {
                    "paragraph": "至人之心，如镜中影。挥斤万变，动不离静。彼质我斤，挥风是骋。了物无二，皆为匠郢。吾族贤老，名喧写真。貌图粉绘，生为垢尘。从白得衰，与天为隣。默然不灭，长存此身。",
                    "type": 2
                },
                {
                    "paragraph": "安吉崔少府翰画赞",
                    "type": 2
                },
                {
                    "paragraph": "齐表巨海，吴嗟大风。崔为令族。出自太公。克生奇才，骨秀神聪。炳若秋月，骞然云鸿。爰图伊人，夺妙真宰。卓立欲语，谓行而在。清晨一观，爽气十倍。张之座隅，仰止光彩。",
                    "type": 2
                },
                {
                    "paragraph": "宣城吴录事画赞",
                    "type": 2
                },
                {
                    "paragraph": "大名之家，昭彰日月。生此髦士，风霜秀骨，图真像贤，传容写发。束带岳立，如朝天阙。岩岩兮谓四方之削成，澹澹兮申五湖之澄明。武库肃穆，辞峰峥嵘。大辩若纳，大音希声。默然不语，终为国桢。",
                    "type": 2
                },
                {
                    "paragraph": "壁画苍鹰赞",
                    "zhushu": "讥主人。",
                    "type": 2
                },
                {
                    "paragraph": "突兀枯树，傍无寸枝，上有苍鹰独立，若秋胡之攅眉。凝金天之杀气，凛粉壁之雄姿。觜铦剑戟，瓜握刀锥。群宾失席以𥈭眙，未悟丹青之所为。吾尝恐出户牖以飞去，何意终年而在斯。",
                    "type": 2
                },
                {
                    "paragraph": "师猛赞",
                    "type": 2
                },
                {
                    "paragraph": "张公之堂，华壁照雪，师猛在图，雄姿奋发，森竦眉目，䬃洒毛骨。锯牙衔双，钧瓜抱月。掣蹲明以震怒，谓大厦之𡸣屼。永观厥容，神骇不歇。",
                    "zhushu": "旧本无永观厥容，神骇不歇二句。",
                    "type": 2
                },
                {
                    "paragraph": "羽林范将军画赞",
                    "type": 2
                },
                {
                    "paragraph": "羽林列卫，壁垒南垣。四十五里，光辉至尊。范公拜将，遥承主恩。位宠虎臣，封传鴈门。瞻天蹈舞，踊跃精魂。逐逐鹗视，昻昻鸿骞。心豪祖逖，气爽刘琨。名震大国，威扬列藩。麟阁之阶，粉图华轩。胡兵百万，横行纵吞。瓜牙帝室，功业长存。",
                    "type": 2
                },
                {
                    "paragraph": "金银泥画西方净土变相赞",
                    "zhushu": "并序。",
                    "type": 2
                },
                {
                    "paragraph": "我闻金天之西，日没之所，去中华十万亿刹，有极乐世界焉。彼国之佛，身长六十万亿恒沙由旬，眉间白毫，向右宛转，如五须弥山，目光清白，若四海水。端坐说法，湛然常存。沼明金沙，岸列珍树，栏楯弥覆，罗网周张。车渠瑠璃，为楼殿之饰；玻黎码碯，耀阶砌之荣。皆诸佛所证，无虚言者。"
                },
                {
                    "paragraph": "金银泥画，西方净土变相，盖冯翊郡秦夫人奉为亡夫湖州刺史韦公之所建也。夫人蕴氷玉之清，敷圣善之训，以伉俪大义，希拯拔幽涂。父子恩深，用重修于景福。誓舍珍物，购求名工，图金创端，绘银设像，八法功德，波动青莲之池。七寳香花。光映黄金之地。清风所拂。如生五音。百千妙乐。咸疑动作。若已发愿。未及发愿。若已当生。未及当生。精念七日。必生其国。功德罔极。酌而难名。赞曰："
                },
                {
                    "paragraph": "向西日没处。遥瞻大悲颜。月净四海水。身光紫金山。勤念必往生。是故称极乐。珠网珍寳树。天花散香阁。图画了在眼。愿托彼道场。以此功德海。冥祐为舟梁。八十一劫罪。如风扫轻霜。庶观无量寿。长愿玉毫光。",
                    "type": 2
                },
                {
                    "paragraph": "江宁杨利物画赞",
                    "type": 2
                },
                {
                    "paragraph": "太华高岳。三峰倚天。洪波经海。百代生贤。为夔为龙。廓土济川。赵城开国。玉树凌烟。笔鼓元化。形分自然。明珠独转，秋月孤悬。作宰作程，摧刚挫坚。德合窈冥，声播兰荃。鸿渐麟阁，英图可传。",
                    "type": 2
                },
                {
                    "paragraph": "金郷薛少府厅画鹤赞",
                    "type": 2
                },
                {
                    "paragraph": "高堂闲轩兮，虽听讼而不扰。图蓬山之奇禽，想瀛海之缥缈。紫顶烟赩，丹眸星皎。昂昂伫眙，",
                    "zhushu": "一作欲飞。"
                },
                {
                    "paragraph": "霍若惊矫。形留座隅，势出天表。谓长鸣",
                    "zhushu": "一作唳。"
                },
                {
                    "paragraph": "于风霄，终寂立于露晓。凝玩益古，俯察逾妍。舞疑倾市，听似闻弦。傥感至精以神变，可弄影而浮烟。",
                    "type": 2
                },
                {
                    "paragraph": "志公画赞",
                    "type": 2
                },
                {
                    "paragraph": "水中之月，了不可取。虚空其心，寥廓无主。锦幪鸟爪，独行绝侣。刀齐尺梁，扇迷陈语。丹青圣容，何往何所。",
                    "zhushu": "一作去往何所。",
                    "type": 2
                },
                {
                    "paragraph": "琴赞",
                    "type": 2
                },
                {
                    "paragraph": "峄阳孤桐。石耸天骨，根老冰泉，叶苦霜月。斲为绿绮，徽声粲发。秋风入松，万古奇绝，",
                    "type": 2
                },
                {
                    "paragraph": "朱虚侯赞",
                    "type": 2
                },
                {
                    "paragraph": "嬴氏秽德，金精摧伤。秦鹿克获，汉风飞扬。赤龙登天，白日升光。阴虹贼虐，诸吕扰攘。朱虚来归，会酌高堂。雄剑奋击，太后震惶。爰锄产禄，大运乃昌。功冠帝室，于今不亡。",
                    "type": 2

                },
                {
                    "paragraph": "观佽飞斩蛟龙图赞",
                    "type": 2
                },
                {
                    "paragraph": "佽飞斩长蛟，遗图画中见。登舟既虎啸，激水方龙战。惊波动连山，拔剑曳雷电。鳞摧白刃下，血染沧江变。感此壮古人，千秋若对面。",
                    "type": 2
                },
                {
                    "paragraph": "地藏菩萨赞",
                    "zhushu": "并序。",
                    "type": 2
                },
                {
                    "paragraph": "大雄掩照，日月崩落。惟佛智慧大，而光生死雪。赖假普慈力，能救无边苦。独出矌劫，导开横流。则地藏菩萨为当仁矣。弟子扶风宝滔，少以英气爽迈，结交王侯，清风豪侠，极乐生疾，乃得惠剑于真宰，湛本心于虚空，愿图圣容，以祈景福，庶冥力凭助，而厥苦有瘳。爰命小才，式赞其事。赞曰："
                },
                {
                    "paragraph": "本心若虚空，清净无一物，焚荡淫怒痴，圆寂了见佛。五彩图圣像，悟真非妄传。扫雪万病尽，爽然清凉天。赞此功德海，永为旷代宣。",
                    "type": 2
                },
                {
                    "paragraph": "鲁郡叶和尚赞",
                    "type": 2
                },
                {
                    "paragraph": "海英岳灵，诞彼开士。了身皆空。观月在水。如薪传火。朗彻生死，如云开天。廓然万里。寂灭为乐，江海而闲。逆旅形内，虚舟世间。邈彼昆阆，谁云可攀？"
                }
            ]
        },
        {
            "name": "李太白文卷之三十",
            "paragraphs": [
                {
                    "paragraph": "李太白文卷之三十",
                    "type": 1
                },
                {
                    "paragraph": "铭",
                    "zhushu": "二首。",
                    "type": 2
                },
                {
                    "paragraph": "碑",
                    "zhushu": "五首。"
                },
                {
                    "paragraph": "文",
                    "zhushu": "二首，总九首。",
                    "type": 2
                },
                {
                    "paragraph": "化城寺大钟铭",
                    "zhushu": "并序。",
                    "type": 2
                },
                {
                    "paragraph": "噫！ 天以震雷鼓群动，佛以鸿钟惊大梦。而能发挥沉潜，开觉茫蠢，则钟之取象，其义博哉！夫杨音大千，所以清真心，警俗虑；恊响广乐，所以达元气，彰天声；铭勋皇宫，所以旌丰功，昭茂德。莫不配美金鼎，增辉寳坊，仍事作制，岂徒然也？粤有唐宣城郡当涂县化城寺大钟者，量函千盈，盖邑宰李公之所剏也。公名有则，系玄元之英㽔，茂列圣之天枝。生于公族，贵而秀出，少蕴才略，壮而有成。西逾流沙，立功绝域。帝畴乎厥庸，始学古从政，历宰洁白，声闻于天。天书襃荣，辉之简牍。稽首三复，子孙其传。天寳之初，鸣琴此邦。不言而治，曰：计之无近功，岁计之有大利。物不知化，潜臻小康。神明其道，越不可尚。方入于禅关。睹天宫峥嵘，闻钟声𤨏屑，乃谓诸龙象曰：盍不建夫法鼓，树之层台，使群聋六时有所归仰，不亦美乎？于是发一言以先觉，举百里而咸应。秋毫不挫，人多子来。铜崇朝而山积，工不日而云会。乃采凫氏，撰鸣钟。火天地之炉，扇阴阳之炭。回禄奋怒，飞廉震惊。金精转涾以融熠，铜液星荧而熣灿。光喷日道，气敌天维。红云点于太清，紫烟矗于遥海。烜爀宇宙，功侔鬼神。莹而察之，吁！骇人也。尔其龙质炳发，虎形躨跜，縻金索以上絙，悬宝楼而迭击。傍振万壑，高闻九天，声动山以隐隐，响奔雷而阗阗。赦汤镬于幽途，息剑轮于苦海。景福𦙝蚃，被于人天。非李公好谋而成，弘济群有，孰能与于此乎？丞尉等并衣冠之龟龙，人物之标准，大雅君子，同僚尽心，闻善贾勇，賛成厥美？寺主升朝，闲心古容，英骨秀气，洒落毫素，谦柔笑言。海受水而皆纳，镜无形而不烛。直道妙用，乃如是言，常虚怀忘情，洁己利物，是人行空寂，不动见如来。有若上座灵隐都维，𨚗则舒。名僧曰晖，蕴虚常因调护。贤哉六开士，普闻八万法。深入禅惠，精修律义。将博我以文章，求我以述作，功德大海，酌而难名。遂与六曹豪吏，姑熟贤老，乃缁乃黄，凫趋梵庭，请扬宰君之鸿美。白昔忝侍从，备于辞臣，恭承德音，敢阙清风之颂。其辞曰："
                },
                {
                    "paragraph": "雄雄鸿钟砰隐天，雷鼓霆击警大千。合号烜爀声无边，摧慴魑魅招灵仙。傍极六道极九泉，剑轮辍苦期息肩。汤镬猛火停炽燃，恺悌贤宰人父母。兴功利物信可久，德方金钟永不朽。",
                    "type": 2
                },
                {
                    "paragraph": "天门山铭",
                    "type": 2
                },
                {
                    "paragraph": "梁山博望，关扃楚滨。夹据洪流，寔为吴津。两坐错落，如鲸张鳞。惟海有若，唯川有神。牛渚怪物，目围车轮。光射岛屿，气凌星辰。卷沙扬涛，溺马杀人。国泰呈瑞，时讹返珍。开则九江纳锡，闭则五岳飞尘。天险之地，无德匪亲。",
                    "type": 2
                },
                {
                    "paragraph": "溧阳瀬水贞义女碑铭",
                    "zhushu": "并序。",
                    "type": 2
                },
                {
                    "paragraph": "皇唐叶有六圣，再造八极，镜照万方，幽明咸熙。天秩有礼，自太古及今，君君臣臣，烈士贞女，采其名节尤彰可激清颓俗者，皆扫地而祠之。兰蒸椒浆，岁祀罔缺。而兹邑贞义女，光灵翳然，埋冥古远，琬琰不刻，岂前修博达者为邦之意乎？贞义女者，溧阳黄山里史氏之女也。以家溧阳，史阙书之。岁三十，弗移天于人，清英洁白，事母纯孝，手柔荑而不龟，身击漂以自业。当楚平王时，平王虐忠助谗，苛虐厥政，芟于尚，斩于奢，血流于朝，赤族伍氏，怨毒于人，何其深哉！子胥始东奔勾吴，月涉星遁，或七日不火，伤弓于飞，逼迫于昭关，匍匐于瀬渚，舍车而徒，告穷，此女目色以臆，授之壶浆。全人自沉，形与口灭。卓绝千古，声凌浮云。激节必报之讐，雪诚无疑之地。难乎哉！借如曹娥潜波，理贯于孝道；聂姊殒肆，槩动于天伦。鲁姑弃子，以却三军之众；漂母进饭，没受千金之恩。方之于此，彼或易尔。卒使伍君开张，阖闾倾荡鄢郢，吴师鞭尸于楚国，申胥泣血于秦庭。我亡尔存，亦各壮志。张英风于古今，雪大愤于天地。微此女之力，虽云为之士，焉能咆哮烜爀，施于后世也。望其溺所，怆然低回而不能去。毎风号吴天，月苦荆水，响像如在，精魂可悲。惜其投金有泉，而刻石无主，哀哉！邑宰荣阳郑公名晏，家康成之学，世子产之才，琴清心闲，百里大化。有若主簿扶风窦嘉宾、县尉广平宋陟、丹阳李济、南朝陈然、清河张昭，皆有卿才霸略，同事相恊，缅纪英淑，勒铭道周。虽陵颓海竭，文或不死。其辞曰："
                },
                {
                    "paragraph": "粲粲贞女，孤生寒门。上无所天，下报母恩。春风三十，花落无言。乃如之人，激漂清源。碧流素手，萦彼潺湲。求思不可，秉节而存。伍胥东奔，乞食于此。女分壶浆，灭口而死。声动列国，义形壮士。入郢鞭尸，还吴雪耻。投金瀬沚，报德称美。明明千秋，如月在水。",
                    "type": 2
                },
                {
                    "paragraph": "天长节使鄂州刺史韦公德政碑",
                    "zhushu": "并序。",
                    "type": 2
                },
                {
                    "paragraph": "太虚既张，惟天之长。所以白帝真人，当高秋八月五日，降西方之金精，采天长为名，将傅之无穷，纪圣诞之节也。我高祖创业，太宗成之，三后继统，王猷如一。大盗间起，开元中兴，力倍造化，功包天地。不然，何能遏牺农之颓波，返淳朴于太古？虽轩后至道，由闻𧈪尤之师。今网漏吞舟，而胡夷起于毂下。先天文武孝感皇帝，越在明两，总戎扶风。正帝车于北斗，拯横流于鲸口。回日辔于西山，拂蒙尘于帝颜。呼吸而收两京，烜爀而安六合。历列辟而罕匹，顾将来而无俦。太阳重轮，合耀并岀，宇宙翕变，草木增荣。一麾而静妖氛，成功不处；五让而传剑玺，德冠乐推。于戏！昔尧及舜、禹，皆无圣子，审历数去，已终大宝。假人饰让，以成千载之美。未若以文明鸿业，受之元良，与天同休，相统亿祀。则我唐至公而无私，越三圣而殊轨，腾万人之喜气，烂八极之祥云。上皇思汾阳而高蹈，解负重于吾君，能事斯毕，与人更始。乃展祀郊庙，望秩山川，方掩骼于河洛，吊人于幽燕。但诛元凶，不问小罪，噫大块之气，歌炎汉之风。云滂洋，雨汪濊，澡渥泽，除瑕颣。削平国步，改号乾元。至矣哉！其雄图景命，有如此者。我邦伯韦公，大彭之洪胤，扶杨之贵族，雄略迈古，高文变风。运当一贤，才堪三事。历职剖剧，能声旁流。振绣而白笔横冠，分符而彤䄡入境。曩者永王以天人授龯，东巡无名。利剑承喉以胁从，壮心坚守而不动。房陵之俗，安于太山，休弈列郡，去若始至。帝召岐下，深嘉直诚，移镇夏口，救时艰也。慎厥职，康乃人，减兵归农，除害息暴。大水灭郭，洪霖注川，人见忧于鱼鼈，岸不辨于牛马。公乃抗辞正色，言于城隍曰：若三日雨不歇，吾当伐乔木，焚清祠。精心感动，其应如响。无何，巾使衔命，徧祈名山，广征牲牢，骤欲致祭。公又盱衡而称曰：今主上明圣，怀于百灵。此淫昏之鬼，不载祀典。若烦国礼，是荒巫风。其秉心达识，皆此类也。物不知化，如登春台。有若江夏县令薛公，揖四豪之风，当百里之寄，干蛊有立，含章可贞。遵之典礼，恤疲于和乐。政其成也，臻于小康。中京重睹于汉仪，列郡还闻于舜乐。选鄂之胜，帐干东门。乃登豳歌，击土鼓，祀蓐收，迎田祖。招摇回而大火乃落，阊阖启而凉风始归。笙竽和籥之音，象星辰而迭奏；吴楚巴渝之曲，各土风而备陈。礼容有穆，簮笏列序。罗衣蛾眉，立乎玳筵之上；班剑虎士，森乎翠幕之前。千变百戏，分曹贾勇。蔺子跳剑，迭跃流星之辉；都卢寻橦，倒挂浮云之影。百川绕郡，落天镜于江城；四山入牖，照霜空之海色。献觞醉于晚景，舞䄂纷于广庭。鹤发之叟，鴈序而进曰：恭闻天子无戏言，恐转公以大用；老父不畏死，愿留公以上闻。悦坐棠而餐风，庶刻石以宾美。白观乐入楚，闻韶在齐。采诸行谣，遂作颂曰：爽朗太白，雄光下射。峥嵘金天，华岳旁连。降精腾气，赫矣昭然。诞圣五日，垂休万年。孽胡挻灾，大人有作。雷霆发扬，搀枪乃落。九服交泰，五云萦薄。扫雪屯蒙，洗清寥廓。轩后访道，来登娥眉。上皇西去，异代同时。六龙转驾，两曜回规。重遭唐主，更睹汉仪。肃肃韦公，大邦之翰。秀骨岳立，英谋电断。宣风树声，远威逆乱，不长不极。乐奏争观，丸剑挥霍，鱼龙屈盘。东回舞䄂，西笑长安。颂声载路，丰碑是刋。",
                    "type": 2
                },
                {
                    "paragraph": "比干碑",
                    "zhushu": "并序。",
                    "type": 2
                },
                {
                    "paragraph": "太宗文皇帝既一海内，明君臣之义。贞观十九年，征岛夷，师次殷墟，乃诏赠少师比干为太师，谥曰忠烈公，遣大臣持节吊祭，申命郡县，封墓葺祠，置守蒙，以少牢时享。著于甲令，刻于金石。故比干之忠益彰，臣子得述其志。昔商王受毒，痡于四海，悖于三正，肆厥淫虐，下罔敢诤。于是微子去之，箕子囚之，而公独死之。非夫捐生之难，处死之难，故不可死而死，是轻其生，非孝也；可死而不死，是重其死，非忠也。王曰：“叔父，亲其至焉；国之元臣，位莫崇焉。”亲不可以观其危，眤不可以忘其祖，则我臣之业，将坠于泉；商王之命，将绝于天。整扶其颠，遂谏而死。剖心非痛，亡殷为痛。公之忠烈，其若是焉。故能独立危邦，横抗兴运。周武以三分之业，有诸侯之师，实其十乱之谋，总其一心之众。当公之存也，乃戢彼西土；及公之丧也，乃观乎孟津。公存而殷存，公丧而殷丧。兴亡而系，岂不重欤？且圣人立教，惩恶劝善而已矣。人伦大统，父子君臣而已矣。少师存则垂其统，殁则垂其教，奋乎千古之上，行乎百王之末，俾夫淫者惧，倿者惭，义者思，忠者劝，其为戒也，不亦大哉！而夫子称殷有三仁，是岂无微旨？尝敢颐之曰：存其身，存其宗，亦仁矣；存其名，",
                    "zhushu": "一作身。"
                },
                {
                    "paragraph": "存其祀，亦仁矣；亡其身，图其国，亦仁矣。若进死者，退生者，狂狷之士将奔走之；襃生者，贬死者，宴安之人将置力焉。故同归诸仁，各顺其志，殊涂而一揆，异行而齐致，俾后人优柔而自得焉。盖春秋微婉之义，必将建皇极，立彛伦，辟在三之门，垂不二之训，以明知于世。则夫人臣者，既移孝于亲，而致之于君，焉有闻亲失而不诤，亲危而不救，从容安地而自得？甚哉，不然矣。夫孝于其亲，人之亲皆欲其子；忠于其主，人之主皆欲其臣。故历代帝王，皆欲精显。周武下车而封其墓，魏武南迁而创其祠。我太宗有天下，禋百神，盛其礼，追赠太师，谥曰忠烈。申命郡县，封坟葺祠，置守家五家，以少牢时享，著于甲令，刻于金石。于戏！哀伤列辟，主君封德，正与神明，秩视郡王。身灭而荣益大，世绝而祀愈长，然后知忠烈之道，激天感人深矣。天宝十祀，余尉于卫，拜首祠堂，魄感精动。而庙在邻邑，官非式闾，斲石铭表，以志丕烈。铭曰：縻躯非仁，蹈难非智，死于其死，然后为义。忠无二躯，烈有余气。正直聪明，至今猛视。咨尔来代，为臣不易。",
                    "type": 2
                },
                {
                    "paragraph": "武昌宰韩君去思颂碑",
                    "zhushu": "并序。",
                    "type": 2
                },
                {
                    "paragraph": "仲尼，大圣也，宰中都，而四方取则。子贱，大贤也，宰单父。人到于今而思之，乃知德之休明，不在位之高下。其或继之者，得非韩君乎？君名仲卿，南阳人也。昔延陵知晋国之政，必分于韩，献子虽不能遏屠岸之诛，存孤嗣起，太史公称“天下阴德也”。其贤才罗生，列侯十世，不亦宜哉！七代祖茂，后魏尚书令、安定王。五代祖钧，金部尚书。曾祖晙，银青光禄大夫、雅州刺史。祖泰，曹州司马。考睿素，朝散大夫、桂州都督府长史。分茅纳言，剖符佐郡，奕业明德，休有烈光。君乃长史之元子也。妣有吾钱氏。及长史即世，夫人早孀，弘圣善之规，成名四子：文伯、孟轲，二母之俦。欤！少卿，当涂县丞，感槩重诺，死节于义。云卿，文章冠世，拜监察御史，朝廷呼为子房。绅卿，尉高邮，才名振耀，幼负美誉。君自潞州铜鞮尉调补武昌令，未下车，人惧之，既下车，人悦之。惠如春风，三月大化，奸吏束手，豪宗侧目。有爨玉者，三江之巨横，白额且去，清琴高张，兼操刁、永兴，二邑同化。时凿齿磨牙而两京，宋城易子而炊骨，吴楚转输，苍生熬然。而此邦晏如，襁负云集。居未二载。户口三倍其初。铜铁曾青，未择地而出。太冶皷铸，如天降神。既烹且烁。数盈万亿。公私其赖之。官绝请托之求。吏无丝毫之犯。本道采访大使皇甫公侁闻而贤之。擢佐輶轩，多所弘益。尚书右丞崔公禹称之于朝，相国崔公涣特奏授鄱阳令，兼摄数县。所谓投刃而皆虚，为其政而则理成。去若始至，人多怀恩。新宰王公名庭璘，严然太华，浼然洪河。含章可真，干蛊有立。接武比德，弦歌连声。服美前政，闻诸耆老。与邑中贤者胡思泰一十五人，及诸寮吏，式歌且舞，愿扬韩公之遗美。白采谣刻石，而作颂曰："
                },
                {
                    "paragraph": "峨峨楚山，浩浩汉水。黄金之车，大吴天子。武昌鼎据，寔为帝里。时囏世讹，薄俗如毁。韩君作宰，抚兹遗人。滂汪王泽，犹鸿得春。和风潜畅，惠化如神。刻石万古，永思清尘。",
                    "type": 2
                },
                {
                    "paragraph": "虞城县令李公去思颂碑",
                    "zhushu": "并序。",
                    "type": 2
                },
                {
                    "paragraph": "王者立国，君人聚散，六合咸土以百里。雷其威声，革其俗而风之，渔其人而涵之。其犹众鲜洋洋，乐化在水。波而动之则忧，頳尾之刺作焉；徐而清之则安，颁首之颂兴焉。苟非大贤，孰可育物？而能光昭弦歌，卓立振古，则有虞城宰公焉。公名锡，字元勋，陇西成纪人也。高祖揩，隋上大将军，绵、益、原三州刺史，封汝阳公。曾祖腾云，皇朝广、茂二州都督、广武伯。祖立节，起家韩王府记室叅军，袭广武伯。父浦，郢、海、淄、唐、陈五州刺史，鲁郡都督，广平太守，袭广武伯。皆纳忠王庭，名镂钟鼎。侯伯继迹，故可畧而言焉。公即广武伯之元子也。年十九，拜北海寿光尉，心不挂细务，口不言人非，群吏罕测，望风敬惮。秩满，转右武卫仓曹叅军，次任赵郡昭应县令。奉诏修建初、启运二陵，总徒五郡，支用三万贯，举筑雷野，不鞭一人，功成，余八千贯，其干能之声，大振乎齐赵矣。时名卿巡按，陵有黄赤气上冲太微，散为庆云数千处，盖精勤动天地也。如此因粉图奏名，编入国史。天宝四载，拜虞城令，而天章宠荣，俾金玉王度，烱若七耀，昭回堂隅。于戏，敬之哉！宸灭临顾，作训以理，其俗鲁而木，舒而徐，急则狼戾，缓则鸟散。公酌以钓道，和之琴心。于是安四人，敷五教，处必粝食，行惟单车。观其约而吏俭，仰其敬而俗让。激直士之素节，杨廉夫之清波。三月政成，隣坟取则。因行春，见枯骸于路隅，恻然疚怀，出俸而葬。由是百里掩骼，四封归仁。有居丧行号城市者，习以成俗。公朂之亲隣厄以凶事，而鳏寡惸独，众所赖焉。可谓变其颓风，永锡尔类。先时邑中有聚党横猾者，实惟二耿之族，几百家焉。公训为纯人，易其里曰大忠正之里。北境黎丘之古鬼焉，或醉父以刃其子，自公到职，蔑闻为灾。官宅旧井，水清而味苦，公下车尝之，莞尔而笑曰：“既苦且清，足以符吾志也。”遂汲用不改，变为甘泉。蠡丘馆东有三柳焉，公往来憩之，饮水则去，行路勿翦，比于甘棠。郷人田树而书颂四十有六篇。惟公志气塞乎天地，德音发乎声容，缟乎若寒崖之霜，湛乎若清川之月。弹恶雪善，速若箭飞。尤能笔工新文，口吐雅论，天下美士多从之游。非汝阳三公二伯之积德，则何以生此。邑之贤老刘楚瑰等乃相谓曰：“我李公以神明之化，大赖于虞人，虞人陶然歌咏其德，官则敬，去则思，山川鬼神犹怀之，况于人乎？”乃咨群寮，兴去思之颂。县丞王彦暹、员外丞魏陟、主簿李诜、县尉李向、赵济、卢荣等，同德比义，好谋而成，相与采其瑰踪茂行，俾刻石篆美，庶清风令名，奋乎百世之上。其词曰："
                },
                {
                    "paragraph": "激扬之水兮，白石有凿，李公之来兮，雪虞人之恶。厥德孔昭，折狱既清。五教大行，殷云雷之声。既父其父，又子其子。春之以风，化成草靡。乃影我岗，乃雨我田。阳无骄僣，四载有年。人戴公之贤，犹百里之天。弃金往矣，茫如坠川。哀丧惠博，掩骼仁深。若井变甘，𠒋人易心。三柳勿剪，永思清音。",
                    "type": 2
                },
                {
                    "paragraph": "为窦氏小师祭璿和尚文",
                    "type": 2
                },
                {
                    "paragraph": "年月日，某谨以斋蔬之奠，敢昭告于和尚之灵。伏惟和尚降灵自天，依化游世。角立独出，嶷然生知。凤凰开九苞之翼，豫章横万顷之陂。始传灯而纳照，因落发以从师。迈龙象以蹴踏，为天人之羽仪。绍释风于西域，回佛日于东维。若大块之噫气，鼓和风而一吹。热恼清洒，道芽荣滋。走吴楚以宗仰，将扫地而归之。呜呼！来无所从，去复何适？水还火归，萧散本宅。宝丹辍棹，禅月掩魄。痛一往而无踪，怆双林之变白。某早承训诲，偏荷恩慈，忝餐风于法侣，旋落阴于禅枝。号无辍响，泣有余悲。手撰茗药，精诚严思。冀神道之昭格，庶明灵而飨之。",
                    "type": 2
                },
                {
                    "paragraph": "为宋中丞祭九江文",
                    "type": 2
                },
                {
                    "paragraph": "谨以三牲之奠，敬祭于长源公之灵。惟神包括乾坤，平准天地。划三峡以中断，疏九道以争奔。纲纪南维，朝宗东海。牲玉有礼，祀典无𧇊。今万乘蒙尘，五陵惨赎，苍生悉为白骨，赤血流于紫宫。宇宙倒悬，搀抢未灭，含识结愤，思剪元凶。而况叅列雄藩，各当重寄，遵奉王命，大举天兵，照海色于旌旗，肃军威于原野。而洪涛渤潏，狂飙振惊。惟神使阳侯卷波，羲和奉命，楼船先济，士马无虞，扫妖孽于幽、燕，斩鲸鲵于河、洛。惟神祐我，降休于民，敬陈精诚，庶垂歆飨。"
                },
                {
                    "paragraph": "类次李太白文卷之三十。",
                    "zhushu": "终",
                    "type": 2
                }
            ]
        },
        {
            "name": "重刻李翰林集后跋",
            "paragraphs": [
                {
                    "paragraph": "重刻李翰林集后跋",
                    "type": 1
                },
                {
                    "paragraph": "是集三十卷，愚合别集而成之者，缘旧本注坐繁襍，既倣迪功徐先生古风例，将不切题义者，删去已半，且恨其文之不载，更以别集编次五卷，附于诗后，俾成全书，冀四方观者，庶免瀚漫分散之叹焉。时工告成，敢识愚意于末简。若夫述作之旨，诸先哲已详叙首。不复云。"
                }
            ]
        }
    ]
}