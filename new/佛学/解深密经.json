{
    "name": "解深密经",
    "author": "唐·玄奘译",
    "loadChapterCount": 2,
    "chapters": [
        {
            "name": "序品第一",
            "paragraphs": [
                {
                    "paragraph": "序品第一",
                    "type": 1
                },
                {
                    "paragraph": "如是我闻："
                },
                {
                    "paragraph": "一时，薄伽梵住最胜光曜七宝庄严，放大光明，普照一切无边世界，无量方所妙饰闲列，周圆无际，其量难测，超过三界所行之处，胜出世闲善根所起，最极自在净识为相。如来所都，诸大菩萨众所云集，无量天、龙、药叉、健达缚、阿素洛、揭路茶、紧捺洛、牟呼洛伽、人、非人等，常所翼从，广大法味喜乐所持，作诸众生一切义利，灭诸烦恼灾撗缠垢，远离众魔、过诸庄严，如来庄严之所依处，大念、慧、行以为游路，大止妙观以为所乘，大空、无相、无愿解脱为所入门，无量功德众所庄严，大宝花王众所建立大宫殿中。"
                },
                {
                    "paragraph": "是薄伽梵最清净觉，不二现行，趣无相法。住于佛住逮得一切佛平等性，到无障处，不可转法，所行无㝵，其所成立不可思议。游于三世平等法性，其身流布一切世界，于一切法智无疑滞，于一切行成就大觉，于诸法智无有疑惑，凡所现身不可分别，一切菩萨正所求智，得佛无二住胜彼岸，不相闲杂。如来解脱妙智究竟，证无中边佛地平等，极于法界，尽虚空性穷未来际。"
                },
                {
                    "paragraph": "与无量大声闻众俱，一切调顺，皆是佛子，心善解脱，慧善解脱，戒善清净，趣求法乐；多闻、闻持，其闻积集；善思所思，善说所说，善作所作；捷慧、速慧、利慧、出慧、胜决择慧、大慧、广慧、及无等慧，慧宝成就；具足三明，逮得第一现法乐住；大净福田，威仪寂静，无不圆满；大忍柔和，成就无减，已善奉行如来圣教。"
                },
                {
                    "paragraph": "复有无量菩萨摩诃萨，从种种佛土而来集会。皆住大乘，游大乘法，于诸众生其心平等，离诸分别及不分别种种分别，摧伏一切众魔怨敌，远离一切声闻、独觉所有作意，广大法味喜乐所持，超五怖畏，一向趣入不退转地，息一切众生一切苦恼所逼迫地，而现在前。其名曰：解甚深义密意菩萨摩诃萨、如理请问菩萨摩诃萨、法涌菩萨摩诃萨、善清净慧菩萨摩诃萨、广慧菩萨摩诃萨、德本菩萨摩诃萨、胜义生菩萨摩诃萨、观自在菩萨摩诃萨、慈氏菩萨摩诃萨、曼殊室利菩萨摩诃萨等，而为上首。"
                }
            ]
        },
        {
            "name": "胜义谛相品第二",
            "paragraphs": [
                {
                    "paragraph": "胜义谛相品第二",
                    "type": 1
                },
                {
                    "paragraph": ""
                },
                {
                    "paragraph": "尔时，如理请问菩萨摩诃萨，即于佛前问解甚深义密意菩萨言：“最胜子！言一切法无二，一切法无二者，何等一切法？云何为无二？”"
                },
                {
                    "paragraph": "解甚深义密意菩萨告如理请问菩萨曰：“善男子！一切法者，略有二种：一者、有为；二者、无为。是中有为，非有为非无为；无为，亦非无为非有为。”"
                },
                {
                    "paragraph": "如理请问菩萨复问解甚深义密意菩萨言：“最胜子！如何有为，非有为非无为；无为，亦非无为非有为？”"
                },
                {
                    "paragraph": "解甚深义密意菩萨谓如理请问菩萨曰：善男子！言有为者，乃是本师假施设句。若是本师假施设句，即是遍计所执、言辞所说；若是遍计所执、言辞所说，即是究竟种种遍计言辞所说。不成实故，非是有为。善男子！言无为者，亦堕言辞。施设离有为、无为少有所说，其相亦尔。然非无事而有所说。何等为事？谓诸圣者以圣智、圣见，离名言故，现等正觉；即于如是离言法性，为欲令他现等觉故，假立名想谓之有为。"
                },
                {
                    "paragraph": "善男子！言旡为者，亦是本师假施设句；若是本师假施设句，即是遍计所执、言辞所说；若是遍计所执、言辞所说，即是究竟种种遍计言辞所说。不成实故，非是无为。善男子！言有为者，亦堕言辞。设离无为、有为少有所说，其相亦尔。然非无事而有所说。何等为事？谓诸圣者以圣智、圣见，离名言故，现等正觉；即于如是离言法性，为欲令他现等觉故，假立名想谓之无为。"
                },
                {
                    "paragraph": "尔时，如理请问菩萨摩诃萨复问解甚深义密意菩萨摩诃萨言：“最胜子！如何此事彼诸圣者以圣智、圣见，离名言故，现等正觉；即于如是离言法性，为欲令他现等觉故，假立名想，或谓有为？或谓无为？”"
                },
                {
                    "paragraph": "解甚深义密意菩萨谓如理请问菩萨曰：善男子！如善幻师或彼弟子，住四衢道，积集瓦、砾、草、叶、木等，现作种种幻化事业。所谓：象身、马身、车身、步身，末尼、真珠、琉璃、螺贝、璧玉、珊瑚，种种财、谷、库藏等身。若诸众生愚痴、顽钝、恶慧种类，无所晓知，于瓦、砾、草、叶、木等上诸幻化事，见已闻已，作如是念：“此所见者，实有象身、实有马身、车身、步身，末尼、真珠、琉璃、螺贝、璧玉、珊瑚，种种财、谷、库藏等身。”如其所见，如其所闻，坚固执著，随起言说：“唯此谛实，余皆愚妄。”彼于后时应更观察。"
                },
                {
                    "paragraph": "若有众生非愚、非钝、善慧种类，有所晓知，于瓦、砾、草、叶、木等上诸幻化事，见已闻已，作如是念：“此所见者，无实象身、无实马身、车身、步身，末尼、真珠、琉璃、螺贝、璧玉、珊瑚，种种财、谷、库藏等身；然有幻状迷惑眼事。于中发起大象身想，或大象身差别之想，乃至发起种种财、谷、库藏等想，或彼种类差别之想。”不如所见，不如所闻，坚固执著，随起言说：“唯此谛实，余皆愚妄。”为欲表知如是义故，亦于此中随起言说。彼于后时不须观察。"
                },
                {
                    "paragraph": "如是，若有众生是愚夫类，是异生类，未得诸圣出世闲慧，于一切法离言法性不能了知；彼于一切有为、无为，见已闻已，作如是念：“此所得者，决定实有有为、无为。”如其所见，如其所闻，坚固执著，随起言说：“唯此谛实，余皆痴妄。”彼于后时应更观察。"
                },
                {
                    "paragraph": "若有众生非愚夫类，已见圣谛，已得诸圣出世闲慧，于一切法离言法性如实了知；彼于一切有为、无为，见已闻已，作如是念：“此所得者，决定无实有为、无为。然有分别所起行相，犹如幻事迷惑觉慧，于中发起为、无为想，或为、无为差别之想。”不如所见，不如所闻，坚固执著，随起言说：“唯此谛实，余皆痴妄。”为欲表知如是义故，亦于此中随起言说。彼于后时不须观察。"
                },
                {
                    "paragraph": "如是，善男子！彼诸圣者于此事中，以圣智、圣见，离名言故，现等正觉；即于如是离言法性，为欲令他现等觉故，假立名想，谓之有为，谓之无为。"
                },
                {
                    "paragraph": "尔时，解甚深义密意菩萨，欲重宣此义而说颂曰："
                },
                {
                    "paragraph": "佛说离言无二义，甚深非愚之所行；"
                },
                {
                    "paragraph": "愚夫于此痴所惑，乐著二依言戏论。"
                },
                {
                    "paragraph": "彼或不定或邪定，流转极长生死苦；"
                },
                {
                    "paragraph": "复违如是正智论，当生牛羊等类中。"
                },
                {
                    "paragraph": "尔时，法涌菩萨白佛言：世尊！从此东方过七十二殑伽河沙等世界，有世界，名具大名称；是中如来，号广大名称。我于先日，从彼佛土发来至此。我于彼佛土曾见一处，有七万七千外道幷其师首，同一会坐。为思诸法胜义谛相，彼共思议、称量、观察、遍推求时，于一切法胜义谛相，竟不能得。唯除种种意解，别异意解，变异意解，互相违背共兴诤论，口出矛䂎，更相䂎已、刺己、恼已、坏已，各各离散。世尊！我于尔时，窃作是念：“如来出世，甚奇！希有！由出世故，乃于如是超过一切寻思所行胜义谛相，亦有通达，作证可得。”说是语已。"
                },
                {
                    "paragraph": "尔时，世尊告法涌菩萨曰：善男子！如是，如是！如汝所说。我于超过一切寻思胜义谛相，现等正觉；现等觉已，为他宣说、显现、开解、施设、照了。何以故？我说：“胜义是诸圣者内自所证；寻思所行是诸异生展转所证。”是故，法涌！由此道理，当知胜义超过一切寻思境相。"
                },
                {
                    "paragraph": "复次，法涌！我说：“胜义无相所行；寻思但行有相境界。”是故，法涌！由此道理，当知胜义超过一切寻思境相。复次，法涌！我说：“胜义不可言说，寻思但行言说境界。”是故，法涌！由此道理，当知胜义超过一切寻思境相。复次，法涌！我说：“胜义绝诸表示，寻思但行表示境界。”是故，法涌！由此道理，当知胜义超过一切寻思境相。复次，法涌！我说：“胜义绝诸诤论，寻思但行诤论境界。”是故，法涌！由此道理，当知胜义超过一切寻思境相。"
                },
                {
                    "paragraph": "法涌！当知，譬如有人尽其寿量习辛苦味；于蜜、石蜜上妙美味，不能寻思、不能比度、不能信解。或于长夜由欲贪胜解诸欲炽火所烧然故；于内除灭一切色、声、香、味、触相妙远离乐，不能寻思、不能比度、不能信解。或于长夜由言说胜解，乐著世闲绮言说故；于内寂静圣默然乐，不能寻思、不能比度、不能信解。或于长夜由见闻觉知表示胜解，乐著世闲诸表示故；于永除断一切表示萨迦耶灭究竟涅槃，不能寻思、不能比度、不能信解。法涌！当知，譬如有人于其长夜由有种种我所、摄受，诤论胜解，乐著世闲诸诤论故；于北拘卢洲无我所、无摄受、离诤论，不能寻思、不能比度、不能信解。如是，法涌！诸寻思者，于超一切寻思所行胜义谛相，不能寻思、不能比度、不能信解。"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "内证无相之所行，不可言说绝表示，"
                },
                {
                    "paragraph": "息诸诤论胜义谛，超过一切寻思相。"
                },
                {
                    "paragraph": "尔时，善清净慧菩萨白佛言：世尊！甚奇！乃至世尊！善说！如世尊言：“胜义谛相微细甚深，超过诸法一异性相，难可通达。”世尊！我即于此曾见一处，有众菩萨等正修行胜解行地，同一会坐，皆共思议胜义谛相与诸行相一异性相。于此会中，一类菩萨作如是言：“胜义谛相与诸行相都无有异。”一类菩萨复作是言：“非胜义谛相与诸行相都无有异；然胜义谛相异诸行相。”有余菩萨疑惑犹豫，复作是言：“是诸菩萨，谁言谛实？谁言虚妄？谁如理行？谁不如理？”或唱是言：“胜义谛相与诸行相都无有异。”或唱是言：“胜义谛相异诸行相。”世尊！我见彼已窃作是念：“此诸善男子愚痴、顽钝、不明、不善、不如理行，于胜义谛微细甚深，超过诸行一异性相，不能解了。”说是语已。"
                },
                {
                    "paragraph": "尔时，世尊告善清净慧菩萨曰：善男子！如是，如是。如汝所说：“彼诸善男子愚痴、顽钝、不明、不善，不如理行，于胜义谛微细甚深，超过诸行一异性相，不能解了。”何以故？善清净慧！非于诸行如是行时，名能通达胜义谛相，或于胜义谛而得作证。何以故？善清净慧！若胜义谛相与诸行相都无异者：应于今时一切异生皆已见谛；又诸异生皆应已得无上方便安隐涅槃；或应已证阿耨多罗三藐三菩提。若胜义谛相与诸行相一向异者：已见谛者于诸行相应不除遣；若不除遣诸行相者，应于相缚不得解脱；此见谛者于诸相缚不解脱故，于粗重缚亦应不脱；由于二缚不解脱故，已见谛者应不能得无上方便安隐涅槃；或不应证阿耨多罗三藐三菩提。"
                },
                {
                    "paragraph": "善清净慧！由于今时非诸异生皆已见谛；非诸异生已能获得无上方便安隐涅槃；亦非已证阿耨多罗三藐三菩提。是故胜义谛相与诸行相都无异相，不应道理！若于此中作如是言：“胜义谛相与诸行相都无异者。”由此道理，当知一切非如理行，不如正理。"
                },
                {
                    "paragraph": "善清净慧！由于今时非见谛者于诸行相不能除遣，然能除遣；非见谛者于诸相缚不能解脱，然能解脱；非见谛者于粗重缚不能解脱，然能解脱；以于二障能解脱故，亦能获得无上方便安隐涅槃；或有能证阿耨多罗三藐三菩提。是故胜义谛相与诸行相，一向异相，不应道理！若于此中作如是言：“胜义谛相与诸行相一向异者。”由此道理，当知一切非如理行，不如正理。"
                },
                {
                    "paragraph": "复次，善清净慧！若胜义谛相与诸行相都无异者，如诸行相堕杂染相，此胜义谛相亦应如是堕杂染相。善清净慧！若胜义谛相与诸行相一向异者，应非一切行相共相，名胜义谛相。善清净慧！由于今时胜义谛相非堕杂染相；诸行共相名胜义谛相。是故胜义谛相与诸行相都无异相，不应道理；胜义谛相与诸行相一向异相，不应道理！若于此中作如是言：“胜义谛相与诸行相都无有异；或胜义谛相与诸行相一向异者。”由此道理，当知一切非如理行，不如正理。"
                },
                {
                    "paragraph": "复次，善清净慧！若胜义谛相与诸行相都无异者，如胜义谛相于诸行相无有差别，一切行相亦应如是无有差别。修观行者于诸行中，如其所见、如其所闻、如其所觉、如其所知，不应后时更求胜义。若胜义谛相与诸行相一向异者，应非诸行唯无我性、唯无自性之所显现，是胜义相。又应俱时别相成立，谓杂染相及清净相。"
                },
                {
                    "paragraph": "善清净慧！由于今时一切行相皆有差别，非无差别；修观行者于诸行中，如其所见、如其所闻、如其所觉、如其所知，复于后时更求胜义。又即诸行唯无我性、唯无自性之所显现，名胜义相。又非俱时染净二相别相成立。是故胜义谛相与诸行相都无有异、或一向异，不应道理！若于此中作如是言：“胜义谛相与诸行相都无有异、或一向异者。”由此道理，当知一切非如理行，不如正理。"
                },
                {
                    "paragraph": "善清净慧！如螺贝上鲜白色性，不易施设与彼螺贝一相异相。如螺贝上鲜白色性；金上黄色亦复如是。如箜篌声上美妙曲性，不易施设与箜篌声一相异相。如黑沈上有妙香性，不易施设与彼黑沈一相异相。如胡椒上辛猛利性，不易施设与彼胡椒一相异相。如胡椒上辛猛利性，诃梨淡性亦复如是。如蠹罗绵上有柔软性，不易施设与蠹罗绵一相异相。如熟酥上所有醍醐，不易施设与彼熟酥一相异相。又如一切行上无常性，一切有漏法上苦性，一切法上补特伽罗无我性，不易施设与彼行等一相异相。又如贪上不寂静相及杂染相，不易施设此与彼贪一相异相。如于贪上，于瞋、痴上，当知亦尔。如是，善清净慧！胜义谛相不可施设与诸行相一相异相。"
                },
                {
                    "paragraph": "善清净慧！我于如是微细、极微细，甚深、极甚深，难通达、极难通达，超过诸法一异性相，胜义谛相现正等觉；现等觉已为他宣说、显示、开解、施设、照了。"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "行界胜义相，离一异性相；"
                },
                {
                    "paragraph": "若分别一异，彼非如理行。"
                },
                {
                    "paragraph": "众生为相缚，及彼粗重缚；"
                },
                {
                    "paragraph": "要勤修止观，尔乃得解脱。"
                },
                {
                    "paragraph": "尔时，世尊告长老善现曰：“善现！汝于有情界中，知几有情怀增上慢，为增上慢所执持故记别所解？汝于有情界中，知几有情离增上慢记别所解？”"
                },
                {
                    "paragraph": "长老善现白佛言：世尊！我知有情界中少分有情离增上慢记别所解。世尊！我知有情界中有无量无数不可说有情怀增上慢，为增上慢所执持故记别所解。"
                },
                {
                    "paragraph": "世尊！我于一时住阿练若大树林中，时有众多苾刍亦于此林依近我住。我见彼诸苾刍于日后分，展转聚集，依有所得现观，各说种种相法，记别所解。"
                },
                {
                    "paragraph": "于中一类，由得蕰故、得蕰相故、得蕰起故、得蕰尽故、得蕰灭故、得蕰灭作证故，记别所解。如此一类由得蕰故，复有一类由得处故，复有一类得缘起故，当知亦尔。"
                },
                {
                    "paragraph": "复有一类由得食故、得食相故、得食起故、得食尽故、得食灭故、得食灭作证故，记别所解。"
                },
                {
                    "paragraph": "复有一类由得谛故、得谛相故、得谛遍知故、得谛永断故、得谛作证故、得谛修习故，记别所解。"
                },
                {
                    "paragraph": "复有一类由得界故、得界相故、得界种种性故、得界非一性故、得界灭故、得界灭作证故，记别所解。"
                },
                {
                    "paragraph": "复有一类由得念住故、得念住相故、得念住能治所治故、得念住修故、得念住未生令生故、得念住生已坚住不忘倍修增广故，记别所解。如有一类得念住故；复有一类得正断故；得神足故；得诸根故；得诸力故；得觉支故，当知亦尔。"
                },
                {
                    "paragraph": "复有一类得八支圣道故、得八支圣道相故、得八支圣道能治所治故、得八支圣道修故、得八支圣道未生令生故、得八支圣道生已坚住不忘倍修增广故，记别所解。"
                },
                {
                    "paragraph": "世尊！我见彼已窃作是念：“此诸长老依有所得现观，各说种种相法，记别所解。当知彼诸长老，一切皆怀增上慢，为增上慢所执持故，于胜义谛遍一切一味相，不能解了。”是故，世尊！甚奇！乃至世尊！善说！如世尊言：“胜义谛相，微细、最微细，甚深、最甚深，难通达、最难通达，遍一切一味相。”世尊！此圣教中修行苾刍，于胜义谛遍一切一味相尚难通达，况诸外道。"
                },
                {
                    "paragraph": "尔时，世尊告长老善现曰：“如是，如是。善现！我于微细最微细、甚深最甚深、难通达最难通达，遍一切一味相胜义谛，现正等觉；现等觉已，为他宣说、显示、开解、施设、照了。何以故？善现！我已显示于一切蕰中清净所缘，是胜义谛。我已显示于一切处、缘起、食、谛、界、念住、正断、神足、根、力、觉支、道支中清净所缘，是胜义谛。此清净所缘于一切蕰中，是一味相、无别异相；如于蕰中，如是于一切处中，乃至一切道支中，是一味相、无别异相。是故，善现！由此道理，当知胜义谛是遍一切一味相。"
                },
                {
                    "paragraph": "复次，善现！修观行苾刍，通达一蕰真如胜义法无我性已，更不寻求各别余蕰、诸处、缘起、食、谛、界、念住、正断、神足、根、力、觉支、道支真如胜义法无我性。唯即随此真如胜义无二智为依止，故于遍一切一味相胜义谛，审察趣证。是故，善现！由此道理，当知胜义谛是遍一切一味相。"
                },
                {
                    "paragraph": "复次，善现！如彼诸蕰展转异相，如彼诸处、缘起、食、谛、界、念住、正断、神足、根、力、觉支、道支，展转异相。若一切法真如胜义法无我性亦异相者，是则真如胜义法无我性亦应有因，从因所生。若从因生应是有为，若是有为应非胜义，若非胜义应更寻求余胜义谛。善现！由此真如胜义法无我性，不名有因，非因所生，亦非有为，是胜义谛，得此胜义更不寻求余胜义谛。唯有常常时、恒恒时，如来出世、若不出世，诸法法性安立，法界安住。是故，善现！由此道理，当知胜义谛是遍一切一味相。"
                },
                {
                    "paragraph": "善现！譬如种种非一品类异相色中，虚空无相、无分别、无变异、遍一切一味相。如是，异性、异相一切法中，胜义谛遍一切一味相，当知亦然。”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "此遍一切一味相，胜义诸佛说无异；"
                },
                {
                    "paragraph": "若有于中异分别，彼定愚痴依上慢。"
                }
            ]
        },
        {
            "name": "心意识相品第三",
            "paragraphs": [
                {
                    "paragraph": "心意识相品第三",
                    "type": 1
                },
                {
                    "paragraph": ""
                },
                {
                    "paragraph": "尔时，广慧菩萨摩诃萨白佛言：“世尊！如世尊说，‘于心意识秘密善巧菩萨。’于心意识秘密善巧菩萨者，齐何名为于心意识秘密善巧菩萨？如来齐何施设彼为于心意识秘密善巧菩萨？”说是语已。"
                },
                {
                    "paragraph": "尔时，世尊告广慧菩萨摩诃萨曰：“善哉，善哉！广慧！汝今乃能请问如来如是深义；汝今为欲利益安乐无量众生，哀愍世间、及诸天、人、阿素洛等；为令获得义利安乐，故发斯问。汝应谛听，吾当为汝说心意识秘密之义。"
                },
                {
                    "paragraph": "广慧当知，于六趣生死彼彼有情，堕彼彼有情众中，或在卵生、或在胎生、或在湿生、或在化生，身分生起，于中最初一切种子心识成熟、展转、和合、增长、广大。依二执受：一者、有色诸根及所依执受；二者、相名分别言说戏论习气执受。有色界中具二执受，无色界中不具二种。"
                },
                {
                    "paragraph": "广慧！此识亦名阿陁那识。何以故？由此识于身随逐执持故。亦名阿赖耶识。何以故？由此识于身摄受、藏隐、同安危义故。亦名为心。何以故？由此识色声香味触等积集滋长故。"
                },
                {
                    "paragraph": "广慧！阿陁那识为依止、为建立故，六识身转，谓眼识、耳、鼻、舌、身、意识。此中有识：眼及色为缘生眼识，与眼识俱随行，同时、同境，有分别意识转。有识：耳、鼻、舌、身、及声、香、味、触为缘，生耳、鼻、舌、身识，与耳、鼻、舌、身识俱随行，同时、同境，有分别意识转。广慧！若于尔时一眼识转，即于此时唯有一分别意识，与眼识同所行转。若于尔时二、三、四、五诸识身转，即于此时唯有一分别意识，与五识身同所行转。"
                },
                {
                    "paragraph": "广慧！譬如大瀑水流，若有一浪生缘现前，唯一浪转；若二、若多浪生缘现前，有多浪转。然此瀑水自类恒流无断无尽。又如善净镜面，若有一影生缘现前，唯一影起；若二、若多影生缘现前，有多影起。非此镜面转变为影，亦无受用灭尽可得。"
                },
                {
                    "paragraph": "如是，广慧！由似瀑流阿陁那识为依止、为建立故，若于尔时有一眼识生缘现前，即于此时一眼识转；若于尔时乃至有五识身生缘现前，即于此时五识身转。"
                },
                {
                    "paragraph": "广慧！如是菩萨虽由法住智为依止、为建立故，于心意识秘密善巧。然诸如来不齐于此，施设彼为于心意识一切秘密善巧菩萨。广慧！若诸菩萨于内各别：如实不见阿陁那、不见阿陁那识；不见阿赖耶、不见阿赖耶识；不见积集、不见心；不见眼色及眼识；不见耳声及耳识；不见鼻香及鼻识；不见舌味及舌识；不见身触及身识；不见意法及意识；是名胜义善巧菩萨；如来施设彼为胜义善巧菩萨。广慧！齐此名为于心意识一切秘密善巧菩萨；如来齐此施设彼为于心意识一切秘密善巧菩萨。”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "阿陁那识甚深细，我于凡愚不开演，"
                },
                {
                    "paragraph": "一切种子如瀑流，恐彼分别执为我。"
                }
            ]
        },
        {
            "name": "一切法相品第四",
            "paragraphs": [
                {
                    "paragraph": "一切法相品第四",
                    "type": 1
                },
                {
                    "paragraph": "尔时，德本菩萨摩诃萨白佛言：“世尊！如世尊说，‘于诸法相善巧菩萨。’于诸法相善巧菩萨者，齐何名为于诸法相善巧菩萨？如来齐何施设，彼为于诸法相善巧菩萨？”说是语已。"
                },
                {
                    "paragraph": "尔时，世尊告德本菩萨曰：“善哉！德本！汝今乃能请问如来如是深义；汝今为欲利益安乐无量众生，哀愍世闲、及诸天、人、阿素洛等；为令获得义利安乐故，发斯问。汝应谛听，吾当为汝说诸法相。"
                },
                {
                    "paragraph": "谓诸法相略有三种，何等为三？一者、遍计所执相；二者、依他起相；三者、圆成实相。云何诸法遍计所执相？谓一切法名假安立自性差别，乃至为令随起言说。云何诸法依他起相？谓一切法缘生自性，则此有故彼有，此生故彼生，谓无明缘行，乃至招集纯大苦蕴。云何诸法圆成实相？谓一切法平等真如。于此真如，诸菩萨众勇猛精进为因缘故，如理作意，无倒思惟为因缘故，乃能通达。于此通达，渐渐修集，乃至无上正等菩提方证圆满。"
                },
                {
                    "paragraph": "善男子！如眩瞖人眼中所有眩瞖过，患遍计所执相当知亦尔。如眩瞖人眩瞖众相：或发毛、轮、蜂蝇、巨胜，或复青、黄、赤、白等相差别现前；依他起相当知亦尔。如净眼人远离眼中眩瞖过患，即此净眼本性所行无乱境界；圆成实相当知亦尔。"
                },
                {
                    "paragraph": "善男子！譬如清净颇胝迦宝，若与青染色合，则似帝青、大青、末尼宝像；由邪执取帝青、大青、末尼宝故，惑乱有情。若与赤染色合，则似琥珀末尼宝像；由邪执取琥珀末尼宝故，惑乱有情。若与绿染色合，则似末罗羯多末尼宝像；由邪执取末罗羯多末尼宝故，惑乱有情。若与黄染色合，则似金像；由邪执取真金像故，惑乱有情。"
                },
                {
                    "paragraph": "如是，德本！如彼清净颇胝迦上，所有染色相应；依他起相上，遍计所执相言说习气，当知亦尔。如彼清净颇胝迦上，所有帝青、大青、琥珀、末罗羯多、金等邪执；依他起相上遍计所执相执，当知亦尔。如彼清净颇胝迦宝；依他起相，当知亦尔。如彼清净颇胝迦上，所有帝青、大青、琥珀、末罗羯多、真金等相，于常常时，于恒恒时，无有真实、无自性性，即依他起相上，由遍计所执相，于常常时、于恒恒时，无有真实、无自性性；圆成实相，当知亦尔。"
                },
                {
                    "paragraph": "复次，德本！相名相应以为缘故，遍计所执相而可了知；依他起相上，遍计所执相执以为缘故，依他起相而可了知；依他起相上，遍计所执相无执以为缘故，圆成实相而可了知。"
                },
                {
                    "paragraph": "善男子！若诸菩萨能于诸法依他起相上，如实了知遍计所执相，即能如实了知一切无相之法；若诸菩萨如实了知依他起相，即能如实了知一切杂染相法；若诸菩萨如实了知圆成实相，即能如实了知一切清净相法。"
                },
                {
                    "paragraph": "善男子！若诸菩萨能于依他起相上，如实了知无相之法，即能断灭杂染相法；若能断灭杂染相法，即能证得清净相法。"
                },
                {
                    "paragraph": "如是，德本！由诸菩萨如实了知遍计所执相、依他起相、圆成实相故；如实了知诸无相法、杂染相法、清净相法；如实了知无相法故，断灭一切杂染相法，断灭一切染相法故，证得一切清净相法。齐此名为于诸法相善巧菩萨；如来齐此施设彼为于诸法相善巧菩萨。”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "若不了知无相法，杂染相法不能断；"
                },
                {
                    "paragraph": "不断杂染相法故，坏证微妙净相法。"
                },
                {
                    "paragraph": "不观诸行众过失，放逸过失害众生；"
                },
                {
                    "paragraph": "懈怠住法动法中，无有失坏可怜愍。"
                }
            ]
        },
        {
            "name": "无自性相品第五",
            "paragraphs": [
                {
                    "paragraph": "无自性相品第五",
                    "type": 1
                },
                {
                    "paragraph": ""
                },
                {
                    "paragraph": "尔时，胜义生菩萨摩诃萨白佛言：世尊！我曾独在静处，心生如是寻思：“世尊以无量门曾说，‘诸蕰所有自相、生相、灭相，永断、遍知。’如说诸蕰、诸处、缘起、诸食亦尔。以无量门曾说，‘诸谛所有自相，遍知、永断、作证、修习。’以无量门曾说，‘诸界所有自相、种种界性、非一界性、永断、遍知。’以无量门曾说，‘念住所有自相、能治、所治、及以修习，未生令生、生已坚住，不忘、倍修、增长、广大。’如说念住、正断、神足、根、力、觉支，亦复如是。以无量门曾说，‘八支圣道所有自相、能治、所治、及以修习，未生令生、生已坚住，不忘、倍修、增长、广大。’”世尊复说：“一切诸法皆无自性、无生、无灭、本来寂静、自性涅槃。”未审世尊依何密意作如是说：“一切诸法皆无自性、无生、无灭、本来寂静、自性涅槃。”我今请问如来斯义，惟愿如来哀愍解释，说一切法皆无自性、无生、无灭、本来寂静、自性涅槃所有密意。"
                },
                {
                    "paragraph": "尔时，世尊告胜义生菩萨曰：善哉，善哉！胜义生！汝所寻思，甚为如理。善哉，善哉！善男子！汝今乃能请问如来如是深义，汝今为欲利益安乐无量众生，哀愍世闲、及诸天、人、阿素洛等，为令获得义利安乐故，发斯问。汝应谛听，吾当为汝解释所说：“一切诸法皆无自性、无生、无灭、本来寂静、自性涅槃所有密意。”"
                },
                {
                    "paragraph": "胜义生！当知我依三种无自性性密意，说言一切诸法皆无自性，所谓相无自性性、生无自性性、胜义无自性性。"
                },
                {
                    "paragraph": "善男子！云何诸法相无自性性？谓诸法遍计所执相。何以故？此由假名安立为相，非由自相安立为相，是故说名相无自性性。"
                },
                {
                    "paragraph": "云何诸法生无自性性？谓诸法依他起相。何以故？此由依他缘力故有，非自然有，是故说名生无自性性。"
                },
                {
                    "paragraph": "云何诸法胜义无自性性？谓诸法由生无自性性故，说名无自性性；即缘生法，亦名胜义无自性性。何以故？于诸法中，若是清净所缘境界，我显示彼以为胜义无自性性，依他起相非是清净所缘境界，是故亦说名为胜义无自性性。复有诸法圆成实相，亦名胜义无自性性。何以故？一切诸法法无我性名为胜义，亦得名为无自性性，是一切法胜义谛故，无自性性之所显故。由此因缘，名为胜义无自性性。"
                },
                {
                    "paragraph": "善男子！譬如空花，相无自性性，当知亦尔。譬如幻像，生无自性性，当知亦尔；一分胜义无自性性，当知亦尔。譬如虚空，惟是众色无性所显，遍一切处；一分胜义无自性性，当知亦尔，法无我性之所显故，遍一切故。"
                },
                {
                    "paragraph": "善男子！我依如是三种无自性性，密意说言：“一切诸法皆无自性。”"
                },
                {
                    "paragraph": "胜义生！当知，我依相无自性性，密意说言：“一切诸法无生、无灭、本来寂静、自性涅槃。”何以故？若法自相都无所有，则无有生；若无有生，则无有灭；若无生无灭，则本来寂静；若本来寂静，则自性涅槃。于中都无少分所有更可令其般涅槃故。是故我依相无自性性，密意说言：“一切诸法无生、无灭、本来寂静、自性涅槃。”"
                },
                {
                    "paragraph": "善男子！我亦依法无我性所显胜义无自性性，密意说言：“一切诸法无生、无灭、本来寂静、自性涅槃。”何以故？法无我性所显胜义无自性性，于常常时、于恒恒时，诸法法性、安住、无为。一切杂染不相应故，于常常时、于恒恒时，诸法法性安住故无为，由无为故无生无灭；一切杂染不相应故，本来寂静、自性涅槃。是故我依法无我性所显胜义无自性性，密意说言：“一切诸法无生、无灭、本来寂静、自性涅槃。”"
                },
                {
                    "paragraph": "复次，胜义生！非由有情界中诸有情类，别观遍计所执自性为自性故，亦非由彼别观依他起自性及圆成实自性为自性故，我立三种无自性性；然由有情于依他起自性及圆成实自性上，增益遍计所执自性故，我立三种无自性性。"
                },
                {
                    "paragraph": "由遍计所执自性相故，彼诸有情于依他起自性及圆成实自性中，随起言说。如如随起言说如是如是，由言说熏习心故、由言说随觉故、由言说随眠故，于依他起自性及圆成实自性中，执著遍计所执自性相。"
                },
                {
                    "paragraph": "如如执著如是如是，于依他起自性及圆成实自性上，执著遍计所执自性；由是因缘，生当来世依他起自性；由此因缘，或为烦恼杂染所染、或为业杂染所染、或为生杂染所染，于生死中长时驰骋、长时流转，无有休息，或在那落迦、或在傍生、或在饿鬼、或在天上、或在阿素洛、或在人中，受诸苦恼。"
                },
                {
                    "paragraph": "复次，胜义生！若诸有情从本已来，未种善根，未清净障，未成熟相续，未多修胜解，未能积集福德、智慧二种资粮。我为彼故，依生无自性性宣说诸法。彼闻是已，能于一切缘生行中，随分解了无常、无恒，是不安隐变坏法已，于一切行，心生怖畏，深起厌患；心生怖畏，深厌患已，遮止诸恶，于诸恶法能不造作，于诸善法能勤修习。习善因故，未种善根能种善根，未清净障能令清净，未熟相续能令成熟。由此因缘，多修胜解，亦多积集福德、智慧二种资粮。"
                },
                {
                    "paragraph": "彼虽如是种诸善根，乃至积集福德、智慧二种资粮；然于生无自性性中，未能如实了知相无自性性及二种胜义无自性性。于一切行未能正厌、未正离欲，未正解脱，未遍解脱烦恼杂染、未遍解脱诸业杂染、未遍解脱诸生杂染。如来为彼更说法要，谓相无自性性及胜义无自性性。为欲令其于一切行能正厌故、正离欲故、正解脱故，超过一切烦恼杂染故、超过一切业杂染故、超过一切生杂染故。"
                },
                {
                    "paragraph": "彼闻如是所说法已，于生无自性性中，能正信解相无自性性及胜义无自性性，简择思惟，如实通达；于依他起自性中，能不执著遍计所执自性相。由言说不熏习智故、由言说不随觉智故、由言说离随眠智故，能灭依他起相；于现法中智力所持，能永断灭当来世因。由此因缘，于一切行能正厌患、能正离欲、能正解脱，能遍解脱烦恼、业、生三种杂染。"
                },
                {
                    "paragraph": "复次，胜义生！诸声闻乘种性有情，亦由此道此行迹故，证得无上安隐涅槃。诸独觉乘种性有情、诸如来乘种性有情，亦由此道此行迹故，证得无上安隐涅槃。一切声闻、独觉、菩萨，皆共此一妙清净道，皆同此一究竟清净，更无第二。我依此故，密意说言：“唯有一乘。”非于一切有情界中，无有种种有情种性，或钝根性、或中根性、或利根性有情差别。"
                },
                {
                    "paragraph": "善男子！若一向趣寂声闻种性补特伽罗，虽蒙诸佛施设种种勇猛加行方便化导，终不能令当坐道场证得阿耨多罗三藐三菩提。何以故？由彼本来唯有下劣种性故、一向慈悲薄弱故、一向怖畏众苦故。由彼一向慈悲薄弱，是故一向弃背利益诸众生事；由彼一向怖畏众苦，是故一向弃背发起诸行所作。我终不说一向弃背利益众生事者、一向弃背发起诸行所作者，当坐道场，能得阿耨多罗三藐三菩提，是故说彼名为一向趣寂声闻。若回向菩提声闻种性补特伽罗，我亦异门说为菩萨。何以故？彼既解脱烦恼障已，若蒙诸佛等觉悟时，于所知障，其心亦可当得解脱。由彼最初为自利益，修行加行脱烦恼障，是故如来施设彼为声闻种性。"
                },
                {
                    "paragraph": "复次，胜义生！如是于我善说善制法毘奈耶，最极清净意乐所说善教法中，诸有情类意解种种差别可得。善男子！如来但依如是三种无自性性，由深密意，于所宣说不了义经，以隐密相说诸法要，谓一切法皆无自性、无生、无灭、本来寂静、自性涅槃。"
                },
                {
                    "paragraph": "于是经中，若诸有情已种上品善根、已清净诸障、已成熟相续、已多修胜解，已能积集上品福德、智慧资粮，彼若听闻如是法已，于我甚深密意言说，如实解了，于如是法，深生信解，于如是义，以无倒慧，如实通达。依此通达善修习故，速疾能证最极究竟；亦于我所深生净信，知是如来、应、正等觉于一切法现正等觉。"
                },
                {
                    "paragraph": "若诸有情，已种上品善根、已清净诸障、已成熟相续、已多修胜解，未能积集上品福德、智慧资粮。其性质直，是质直类，虽无力能思择废立，而不安住自见取中。彼若听闻如是法已，于我甚深秘密言说，虽无力能如实解了，然于此法能生胜解，发清净信，信此经典，是如来说，是其甚深，显现甚深，空性相应，难见难悟，不可寻思，非诸寻思所行境界、微细详审聪明智者之所解了。于此经典所说义中，自轻而住，作如是言：“诸佛菩提为最甚深，诸法法性亦最甚深，唯佛如来能善了达，非是我等所能解了。诸佛如来，为彼种种胜解有情，转正法教；诸佛如来无边智见，我等智见犹如牛迹。”于此经典，虽能恭敬，为他宣说，书写护持，披阅，流布，殷重供养，受诵温习；然犹未能以其修相发起加行，是故于我甚深密意所说言辞，不能通达。由此因缘，彼诸有情，亦能增长福德、智慧二种资粮，于彼相续未成熟者，亦能成熟。"
                },
                {
                    "paragraph": "若诸有情，广说乃至未能积集上品福德、智慧资粮，性非质直，非质直类，虽有力能思择废立，而复安住自见取中。彼若听闻如是法已，于我甚深密意言说不能如实解了。于如是法虽生信解，然于其义随言执著，谓一切法决定皆无自性，决定不生不灭，决定本来寂静，决定自性涅槃。由此因缘，于一切法获得无见及无相见。由得无见无相见故，拨一切相皆是无相，诽拨诸法遍计所执相、依他起相、圆成实相。何以故？由有依他起相及圆成实相故，遍计所执相方可施设；若于依他起相及圆成实相见为无相，彼亦诽拨遍计所执相，是故说彼诽拨三相。虽于我法起于法想，而非义中起于义想；由于我法起法想故，及非义中起义想故，于是法中持为是法，于非义中持为是义。彼虽于法起信解故，福德增长；然于非义起执著故，退失智慧；智慧退故，退失广大无量善法。"
                },
                {
                    "paragraph": "复有有情，从他听闻，谓法为法，非义为义，若随其见，彼即于法起于法想，于非义中起于义想，执法为法、非义为义。由此因缘，当知同彼退失善法。若有有情不随其见，从彼欻闻一切诸法皆无自性、无生、无灭、本来寂静、自性涅槃，便生恐怖，生恐怖已，作如是言：“此非佛语，是魔所说。”作此解已，于是经典，诽谤、毁骂。由此因缘，获大衰损，触大业障。由是缘故，我说若有于一切相起无相见，于非义中宣说为义，是起广大业障方便；由彼陷坠无量众生，令其获得大业障故。"
                },
                {
                    "paragraph": "善男子！若诸有情，未种善根、未清净障、未熟相续、无多胜解，未集福德、智慧资粮。性非质直，非质直类，虽有力能思择废立，而常安住自见取中。彼若听闻如是法已，不能如实解我甚深密意言说，亦于此法不生信解，于是法中起非法想，于是义中起非义想。于是法中执为非法，于是义中执为非义，唱如是言：“此非佛语，是魔所说。”作此解已，于是经典，诽谤毁骂，拨为虚伪，以无量门，毁灭摧伏如是经典，于诸信解此经典者起怨家想。彼先为诸业障所障，由此因缘，复为如是业障所障，如是业障，初易施设，乃至齐于百千俱胝那庾多劫，无有出期。"
                },
                {
                    "paragraph": "善男子！如是于我善说善制法、毘奈耶，最极清净意乐所说善教法中，有如是等诸有情类意解种种差别可得。"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "一切诸法皆无性，无生无灭本来寂，"
                },
                {
                    "paragraph": "诸法自性恒涅槃。谁有智言无密意？"
                },
                {
                    "paragraph": "相生胜义无自性，如是我皆已显示；"
                },
                {
                    "paragraph": "若不知佛此密意，失坏正道不能往！"
                },
                {
                    "paragraph": "依诸净道清净者，惟依此一无第二，"
                },
                {
                    "paragraph": "故于其中立一乘，非有情性无差别。"
                },
                {
                    "paragraph": "众生界中无量生，惟度一身趣寂灭，"
                },
                {
                    "paragraph": "大悲勇猛证涅槃，不舍众生甚难得！"
                },
                {
                    "paragraph": "微妙难思无漏界，于中解脱等无差，"
                },
                {
                    "paragraph": "一切义成离惑苦，二种异说谓常乐。"
                },
                {
                    "paragraph": "尔时，胜义生菩萨复白佛言：“世尊！诸佛如来密意语言，甚奇！希有！乃至微妙最微妙！甚深最甚深！难通达最难通达！"
                },
                {
                    "paragraph": "如是我今领解世尊所说义者：若于分别所行遍计所执相所依行相中，假名安立以为色蕰，或自性相、或差别相；假名安立为色蕰生、为色蕰灭、及为色蕰永断、遍知，或自性相、或差别相，是名遍计所执相。世尊依此施设诸法相无自性性。若即分别所行遍计所执相所依行相，是名依他起相。世尊依此施设诸法生无自性性，及一分胜义无自性性。如是我今领解世尊所说义者：若即于此分别所行遍计所执相所依行相中，由遍计所执相不成实故，即此自性无自性性法无我真如清净所缘，是名圆成实相。世尊依此施设一分胜义无自性性。如于色蕰，如是，于余蕰皆应广说；如于诸蕰如是，于十二处，一一处中皆应广说；于十二有支，一一支中皆应广说；于四种食，一一食中皆应广说；于六界、十八界，一一界中皆应广说。"
                },
                {
                    "paragraph": "如是我今领解世尊所说义者：若于分别所行遍计所执相所依行相中，假名安立以为苦谛，苦谛遍知，或自性相、或差别相，是名遍计所执相。世尊依此施设诸法相无自性性。若即分别所行遍计所执相所依行相，是名依他起相。世尊依此施设诸法生无自性性，及一分胜义无自性性。如是我今领解世尊所说义者：若即于此分别所行遍计所执相所依行相中，由遍计所执相不成实故，即此自性无自性性法无我真如清净所缘，是名圆成实相。世尊依此施设一分胜义无自性性。如于苦谛如是，于余谛皆应广说。如于圣谛如是，于诸念住、正断、神足、根、力、觉支、道支中，一一皆应广说。"
                },
                {
                    "paragraph": "如是我今领解世尊所说义者：若于分别所行遍计所执相所依行相中，假名安立以为正定，及为正定能治所治，若正修未生令生，生已坚住不忘，倍修增长广大，或自性相、或差别相，是名遍计所执相。世尊依此施设诸法相无自性性。若即分别所行遍计所执相所依行相，是名依他起相。世尊依此施设诸法生无自性性，及一分胜义无自性性。如是我今领解世尊所说义者：若即于此分别所行遍计所执相所依行相中，由遍计所执相不成实故，即此自性无自性性法无我真如清净所缘，是名圆成实相。世尊依此施设诸法一分胜义无自性性。"
                },
                {
                    "paragraph": "世尊！譬如毘湿缚药，一切散药、仙药方中，皆应安处。如是，世尊！依此诸法皆无自性、无生、无灭、本来寂静、自性涅槃，无自性性了义言教，遍于一切不了义经，皆应安处。"
                },
                {
                    "paragraph": "世尊！如彩画地，遍于一切彩画事业皆同一味，或青、或黄、或赤、或白，复能显发彩画事业。如是，世尊！依此诸法皆无自性广说乃至自性涅槃，无自性性了义言教，遍于一切不了义经，皆同一味，复能显发彼诸经中所不了义。"
                },
                {
                    "paragraph": "世尊！譬如一切成熟珍羞诸餠果内，投之熟酥，更生胜味。如是，世尊！依此诸法皆无自性，广说乃至自性涅槃，无自性性了义言教，置于一切不了义经，生胜欢喜。"
                },
                {
                    "paragraph": "世尊！譬如虚空遍一切处，皆同一味，不障一切所作事业。如是，世尊！依此诸法皆无自性广说乃至自性涅槃，无自性性了义言教，遍于一切不了义经，皆同一味，不障一切声闻、独觉及诸大乘所修事业。”说是语已。"
                },
                {
                    "paragraph": "尔时，世尊叹胜义生菩萨曰：“善哉，善哉！善男子！汝今乃能善解如来所说甚深密意言义；复于此义善作譬喩，所谓世间毘湿缚药，杂彩画地，熟酥，虚空。胜义生！如是，如是！更无有异！如是，如是！汝应受持。”"
                },
                {
                    "paragraph": "尔时，胜义生菩萨复白佛言：“世尊！初于一时在婆罗痆斯仙人堕处，施鹿林中，惟为发趣声闻乘者，以四谛相转正法轮。虽是甚奇、甚为希有，一切世闲诸天、人等，先无有能如法转者。而于彼时所转法轮，有上、有容，是未了义，是诸诤论安足处所。"
                },
                {
                    "paragraph": "世尊！在昔第二时中，惟为发趣修大乘者，依一切法皆无自性、无生、无灭、本来寂静、自性涅槃，以隐密相转正法轮。虽更甚奇、甚为希有，而于彼时所转法轮，亦是有上、有所容受，犹未了义，是诸诤论安足处所。"
                },
                {
                    "paragraph": "世尊！于今第三时中，普为发趣一切乘者，依一切法皆无自性、无生、无灭、本来寂静、自性涅槃、无自性性，以显了相转正法轮。第一甚奇、最为希有。于今世尊所转法轮无上无容，是真了义，非诸诤论安足处所。"
                },
                {
                    "paragraph": "世尊！若善男子或善女人，于此如来依一切法皆无自性、无生、无灭、本来寂静、自性涅槃，所说甚深了义言教，闻已信解、书写、护持、供养、流布、受诵、修习、如理思惟，以其修相发起加行，生几所福？”说是语已。"
                },
                {
                    "paragraph": "尔时，世尊告胜义生菩萨曰：“胜义生！是善男子或善女人，其所生福无量无数难可喩知，吾今为汝略说少分。如爪上土比大地土，百分不及一，千分不及一，百千分不及一，数筭、计喩、邬波尼杀昙分亦不及一。或如牛迹中水比四大海水，百分不及一，广说乃至邬波尼杀昙分亦不及一。如是，于诸不了义经，闻已信解、广说乃至以其修相发起加行所获功德，比此所说了义经教，闻已信解所集功德，广说乃至以其修相发起加行所集功德，百分不及一，广说乃至邬波尼杀昙分亦不及一。”说是语已。"
                },
                {
                    "paragraph": "尔时，胜义生菩萨复白佛言：“世尊！于是解深密法门中，当何名此教？我当云何奉持？”"
                },
                {
                    "paragraph": "佛告胜义生菩萨曰：“善男子！此名胜义了义之教；于此胜义了义之教，汝当奉持。”"
                },
                {
                    "paragraph": "说此胜义了义教时，于大会中，有六百千众生发阿耨多罗三藐三菩提心；三百千声闻远尘离垢，于诸法中得法眼净；一百五十千声闻永尽诸漏心得解脱；七十五千菩萨得无生法忍。"
                }
            ]
        },
        {
            "name": "分别瑜伽品第六",
            "paragraphs": [
                {
                    "paragraph": "分别瑜伽品第六",
                    "type": 1
                },
                {
                    "paragraph": "尔时，慈氏菩萨摩诃萨白佛言：“世尊！菩萨何依何住，于大乘中修奢摩他、毘钵舍那？”"
                },
                {
                    "paragraph": "佛告慈氏菩萨曰：“善男子！当知菩萨法假安立，及不舍阿耨多罗三藐三菩提愿，为依、为住，于大乘中修奢摩他、毘钵舍那。”"
                },
                {
                    "paragraph": "慈氏菩萨复白佛言：“如世尊说四种所缘境事：一者、有分别影像所缘境事；二者、无分别影像所缘境事；三者、事边际所缘境事；四者、所作成办所缘境事。于此四中，几是奢摩他所缘境事？几是毘钵舍那所缘境事？几是俱所缘境事？”"
                },
                {
                    "paragraph": "佛告慈氏菩萨曰：“善男子！一是奢摩他所缘境事，谓无分别影像；一是毘钵舍那所缘境事，谓有分别影像；二是俱所缘境事，谓事边际、所作成办。”"
                },
                {
                    "paragraph": "慈氏菩萨复白佛言：“世尊！云何菩萨依是四种奢摩他、毘钵舍那所缘境事，能求奢摩他、能善毘钵舍那？”"
                },
                {
                    "paragraph": "佛告慈氏菩萨曰：“善男子！如我为诸菩萨所说法假安立，所谓契经、应诵、记别、讽诵、自说、因缘、譬喩、本事、本生、方广、希法、论议。菩萨于此善听、善受、言善通利、意善寻思、见善通达，即于如所善思惟法，独处空闲作意思惟。复即于此能思惟心，内心相续，作意思惟。如是正行多安住故，起身轻安及心轻安，是名奢摩他。如是菩萨，能求奢摩他。彼由获得身心轻安为所依故，即于如所善思惟法，内三摩地所行影像，观察胜解舍离心相。即于如是三摩地影像所知义中，能正思择、最极思择，周遍寻思、周遍伺察，若忍、若乐、若慧、若见、若观，是名毘钵舍那。如是菩萨，能善毘钵舍那。”"
                },
                {
                    "paragraph": "慈氏菩萨复白佛言：“世尊！若诸菩萨缘心为境，内思惟心，乃至未得身心轻安，所有作意，当名何等？”佛告慈氏菩萨曰：“善男子！非奢摩他作意，是随顺奢摩他胜解相应作意。”"
                },
                {
                    "paragraph": "“世尊！若诸菩萨乃至未得身心轻安，于如所思所有诸法内三摩地所缘影像作意思惟，如是作意，当名何等？”“善男子！非毘钵舍那作意，是随顺毘钵舍那胜解相应作意。”"
                },
                {
                    "paragraph": "慈氏菩萨复白佛言：“世尊！奢摩他道与毘钵舍那道，当言有异？当言无异？”佛告慈氏菩萨曰：“善男子！当言非有异、非无异。何故非有异？以毘钵舍那所缘境心为所缘故。何故非无异？有分别影像非所缘故。”"
                },
                {
                    "paragraph": "慈氏菩萨复白佛言：“世尊！诸毘钵舍那三摩地所行影像，彼与此心，当言有异？当言无异？”佛告慈氏菩萨曰：“善男子！当言无异。何以故？由彼影像唯是识故。善男子！我说识所缘，唯识所现故。”"
                },
                {
                    "paragraph": "“世尊！若彼所行影像，即与此心无有异者，云何此心还见此心？”“善男子！此中无有少法能见少法；然即此心如是生时，即有如是影像显现。善男子！如依善莹清净镜面，以质为缘还见本质，而谓我今见于影像，及谓离质别有所行影像显现。如是此心生时，相似有异三摩地所行影像显现。”"
                },
                {
                    "paragraph": "“世尊！若诸有情自性而住，缘色等心所行影像，彼与此心亦无异耶？”“善男子！亦无有异！而诸愚夫由颠倒觉，于诸影像，不能如实知唯是识，作颠倒解。”"
                },
                {
                    "paragraph": "慈氏菩萨复白佛言：“世尊！齐何当言菩萨一向修毘钵舍那？”佛告慈氏菩萨曰：“善男子！若相续作意唯思惟心相。”"
                },
                {
                    "paragraph": "“世尊！齐何当言菩萨一向修奢摩他？”“善男子！若相续作意唯思惟无闲心。”"
                },
                {
                    "paragraph": "“世尊！齐何当言菩萨奢摩他、毘钵舍那和合俱转？”“善男子！若正思惟心一境性。”"
                },
                {
                    "paragraph": "“世尊！云何心相？”“善男子！谓三摩地所行有分别影像，毘钵舍那所缘。”"
                },
                {
                    "paragraph": "“世尊！云何无闲心？”“善男子！谓缘彼影像心，奢摩他所缘。”"
                },
                {
                    "paragraph": "“世尊！云何心一境性？”“善男子！谓通达三摩地所行影像，唯是其识；或通达此已，复思惟如性。”"
                },
                {
                    "paragraph": "慈氏菩萨复白佛言：“世尊！毘钵舍那凡有几种？”"
                },
                {
                    "paragraph": "佛告慈氏菩萨曰：“善男子！略有三种：一者、有相毘钵舍那；二者、寻求毘钵舍那；三者、伺察毘钵舍那。云何有相毘钵舍那？谓纯思惟三摩地所行有分别影像毘钵舍那。云何寻求毘钵舍那？谓由慧故，遍于彼彼未善解了一切法中，为善了故，作意思惟毘钵舍那。云何伺察毘钵舍那？谓由慧故，遍于彼彼已善解了一切法中，为善证得极解脱故，作意思惟毘钵舍那。”"
                },
                {
                    "paragraph": "慈氏菩萨复白佛言：“世尊！是奢摩他凡有几种？”"
                },
                {
                    "paragraph": "佛告慈氏菩萨曰：“善男子！即由随彼无闲心故，当知此中亦有三种。复有八种，谓初静虑乃至非想非非想处，各有一种奢摩他故。复有四种，谓慈、悲、喜、舍四无量中，各有一种奢摩他故。”"
                },
                {
                    "paragraph": "慈氏菩萨复白佛言：“世尊！如说依法奢摩他、毘钵舍那，复说不依法奢摩他、毘钵舍那。云何名依法奢摩他、毘钵舍那？云何复名不依法奢摩他毘钵舍那？”"
                },
                {
                    "paragraph": "佛告慈氏菩萨曰：“善男子！若诸菩萨随先所受所思法相，而于其义得奢摩他、毘钵舍那，名依法奢摩他、毘钵舍那。若诸菩萨不待所受所思法相，但依于他教诫教授，而于其义得奢摩他、毘钵舍那，谓观青瘀及脓烂等，或一切行皆是无常、或诸行苦、或一切法皆无有我、或复涅槃毕竟寂静。如是等类奢摩他、毘钵舍那，名不依法奢摩他、毘钵舍那。由依止法得奢摩他、毘钵舍那，故我施设随法行菩萨，是利根性；由不依法得奢摩他、毘钵舍那故，我施设随信行菩萨，是钝根性。”"
                },
                {
                    "paragraph": "慈氏菩萨复白佛言：“世尊！如说缘别法奢摩他、毘钵舍那，复说缘总法奢摩他、毘钵舍那。云何名为缘别法奢摩他、毘钵舍那？云何复名缘总法奢摩他、毘钵舍那？”"
                },
                {
                    "paragraph": "佛告慈氏菩萨曰：“善男子！若诸菩萨，缘于各别契经等法，于如所受所思惟法，修奢摩他、毘钵舍那，是名缘别法奢摩他、毘钵舍那。若诸菩萨，即缘一切契经等法，集为一团、一积、一分、一聚作意思惟：此一切法，随顺真如，趣向真如，临入真如；随顺菩提，随顺涅槃，随顺转依，及趣向彼，若临入彼。此一切法，宣说无量无数善法。如是思惟修奢摩他、毘钵舍那，是名缘总法奢摩他、毘钵舍那。”"
                },
                {
                    "paragraph": "慈氏菩萨复白佛言：“世尊！如说缘小总法奢摩他、毘钵舍那，复说缘大总法奢摩他、毘钵舍那，又说缘无量总法奢摩他、毘钵舍那。云何名缘小总法奢摩他、毘钵舍那？云何名缘大总法奢摩他、毘钵舍那？云何复名缘无量总法奢摩他、毘钵舍那？”"
                },
                {
                    "paragraph": "佛告慈氏菩萨曰：“善男子！若缘各别契经，乃至各别论义，为一团等作意思惟，当知是名缘小总法奢摩他、毘钵舍那。若缘乃至所受所思契经等法，为一团等作意思惟，非缘各别，当知是名缘大总法奢摩他、毘钵舍那。若缘无量如来法教，无量法句文字，无量后后慧所照了，为一团等作意思惟，非缘乃至所受所思，当知是名缘无量总法奢摩他、毘钵舍那。”"
                },
                {
                    "paragraph": "慈氏菩萨复白佛言：“世尊！菩萨齐何名得缘总法奢摩他、毘钵舍那？”"
                },
                {
                    "paragraph": "佛告慈氏菩萨曰：“善男子！由五缘故当知名得：一者、于思惟时，刹那刹那融销一切粗重所依；二者、离种种想得乐法乐；三者、解了十方无差别相无量法光；四者、所作成满相应净分无分别相，恒现在前；五者、为令法身得成满故，摄受后后转胜妙因。”"
                },
                {
                    "paragraph": "慈氏菩萨复白佛言：“世尊！此缘总法奢摩他、毘钵舍那，当知从何名为通达？从何名得？”"
                },
                {
                    "paragraph": "佛告慈氏菩萨曰：“善男子！从初极喜地名为通达；从第三发光地乃名为得。善男子！初业菩萨亦于是中随学作意，虽未可叹，不应懈废。”"
                },
                {
                    "paragraph": "慈氏菩萨复白佛言：世尊！是奢摩他、毘钵舍那，云何名有寻有伺三摩地？云何名无寻唯伺三摩地？云何名无寻无伺三摩地？"
                },
                {
                    "paragraph": "佛告慈氏菩萨曰：“善男子！于如所取寻伺法相，若有粗显领受观察，诸奢摩他、毘钵舍那，是名有寻有伺三摩地。若于彼相，虽无粗显领受观察，而有微细彼光明念领受观察，诸奢摩他、毘钵舍那，是名无寻唯伺三摩地。若即于彼一切法相，都无作意领受观察，诸奢摩他、毘钵舍那，是名无寻无伺三摩地。"
                },
                {
                    "paragraph": "复次，善男子！若有寻求奢摩他、毘钵舍那，是名有寻有伺三摩地。若有伺察奢摩他、毘钵舍那，是名无寻唯伺三摩地。若缘总法奢摩他、毘钵舍那，是名无寻无伺三摩地。”"
                },
                {
                    "paragraph": "慈氏菩萨复白佛言：“世尊！云何止相？云何擧相？云何舍相？”"
                },
                {
                    "paragraph": "佛告慈氏菩萨曰：“善男子！若心掉擧或恐掉擧时，诸可厌法作意及彼无闲心作意，是名止相。若心沉没或恐沉没时，诸可欣法作意及彼心相作意，是名擧相。若于一向止道，或于一向观道，或于双运转道，二随烦恼所染污时，诸无功用作意，及心任运转中所有作意，是名舍相。”"
                },
                {
                    "paragraph": "慈氏菩萨复白佛言：“世尊！修奢摩他、毘钵舍那诸菩萨众，知法知义。云何知法？云何知义？”"
                },
                {
                    "paragraph": "佛告慈氏菩萨曰：善男子！彼诸菩萨，由五种相了知于法：一者、知名；二者、知句；三者、知文；四者、知别；五者知总。云何为名？谓于一切染净法中，所立自性想假施设。云何为句？谓即于彼名聚集中，能随宣说诸染净义，依持建立。云何为文？谓即彼二所依止字。云何于彼各别了知？谓由各别所缘作意。云何于彼总合了知？谓由总合所缘作意。如是一切总略为一，名为知法。如是名为菩萨知法。"
                },
                {
                    "paragraph": "善男子！彼诸菩萨，由十种相了知于义：一者、知尽所有性；二者、知如所有性；三者、知能取义，四者、知所取义；五者、知建立义；六者、知受用义；七者、知颠倒义；八者、知无倒义；九者、知杂染义；十者、知清净义。"
                },
                {
                    "paragraph": "善男子！尽所有性者，谓诸杂染清净法中，所有一切品别边际，是名此中尽所有性。如五数蕰、六数内处、六数外处，如是一切。"
                },
                {
                    "paragraph": "如所有性者，谓即一切染净法中，所有真如，是名此中如所有性。此复七种：一者、流转真如，谓一切行无先后性；二者、相真如，谓一切法、补特伽罗无我性及法无我性：三者、了别真如，谓一切行唯是识性；四者、安立真如，谓我所说诸苦圣谛；五者、邪行真如，谓我所说诸集圣谛；六者、清净真如，谓我所说诸灭圣谛；七者、正行真如，谓我所说诸道圣谛。当知此中由流转真如、安立真如、邪行真如故，一切有情平等平等。由相真如、了别真如故，一切诸法平等平等。由清净真如故，一切声闻菩提、独觉菩提、阿耨多罗三藐三菩提，平等平等。由正行真如故，听闻正法，缘总境界胜奢摩他、毘钵舍那所摄受慧，平等平等。"
                },
                {
                    "paragraph": "能取义者，谓内五色处，若心、意、识及诸心法。"
                },
                {
                    "paragraph": "所取义者，谓外六处。又能取义，亦所取义。"
                },
                {
                    "paragraph": "建立义者，谓器世界。于中可得建立一切诸有情界。谓一村田、若百村田、若千村田、若百千村田。或一大地至海边际，此百、此千、若此百千。或一赡部洲，此百、此千、若此百千。或一四大洲，此百、此千、若此百千。或一小千世界，此百、此千、若此百千。或一中千世界，此百、此千、若此百千。或一三千大千世界，此百、此千、若此百千。或此拘胝、此百拘胝、此千拘胝、此百千拘胝。或此无数、此百无数、此千无数、此百千无数、或三千大千世界无数、百千微尘量等，于十方面无量无数诸器世界。"
                },
                {
                    "paragraph": "受用义者，谓我所说诸有情类，为受用故，摄受资具。"
                },
                {
                    "paragraph": "颠倒义者，谓即于彼能取等义，无常计常，想倒、心倒、见倒。苦计为乐，不净计净，无我计我，想倒、心倒、见倒。"
                },
                {
                    "paragraph": "无倒义者，与上相违。能对治彼，应知其相。"
                },
                {
                    "paragraph": "杂染义者，谓三界中三种杂染：一者、烦恼杂染；二者、业杂染；三者、生杂染。"
                },
                {
                    "paragraph": "清净义者，谓即如是三种杂染，所有离系菩提分法。"
                },
                {
                    "paragraph": "善男子！如是十种，当知普摄一切诸义。"
                },
                {
                    "paragraph": "复次，善男子！彼诸菩萨，由能了知五种义故，名为知义。何等五义？一者、遍知事；二者、遍知义；三者、遍知因；四者、得遍知果；五者、于此觉了。"
                },
                {
                    "paragraph": "善男子！此中遍知事者，当知即是一切所知：谓或诸蕰，或诸内处或诸外处；如是一切。"
                },
                {
                    "paragraph": "遍知义者，乃至所有品类差别所应知境。谓世俗故、或胜义故，或功德故、或过失故，缘故，世故，或生、或住、或坏相故，或如病等故，或苦集等故，或真如、实际、法界等故，或广略故，或一向记故、或分别记故、或反问记故、或置记故，或隐密故、或显了故；如是等类，当知一切名遍知义。"
                },
                {
                    "paragraph": "言遍知因者，当知即是能取前二菩提分法，所谓念住或正断等。"
                },
                {
                    "paragraph": "得遍知果者，谓贪、恚、痴永断毘奈耶，及贪、恚、痴一切永断诸沙门果。及我所说声闻、如来若共不共世出世闲所有功德，于彼作证。"
                },
                {
                    "paragraph": "于此觉了者，谓即于此作证法中，诸解脱智，广为他说、宣扬、开示。"
                },
                {
                    "paragraph": "善男子！如是五义，当知普摄一切诸义。"
                },
                {
                    "paragraph": "复次，善男子！彼诸菩萨，由能了知四种义故，名为知义。何等四义？一者、心执受义；二者、领纳义；三者、了别义；四者、杂染清净义。善男子！如是四义，当知普摄一切诸义。"
                },
                {
                    "paragraph": "复次，善男子！彼诸菩萨，由能了知三种义故，名为知义。何等三义？一者、文义；二者、义义；三者、界义。"
                },
                {
                    "paragraph": "善男子！言文义者，谓名身等。"
                },
                {
                    "paragraph": "义义当知复有十种：一者、真实相；二者、遍知相；三者、永断相；四者、作证相；五者、修习相；六者、即彼真实相等品差别相；七者、所依能依相属相；八者、即遍知等障㝵法相；九者、即彼随顺法相；十者、不遍知等及遍知等过患功德相。"
                },
                {
                    "paragraph": "言界义者，谓五种界：一者、器世界；二者、有情界；三者、法界；四者、所调伏界；五者、调伏方便界。"
                },
                {
                    "paragraph": "善男子！如是五义，当知普摄一切诸义。"
                },
                {
                    "paragraph": "慈氏菩萨复白佛言：“世尊！若闻所成慧了知其义，若思所成慧了知其义，若奢摩他、毘钵舍那修所成慧了知其义，此何差别？”"
                },
                {
                    "paragraph": "佛告慈氏菩萨曰：“善男子！闻所成慧，依止于文，但如其说，未善意趣，未现在前，随顺解脱，未能领受成解脱义。思所成慧，亦依于文，不唯如说，能善意趣，未现在前，转顺解脱，未能领受成解脱义。若诸菩萨修所成慧，亦依于文亦不依文，亦如其说亦不如说，能善意趣，所知事同分三摩地所行影像现前，极顺解脱，已能领受成解脱义。善男子！是名三种知义差别。”"
                },
                {
                    "paragraph": "慈氏菩萨复白佛言：“世尊！修奢摩他、毘钵舍那诸菩萨众，知法知义，云何为智？云何为见？”"
                },
                {
                    "paragraph": "佛告慈氏菩萨曰：“善男子！我无量门宣说智、见二种差别，今当为汝略说其相。若缘总法修奢摩他、毘钵舍那所有妙慧，是名为智；若缘别法修奢摩他、毘钵舍那所有妙慧，是名为见。”"
                },
                {
                    "paragraph": "慈氏菩萨复白佛言：“世尊！修奢摩他、毘钵舍那诸菩萨众由何，作意何等？云何除遣诸相？”"
                },
                {
                    "paragraph": "佛告慈氏菩萨曰：“善男子！由真如作意，除遣法相及与义相；若于其名及名自性无所得时，亦不观彼所依之相，如是除遣。如于其名，于句、于文、于一切义，当知亦尔。乃至于界及界自性无所得时，亦不观彼所依之相，如是除遣。”"
                },
                {
                    "paragraph": "“世尊！诸所了知真如义相，此真如相亦可遣不？”"
                },
                {
                    "paragraph": "“善男子！于所了知真如义中，都无有相，亦无所得，当何所遣？善男子！我说了知真如义时，能伏一切法义之相，非此了达余所能伏。”"
                },
                {
                    "paragraph": "“世尊！如世尊说，浊水器喩、不净镜喩、挠泉池喩，不任观察自面影相；若堪任者，与上相违。如是若有不善修心，则不堪任如实观察所有真如；若善修心，堪任观察。此说何等能观察心？依何真如而作是说？”"
                },
                {
                    "paragraph": "“善男子，此说三种能观察心。谓闻所成能观察心，若思所成能观察心，若修所成能观察心。依了别真如作如是说。”"
                },
                {
                    "paragraph": "“世尊！如是了知法义菩萨为遣诸相勤修加行，有几种相难可除遣？谁能除遣？”"
                },
                {
                    "paragraph": "“善男子！有十种相，空能除遣。何等为十？一者、了知法义故，有种种文字相；此由一切法空，能正除遣。二者、了知安立真如义故，有生、灭、住、异性相续随转相；此由相空及无先后空，能正除遣。三者、了知能取义故，有顾恋身相及我慢相；此由内空及无所得空，能正除遣。四者、了知所取义故，有顾恋财相；此由外空，能正除遣。五者、了知受用义、男女承事资具相应故，有内安乐相、外净妙相；此由内外空及本性空，能正除遣。六者、了知建立义故，有无量相；此由大空，能正除遣。七者、了知无色故，有内寂静解脱相；此由有为空，能正除遣。八者、了知相真如义故，有补特伽罗无我相、法无我相，若唯识相及胜义相；此由毕竟空、无性空、无性自性空及胜义空，能正除遣。九者、由了知清净真如义故，有无为相、无变异相；此由无为空、无变异空，能正除遣。十者、即于彼相对治空性，作意思惟故，有空性相；此由空空，能正除遣。”"
                },
                {
                    "paragraph": "“世尊！除遣如是十种相时，除遣何等？从何等相而得解脱？”"
                },
                {
                    "paragraph": "“善男子！除遣三摩地所行影像相；从杂染缚相而得解脱，彼亦除遣。善男子！当知就胜说，如是空治如是相，非不一一治一切相。譬如无明，非不能生乃至老死诸杂染法。就胜但说能生于行，由是诸行亲近缘故。此中道理，当知亦尔。”"
                },
                {
                    "paragraph": "尔时，慈氏菩萨复白佛言：“世尊！此中何等空是总空性相？若诸菩萨了知是已，无有失坏于空性相，离增上慢？”"
                },
                {
                    "paragraph": "尔时，世尊叹慈氏菩萨曰：“善哉，善哉！善男子！汝今乃能请问如来如是深义，令诸菩萨于空性相无有失坏。何以故？善男子！若诸菩萨于空性相有失坏者，便为失坏一切大乘。是故汝应谛听，谛听！当为汝说总空性相。善男子！若于依他起相及圆成实相中，一切品类杂染、清净遍计所执相，毕竟远离性，及于此中都无所得，如是名为于大乘中总空性相。”"
                },
                {
                    "paragraph": "慈氏菩萨复白佛言：“世尊！此奢摩他、毘钵舍那，能摄几种胜三摩地？”佛告慈氏菩萨曰：“善男子！如我所说无量声闻、菩萨、如来，有无量种胜三摩地，当知一切皆此所摄。”"
                },
                {
                    "paragraph": "“世尊！此奢摩他、毘钵舍那以何为因？”“善男子！清净尸罗，清净闻思所成正见，以为其因。”"
                },
                {
                    "paragraph": "“世尊！此奢摩他、毘钵舍那以何为果？”“善男子！善清净戒、清净心、善清净慧，以为其果。复次，善男子！一切声闻及如来等，所有世闲及出世闲一切善法，当知皆是此奢摩他、毘钵舍那所得之果。”"
                },
                {
                    "paragraph": "“世尊！此奢摩他、毘钵舍那能作何业？”“善男子！此能解脱二缚为业，所谓相缚及粗重缚。”"
                },
                {
                    "paragraph": "“世尊！如佛所说五种系中，几是奢摩他障？几是毘钵舍那障？几是俱障？”“善男子！顾恋身财，是奢摩他障；于诸圣教不得随欲，是毘钵舍那障；乐相杂住，于少喜足，当知俱障。由第一故，不能造修；由第二故，所修加行不到究竟。”"
                },
                {
                    "paragraph": "“世尊！于五盖中，几是奢摩他障？几是毘钵舍那障？几是俱障？”“善男子！掉擧、恶作，是奢摩他障；惛沈、睡眠、疑，是毘钵舍那障；贪欲、瞋恚，当知俱障。”"
                },
                {
                    "paragraph": "“世尊！齐何名得奢摩他道圆满清净？”“善男子！乃至所有惛沈、睡眠正善除遣，齐是名得奢摩他道圆满清净？”"
                },
                {
                    "paragraph": "“世尊！齐何名得毘钵舍那道圆满清净？”“善男子！乃至所有掉擧、恶作正善除遣，齐是名得毘钵舍那道圆满清净。”"
                },
                {
                    "paragraph": "“世尊！若诸菩萨于奢摩他、毘钵舍那现在前时，应知几种心散动法？”"
                },
                {
                    "paragraph": "“善男子！应知五种：一者、作意散动；二者、外心散动；三者、内心散动；四者、相散动；五者、粗重散动。善男子！若诸菩萨舍于大乘相应作意，堕在声闻、独觉相应诸作意中，当知是名作意散动。若于其外五种妙欲诸杂乱相，所有寻思随烦恼中，及于其外所缘境中，纵心流散，当知是名外心散动。若由惛沈及以睡眠，或由沉没，或由爱味三摩钵底，或由随一三摩钵底诸随烦恼之所染污，当知是名内心散动。若依外相，于内等持所行诸相，作意思惟，名相散动。若内作意为缘，生起所有诸受，由粗重身计我起慢，当知是名粗重散动。”"
                },
                {
                    "paragraph": "“世尊！此奢摩他、毘钵舍那，从初菩萨地乃至如来地，能对治何障？”"
                },
                {
                    "paragraph": "“善男子！此奢摩他、毘钵舍那，于初地中，对治恶趣烦恼业生杂染障。第二地中，对治微细误犯现行障。第三地中，对治欲贪障。第四地中，对治定爱及法爱障。第五地中，对治生死涅槃一向背趣障。第六地中。对治相多现行障。第七地中，对治细相现行障。第八地中，对治于无相作功用及于有相不得自在障。第九地中，对治于一切种善巧言辞不得自在障。第十地中，对治不得圆满法身证得障。善男子！此奢摩他、毘钵舍那，于如来地，对治极微细最极微细烦恼障及所知障。由能永害如是障故，究竟证得无著无㝵一切智见。依于所作成满所缘，建立最极清净法身。”"
                },
                {
                    "paragraph": "慈氏菩萨复白佛言：“世尊！云何菩萨依奢摩他、毘钵舍那勤修行故，证得阿耨多罗三藐三菩提？”"
                },
                {
                    "paragraph": "佛告慈氏菩萨曰：“善男子！若诸菩萨已得奢摩他、毘钵舍那，依七真如，于如所闻所思法中，由胜定心，于善审定、于善思量、于善安立真如性中，内正思惟。彼于真如正思惟故，心于一切细相现行尚能弃舍，何况粗相？善男子！言细相者，谓心所执受相，或领纳相，或了别相，或杂染清净相，或内相，或外相，或内外相，或谓我当修行一切利有情相，或正智相，或真如相，或苦集灭道相，或有为相，或无为相，或有常相，或无常相，或苦有变异性相，或苦无变异性相，或有为异相相，或有为同相相，或知一切是一切已有一切相，或补特伽罗无我相，或法无我相。于彼现行，心能弃舍。"
                },
                {
                    "paragraph": "彼既多住如是行故，于时时闲，从其一切系盖散动，善修治心。从是已后，于七真如，有七各别自内所证通达智生，名为见道。由得此故，名入菩萨正性离生，生如来家，证得初地，又能受用此地胜德。彼于先时，由得奢摩他、毘钵舍那故，已得二种所缘，谓有分别影像所缘，及无分别影像所缘。彼于今时得见道故，更证得事边际所缘。复于后后一切地中，进修修道，即于如是三种所缘作意思惟。譬如有人，以其细楔出于粗楔。如是菩萨，依此以楔出楔方便，遣内相故，一切随顺杂染分相皆悉除遣。相除遣故，粗重亦遣。永害一切相粗重故，渐次于彼后后地中，如炼金法陶炼其心。乃至证得阿耨多罗三藐三菩提，又得所作成满所缘。"
                },
                {
                    "paragraph": "善男子！如是菩萨于内止观正修行故，证得阿耨多罗三藐三菩提。”"
                },
                {
                    "paragraph": "慈氏菩萨复白佛言：“世尊！云何修行引发菩萨广大威德？”"
                },
                {
                    "paragraph": "“善男子！若诸菩萨善知六处，便能引发菩萨所有广大威德：一者、善知心生；二者、善知心住；三者、善知心出；四者、善知心增；五者、善知心减；六者、善知方便。"
                },
                {
                    "paragraph": "云何善知心生？谓如实知十六行心生起差别，是名善知心生。十六行心生起差别者：一者、不可觉知坚住器识生，谓阿陁那识；二者、种种行相所缘识生，谓顿取一切色等境界分别意识，及顿取内外境界觉受，或顿于一念瞬息须臾，现入多定，见多佛土，见多如来，分别意识；三者、小相所缘识生，谓欲界系识；四者、大相所缘识生，谓色界系识；五者、无量相所缘识生，谓空、识、无边处系识；六者、微细相所缘识生，谓无所有处系识；七者、边际相所缘识生，谓非想非非想处系识；八者、无相识生，谓出世识及缘灭识；九者、苦俱行识生，谓地狱识；十者、杂受俱行识生，谓欲行识；十一、喜俱行识生，谓初二静虑识；十二、乐俱行识生，谓第三静虑识；十三、不苦不乐俱行识生，谓从第四静虑乃至非想非非想处识；十四、染污俱行识生，谓诸烦恼及随烦恼相应识；十五、善俱行识生，谓信等相应识；十六、无记俱行识生，谓彼俱不相应识。"
                },
                {
                    "paragraph": "云何善知心住？谓如实知了别真如。"
                },
                {
                    "paragraph": "云何善知心出？谓如实知出二种缚：所谓相缚及粗重缚。此能善知，应令其心从如是出。"
                },
                {
                    "paragraph": "云何善知心增？谓如实知能治相缚、粗重缚心，彼增长时，彼积集时，亦得增长，亦得积集，名善知增。"
                },
                {
                    "paragraph": "云何善知心减？谓如实知彼所对治相，及粗重所杂染心，彼衰退时，彼损减时，此亦衰退，此亦损减，名善知减。"
                },
                {
                    "paragraph": "云何善知方便？谓如实知解脱、胜处、及与遍处，或修或遣。"
                },
                {
                    "paragraph": "善男子！如是菩萨，于诸菩萨广大威德，或已引发、或当引发、或现引发。”"
                },
                {
                    "paragraph": "慈氏菩萨复白佛言：世尊！如世尊说：“于无余依涅槃界中，一切诸受无余永灭。”何等诸受于此永灭？"
                },
                {
                    "paragraph": "善男子！以要言之，有二种受无余永灭。何等为二？一者、所依粗重受；二者、彼果境界受。所依粗重受，当知有四种：一者、有色所依受；二者、无色所依受；三者、果已成满粗重受；四者、果未成满粗重受。果已成满受者，谓现在受。果未成满受者，谓未来因受。彼果境界受，亦有四种：一者、依持受；二者、资具受；三者、受用受；四者、顾恋受。于有余依涅槃界中，果未成满受一切已灭，领彼对治明触生受，领受共有。或复彼果已成满受。又二种受，一切已灭。唯现领受，明触生受。于无余依涅槃界中般涅槃时，此亦永灭。是故说言于无余依涅槃界中，一切诸受无余永灭。"
                },
                {
                    "paragraph": "尔时，世尊说是语已，复告慈氏菩萨曰：“善哉，善哉！善男子！汝今善能依止圆满最极清净妙瑜伽道，请问如来。汝于瑜伽，已得决定，最极善巧。吾已为汝宣说圆满最极清净妙瑜伽道，所有一切过去、未来正等觉者，已说、当说皆亦如是。诸善男子、若善女人，皆应依此勇猛精进，当正修学！”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "于法假立瑜伽中，若行放逸失大义；"
                },
                {
                    "paragraph": "依止此法及瑜伽，若正修行得大觉。"
                },
                {
                    "paragraph": "见有所得求免离，若谓此见为得法，"
                },
                {
                    "paragraph": "慈氏彼去瑜伽远，譬如大地与虚空。"
                },
                {
                    "paragraph": "利生坚固而不作，悟已勤修利有情，"
                },
                {
                    "paragraph": "智者作此穷劫量，便得最上离染喜。"
                },
                {
                    "paragraph": "若人为欲而说法，彼名舍欲还取欲，"
                },
                {
                    "paragraph": "愚痴得法无价宝，反更游行而乞丐。"
                },
                {
                    "paragraph": "于诤諠杂戏论著，应舍发起上精进，"
                },
                {
                    "paragraph": "为度诸天及世闲，于此瑜伽汝当学！"
                },
                {
                    "paragraph": "尔时，慈氏菩萨复白佛言：“世尊！于是解深密法门中，当何名此教？我当云何奉持？”"
                },
                {
                    "paragraph": "佛告慈氏菩萨曰：“善男子！此名瑜伽了义之教，于此瑜伽了义之教汝当奉持。”"
                },
                {
                    "paragraph": "说此瑜伽了义教时，于大会中，有六百千众生，发阿耨多罗三藐三菩提心；三百千声闻，远尘离垢，于诸法中，得法眼净；一百五十千声闻，诸漏永尽，心得解脱；七十五千菩萨，获得广大瑜伽作意。"
                }
            ]
        },
        {
            "name": "地波罗蜜多品第七",
            "paragraphs": [
                {
                    "paragraph": "地波罗蜜多品第七",
                    "type": 1
                },
                {
                    "paragraph": "尔时，观自在菩萨白佛言：“世尊！如佛所说菩萨十地，所谓极喜地、离垢地、发光地、焰慧地、极难胜地、现前地、远行地、不动地、善慧地、法云地；复说佛地为第十一。如是诸地，几种清净？几分所摄？”"
                },
                {
                    "paragraph": "尔时，世尊告观自在菩萨曰：“善男子！当知诸地四种清净、十一分摄？"
                },
                {
                    "paragraph": "云何名为四种清净能摄诸地？谓增上意乐清净摄于初地；增上戒清净摄第二地；增上心清净摄第三地；增上慧清净于后后地转胜妙故，当知能摄从第四地乃至佛地。善男子！当知如是四种清净普欇诸地。"
                },
                {
                    "paragraph": "云何名为十一种分能摄诸地？谓诸菩萨先于胜解行地依十法行，极善修习胜解忍故，超过彼地，证入菩萨正性离生。彼诸菩萨由是因缘，此分圆满。而未能于微细毁犯误现行中正知而行，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。"
                },
                {
                    "paragraph": "而未能得世闲圆满、等持、等至及圆满闻持陁罗尼，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能令随所获得菩提分法，多修习住，心未能舍诸等至爱及与法爱，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能于诸谛道理如实观察，又未能于生死涅槃弃舍一向背趣作意，又未能修方便所摄菩提分法，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能于生死流转如实观察，又由于彼多生厌故，未能多住无相作意，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。"
                },
                {
                    "paragraph": "而未能令无相作意、无缺、无闲、多修习住，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能于无相住中舍离功用，又未能得于相自在，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能于异名、众相、训词差别，一切品类宣说法中，得大自在，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能得圆满法身现前证受，由是因缘，于此分中犹未圆满。为令此分得圆满故，精勤修习便能证得，彼诸菩萨由是因缘，此分圆满。而未能得遍于一切所知境界无著、无㝵、妙智、妙见。由是因缘，于此分中犹未圆满。为令此分得圆满故，精勤修习便能证得，由是因缘，此分圆满。此分满故，于一切分皆得圆满。善男子！当知如是十一种分普摄诸地。”"
                },
                {
                    "paragraph": "观自在菩萨复白佛言：“世尊！何缘最初名极喜地？乃至何缘说名佛地？”"
                },
                {
                    "paragraph": "佛告观自在菩萨曰：“善男子！成就大义，得未曾得出世闲心，生大欢喜，是故最初名极喜地。远离一切微细犯戒，是故第二名离垢地。由彼所得三摩地及闻持陁罗尼，能为无量智光依止，是故第三名发光地。由彼所得菩提分法，烧诸烦恼，智如火焰，是故第四名焰慧地。由即于彼菩提分法，方便修习最极艰难，方得自在，是故第五名极难胜地。现前观察诸行流转，又于无相多修作意方现在前，是故第六名现前地。能远证入无缺无闲无相作意，与清净地共相邻接，是故第七名远行地。由于无相得无功用，于诸相中不为现行烦恼所动，是故第八名不动地。于一切种说法自在，获得无罪广大智慧，是故第九名善慧地。粗重之身，广如虚空，法身圆满，譬如大云，皆能遍覆，是故第十名法云地。永断最极微细烦恼及所知障，无著无㝵，于一切种所知境界，现正等觉故，第十一说名佛地。”"
                },
                {
                    "paragraph": "观自在菩萨复白佛言：“于此诸地有几愚痴、有几粗重为所对治？”"
                },
                {
                    "paragraph": "佛告观自在菩萨曰：“善男子！此诸地中有二十二种愚痴、十一种粗重为所对治。谓于初地有二愚痴：一者、执著补特伽罗及法愚痴，二者、恶趣杂染愚痴；及彼粗重为所对治。于第二地有二愚痴：一者、微细误犯愚痴，二者、种种业趣愚痴；及彼粗重为所对治。于第三地有二愚痴：一者、欲贪愚痴，二者、圆满闻持陁罗尼愚痴；及彼粗重为所对治。于第四地有二愚痴：一者、等至爱愚痴，二者、法爱愚痴；及彼粗重为所对治。于第五地有二愚痴：一者、一向作意弃背生死愚痴，二者、一向作意趣向涅槃愚痴；及彼粗重为所对治。于第六地有二愚痴：一者、现前观察诸行流转愚痴，二者、相多现行愚痴；及彼粗重为所对治。于第七地有二愚痴：一者、微细相现行愚痴，二者一向无相作意方便愚痴；及彼粗重为所对治。于第八地有二愚痴：一者、于无相作功用愚痴，二者、于相自在愚痴；及彼粗重为所对治。于第九地有二愚痴：一者、于无量说法、无量法句文字、后后慧辩陁罗尼自在愚痴，二者辩才自在愚痴；及彼粗重为所对治。于第十地有二愚痴：一者、大神通愚痴，二者、悟入微细秘密愚痴；及彼粗重为所对治。于如来地有二愚痴：一者、于一切所知境界极微细著愚痴，二者、极微细㝵愚痴；及彼粗重为所对治。"
                },
                {
                    "paragraph": "善男子！由此二十二种愚痴及十一种粗重故，安立诸地；而阿耨多罗三藐三菩提离彼系缚。”"
                },
                {
                    "paragraph": "观自在菩萨复白佛言：“世尊！阿耨多罗三藐三菩提甚奇希有，乃至成就大利大果，令诸菩萨能破如是大愚痴罗网，能越如是大粗重稠林，现前证得阿耨多罗三藐三菩提。”"
                },
                {
                    "paragraph": "观自在菩萨复白佛言：“世尊！如是诸地，几种殊胜之所安立？”"
                },
                {
                    "paragraph": "佛告观自在菩萨曰：“善男子！略有八种：一者、增上意乐清净；二者、心清净；三者、悲清净；四者、到彼岸清净；五者、见佛供养承事清净；六者、成熟有情清净；七者、生清净；八者、威德清净。"
                },
                {
                    "paragraph": "善男子！于初地中，所有增上意乐清净，乃至威德清净；后后诸地乃至佛地，所有增上意乐清净，乃至威德清净，当知彼诸清净展转增胜，唯于佛地除生清净。又初地中所有功德，于上诸地平等皆有，当知自地功德殊胜。一切菩萨十地功德皆是有上。佛地功德当知无上。”"
                },
                {
                    "paragraph": "观自在菩萨复白佛言：“世尊！何因缘故说菩萨生，于诸有生最为殊胜？”佛告观自在菩萨曰：“善男子！四因缘故：一者、极净善根所集起故；二者、故意思择力所取故；三者、悲愍济度诸众生故；四者、自能无染除他染故。”"
                },
                {
                    "paragraph": "观自在菩萨复白佛言：“世尊！何因缘故说诸菩萨行广大愿、妙愿、胜愿？”佛告观自在菩萨曰：“善男子！四因缘故：谓诸菩萨，能善了知涅槃乐住，堪能速证；而复弃舍速证乐住；无缘无待发大愿心；为欲利益诸有情故，处多种种长时大苦。是故我说彼诸菩萨行广大愿、妙愿、胜愿。”"
                },
                {
                    "paragraph": "观自在菩萨复白佛言：“世尊！是诸菩萨凡有几种所应学事？”佛告观自在菩萨曰：“善男子！菩萨学事略有六种：所谓布施、持戒、忍辱、精进、静虑、慧到彼岸。”"
                },
                {
                    "paragraph": "观自在菩萨复白佛言：“世尊！如是六种所应学事，几是增上戒学所摄？几是增上心学所摄？几是增上慧学所摄？”佛告观自在菩萨曰：“善男子！当知初三，但是增上戒学所摄；静虑一种，但是增上心学所摄；慧是增上慧学所摄；我说精进遍于一切。”"
                },
                {
                    "paragraph": "观自在菩萨复白佛言：“世尊！如是六种所应学事，几是福德资粮所摄？几是智慧资粮所摄？”佛告观自在菩萨曰：“善男子！若增上戒学所摄者，是名福德资粮所摄；若增上慧学所摄者，是名智慧资粮所摄；我说精进、静虑二种遍于一切。”"
                },
                {
                    "paragraph": "观自在菩萨复白佛言：“世尊！于此六种所学事中，菩萨云何应当修学？”"
                },
                {
                    "paragraph": "佛告观自在菩萨曰：“善男子！由五种相应当修学：一者、最初于菩萨藏波罗蜜多相应微妙正法教中，猛利信解；二者、次于十种法行，以闻、思、修所成妙智，精进修行；三者、随护菩提之心；四者、亲近真善知识；五者、无闲勤修善品。”"
                },
                {
                    "paragraph": "观自在菩萨复白佛言：“世尊！何因缘故，施设如是所应学事，但有六数？”"
                },
                {
                    "paragraph": "佛告观自在菩萨曰：“善男子！二因缘故：一者、饶益诸有情故；二者、对治诸烦恼故。当知前三饶益有情，后三对治一切烦恼。前三饶益诸有情者，谓诸菩萨由布施故，摄受资具饶益有情；由持戒故，不行损害逼迫恼乱，饶益有情；由忍辱故，于彼损害逼迫恼乱堪能忍受，饶益有情。后三对治诸烦恼者，谓诸菩萨由精进故，虽未永伏一切烦恼，亦未永害一切随眠，而能勇猛修诸善品，彼诸烦恼不能倾动善品加行；由静虑故，永伏烦恼；由般若故，永害随眠。”"
                },
                {
                    "paragraph": "观自在菩萨复白佛言：“世尊！何因缘故，施设所余波罗蜜多，但有四数？”"
                },
                {
                    "paragraph": "佛告观自在菩萨曰：“善男子！由前六种波罗蜜多为助伴故。谓诸菩萨，于前三种波罗蜜多所摄有情，以诸摄事，方便善巧而摄受之，安置善品，是故我说方便善巧波罗蜜多与前三种而为助伴。若诸菩萨，于现法中烦恼多故，于修无闲无有堪能，羸劣意乐故、下界胜解故，于内心住无有堪能，于菩萨藏不能闻缘善修习故，所有静虑，不能引发出世闲慧。彼便摄受少分狭劣福德资粮，为未来世烦恼轻微，心生正愿，如是名愿波罗蜜多。由此愿故，烦恼微薄，能修精进，是故我说愿波罗蜜多与精进波罗蜜多而为助伴。若诸菩萨，亲近善士，听闻正法，如理作意为因缘故，转劣意乐成胜意乐，亦能获得上界胜解，如是名力波罗蜜多。由此力故，于内心住有所堪能，是故我说力波罗蜜多与静虑波罗蜜多而为助伴。若诸菩萨，于菩萨藏，已能闻缘善修习故，能发静虑，如是名智波罗蜜多。由此智故，堪能引发出世闲慧。是故我说智波罗蜜多与慧波罗蜜多而为助伴。”"
                },
                {
                    "paragraph": "观自在菩萨复白佛言：“世尊！何因缘故，宣说六种波罗蜜多如是次第？”"
                },
                {
                    "paragraph": "佛告观自在菩萨曰：“善男子！能为后后引发依故，谓诸菩萨，若于身财无所顾悋，便能受持清净禁戒；为护禁戒，便修忍辱；修忍辱已，能发精进；发精进已，能办静虑；具静虑已，便能获得出世闲慧。是故我说波罗蜜多如是次第。”"
                },
                {
                    "paragraph": "观自在菩萨复白佛言：“世尊！如是六种波罗蜜多，各有几种品类差别？”"
                },
                {
                    "paragraph": "佛告观自在菩萨曰：“善男子！各有三种。施三种者：一者、法施；二者、财施；三者、无畏施。戒三种者：一者、转舍不善戒；二者、转生善戒；三者、转生饶益有情戒。忍三种者：一者、耐怨害忍；二者、安受苦忍；三者、谛察法忍。精进三种者：一者、被甲精进；二者、转生善法加行精进；三者、饶益有情加行精进。静虑三种者：一者、无分别寂静极寂静无罪故，对治烦恼众苦乐住静虑；二者、引发功德静虑；三者、引发饶益有情静虑。慧三种者：一者、缘世俗谛慧；二者、缘胜义谛慧；三者、缘饶益有情慧。”"
                },
                {
                    "paragraph": "观自在菩萨复白佛言：“世尊！何因缘故，波罗蜜多说名波罗蜜多？”"
                },
                {
                    "paragraph": "佛告观自在菩萨曰：“善男子！五因缘故：一者、无染著故；二者、无顾恋故；三者、无罪过故；四者、无分别故；五者、正回向故。无染著者，谓不染著波罗蜜多诸相违事。无顾恋者，谓于一切波罗蜜多诸果异熟及报恩中心无系缚。无罪过者，谓于如是波罗蜜多无闲杂染法，离非方便行。无分别者，谓于如是波罗蜜多，不如言词执著自相。正回向者，谓以如是所作所集波罗蜜多，回求无上大菩提果。”"
                },
                {
                    "paragraph": "“世尊！何等名为波罗蜜多诸相违事？”"
                },
                {
                    "paragraph": "“善男子！当知此事略有六种。一者、于喜乐欲财富自在诸欲乐中，深见功德及与胜利；二者、于随所乐纵身、语、意而现行中，深见功德及与胜利；三者、于他轻蔑不堪忍中，深见功德及与胜利；四者、于不勤修著欲乐中，深见功德及与胜利；五者、于处愦闹世杂乱行，深见功德及与胜利；六者、于见、闻、觉知、言说戏论，深见功德及与胜利。”"
                },
                {
                    "paragraph": "“世尊！如是一切波罗蜜多何果异熟？”“善男子！当知此亦略有六种：一者、得大财富；二者、往生善趣；三者、无怨无坏多诸喜乐；四者、为众生主；五者、身无恼害；六者、有大宗叶。”"
                },
                {
                    "paragraph": "“世尊！何等名为波罗蜜多闲杂染法？”“善男子！当知略由四种加行：一者、无悲加行故；二者、不如理加行故；三者、不常加行故；四者、不慇重加行故。不如理加行者，谓修行余波罗蜜多时，于余波罗蜜多远离失坏。”"
                },
                {
                    "paragraph": "“世尊！何等名为非方便行？”"
                },
                {
                    "paragraph": "“善男子！若诸菩萨以波罗蜜多饶益众生时，但摄财物饶益众生便为喜足，而不令其出不善处安置善处，如是名为非方便行。何以故？善男子！非于众生唯作此事名实饶益。譬如粪秽若多若少，终无有能令成香洁。如是众生由行苦故，其性是苦，无有方便，但以财物蹔相饶益，可令成乐，唯有安处妙善法中，方可得名第一饶益。”"
                },
                {
                    "paragraph": "观自在菩萨复白佛言：“世尊！如是一切波罗蜜多有几清净？”"
                },
                {
                    "paragraph": "佛告观自在菩萨曰：“善男子！我终不说波罗蜜多，除上五相有余清净。然我即依如是诸事总别，当说波罗蜜多清净之相。"
                },
                {
                    "paragraph": "总说一切波罗蜜多清净相者，当知七种。何等为七？一者、菩萨于此诸法不求他知；二者、于此诸法见已不生执著；三者、即于如是诸法不生疑惑，谓为能得大菩提不？四者、终不自赞毁他有所轻蔑；五者、终不㤭傲放逸；六者、终不少有所得便生喜足；七者、终不由此诸法，于他发起嫉姤悭悋。"
                },
                {
                    "paragraph": "别说一切波罗蜜多清净相者，亦有七种。何等为七？谓诸菩萨，如我所说七种布施清净之相，随顺修行。一者、由施物清净行清净施；二者、由戒清净行清净施；三者、由见清净行清净施；四者、由心清净行清净施；五者、由语清净行清净施；六者、由智清净行清净施；七者、由垢清净行清净施。是名七种施清净相。"
                },
                {
                    "paragraph": "又诸菩萨，能善了知制立律仪一切学处，能善了知出离所犯，具常尸罗，坚固尸罗，常作尸罗，常转尸罗，受学一切所有学处，是名七种戒清净相。"
                },
                {
                    "paragraph": "若诸菩萨于自所有业果异熟深生依信，一切所有不饶益事现在前时，不生愤发；亦不反骂、不嗔、不打、不恐、不弄、不以种种不饶益事反相加害；不怀怨结；若谏诲时不令恚恼；亦复不待他来谏诲；不由恐怖有染爱心而行忍辱；不以作恩而便放舍，是名七种忍清净相。"
                },
                {
                    "paragraph": "若诸菩萨，通达精进平等之性；不由勇猛勤精进故自擧陵他；具大势力；具大精进；有所堪能；坚固勇猛；于诸善法终不舍轭，如是名为七种精进清净之相。"
                },
                {
                    "paragraph": "若诸菩萨，有善通达相三摩地静虑；有圆满三摩地静虑；有俱分三摩地静虑；有运转三摩地静虑；有无所依三摩地静虑；有善修治三摩地静虑；有于菩萨藏闻缘修习无量三摩地静虑，如是名为七种静虑清净之相。"
                },
                {
                    "paragraph": "若诸菩萨，远离增益、损减二边行于中道，是名为慧；由此慧故，如实了知解脱门义，谓空、无愿、无相三解脱门；如实了知有自性义，谓遍计所执、若依他起、若圆成实三种自性；如实了知无自性义，谓相、生、胜义三种无自性性；如实了知世俗谛义，谓于五明处；如实了知胜义谛义，谓于七真如；又无分别离诸戏论纯一理趣多所住故，无量总法为所缘故，及毘钵舍那故；能善成办法随法行，是名七种慧清净相。”"
                },
                {
                    "paragraph": "观自在菩萨复白佛言：“世尊！如是五相各有何业？”"
                },
                {
                    "paragraph": "佛告观自在菩萨曰：“善男子！当知彼相有五种业，谓诸菩萨无染著故，于现法中于所修习波罗蜜多，恒常殷重勤修加行无有放逸。无顾恋故，摄受当来不放逸因。无罪过故，能正修习极善圆满、极善清净极善鲜白波罗蜜多。无分别故，方便善巧波罗蜜多，速得圆满。正回向故，一切生处波罗蜜多及彼可爱诸果异熟，皆得无尽，乃至无上正等菩提。”"
                },
                {
                    "paragraph": "观自在菩萨复白佛言：“世尊！如是所说波罗蜜多，何者最广大？何者无染污？何者最明盛？何者不可动？何者最清净？”"
                },
                {
                    "paragraph": "佛告观自在菩萨曰：“善男子！无染著性、无顾恋性、正回向性，最为广大。无罪过性、无分别性，无有染污。思择所作，最为明盛。已入无退转法地者，名不可动。若十地摄、佛地摄者，名最清净。”"
                },
                {
                    "paragraph": "观自在菩萨复白佛言：“世尊！何因缘故，菩萨所得波罗蜜多诸可爱果及诸异熟常无有尽？波罗蜜多亦无有尽？”佛告观自在菩萨曰：“善男子！展转相依生起修习无闲断故。”"
                },
                {
                    "paragraph": "观自在菩萨复白佛言：“世尊！何因缘故，是诸菩萨深信爱乐波罗蜜多，非于如是波罗蜜多所得可爱诸果异熟？”"
                },
                {
                    "paragraph": "佛告观自在菩萨曰：“善男子！五因缘故：一者、波罗蜜多是最增上喜乐因故；二者、波罗蜜多是其究竟饶益一切自他因故；三者、波罗蜜多是当来世彼可爱果异熟因故；四者、波罗蜜多非诸杂染所依事故；五者、波罗蜜多非是毕竟变坏法故。”"
                },
                {
                    "paragraph": "观自在菩萨复白佛言：“世尊！一切波罗蜜多，各有几种最胜威德？”"
                },
                {
                    "paragraph": "佛告观自在菩萨曰：“善男子！当知一切波罗蜜多，各有四种最胜威德：一者、于此波罗蜜多正修行时，能舍悭悋、犯戒、心愤、懈怠、散乱、见趣所治；二者、于此正修行时，能为无上正等菩提、真实资粮；三者、于此正修行时，于现法中能自摄受饶益有情；四者、于此正修行时，于未来世能得广大无尽可爱诸果异熟。”"
                },
                {
                    "paragraph": "观自在菩萨复白佛言：“世尊！如是一切波罗蜜多，何因？何果？有何义利？”佛告观自在菩萨曰：“善男子！如是一切波罗蜜多，大悲为因；微妙可爱诸果异熟，饶益一切有情为果；圆满无上广大菩提为大义利。”"
                },
                {
                    "paragraph": "观自在菩萨白佛言：“世尊！若诸菩萨具足一切无尽财宝成就大悲，何缘世闲现有众生贫穷可得？”"
                },
                {
                    "paragraph": "佛告观自在菩萨曰：“善男子！是诸众生自业过失！若不尔者，菩萨常怀饶益他心，又常具足无尽财宝，若诸众生无自恶业能为障㝵，何有世闲贫穷可得？譬如饿鬼为大热渴逼迫其身，见大海水悉皆涸竭；非大海过，是诸饿鬼自业过耳。如是菩萨所施财宝犹如大海无有过失，是诸众生自业过耳，犹如饿鬼自恶业力令无有果。”"
                },
                {
                    "paragraph": "观自在菩萨复白佛言：“世尊！菩萨以何等波罗蜜多，取一切法无自性性？”佛告观自在菩萨曰：“善男子！以般若波罗蜜多能取诸法无自性性。”"
                },
                {
                    "paragraph": "“世尊！若般若波罗蜜多能取诸法无自性性，何故不取有自性性？”“善男子！我终不说以无自性性取无自性性。然无自性性，离诸文字自内所证；不可舍于言说文字而能宣说。是故我说般若波罗蜜多能取诸法无自性性。”"
                },
                {
                    "paragraph": "观自在菩萨复白佛言：“世尊！如佛所说波罗蜜多，近波罗蜜多，大波罗蜜多。云何波罗蜜多？云何近波罗蜜多？云何大波罗蜜多？”"
                },
                {
                    "paragraph": "佛告观自在菩萨曰：“善男子！若诸菩萨经无量时修行施等成就善法，而诸烦恼犹故现行，未能制伏然为彼伏，谓于胜解行地软中胜解转时，是名波罗蜜多。复于无量时修行施等，渐复增上，成就善法，而诸烦恼犹故现行，然能制伏非彼所伏，谓从初地已上，是名近波罗蜜多。复于无量时修行布施等，转复增上，成就善法，一切烦恼皆不现行，谓从八地已上，是名大波罗蜜多。”"
                },
                {
                    "paragraph": "观自在菩萨复白佛言：“世尊！此诸地中烦恼随眠可有几种？”"
                },
                {
                    "paragraph": "佛告观自在菩萨曰：“善男子！略有三种：一者、害伴随眠，谓于前五地。何以故？善男子！诸不俱生现行烦恼，是俱生烦恼现行助伴，彼于尔时永无复有，是故说名害伴随眠；二者、羸劣随眠，谓于第六、第七地中微细现行，若修所伏不现行故；三者、微细随眠，谓于第八地已上，从此已去，一切烦恼不复现行，唯有所知障为依止故。”"
                },
                {
                    "paragraph": "观自在菩萨复白佛言：“世尊！此诸随眠，几种粗重断所显示？”佛告观自在菩萨曰：“善男子！但由二种：谓由在皮粗重断故，显彼初二，复由在肤粗重断故，显彼第三。若在于骨粗重断者，我说永离一切随眠，位在佛地。”"
                },
                {
                    "paragraph": "观自在菩萨复白佛言：“世尊！经几不可数劫能断如是粗重？”佛告观自在菩萨曰：“善男子！经于三大不可数劫、或无量劫，所谓年、月、半月、昼夜、一时、半时、须臾、瞬息、刹那量劫不可数故。”"
                },
                {
                    "paragraph": "观自在菩萨复白佛言：“世尊！是诸菩萨于诸地中所生烦恼，当知何相？何失？何德？”"
                },
                {
                    "paragraph": "佛告观自在菩萨曰：“善男子！无染污相。何以故？是诸菩萨于初地中，定于一切诸法法界已善通达，由此因缘，菩萨要知方起烦恼非为不知，是故说名无染污相。于自身中不能生苦，故无过失。菩萨生起如是烦恼，于有情界能断苦因，是故彼有无量功德。”"
                },
                {
                    "paragraph": "观自在菩萨复白佛言：“甚奇！世尊！无上菩提乃有如是大功德利，令诸菩萨生起烦恼，尚胜一切有情、声闻、独觉善根，何况其余无量功德？”"
                },
                {
                    "paragraph": "观自在菩萨复白佛言：“世尊！如世尊说，‘若声闻乘、若复大乘，唯是一乘。’此何密意？”"
                },
                {
                    "paragraph": "佛告观自在菩萨曰：“善男子！如我于彼声闻乘中，宣说种种诸法自性，所谓五蕴、或内六处、或外六处，如是等类；于大乘中，即说彼法同一法界、同一理趣，故我不说乘差别性。于中或有如言于义妄起分别，一类增益，一类损减。又于诸乘差别道理，谓互相违，如是展转递兴诤论。如是名为此中密意。”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "诸地摄想所对治，殊胜生愿及诸学，"
                },
                {
                    "paragraph": "由依佛说是大乘，于此善修成大觉。"
                },
                {
                    "paragraph": "宣说诸法种种性，复说皆同一理趣，"
                },
                {
                    "paragraph": "谓于下乘或上乘，故我说乘无异性。"
                },
                {
                    "paragraph": "如言于义妄分别，或有增益或损减，"
                },
                {
                    "paragraph": "谓此二种互相违，愚痴意解成乖诤。"
                },
                {
                    "paragraph": "尔时，观自在菩萨摩诃萨复白佛言：“世尊！于是解深密法门中，此名何教？我当云何奉持？”"
                },
                {
                    "paragraph": "佛告观自在菩萨曰：“善男子！此名诸地波罗蜜多了义之教，于此诸地波罗蜜多了义之教，汝当奉持！”"
                },
                {
                    "paragraph": "说此诸地波罗蜜多了义教时，于大会中有七十五千菩萨，皆得菩萨大乘光明三摩地。"
                }
            ]
        },
        {
            "name": "如来成所作事品第八",
            "paragraphs": [
                {
                    "paragraph": "如来成所作事品第八",
                    "type": 1
                },
                {
                    "paragraph": "尔时，曼殊室利菩萨摩诃萨请问佛言：“世尊！如佛所说如来法身，如来法身有何等相？”"
                },
                {
                    "paragraph": "佛告曼殊室利菩萨曰：“善男子！若于诸地波罗蜜多，善修出离，转依成满，是名如来法身之相。当知此相，二因缘故不可思议：无戏论故，无所为故。而诸众生计著戏论，有所为故。”"
                },
                {
                    "paragraph": "“世尊！声闻、独觉所得转依，名法身不？”“善男子！不名法身。”"
                },
                {
                    "paragraph": "“世尊！当名何身？”“善男子！名解脱身。由解脱身故，说一切声闻、独觉与诸如来平等平等；由法身故，说有差别。如来法身有差别故，无量功德最胜差别，筭数譬喩所不能及。”"
                },
                {
                    "paragraph": "曼殊室利菩萨复白佛言：“世尊！我当云何应知如来生起之相？”佛告曼殊室利菩萨曰：“善男子！一切如来化身作业，如世界起一切种类；如来功德众所庄严，住持为相。当知化身相有生起，法身之相无有生起。”"
                },
                {
                    "paragraph": "曼殊室利菩萨复白佛言：“世尊！云何应知示现化身方便善巧？”佛告曼殊室利菩萨曰：“善男子！遍于一切三千大千佛国土中，或众推许增上王家，或众推许大福田家，同时入胎、诞生、长大、受欲、出家、示行苦行、舍苦行已成等正觉，次第示现。是名如来示现化身方便善巧。”"
                },
                {
                    "paragraph": "曼殊室利菩萨复白佛言：“世尊！凡有几种，一切如来身所住持言音差别？由此言音所化有情，未成熟者令其成熟，已成熟者缘此为境速得解脱？”佛告曼殊室利菩萨曰：“善男子！如来言音略有三种：一者、契经；二者、调伏；三者、本母。”"
                },
                {
                    "paragraph": "“世尊！云何契经？云何调伏？云何本母？”"
                },
                {
                    "paragraph": "“曼殊室利！若于是处，我依摄事显示诸法，是名契经。谓依四事，或依九事，或复依于二十九事。"
                },
                {
                    "paragraph": "云何四事？一者、听闻事；二者、归趣事；三者、修学事；四者、菩提事。"
                },
                {
                    "paragraph": "云何九事？一者、施设有情事；二者、彼所受用事；三者、彼生起事；四者、彼生已住事；五者、彼染净事；六者、彼差别事；七者、能宣说事；八者、所宣说事；九者、诸众会事。"
                },
                {
                    "paragraph": "云何名为二十九事？谓依杂染品有：摄诸行事，彼次第随转事，即于是中作补特伽罗想已，于当来世流转因事，作是想已，于当来世流转因事。依清净品有：系念于所缘事，即于是中勤精进事，心安住事，现法乐住事，超一切苦缘方便事，彼遍知事。此复三种：颠倒遍知所依处故，依有情想外有情中邪行遍知所依处故，内离增上慢遍知所依处故。修依处事，作证事，修习事，令彼坚固事，彼行相事，彼所缘事，已断未断观察善巧事，彼散乱事，彼不散乱事，不散乱依处事，不弃修习劬劳加行事，修习胜利事，彼坚牢事，摄圣行事，摄圣行眷属事，通达真实事，证得涅槃事，于善说法毘奈耶中世闲正见超升一切外道所得正见顶事，及即于此不修退事，于善说法毘奈耶中不修习故，说名为退，非见过失，故名为退。"
                },
                {
                    "paragraph": "曼殊室利！若于是处，我依声闻及诸菩萨，显示别解脱及别解脱相应之法，是名调伏。”"
                },
                {
                    "paragraph": "“世尊！菩萨别解脱，几相所摄？”"
                },
                {
                    "paragraph": "善男子！当知七相：一者、宣说受轨则事故；二者、宣说随顺他胜事故；三者、宣说随顺毁犯事故；四者、宣说有犯自性故；五者、宣说无犯自性故；六者、宣说出所犯故；七者、宣说舍律仪故。"
                },
                {
                    "paragraph": "曼殊室利！若于是处，我以十一种相决了分别显示诸法，是名本母。何等名为十一种相？一者、世俗相；二者、胜义相；三者、菩提分法所缘相；四者、行相；五者、自性相；六者、彼果相；七者、彼领受开示相；八者、彼障㝵法相；九者、彼随顺法相；十者、彼过患相；十一者、彼胜利相。"
                },
                {
                    "paragraph": "世俗相者、当知三种：一者、宣说补特伽罗故；二者、宣说遍计所执自性故；三者、宣说诸法作用事业故。胜义相者，当知宣说七种真如故。菩提分法所缘相者，当知宣说遍一切种所知事故。"
                },
                {
                    "paragraph": "行相者，当知宣说八行观故。云何名为八行观耶？一者、谛实故；二者、安住故；三者、过失故；四者、功德故；五者、理趣故；六者、流转故；七者、道理故；八者、总别故。"
                },
                {
                    "paragraph": "谛实者，谓诸法真如。"
                },
                {
                    "paragraph": "安住者，谓或安立补特伽罗，或复安立诸法遍计所执自性，或复安立一向、分别、反问、置记，或复安立隐密、显了、记别、差别。过失者，谓我宣说诸杂染法，有无量门差别过患。"
                },
                {
                    "paragraph": "功德者，谓我宣说诸清净法，有无量门差别胜利。"
                },
                {
                    "paragraph": "理趣者，当知六种：一者、真义理趣；二者、证得理趣；三者、教导理趣；四者、远离二边理趣；五者、不可思议理趣；六者、意趣理趣。"
                },
                {
                    "paragraph": "流转者，所谓三世三有为相，及四种缘。"
                },
                {
                    "paragraph": "道理者，当知四种：一者、观待道理；二者、作用道理；三者、证成道理；四者、法尔道理。观待道理者，谓若因若缘，能生诸行，及起随说，如是名为观待道理。作用道理者，谓若因若缘，能得诸法，或能成办，或复生已作诸业用，如是名为作用道理。证成道理者，谓若因若缘，能令所立、所说、所摽、义得成立，令正觉悟，如是名为证成道理。"
                },
                {
                    "paragraph": "又此道理略有二种：一者、清净；二者不清净。由五种相名为清净，由七种相名不清净。"
                },
                {
                    "paragraph": "云何由五种相名为清净？一者、现见所得相；二者、依止现见所得相；三者、自类譬喩所引相；四者、圆成实相；五者、善清净言教相。"
                },
                {
                    "paragraph": "现见所得相者，谓一切行皆无常性，一切行皆是苦性，一切法皆无我性，此为世闲现量所得。如是等类，是名现见所得相。"
                },
                {
                    "paragraph": "依止现见所得相者，谓一切行皆刹那性，他世有性，净不净业无失坏性。由彼能依粗无常性，现可得故。由诸有情种种差别，依种种业现可得故，由诸有情若乐若苦，净不净业以为依止，现可得故。由此因缘，于不现见可为比度。如是等类，是名依止现见所得相。"
                },
                {
                    "paragraph": "自类譬喩所引相者，谓于内外诸行聚中，引诸世闲共所了知所得生死以为譬喩，引诸世闲共所了知所得生等种种苦相以为譬喩，引诸世闲共所了知所得不自在相以为譬喩，又复于外引诸世闲共所了知所得衰盛以为譬喩。如是等类，当知是名自类譬喩所引相。"
                },
                {
                    "paragraph": "圆成实相者，谓即如是现见所得相，若依止现见所得相，若自类譬喩所得相，于所成立，决定能成，当知是名圆成实相。"
                },
                {
                    "paragraph": "善清净言教相者，谓一切智者之所宣说，如言涅槃究竟寂静，如是等类，当知是名善清净言教相。"
                },
                {
                    "paragraph": "善男子！是故由此五种相故，名善观察清净道理，由清净故，应可修习。"
                },
                {
                    "paragraph": "曼殊室利菩萨复白佛言：“世尊！一切智相者，当知有几种？”"
                },
                {
                    "paragraph": "佛告曼殊室利菩萨曰：“善男子！略有五种：一者、若有出现世闲一切智声，无不普闻；二者、成就三十二种大丈夫相；三者、具足十力，能断一切众生一切疑惑；四者、具足四无所畏宣说正法，不为一切他论所伏，而能摧伏一切邪论；五者、于善说法、毘奈耶中，八支圣道、四沙门等，皆现可得。如是生故，相故，断疑网故，非他所伏能伏他故，圣道、沙门现可得故，如是五种，当知名为一切智相。"
                },
                {
                    "paragraph": "善男子！如是证成道理，由现量故、由比量故、由圣教量故。由五种相，名为清净。"
                },
                {
                    "paragraph": "云何由七种相名不清净？一者、此余同类可得相；二者、此余异类可得相；三者、一切同类可得相；四者、一切异类可得相；五者、异类譬喩所得相；六者、非圆成实相；七者、非善清净言教相。"
                },
                {
                    "paragraph": "若一切法意识所识性，是名一切同类可得相，若一切法相性业法因果异相，由随如是一一异相，决定展转各各异相，是名一切异类可得相。善男子！若于此余同类可得相，及譬喩中有一切异类相者，由此因缘，于所成立非决定故，是名非圆成实相。又于此余异类可得相，及譬喩中有一切同类相者，由此因缘，于所成立不决定故，亦名非圆成实相。非圆成实故，非善观察清净道理，不清净故，不应修习。若异类譬喩所引相，若非善清净言教相，当知体性皆不清净。"
                },
                {
                    "paragraph": "法尔道理者，谓如来出世，若不出世，法性，安住、法住，法界，是名法尔道理。"
                },
                {
                    "paragraph": "总别者，谓先总说一句法已，后后诸句差别分别究竟显了。"
                },
                {
                    "paragraph": "自性相者，谓我所说有行有缘，所有能取菩提分法，谓念住等，如是名为彼自性相。"
                },
                {
                    "paragraph": "彼果相者，谓若世闲若出世闲，诸烦恼断，及所引发世出世闲诸果功德，如是名为得彼果相。"
                },
                {
                    "paragraph": "彼领受开示相者，谓即于彼，以解脱智而领受之，及广为他宣说开示，如是名为彼领受开示相。"
                },
                {
                    "paragraph": "彼障㝵法相者，谓即于修菩提分法，能随障㝵诸染污法，是名彼障㝵法相。"
                },
                {
                    "paragraph": "彼随顺法相者，谓即于彼多所作法，是名彼随顺法相。"
                },
                {
                    "paragraph": "彼过患相者，当知即彼诸障㝵法所有过失，是名彼过患相。"
                },
                {
                    "paragraph": "彼胜利相者，当知即彼诸随顺法所有功德，是名彼胜利相。”"
                },
                {
                    "paragraph": "曼殊室利菩萨复白佛言：“唯愿世尊为诸菩萨略说契经、调伏、本母、不共外道陁罗尼义，由此不共陁罗尼义，令诸菩萨得入如来所说诸法甚深密意。”"
                },
                {
                    "paragraph": "佛告曼殊室利菩萨曰：“善男子！汝今谛听，吾当为汝略说不共陁罗尼义，令诸菩萨，于我所说密意言词能善悟入。"
                },
                {
                    "paragraph": "善男子！若杂染法、若清净法，我说一切皆无作用，亦都无有补特伽罗，以一切种离所为故。非杂染法先染后净，非清净法后净先染，凡夫异生，于粗重身，执著诸法、补特伽罗自性差别，随眠妄见以为缘故，计我我所；由此妄见，谓我见、我闻、我嗅、我尝、我触、我知、我食、我作、我染、我净，如是等类邪加行转。若有如实知如是者，便能永断粗重之身，获得一切烦恼不住，最极清净，离诸戏论，无为依止，无有加行。善男子！当知是名略说不共陁罗尼义。”"
                },
                {
                    "paragraph": "尔时，世尊欲重宣此义，而说颂曰："
                },
                {
                    "paragraph": "一切杂染清净法，皆无作用数取趣。"
                },
                {
                    "paragraph": "由我宣说离所为，染污清净非先后。"
                },
                {
                    "paragraph": "于粗重身随眠见，为缘计我及我所；"
                },
                {
                    "paragraph": "由此妄谓我见等，我食我为我染净。"
                },
                {
                    "paragraph": "若如实知如是者，乃能永断粗重身，"
                },
                {
                    "paragraph": "得无染净无戏论，无为依止无加行。"
                },
                {
                    "paragraph": "尔时，曼殊室利菩萨摩诃萨复白佛言：“世尊！云何应知诸如来心生起之相？”佛告曼殊室利菩萨曰：“善男子！夫如来者，非心意识生起所显，然诸如来有无加行心法生起，当知此事犹如变化。”"
                },
                {
                    "paragraph": "曼殊室利菩萨复白佛言：“世尊！若诸如来法身，远离一切加行；既无加行，云何而有心法生起？”"
                },
                {
                    "paragraph": "佛告曼殊室利菩萨曰：“善男子！先所修习方便般若加行力故，有心生起。善男子！譬如正入无心睡眠，非于觉悟而作加行，由先所作加行势力而复觉悟。又如正在灭尽定中，非于起定而作加行，由先所作加行势力，还从定起。如从睡眠及灭尽定心更生起，如是如来由先修习方便般若加行力故，当知复有心法生起。”"
                },
                {
                    "paragraph": "曼殊室利菩萨复白佛言：“世尊！如来化身，当言有心为无心耶？”佛告曼殊室利菩萨曰：“善男子！非是有心，亦非无心。何以故？无自依心故，有依他心故。”"
                },
                {
                    "paragraph": "曼殊室利菩萨复白佛言：“世尊！如来所行，如来境界，此之二种，有何差别？”"
                },
                {
                    "paragraph": "佛告曼殊室利菩萨曰：“善男子！如来所行，谓一切种，如来共有不可思议无量功德，众所庄严清净佛土。如来境界，谓一切种，五界差别。何等为五？一者、有情界；二者、世界；三者、法界；四者、调伏界；五者、调伏方便界。如是名为二种差别。”"
                },
                {
                    "paragraph": "曼殊室利菩萨复白佛言：“世尊！如来成等正觉、转正法轮、入大涅槃，如是三种，当知何相？”"
                },
                {
                    "paragraph": "佛告曼殊室利菩萨曰：“善男子！当知此三皆无二相。谓非成等正觉、非不成等正觉；非转正法轮。非不转正法轮；非入大涅槃、非不入大涅槃。何以故？如来法身究竟净故，如来化身常示现故。”"
                },
                {
                    "paragraph": "曼殊室利菩萨复白佛言：“世尊！诸有情类，但于化身见闻奉事生诸功德，如来于彼有何因缘？”佛告曼殊室利菩萨曰：“善男子！如来是彼增上所缘之因缘故。又彼化身，是如来力所住持故。”"
                },
                {
                    "paragraph": "曼殊室利菩萨复白佛言：“世尊！等无加行，何因缘故如来法身，为诸有情放大智光，及出无量化身影像？声闻、独觉解脱之身，无如是事？”"
                },
                {
                    "paragraph": "佛告曼殊室利菩萨曰：“善男子！譬如等无加行，从日、月轮水火二种颇胝迦宝放大光明，非余水火颇胝迦宝，谓大威德有情所住持故，诸有情业增上力故。又如从彼善工业者之所雕饰，末尼宝珠出印文像，不从所余不雕饰者。如是缘于无量法界方便般若，极善修习磨莹，集成如来法身，从是能放大智光明及出种种化身影像，非唯从彼解脱之身，有如斯事。”"
                },
                {
                    "paragraph": "曼殊室利菩萨复白佛言：“世尊！如世尊说，‘如来、菩萨威德住持，令诸众生于欲界中，生刹帝利、婆罗门等大富贵家，人身财宝无不圆满，或欲界天、色、无色界，一切身财圆满可得。’世尊！此中有何密意？”"
                },
                {
                    "paragraph": "佛告曼殊室利菩萨曰：“善男子！如来、菩萨威德住持，若道若行，于一切处，能令众生获得身财皆圆满者，即随所应，为彼宣说此道此行。若有能于此道此行正修行者，于一切处所获身财无不圆满。若有众生于此道行违背轻毁，又于我所起损恼心及瞋恚心，命终已后，于一切处所得身财无不下劣。曼殊室利！由是因缘，当知如来及诸菩萨威德住持，非但能令身财圆满，如来、菩萨住持威德，亦令众生身财下劣。”"
                },
                {
                    "paragraph": "曼殊室利菩萨复白佛言：“世尊！诸秽土中，何事易得？何事难得？诸净土中，何事易得？何事难得？”"
                },
                {
                    "paragraph": "佛告曼殊室利菩萨曰：“善男子！诸秽土中，八事易得，二事难得。何等名为八事易得？一者、外道；二者、有苦众生；三者、种姓家世兴衰差别；四者、行诸恶行；五者、毁犯尸罗；六者、恶趣；七者、下乘；八者、下劣意乐加行菩萨。何等名为二事难得？一者、增上意乐加行菩萨之所游集，二者、如来出现于世。曼殊室利！诸净土中与上相违。当知八事甚为难得，二事易得。”"
                },
                {
                    "paragraph": "尔时，曼殊室利菩萨白佛言：“世尊！于此解深密法门中，此名何教？我当云何奉持？”佛告曼殊室利菩萨曰：“善男子！此名如来成所作事了义之教，于此如来成所作事了义之教，汝当奉持。”"
                },
                {
                    "paragraph": "说是如来成所作事了义教时，于大会中有七十五千菩萨摩诃萨，皆得圆满法身证觉。"
                }
            ]
        }
    ]
}