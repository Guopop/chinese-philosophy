{
    "name": "金光明经",
    "author": "东晋·昙无谶译",
    "loadChapterCount": 7,
    "chapters": [
        {
            "name": "金光明经序品第一",
            "paragraphs": [
                {
                    "paragraph": "金光明经序品第一",
                    "type": 1
                },
                {
                    "paragraph": "如是我闻："
                },
                {
                    "paragraph": "一时，佛住王舍大城耆阇崛山。是时，如来游于无量甚深法性诸佛行处，过诸菩萨所行清净。"
                },
                {
                    "paragraph": "是金光明，诸经之王！"
                },
                {
                    "paragraph": "若有闻者，则能思惟，"
                },
                {
                    "paragraph": "无上微妙，甚深之义。"
                },
                {
                    "paragraph": "如是经典，常为四方，"
                },
                {
                    "paragraph": "四佛世尊，之所护持："
                },
                {
                    "paragraph": "东方阿閦、南方宝相、"
                },
                {
                    "paragraph": "西无量寿、北微妙声。"
                },
                {
                    "paragraph": "我今当说，忏悔等法，"
                },
                {
                    "paragraph": "所生功德，为无有上；"
                },
                {
                    "paragraph": "能坏诸苦，尽不善业，"
                },
                {
                    "paragraph": "一切种智，而为根本；"
                },
                {
                    "paragraph": "无量功德，之所庄严；"
                },
                {
                    "paragraph": "灭除诸苦，与无量乐。"
                },
                {
                    "paragraph": "诸根不具、寿命损减、"
                },
                {
                    "paragraph": "贫穷困苦、诸天舍离，"
                },
                {
                    "paragraph": "亲厚鬪讼、王法所加、"
                },
                {
                    "paragraph": "各各忿诤、财物损耗，"
                },
                {
                    "paragraph": "愁忧恐怖、恶星灾异、"
                },
                {
                    "paragraph": "众邪蛊道、变怪相续，"
                },
                {
                    "paragraph": "卧见恶梦、昼则愁恼，"
                },
                {
                    "paragraph": "当净洗浴，听是经典。"
                },
                {
                    "paragraph": "至心清净，著净絜衣，"
                },
                {
                    "paragraph": "专听诸佛，甚深行处。"
                },
                {
                    "paragraph": "是经威德，能悉消除，"
                },
                {
                    "paragraph": "如是诸恶，令其寂灭。"
                },
                {
                    "paragraph": "护世四王、将诸官属、"
                },
                {
                    "paragraph": "幷及无量，夜叉之众，"
                },
                {
                    "paragraph": "悉来拥护，持是经者。"
                },
                {
                    "paragraph": "大辩天神、尼连河神、"
                },
                {
                    "paragraph": "鬼子母神、地神坚牢、"
                },
                {
                    "paragraph": "大梵尊天、三十三天、"
                },
                {
                    "paragraph": "大神龙王、紧那罗王、"
                },
                {
                    "paragraph": "迦楼罗王、阿修罗王、"
                },
                {
                    "paragraph": "与其眷属，悉共至彼，"
                },
                {
                    "paragraph": "拥护是人，昼夜不离。"
                },
                {
                    "paragraph": "我今所说，诸佛世尊，"
                },
                {
                    "paragraph": "甚深秘密，微妙行处，"
                },
                {
                    "paragraph": "亿百千劫，甚难得値。"
                },
                {
                    "paragraph": "若得闻经、若为他说、"
                },
                {
                    "paragraph": "若心随喜、若设供养，"
                },
                {
                    "paragraph": "如是之人，于无量劫，"
                },
                {
                    "paragraph": "常为诸天、八部所敬。"
                },
                {
                    "paragraph": "如是修行，生功德者，"
                },
                {
                    "paragraph": "得不思议，无量福聚；"
                },
                {
                    "paragraph": "亦为十方，诸佛世尊、"
                },
                {
                    "paragraph": "深行菩萨，之所护持。"
                },
                {
                    "paragraph": "著净衣服、以上妙香，"
                },
                {
                    "paragraph": "慈心供养，常不远离；"
                },
                {
                    "paragraph": "身意清净，无诸垢秽，"
                },
                {
                    "paragraph": "欢喜悦豫，深乐是典。"
                },
                {
                    "paragraph": "若得听闻，当知善得，"
                },
                {
                    "paragraph": "人身人道，及以正命；"
                },
                {
                    "paragraph": "若闻忏悔，执持在心，"
                },
                {
                    "paragraph": "是上善根，诸佛所赞。"
                }
            ]
        },
        {
            "name": "金光明经寿量品第二",
            "paragraphs": [
                {
                    "paragraph": "金光明经寿量品第二",
                    "type": 1
                },
                {
                    "paragraph": "尔时，王舍城中有菩萨摩诃萨名曰信相，已曾供养过去无量亿那由他百千诸佛，种诸善根。是信相菩萨作是思惟：“何因何缘，释迦如来寿命短促方八十年？”复更念言：“如佛所说，有二因缘寿命得长。何等为二？一者不杀、二者施食。而我世尊，于无量百千亿那由他阿僧祇劫，修不杀戒、具足十善，饮食惠施不可限量，乃至己身骨髓肉血，充足饱满饥饿众生，况余饮食。”"
                },
                {
                    "paragraph": "大士如是至心念佛，思是义时，其室自然广博严事，天绀琉璃种种众宝，杂厕间错以成其地，犹如如来所居净土，有妙香气过诸天香，烟云垂布徧满其室。其室四面，各有四宝上妙高座自然而出，纯以天衣而为敷具是妙座上各有诸佛所受用华，众宝合成。于莲华上有四如来：东方名阿閦、南方名宝相、西方名无量寿、北方名微妙声，是四如来自然而坐师子座上，放大光明照王舍城，及此三千大千世界，乃至十方恒河沙等诸佛世界，雨诸天华作天妓乐。"
                },
                {
                    "paragraph": "尔时，三千大千世界所有众生，以佛神力受天快乐，诸根不具即得具足。擧要言之，一切世间所有利益，未曾有事悉具出现。"
                },
                {
                    "paragraph": "尔时，信相菩萨见是诸佛及希有事，欢喜踊跃恭敬合掌，向诸世尊至心念佛，作是思惟：“释迦如来无量功德，唯寿命中心生疑惑。云何如来寿命如是方八十年？”"
                },
                {
                    "paragraph": "尔时，四佛以正徧知告信相菩萨：“善男子！汝今不应思量如来寿命短促。何以故？善男子！我等不见诸天、世人、魔众、梵众、沙门、婆罗门、人及非人，有能思筭如来寿量知其齐限，唯除如来。”时，四如来将欲宣畅释迦文佛所得寿命，欲色界天、诸龙鬼神、乾闼婆、阿修罗、迦楼罗、紧那罗、摩睺罗伽，及无量百千亿那由他菩萨摩诃萨，以佛神力悉来聚集信相菩萨摩诃萨室。"
                },
                {
                    "paragraph": "尔时，四佛于大众中略以偈喩说释迦如来所得寿量，而作颂曰："
                },
                {
                    "paragraph": "一切诸水，可知几滴，"
                },
                {
                    "paragraph": "无有能数，释尊寿命。"
                },
                {
                    "paragraph": "诸须弥山，可知斤两，"
                },
                {
                    "paragraph": "无有能量，释尊寿命。"
                },
                {
                    "paragraph": "一切大地，可知尘数，"
                },
                {
                    "paragraph": "无有能筭，释尊寿命。"
                },
                {
                    "paragraph": "虚空分界，尚可尽边，"
                },
                {
                    "paragraph": "无有能计，释尊寿命。"
                },
                {
                    "paragraph": "不可计劫，亿百千万，"
                },
                {
                    "paragraph": "佛寿如是，无量无边。"
                },
                {
                    "paragraph": "以是因缘，故说二缘，"
                },
                {
                    "paragraph": "不害物命、施食无量。"
                },
                {
                    "paragraph": "是故大士，寿不可计，"
                },
                {
                    "paragraph": "无量无边，亦无齐限。"
                },
                {
                    "paragraph": "是故汝今，不应于佛，"
                },
                {
                    "paragraph": "无量寿命，而生疑惑。"
                },
                {
                    "paragraph": "尔时，信相菩萨摩诃萨闻是四佛宣说如来寿命无量，深心信解欢喜踊跃。说是如来寿量品时，无量无边阿僧祇众生，发阿耨多罗三藐三菩提心。时，四如来忽然不现。"
                }
            ]
        },
        {
            "name": "金光明经忏悔品第三",
            "paragraphs": [
                {
                    "paragraph": "金光明经忏悔品第三",
                    "type": 1
                },
                {
                    "paragraph": "尔时，信相菩萨即于其夜梦见金鼓，其状姝大，其明普照喩如日光；复于光中得见十方无量无边诸佛世尊，众宝树下坐琉璃座，与无量百千眷属围绕而为说法。见有一人似婆罗门，以枹击鼓出大音声，其声演说忏悔偈颂。"
                },
                {
                    "paragraph": "时，信相菩萨从梦寤已，至心忆念梦中所闻忏悔偈颂，过夜至旦出王舍城。尔时，亦有无量无边百千众生，与菩萨俱往耆阇崛山至于佛所。至佛所已，顶礼佛足右绕三帀，却坐一面敬心合掌，瞻仰尊颜目不暂舍，以其梦中所见金鼓及忏悔偈，向如来说："
                },
                {
                    "paragraph": "昨夜所梦，至心忆持，"
                },
                {
                    "paragraph": "梦见金鼓，妙色晃耀。"
                },
                {
                    "paragraph": "其光大盛，明逾于日，"
                },
                {
                    "paragraph": "徧照十方，恒沙世界。"
                },
                {
                    "paragraph": "又因此光，得见诸佛，"
                },
                {
                    "paragraph": "众宝树下，坐琉璃座，"
                },
                {
                    "paragraph": "无量大众，围绕说法。"
                },
                {
                    "paragraph": "见婆罗门，击是金鼓，"
                },
                {
                    "paragraph": "其鼓音中，说如是偈："
                },
                {
                    "paragraph": "是大金鼓，所出妙音，"
                },
                {
                    "paragraph": "悉能灭除，三世诸苦，"
                },
                {
                    "paragraph": "地狱饿鬼、畜生等苦，"
                },
                {
                    "paragraph": "贫穷困苦、及诸有苦。"
                },
                {
                    "paragraph": "是鼓所出，微妙之音，"
                },
                {
                    "paragraph": "能除众生，诸恼所逼。"
                },
                {
                    "paragraph": "断众怖畏，令得无惧，"
                },
                {
                    "paragraph": "犹如诸佛，得无所畏。"
                },
                {
                    "paragraph": "诸佛圣人，所成功德，"
                },
                {
                    "paragraph": "离于生死，到大智岸；"
                },
                {
                    "paragraph": "如是众生，所得功德，"
                },
                {
                    "paragraph": "定及助道，犹如大海。"
                },
                {
                    "paragraph": "是鼓所出，如是妙音，"
                },
                {
                    "paragraph": "令众生得，梵音深远；"
                },
                {
                    "paragraph": "证佛无上，菩提胜果；"
                },
                {
                    "paragraph": "转无上轮，微妙清净；"
                },
                {
                    "paragraph": "住寿无量，不思议劫；"
                },
                {
                    "paragraph": "演说正法，利益众生；"
                },
                {
                    "paragraph": "能害烦恼，消除诸苦；"
                },
                {
                    "paragraph": "贪瞋痴等，悉令寂灭。"
                },
                {
                    "paragraph": "若有众生，处在地狱，"
                },
                {
                    "paragraph": "大火炽然，烧炙其身。"
                },
                {
                    "paragraph": "若闻金鼓，微妙音声，"
                },
                {
                    "paragraph": "所出言教，即寻礼佛。"
                },
                {
                    "paragraph": "亦令众生，得知宿命，"
                },
                {
                    "paragraph": "百生千生、千万亿生；"
                },
                {
                    "paragraph": "令心正念，诸佛世尊；"
                },
                {
                    "paragraph": "亦闻无上，微妙之言。"
                },
                {
                    "paragraph": "是金鼓中，所出妙音，"
                },
                {
                    "paragraph": "复令众生，値遇诸佛；"
                },
                {
                    "paragraph": "远离一切，诸恶业等；"
                },
                {
                    "paragraph": "善修无量，白净之业。"
                },
                {
                    "paragraph": "诸天世人、及余众生，"
                },
                {
                    "paragraph": "随其所思，诸所愿求，"
                },
                {
                    "paragraph": "如是金鼓，所出之音，"
                },
                {
                    "paragraph": "皆悉能令，成就具足。"
                },
                {
                    "paragraph": "若有众生，堕大地狱，"
                },
                {
                    "paragraph": "猛火炎炽，焚烧其身，"
                },
                {
                    "paragraph": "无有救护，流转诸难，"
                },
                {
                    "paragraph": "当令是等，悉灭诸苦。"
                },
                {
                    "paragraph": "若有众生，诸苦所切，"
                },
                {
                    "paragraph": "三恶道报，及以人中，"
                },
                {
                    "paragraph": "如是金鼓，所出之音，"
                },
                {
                    "paragraph": "悉能灭除，一切诸苦。"
                },
                {
                    "paragraph": "无依无归，无有救护，"
                },
                {
                    "paragraph": "我为是等，作归依处。"
                },
                {
                    "paragraph": "是诸世尊，今当证知，"
                },
                {
                    "paragraph": "久已于我，生大悲心，"
                },
                {
                    "paragraph": "在在处处，十方诸佛，"
                },
                {
                    "paragraph": "现在世雄，两足之尊，"
                },
                {
                    "paragraph": "我本所作，恶不善业，"
                },
                {
                    "paragraph": "今者忏悔：诸十力前，"
                },
                {
                    "paragraph": "不识诸佛、及父母恩；"
                },
                {
                    "paragraph": "不解善法、造作众恶；"
                },
                {
                    "paragraph": "自恃种姓、及诸财宝；"
                },
                {
                    "paragraph": "盛年放逸、作诸恶行；"
                },
                {
                    "paragraph": "心念不善，口作恶业；"
                },
                {
                    "paragraph": "随心所作，不见其过；"
                },
                {
                    "paragraph": "凡夫愚行，无知暗覆，"
                },
                {
                    "paragraph": "亲近恶友，烦恼乱心；"
                },
                {
                    "paragraph": "五欲因缘，心生忿恚，"
                },
                {
                    "paragraph": "不知厌足，故作众恶；"
                },
                {
                    "paragraph": "亲近非圣，因生悭嫉，"
                },
                {
                    "paragraph": "贫穷因缘，奸谄作恶；"
                },
                {
                    "paragraph": "系属于他，常有怖畏，"
                },
                {
                    "paragraph": "不得自在，而造诸恶。"
                },
                {
                    "paragraph": "贪欲恚痴，扰动其心，"
                },
                {
                    "paragraph": "渴爱所逼，造作众恶；"
                },
                {
                    "paragraph": "依因衣食，及以女色，"
                },
                {
                    "paragraph": "诸结恼热，造作众恶；"
                },
                {
                    "paragraph": "身口意恶，所集三业，"
                },
                {
                    "paragraph": "如是众罪，今悉忏悔。"
                },
                {
                    "paragraph": "或不恭敬，佛法圣众，"
                },
                {
                    "paragraph": "如是众罪，今悉忏悔。"
                },
                {
                    "paragraph": "或不恭敬，缘觉菩萨，"
                },
                {
                    "paragraph": "如是众罪，今悉忏悔。"
                },
                {
                    "paragraph": "以无智故，诽谤正法；"
                },
                {
                    "paragraph": "不知恭敬，父母尊长；"
                },
                {
                    "paragraph": "如是众罪，今悉忏悔。"
                },
                {
                    "paragraph": "愚惑所覆，骄慢放逸，"
                },
                {
                    "paragraph": "因贪恚痴，造作诸恶；"
                },
                {
                    "paragraph": "如是众罪，今悉忏悔。"
                },
                {
                    "paragraph": "我今供养，无量无边，"
                },
                {
                    "paragraph": "二千大千，世界诸佛；"
                },
                {
                    "paragraph": "我当拔济，十方一切，"
                },
                {
                    "paragraph": "无量众生，所有诸苦；"
                },
                {
                    "paragraph": "我当安止，不可思议，"
                },
                {
                    "paragraph": "阿僧祇众，令住十地；"
                },
                {
                    "paragraph": "已得安止，住十地者，"
                },
                {
                    "paragraph": "悉令具足，如来正觉。"
                },
                {
                    "paragraph": "为一众生，亿劫修行，"
                },
                {
                    "paragraph": "使无量众，令度苦海；"
                },
                {
                    "paragraph": "我当为是，诸众生等，"
                },
                {
                    "paragraph": "演说微妙，甚深悔法。"
                },
                {
                    "paragraph": "所谓金光，灭除诸恶，"
                },
                {
                    "paragraph": "千劫所作，极重恶业，"
                },
                {
                    "paragraph": "若能至心，一忏悔者，"
                },
                {
                    "paragraph": "如是众罪，悉皆灭尽。"
                },
                {
                    "paragraph": "我今已说，忏悔之法，"
                },
                {
                    "paragraph": "是金光明，清净微妙，"
                },
                {
                    "paragraph": "速能灭除，一切业障；"
                },
                {
                    "paragraph": "我当安止，住于十地，"
                },
                {
                    "paragraph": "十种珍宝，以为脚足，"
                },
                {
                    "paragraph": "成佛无上，功德光明，"
                },
                {
                    "paragraph": "令诸众生，度三有海。"
                },
                {
                    "paragraph": "诸佛所有，甚深法藏，"
                },
                {
                    "paragraph": "不可思议，无量功德，"
                },
                {
                    "paragraph": "一切种智，愿悉具足；"
                },
                {
                    "paragraph": "百千禅定、根力觉道，"
                },
                {
                    "paragraph": "不可思议，诸陁罗尼，"
                },
                {
                    "paragraph": "十力世尊，我当成就。"
                },
                {
                    "paragraph": "诸佛世尊，有大慈悲，"
                },
                {
                    "paragraph": "当证微诚，哀受我悔。"
                },
                {
                    "paragraph": "若我百劫，所作众恶，"
                },
                {
                    "paragraph": "以是因缘，生大忧苦，"
                },
                {
                    "paragraph": "贫穷困乏、愁热惊惧、"
                },
                {
                    "paragraph": "怖畏恶业、心常怯劣，"
                },
                {
                    "paragraph": "在在处处，暂无欢乐；"
                },
                {
                    "paragraph": "十方现在，大悲世尊，"
                },
                {
                    "paragraph": "能除众生，一切怖畏，"
                },
                {
                    "paragraph": "愿当受我，诚心忏悔，"
                },
                {
                    "paragraph": "令我恐惧，悉得消除；"
                },
                {
                    "paragraph": "我之所有，烦恼业垢，"
                },
                {
                    "paragraph": "惟愿现在，诸佛世尊，"
                },
                {
                    "paragraph": "以大悲水，洗除令净。"
                },
                {
                    "paragraph": "过去诸恶，今悉忏悔；"
                },
                {
                    "paragraph": "现所作罪，诚心发露；"
                },
                {
                    "paragraph": "所未作者，更不敢作；"
                },
                {
                    "paragraph": "已作之业；不敢覆藏。"
                },
                {
                    "paragraph": "身业三种，口业有四，"
                },
                {
                    "paragraph": "意三业行，今悉忏悔；"
                },
                {
                    "paragraph": "身口所作，及以意思，"
                },
                {
                    "paragraph": "十种恶业，一切忏悔。"
                },
                {
                    "paragraph": "远离十恶，修行十善，"
                },
                {
                    "paragraph": "安止十住，逮十力尊，"
                },
                {
                    "paragraph": "所造恶业，应受恶报，"
                },
                {
                    "paragraph": "今于佛前，诚心忏悔。"
                },
                {
                    "paragraph": "若此国土、及余世界，"
                },
                {
                    "paragraph": "所有善法，悉以回向，"
                },
                {
                    "paragraph": "我所修行，身口意业，"
                },
                {
                    "paragraph": "愿于来世，证无上道。"
                },
                {
                    "paragraph": "若在诸有，六趣险难，"
                },
                {
                    "paragraph": "愚痴无智，造作众恶，"
                },
                {
                    "paragraph": "今于佛前，皆悉忏悔。"
                },
                {
                    "paragraph": "世间所有，生死险难，"
                },
                {
                    "paragraph": "种种婬欲，愚烦恼难，"
                },
                {
                    "paragraph": "如是诸难，我今忏悔。"
                },
                {
                    "paragraph": "心轻躁难、近恶友难、"
                },
                {
                    "paragraph": "三有险难，及三毒难，"
                },
                {
                    "paragraph": "遇无难难、値好时难、"
                },
                {
                    "paragraph": "修功德难、値佛亦难，"
                },
                {
                    "paragraph": "如是诸难，今悉忏悔。"
                },
                {
                    "paragraph": "诸佛世尊，我所依止，"
                },
                {
                    "paragraph": "是故我今，敬礼佛海；"
                },
                {
                    "paragraph": "金色晃耀，犹如须弥，"
                },
                {
                    "paragraph": "是故我今，顶礼最胜，"
                },
                {
                    "paragraph": "其色无上，如天真金；"
                },
                {
                    "paragraph": "眼目清净，如绀琉璃；"
                },
                {
                    "paragraph": "功德威神，名称显著；"
                },
                {
                    "paragraph": "佛日大悲，灭一切暗；"
                },
                {
                    "paragraph": "善净无垢，离诸尘翳，"
                },
                {
                    "paragraph": "无上佛日，大光普照；"
                },
                {
                    "paragraph": "烦恼火炽，令心焦热，"
                },
                {
                    "paragraph": "唯佛能除，如月清凉；"
                },
                {
                    "paragraph": "三十二相，八十种好，"
                },
                {
                    "paragraph": "庄严其身，视之无厌；"
                },
                {
                    "paragraph": "功德巍巍，明网显耀，"
                },
                {
                    "paragraph": "安住三界，如日照世；"
                },
                {
                    "paragraph": "犹如琉璃，净无瑕秽，"
                },
                {
                    "paragraph": "妙色广大，种种各异；"
                },
                {
                    "paragraph": "其色红赤，如日初出，"
                },
                {
                    "paragraph": "颇梨白银，校饰光网，"
                },
                {
                    "paragraph": "如是种种，庄严佛日。"
                },
                {
                    "paragraph": "三有之中，生死大海，"
                },
                {
                    "paragraph": "潦水波荡，恼乱我心，"
                },
                {
                    "paragraph": "其味苦毒，最为粗涩；"
                },
                {
                    "paragraph": "如来网明，能令枯涸。"
                },
                {
                    "paragraph": "妙身庄严，相好殊特，"
                },
                {
                    "paragraph": "金色光明，徧照一切，"
                },
                {
                    "paragraph": "智慧大海，弥满三界，"
                },
                {
                    "paragraph": "是故我今，稽首敬礼。"
                },
                {
                    "paragraph": "如大海水，其量难知，"
                },
                {
                    "paragraph": "大地微尘，不可称计；"
                },
                {
                    "paragraph": "诸须弥山，难可度量，"
                },
                {
                    "paragraph": "虚空边际，亦不可得；"
                },
                {
                    "paragraph": "诸佛亦尔，功德无量。"
                },
                {
                    "paragraph": "一切有心，无能知者。"
                },
                {
                    "paragraph": "于无量劫，极心思惟，"
                },
                {
                    "paragraph": "不能得知，佛功德边。"
                },
                {
                    "paragraph": "大地诸山，尚可知量；"
                },
                {
                    "paragraph": "毛滴海水，亦可知数；"
                },
                {
                    "paragraph": "诸佛功德，无能知者。"
                },
                {
                    "paragraph": "相好庄严，名称赞叹，"
                },
                {
                    "paragraph": "如是功德，令众皆得。"
                },
                {
                    "paragraph": "我以善业，诸因缘故，"
                },
                {
                    "paragraph": "来世不久，成于佛道，"
                },
                {
                    "paragraph": "讲宣妙法，利益众生，"
                },
                {
                    "paragraph": "度脱一切，无量诸苦；"
                },
                {
                    "paragraph": "摧伏诸魔、及其眷属，"
                },
                {
                    "paragraph": "转于无上，清净法轮；"
                },
                {
                    "paragraph": "住寿无量，不思议劫；"
                },
                {
                    "paragraph": "充足众生，甘露法味；"
                },
                {
                    "paragraph": "我当具足，六波罗蜜，"
                },
                {
                    "paragraph": "犹如过佛，之所成就；"
                },
                {
                    "paragraph": "断诸烦恼，除一切苦，"
                },
                {
                    "paragraph": "悉灭贪欲，及恚痴等；"
                },
                {
                    "paragraph": "我当忆念，宿命之事，"
                },
                {
                    "paragraph": "百生千生、千万亿生，"
                },
                {
                    "paragraph": "常当至心，正念诸佛，"
                },
                {
                    "paragraph": "所说微妙，无上正法。"
                },
                {
                    "paragraph": "我因善业，常値诸佛，"
                },
                {
                    "paragraph": "远离诸恶，修诸善业；"
                },
                {
                    "paragraph": "一切世界，所有众生，"
                },
                {
                    "paragraph": "无量苦恼，我当悉灭。"
                },
                {
                    "paragraph": "若有众生，诸根毁坏，"
                },
                {
                    "paragraph": "不具足者，悉令具足；"
                },
                {
                    "paragraph": "十方世界，所有病苦，"
                },
                {
                    "paragraph": "羸瘦顿乏、无救护者，"
                },
                {
                    "paragraph": "悉令解脱，如是诸苦，"
                },
                {
                    "paragraph": "还得势力，平复如本。"
                },
                {
                    "paragraph": "若犯王法，临当刑戮，"
                },
                {
                    "paragraph": "无量怖畏，愁忧苦恼，"
                },
                {
                    "paragraph": "如是之人，悉令解脱。"
                },
                {
                    "paragraph": "若受鞭挞，系缚枷锁，"
                },
                {
                    "paragraph": "种种苦事，逼切其身，"
                },
                {
                    "paragraph": "无量百千，愁忧惊畏，"
                },
                {
                    "paragraph": "种种恐惧，扰乱其心；"
                },
                {
                    "paragraph": "如是无边，诸苦恼等，"
                },
                {
                    "paragraph": "愿使一切，悉得解脱。"
                },
                {
                    "paragraph": "若有众生，饥渴所恼，"
                },
                {
                    "paragraph": "令得种种，甘羙饮食。"
                },
                {
                    "paragraph": "盲者得视；聋者得听；"
                },
                {
                    "paragraph": "痖者得言；裸者得衣；"
                },
                {
                    "paragraph": "贫穷之者，即得宝藏，"
                },
                {
                    "paragraph": "仓库盈溢，无所乏少；"
                },
                {
                    "paragraph": "一切皆受，安隐快乐，"
                },
                {
                    "paragraph": "乃至无有，一人受苦。"
                },
                {
                    "paragraph": "众生相视，和颜悦色，"
                },
                {
                    "paragraph": "形貌端严，人所喜见。"
                },
                {
                    "paragraph": "心常思念，他人善事；"
                },
                {
                    "paragraph": "饮食饱满，功德具足，"
                },
                {
                    "paragraph": "随诸众生，之所思念，"
                },
                {
                    "paragraph": "皆愿令得，种种妓乐："
                },
                {
                    "paragraph": "箜篌筝笛、琴瑟鼓吹，"
                },
                {
                    "paragraph": "如是种种，微妙音声。"
                },
                {
                    "paragraph": "江河池沼、流泉诸水，"
                },
                {
                    "paragraph": "金华徧布，及优钵罗，"
                },
                {
                    "paragraph": "随诸众生，之所思念。"
                },
                {
                    "paragraph": "即得种种，衣服饮食、"
                },
                {
                    "paragraph": "钱财珍宝、金银琉璃、"
                },
                {
                    "paragraph": "真珠璧玉、杂厕璎珞。"
                },
                {
                    "paragraph": "愿诸众生，不闻恶声，"
                },
                {
                    "paragraph": "乃至无有，可恶见者。"
                },
                {
                    "paragraph": "愿诸众生，色貌微妙，"
                },
                {
                    "paragraph": "各各相于，共相爱念；"
                },
                {
                    "paragraph": "世间所有，资生之具，"
                },
                {
                    "paragraph": "随其所念，悉令具足。"
                },
                {
                    "paragraph": "愿诸众生，诸所求索，"
                },
                {
                    "paragraph": "如其所须，应念即得；"
                },
                {
                    "paragraph": "香华诸树，常于三时，"
                },
                {
                    "paragraph": "雨细末香，及涂身香；"
                },
                {
                    "paragraph": "众生受者，欢喜快乐，"
                },
                {
                    "paragraph": "愿诸众生，常得供养，"
                },
                {
                    "paragraph": "不可思议，十方诸佛，"
                },
                {
                    "paragraph": "无上妙法，清净无垢，"
                },
                {
                    "paragraph": "及诸菩萨、声闻大众。"
                },
                {
                    "paragraph": "愿诸众生，常得远离，"
                },
                {
                    "paragraph": "三恶八难，値无难处，"
                },
                {
                    "paragraph": "觐睹诸佛，无上之王。"
                },
                {
                    "paragraph": "愿诸众生，常生尊贵，"
                },
                {
                    "paragraph": "多饶财宝，安隐丰乐；"
                },
                {
                    "paragraph": "上妙色像，庄严其身，"
                },
                {
                    "paragraph": "功德成就，有大名称。"
                },
                {
                    "paragraph": "愿诸女人，皆成男子，"
                },
                {
                    "paragraph": "具足智慧，精勤不懈；"
                },
                {
                    "paragraph": "一切皆行，菩萨之道，"
                },
                {
                    "paragraph": "勤心修习，六波罗蜜；"
                },
                {
                    "paragraph": "常见十方，无量诸佛；"
                },
                {
                    "paragraph": "坐宝树下，琉璃座上，"
                },
                {
                    "paragraph": "安住禅定，自在快乐，"
                },
                {
                    "paragraph": "演说正法，众所乐闻。"
                },
                {
                    "paragraph": "若我现在，及过去世，"
                },
                {
                    "paragraph": "所作恶业，诸有险难，"
                },
                {
                    "paragraph": "应得恶果，不适意者，"
                },
                {
                    "paragraph": "愿悉灭尽，令无有余。"
                },
                {
                    "paragraph": "若诸众生，三有系缚，"
                },
                {
                    "paragraph": "生死罗网，弥密坚固，"
                },
                {
                    "paragraph": "愿以智刀，割断破裂，"
                },
                {
                    "paragraph": "除诸苦恼，早成菩提。"
                },
                {
                    "paragraph": "若此阎浮，及余他方，"
                },
                {
                    "paragraph": "无量世界，所有众生，"
                },
                {
                    "paragraph": "所作种种，善妙功德，"
                },
                {
                    "paragraph": "我今深心，随其欢喜。"
                },
                {
                    "paragraph": "我今以此，随喜功德，"
                },
                {
                    "paragraph": "及身口意，所作善业，"
                },
                {
                    "paragraph": "愿于来世，成无上道，"
                },
                {
                    "paragraph": "得净无垢，吉祥果报。"
                },
                {
                    "paragraph": "若有敬礼，赞叹十力，"
                },
                {
                    "paragraph": "信心清净，无诸疑网，"
                },
                {
                    "paragraph": "能作如是，所说忏悔，"
                },
                {
                    "paragraph": "便得超越，六十劫罪。"
                },
                {
                    "paragraph": "诸善男子，及善女人，"
                },
                {
                    "paragraph": "诸王刹利；婆罗门等，"
                },
                {
                    "paragraph": "若有恭敬，合掌向佛，"
                },
                {
                    "paragraph": "称叹如来，幷赞此偈，"
                },
                {
                    "paragraph": "在在生处，常识宿命，"
                },
                {
                    "paragraph": "诸根具足，清净端严，"
                },
                {
                    "paragraph": "种种功德，悉皆成就；"
                },
                {
                    "paragraph": "在在处处，常为国王、"
                },
                {
                    "paragraph": "辅相大臣，之所恭敬；"
                },
                {
                    "paragraph": "非于一佛、五佛十佛，"
                },
                {
                    "paragraph": "种诸功德，闻是忏悔。"
                },
                {
                    "paragraph": "若于无量，百千万亿，"
                },
                {
                    "paragraph": "诸佛如来，种诸善根，"
                },
                {
                    "paragraph": "然后乃得，闻是忏悔。"
                }
            ]
        },
        {
            "name": "金光明经赞叹品第四",
            "paragraphs": [
                {
                    "paragraph": "金光明经赞叹品第四",
                    "type": 1
                },
                {
                    "paragraph": "尔时，佛告地神坚牢：“善女天！过去有王名金龙尊，常以赞叹，赞叹去来现在诸佛："
                },
                {
                    "paragraph": "我今尊重，敬礼赞叹，"
                },
                {
                    "paragraph": "去来现在，十方诸佛。"
                },
                {
                    "paragraph": "诸佛清净，微妙寂灭，"
                },
                {
                    "paragraph": "色中上色，金光照耀；"
                },
                {
                    "paragraph": "于诸声中，佛声最上，"
                },
                {
                    "paragraph": "犹如大梵，深远雷音；"
                },
                {
                    "paragraph": "其发绀黑，光螺焰起，"
                },
                {
                    "paragraph": "蜂翠孔雀，色不得喩；"
                },
                {
                    "paragraph": "其齿鲜白，犹如珂雪，"
                },
                {
                    "paragraph": "显发金颜，分齐分明；"
                },
                {
                    "paragraph": "其目修广，清净无垢，"
                },
                {
                    "paragraph": "如青莲华，映水开敷；"
                },
                {
                    "paragraph": "舌相广长，形色红辉，"
                },
                {
                    "paragraph": "光明照耀，如华初生；"
                },
                {
                    "paragraph": "眉间毫相，白如珂月，"
                },
                {
                    "paragraph": "右旋润泽，如净琉璃；"
                },
                {
                    "paragraph": "眉细修扬，形如月初，"
                },
                {
                    "paragraph": "其色黑耀，过于蜂王；"
                },
                {
                    "paragraph": "鼻高圆直，如铸金铤，"
                },
                {
                    "paragraph": "微妙柔软，当于面门；"
                },
                {
                    "paragraph": "如来胜相，次第最上，"
                },
                {
                    "paragraph": "得味真正，无与等者；"
                },
                {
                    "paragraph": "一一毛孔，一毛旋生，"
                },
                {
                    "paragraph": "软细绀青，犹孔雀项。"
                },
                {
                    "paragraph": "即于生时，身放大光，"
                },
                {
                    "paragraph": "普照十方，无量国土，"
                },
                {
                    "paragraph": "灭尽三界，一切诸苦，"
                },
                {
                    "paragraph": "令诸众生，悉受快乐，"
                },
                {
                    "paragraph": "地狱畜生，及以饿鬼，"
                },
                {
                    "paragraph": "诸人天等，安隐无患，"
                },
                {
                    "paragraph": "悉灭一切，无量恶趣。"
                },
                {
                    "paragraph": "身色微妙，如融金聚；"
                },
                {
                    "paragraph": "面貌清净，如月盛满；"
                },
                {
                    "paragraph": "佛身明耀，如日初出；"
                },
                {
                    "paragraph": "进止威仪，犹如师子；"
                },
                {
                    "paragraph": "修臂下垂，立过于膝，"
                },
                {
                    "paragraph": "犹如风动，娑罗树枝；"
                },
                {
                    "paragraph": "圆光一寻，能照无量，"
                },
                {
                    "paragraph": "犹如聚集，百千日月；"
                },
                {
                    "paragraph": "佛身净妙，无诸垢秽，"
                },
                {
                    "paragraph": "其明普照，一切佛刹；"
                },
                {
                    "paragraph": "佛光巍巍，明焰炽盛，"
                },
                {
                    "paragraph": "悉能隐蔽，无量日月；"
                },
                {
                    "paragraph": "佛日灯炬，照无量界，"
                },
                {
                    "paragraph": "皆令众生，寻光见佛。"
                },
                {
                    "paragraph": "本所修习，百千行业，"
                },
                {
                    "paragraph": "聚集功德，庄严佛身，"
                },
                {
                    "paragraph": "臂佣纤圆，如象王鼻；"
                },
                {
                    "paragraph": "手足净软，敬爱无厌；"
                },
                {
                    "paragraph": "去来诸佛，数如微尘，"
                },
                {
                    "paragraph": "现在诸佛，亦复如是；"
                },
                {
                    "paragraph": "如是如来，我今悉礼，"
                },
                {
                    "paragraph": "身口清净，意亦如是，"
                },
                {
                    "paragraph": "以妙香华，供养奉献，"
                },
                {
                    "paragraph": "百千功德，赞咏歌叹，"
                },
                {
                    "paragraph": "设以百舌，于千劫中，"
                },
                {
                    "paragraph": "叹佛功德，不能得尽；"
                },
                {
                    "paragraph": "如来所有，现世功德，"
                },
                {
                    "paragraph": "种种深固，微妙第一，"
                },
                {
                    "paragraph": "设复千舌，欲赞一佛，"
                },
                {
                    "paragraph": "尚不能尽，功德少分，"
                },
                {
                    "paragraph": "况欲叹羙，诸佛功德？"
                },
                {
                    "paragraph": "大地及天，以为大海，"
                },
                {
                    "paragraph": "乃至有顶，满其中水，"
                },
                {
                    "paragraph": "尚以一毛，知其滴数，"
                },
                {
                    "paragraph": "无有能知，佛一功德。"
                },
                {
                    "paragraph": "我今以礼，赞叹诸佛，"
                },
                {
                    "paragraph": "身口意业，悉皆清净，"
                },
                {
                    "paragraph": "一切所修，无量善业，"
                },
                {
                    "paragraph": "与诸众生，证无上道。"
                },
                {
                    "paragraph": "如是人王，赞叹佛已，"
                },
                {
                    "paragraph": "复作如是，无量誓愿："
                },
                {
                    "paragraph": "若我来世，无量无边，"
                },
                {
                    "paragraph": "阿僧祇劫，在在生处，"
                },
                {
                    "paragraph": "常于梦中，见妙金鼓，"
                },
                {
                    "paragraph": "得闻忏悔，深奥之声，"
                },
                {
                    "paragraph": "今所赞叹，面貌清净，"
                },
                {
                    "paragraph": "愿我来世，亦得如是。"
                },
                {
                    "paragraph": "诸佛功德，不可思议，"
                },
                {
                    "paragraph": "于百千劫，甚难得値，"
                },
                {
                    "paragraph": "愿于当来，无量之世，"
                },
                {
                    "paragraph": "夜则梦见，昼如实说。"
                },
                {
                    "paragraph": "我当具足，修行六度，"
                },
                {
                    "paragraph": "济拔众生，越于苦海，"
                },
                {
                    "paragraph": "然后我身，成无上道；"
                },
                {
                    "paragraph": "令我世界，无与等者，"
                },
                {
                    "paragraph": "奉贡金鼓，赞佛因缘，"
                },
                {
                    "paragraph": "以此果报，当来之世，"
                },
                {
                    "paragraph": "値释迦佛，得受记莂，"
                },
                {
                    "paragraph": "幷令二子，金龙金光，"
                },
                {
                    "paragraph": "常生我家，同共受记。"
                },
                {
                    "paragraph": "若有众生，无救护者，"
                },
                {
                    "paragraph": "众苦逼切，无所依止，"
                },
                {
                    "paragraph": "我于当来，为是等辈，"
                },
                {
                    "paragraph": "作大救护，及依止处，"
                },
                {
                    "paragraph": "能除众苦，悉令灭尽，"
                },
                {
                    "paragraph": "施与众生，诸善安乐。"
                },
                {
                    "paragraph": "我未来世，行菩萨道，"
                },
                {
                    "paragraph": "不计劫数，如尽本际，"
                },
                {
                    "paragraph": "以此金光，忏悔因缘，"
                },
                {
                    "paragraph": "使我恶海，及以业海、"
                },
                {
                    "paragraph": "烦恼大海，悉竭无余。"
                },
                {
                    "paragraph": "我功德海，愿悉成就；"
                },
                {
                    "paragraph": "智慧大海，清净具足；"
                },
                {
                    "paragraph": "无量功德，助菩提道，"
                },
                {
                    "paragraph": "犹如大海，珍宝具足。"
                },
                {
                    "paragraph": "以此金光，忏悔力故，"
                },
                {
                    "paragraph": "菩提功德，光明无碍，"
                },
                {
                    "paragraph": "慧光无垢，照彻清净。"
                },
                {
                    "paragraph": "我当来世，身光普照，"
                },
                {
                    "paragraph": "功德威神，光明焰盛，"
                },
                {
                    "paragraph": "于三界中，最胜殊特，"
                },
                {
                    "paragraph": "诸功德力，无所减少，"
                },
                {
                    "paragraph": "当度众生，越于苦海，"
                },
                {
                    "paragraph": "幷复安置，功德大海。"
                },
                {
                    "paragraph": "来世多劫，行菩提道，"
                },
                {
                    "paragraph": "如昔诸佛，行菩提者。"
                },
                {
                    "paragraph": "三世诸佛，净妙国土；"
                },
                {
                    "paragraph": "诸佛至尊，无量功德；"
                },
                {
                    "paragraph": "令我来世，得此殊异，"
                },
                {
                    "paragraph": "功德净土，如佛世尊。"
                },
                {
                    "paragraph": "信相当知，尔时国王，"
                },
                {
                    "paragraph": "金龙尊者，则汝身是；"
                },
                {
                    "paragraph": "尔时二子，金龙金光，"
                },
                {
                    "paragraph": "今汝二子，银相等是。”"
                }
            ]
        },
        {
            "name": "金光明经空品第五",
            "paragraphs": [
                {
                    "paragraph": "金光明经空品第五",
                    "type": 1
                },
                {
                    "paragraph": "无量余经，已广说空，"
                },
                {
                    "paragraph": "是故此中，略而解说。"
                },
                {
                    "paragraph": "众生根钝，尟于智慧，"
                },
                {
                    "paragraph": "不能广知，无量空义，"
                },
                {
                    "paragraph": "故此尊经，略而说之；"
                },
                {
                    "paragraph": "异妙方便，种种因缘，"
                },
                {
                    "paragraph": "为钝根故，起大悲心，"
                },
                {
                    "paragraph": "今我演说，此妙经典。"
                },
                {
                    "paragraph": "如我所解，知众生意，"
                },
                {
                    "paragraph": "是身虚伪，犹如空聚；"
                },
                {
                    "paragraph": "六入村落，结贼所止，"
                },
                {
                    "paragraph": "一切自住，各不相知。"
                },
                {
                    "paragraph": "眼根受色；耳分别声；"
                },
                {
                    "paragraph": "鼻嗅诸香；舌嗜于味；"
                },
                {
                    "paragraph": "所有身根，贪受诸触；"
                },
                {
                    "paragraph": "意根分别，一切诸法；"
                },
                {
                    "paragraph": "六情诸根，各各自缘，"
                },
                {
                    "paragraph": "诸尘境界，不行他缘。"
                },
                {
                    "paragraph": "心如幻化，驰骋六情，"
                },
                {
                    "paragraph": "而常妄想，分别诸法；"
                },
                {
                    "paragraph": "犹如世人，驰走空聚，"
                },
                {
                    "paragraph": "六贼所害，愚不知避。"
                },
                {
                    "paragraph": "心常依止，六根境界，"
                },
                {
                    "paragraph": "各各自知，所伺之处"
                },
                {
                    "paragraph": "随行色声、香味触法，"
                },
                {
                    "paragraph": "心处六情，如鸟投网。"
                },
                {
                    "paragraph": "其心在在，常处诸根，"
                },
                {
                    "paragraph": "随逐诸尘，无有暂舍。"
                },
                {
                    "paragraph": "身空虚伪，不可长养，"
                },
                {
                    "paragraph": "无有诤讼，亦无正主，"
                },
                {
                    "paragraph": "从诸因缘，和合而有，"
                },
                {
                    "paragraph": "无有坚实，妄想故起，"
                },
                {
                    "paragraph": "业力机关，假为空聚。"
                },
                {
                    "paragraph": "地水火风，合集成立，"
                },
                {
                    "paragraph": "随时增减，共相残害；"
                },
                {
                    "paragraph": "犹如四蛇，同处一箧，"
                },
                {
                    "paragraph": "四大蚖蛇，其性各异，"
                },
                {
                    "paragraph": "二上二下，诸方亦二，"
                },
                {
                    "paragraph": "如是蛇大，悉灭无余。"
                },
                {
                    "paragraph": "地水二蛇，其性沈下；"
                },
                {
                    "paragraph": "风火二蛇，性轻上升；"
                },
                {
                    "paragraph": "心识二性，躁动不停，"
                },
                {
                    "paragraph": "随业受报，人天诸趣，"
                },
                {
                    "paragraph": "随所作业，而堕诸有。"
                },
                {
                    "paragraph": "水火风种，散灭坏时，"
                },
                {
                    "paragraph": "大小不净，盈流于外；"
                },
                {
                    "paragraph": "体生诸虫，无可爱乐；"
                },
                {
                    "paragraph": "捐弃冢间，如朽败木。"
                },
                {
                    "paragraph": "善女当观，诸法如是，"
                },
                {
                    "paragraph": "何处有人，及以众生？"
                },
                {
                    "paragraph": "本性空寂，无明故有，"
                },
                {
                    "paragraph": "如是诸大，一一不实，"
                },
                {
                    "paragraph": "本自不生，性无和合，"
                },
                {
                    "paragraph": "以是因缘，我说诸大，"
                },
                {
                    "paragraph": "从本不实，和合而有；"
                },
                {
                    "paragraph": "无明体相，本自不有，"
                },
                {
                    "paragraph": "妄想因缘，和合而有；"
                },
                {
                    "paragraph": "无所有故，假名无明，"
                },
                {
                    "paragraph": "是故我说，名曰无明，"
                },
                {
                    "paragraph": "行识名色、六入触受、"
                },
                {
                    "paragraph": "爱取有生、老死愁恼，"
                },
                {
                    "paragraph": "众苦行业，不可思议，"
                },
                {
                    "paragraph": "生死无际，轮转不息。"
                },
                {
                    "paragraph": "本无有生，亦无和合，"
                },
                {
                    "paragraph": "不善思惟，心行所造。"
                },
                {
                    "paragraph": "我断一切，诸见缠等，"
                },
                {
                    "paragraph": "以智慧刀，裂烦恼网；"
                },
                {
                    "paragraph": "五阴舍宅，观悉空寂，"
                },
                {
                    "paragraph": "证无上道，微妙功德；"
                },
                {
                    "paragraph": "开甘露门、示甘露器、"
                },
                {
                    "paragraph": "入甘露城、处甘露室，"
                },
                {
                    "paragraph": "令诸众生，食甘露味。"
                },
                {
                    "paragraph": "吹大法螺、击大法鼓、"
                },
                {
                    "paragraph": "然大法炬、雨胜法雨。"
                },
                {
                    "paragraph": "我今摧伏，一切怨结，"
                },
                {
                    "paragraph": "竖立第一，微妙法幢；"
                },
                {
                    "paragraph": "度诸众生，于生死海，"
                },
                {
                    "paragraph": "永断三恶，无量苦恼。"
                },
                {
                    "paragraph": "烦恼炽然，烧诸众生，"
                },
                {
                    "paragraph": "无有救护，无所依止；"
                },
                {
                    "paragraph": "我以甘露，清凉羙味，"
                },
                {
                    "paragraph": "充足是辈，令离焦热，"
                },
                {
                    "paragraph": "于无量劫，遵修诸行，"
                },
                {
                    "paragraph": "供养恭敬，诸佛世尊；"
                },
                {
                    "paragraph": "坚固修习，菩提之道；"
                },
                {
                    "paragraph": "求于如来，真实法身；"
                },
                {
                    "paragraph": "舍诸所重，肢节手足、"
                },
                {
                    "paragraph": "头目髓脑、所爱妻子，"
                },
                {
                    "paragraph": "钱财珍宝、真珠璎珞、"
                },
                {
                    "paragraph": "金银琉璃，种种异物。"
                }
            ]
        },
        {
            "name": "金光明经四天王品第六",
            "paragraphs": [
                {
                    "paragraph": "金光明经四天王品第六",
                    "type": 1
                },
                {
                    "paragraph": "尔时，毘沙门天王、提头赖咤天王、毘留勒叉天王、毘留博叉天王，俱从座起偏袒右肩，右膝著地胡跪合掌，白佛言："
                },
                {
                    "paragraph": "“世尊！是金光明微妙经典众经之王，诸佛世尊之所护念，庄严菩萨深妙功德，常为诸天之所恭敬，能令天王心生欢喜，亦为护世之所赞叹。此经能照诸天宫殿，是经能与众生快乐，是经能令地狱、饿鬼、畜生诸河焦乾枯竭，是经能除一切怖畏，是经能却他方怨贼，是经能除谷贵饥馑，是经能愈一切疫病，是经能灭恶星变异，是经能除一切忧恼。擧要言之，是经能灭一切众生无量无边百千苦恼。"
                },
                {
                    "paragraph": "世尊！是金光明微妙经典，若在大众广宣说时，我等四王及余眷属，闻此甘露无上法味，增益身力心进勇锐具诸威德。"
                },
                {
                    "paragraph": "世尊！我等四王，能说正法修行正法，为世法王以法治世。"
                },
                {
                    "paragraph": "世尊！我等四王及天、龙、鬼神、乾闼婆、阿修罗、迦楼罗、紧那罗、摩睺罗伽，以法治世，遮诸恶鬼噉精气者。"
                },
                {
                    "paragraph": "世尊！我等四王二十八部诸鬼神等，及无量百千鬼神，以净天眼过于人眼，常观拥护此阎浮提。世尊！是故我等名护世王。若此国土有诸衰耗、怨贼侵境、饥馑疾疫种种艰难，若有比丘受持是经，我等四王当共劝请，令是比丘以我力故，疾往彼所国邑郡县，广宣流布是金光明微妙经典，令如是等种种百千衰耗之事悉皆灭尽。"
                },
                {
                    "paragraph": "世尊！如诸国王所有土境，是持经者若至其国，是王应当往是人所，听受如是微妙经典，闻己欢喜，复当护念恭敬是人。世尊！我等四王，复当勤心拥护是王及国人民，为除衰患令得安隐。"
                },
                {
                    "paragraph": "世尊！若有比丘、比丘尼、优婆塞、优婆夷受持是经，若诸人王有能供给施其所安，我等四王，亦当令是王及国人民一切安隐具足无患。世尊！若有四众受持读诵是妙经典，若诸人王有能供养恭敬尊重赞叹；我等四王，亦复当令如是人王，于诸王中常得第一供养恭敬尊重赞叹，亦令余王钦尚羡慕称赞其善。”"
                },
                {
                    "paragraph": "尔时，世尊赞叹护世四天王等：“善哉，善哉！汝等四王，过去已曾供养恭敬尊重赞叹无量百千万亿诸佛，于诸佛所种诸善根，说于正法修行正法，以法治世为人天王。汝等今日长夜利益于诸众生，行大悲心，施与众生一切乐具，能遮诸恶勤与诸善。以是义故，若有人王能供养恭敬此金光明微妙经典，汝等正应如是护念，灭其苦恼与其安乐。"
                },
                {
                    "paragraph": "汝等四王及诸眷属、无量无边百千鬼神，若能护念如是经者，即是护持去来现在诸佛正法。汝等四王及余天众百千鬼神，与阿修罗共战鬪时，汝等诸天常得胜利。汝等若能护念此经，悉能消伏一切诸苦，所谓怨贼饥馑疾疫。若四部众有能受持读诵此经，汝等亦应勤心守护，为除衰恼施与安乐。”"
                },
                {
                    "paragraph": "尔时，四王复白佛言：“世尊！是金光明微妙经典，于未来世在所流布，若国土城邑郡县村落随所至处，若诸国王以天律治世，复能恭敬至心听受是妙经典，幷复尊重供养供给持是经典四部之众，以是因缘，我等时时得闻如是微妙经典，闻已即得增益身力，心进勇锐具诸威德。是故我等及无量鬼神，常当隐形随其妙典所流布处，而作拥护令无留难；亦当护念听是经典诸国王等及其人民，除其患难悉令安隐，他方怨贼亦使退散。若有人王听是经时，邻国怨敌兴如是念：‘当具四兵坏彼国土。’"
                },
                {
                    "paragraph": "世尊！以是经典威神力故，尔时邻敌更有异怨为作留难，于其境界起诸衰恼灾异疫病。尔时怨敌起如是等诸恶事已，备具四兵，发向是国规往讨罚。我等尔时，当与眷属无量无边百千鬼神，隐蔽其形为作护助，令彼怨敌自然退散，起诸怖懅种种留难。彼国兵众尚不能到，况复当能有所破坏？”"
                },
                {
                    "paragraph": "尔时，佛赞四天王等：“善哉，善哉！汝等四王，乃能拥护我百千亿那由他劫所可修习阿耨多罗三藐三菩提，及诸人王受持是经恭敬供养者，为消衰患令其安乐；复能拥护宫殿舍宅城邑村落国土边疆，乃至怨贼悉令退散，灭其衰恼令得安隐，亦令一切阎浮提内所有诸王无诸凶衰鬪讼之事。"
                },
                {
                    "paragraph": "四王当知，此阎浮提八万四千城邑聚落、八万四千诸人王等，各于其国娱乐快乐，各各于国而得自在；于自所有钱财珍宝，各各自足不相侵夺；如其宿世所修集业随业受报，不生恶心贪求他国；各各自生利益之心，生于慈心、安乐之心、不诤讼心、不破坏心、无系缚心、无楚挞心，各施其土自生爱乐上下和睦犹如水乳，心相爱念增诸善根。以是因缘故，此阎浮提安隐丰乐，人民炽盛大地沃壤，阴阳调和时不越序，日月星宿不失常度，风雨随时无诸灾横，人民丰实自足于财，心无贪吝亦无嫉妒，等行十善，其人寿终多生天上，天宫充满增益天众。"
                },
                {
                    "paragraph": "若未来世有诸人王听是经典，及供养恭敬受持是经四部之众，是王则为安乐利益汝等四王及余眷属无量百千诸鬼神等。何以故？汝等四王，若得时时闻是经典，则为已得正法之水，服甘露味增益身力，心进勇锐具诸威德。是诸人王，若能至心听受是经，则为已能供养于我。若供养我，则是供养过去未来现在诸佛；若能供养过去未来现在诸佛，则得无量不可思议功德之聚。以是因缘，是诸人王应得拥护，及后妃婇女中宫眷属诸王子等亦应得护，衰恼消灭快乐炽盛，宫殿堂宇安隐清净无诸灾变，护宅之神增长威德，亦受无量欢悦快乐。是诸国土所有人民，悉受种种五欲之乐，一切恶事悉皆消灭。”"
                },
                {
                    "paragraph": "尔时，四天王白佛言：“世尊！未来之世若有人王，欲得护身及后妃婇女诸王子等宫殿屋宅，得第一护身所王领最为殊胜，具不可思议王者功德；欲得摄取无量福聚，国土无有他方怨贼，无诸忧恼及诸苦事。世尊！如是人王，不应放逸散乱其心，应生恭敬谦下之心，应当庄严第一微妙最胜宫宅，种种香汁持用洒地，散种种华，敷大法座师子之座，兼以无量珍琦异物而为校饰，张施种种无数微妙幢幡宝盖；当净洗浴以香涂身，著好净衣缨络自严，坐卑小座不自高大，除去自在离诸放逸，谦下自卑除去骄慢，正念听受如是妙典，于说法者生世尊想；复于宫内后妃王子婇女眷属，生慈哀心和颜与语，劝以种种供养之具供养法师。是王尔时既劝化已，即生无量欢喜快乐，心怀悦豫倍复自励，不生疲倦多作利益，于说法者倍生恭敬。”"
                },
                {
                    "paragraph": "尔时，佛告四天大王：“尔时人王，应著白净鲜洁之衣，种种缨络齐整庄严，执持素白微妙上盖，服饰容仪不失常则，躬出奉迎说法之人。何以故？是王如是随其擧足步步之中，即是供养値遇百千亿那由他诸佛世尊；复得超越如是等劫生死之难；复于来世尔所劫中，常得封受转轮王位；随其步步亦得如是现世功德不可思议自在之力；常得最胜极妙七宝人天宫殿；在在生处增益寿命；言语辩了人所信用；无所畏忌有大名称；常为人天之所恭敬，天上人中受上妙乐；得大势力具足威德；身色微妙端严第一；常値诸佛遇善知识；成就具足无量福聚。"
                },
                {
                    "paragraph": "汝等四天王！如是人王，见如是等种种无量功德利益，是故此王应当躬出奉迎法师；若一由旬至百千由旬，于说法师应生佛想，应作是念：‘今日释迦如来正智，入于我宫受我供养，为我说法，我闻是法，即不退转于阿耨多罗三藐三菩提，已为得値百千万亿那由他佛，已为供养过去未来现在诸佛，已得毕竟三恶道苦。我今已种百千无量转轮圣王释梵之因，已种无边善根种子，已令无量百千万亿诸众生等度于生死，已集无量无边福聚，后宫眷属已得拥护，宫宅诸衰悉已消灭，国土无有怨贼棘剌，他方怨敌不能侵陵。’"
                },
                {
                    "paragraph": "汝等四王！如是人王，应作如是供养正法，清净听受是妙经典，及恭敬供养尊重赞叹持是经典四部之众；亦当回此所得最胜功德之分，施与汝等及余眷属诸天鬼神。聚集如是诸善功德，现世常得无量无边不可思议自在之利，威德势力成就具足，能以正法摧伏诸恶。”"
                },
                {
                    "paragraph": "尔时，四王白佛言：“世尊！若未来世有诸人王，作如是等恭敬正法，至心听受是妙经典，及恭敬供养尊重赞叹持是经典四部之众，严治舍宅香汁洒地，专心正念听说法时，我等四王亦当在中共听此法，愿诸人王为自利故，以己所得功德少分施与我等。"
                },
                {
                    "paragraph": "世尊！是诸人王于说法者所坐之处，为我等故烧种种香供养是经，是妙香气，于一念顷即至我等诸天宫殿，其香即时变成香盖，其香微妙金色晃耀照我等宫释宫梵宫。大辩天神、功德天神、坚牢地神、散脂鬼神、最大将军、二十八部鬼神大将、摩醯首罗、金刚密迹、摩尼跋陁鬼神大将、鬼子母，与五百儿子周帀围绕，阿耨达龙王、娑竭罗龙王，如是等众，自于宫殿各各得闻是妙香气，及见香盖光明普照，是香盖光明亦照一切诸天宫殿。”"
                },
                {
                    "paragraph": "佛告四王：“是香盖光明非但至汝四王宫殿。何以故？是诸人王手擎香鑪，供养经时，其香徧布，于一念顷徧至三千大千世界，百亿日月、百亿大海、百亿须弥山、百亿大铁围山小铁围山及诸山王；百亿四天下、百亿四天王、百亿三十三天，乃至百亿非想非非想天。于此三千大千世界、百亿三十三天，一切龙、鬼、乾闼婆、阿修罗、迦楼罗、紧那罗、摩睺罗伽，宫殿虚空悉满种种香烟云盖，其盖金光亦照宫殿。如是三千大千世界，所有种种香烟云盖，皆是此经威神力故。"
                },
                {
                    "paragraph": "是诸人王手擎香鑪供养经时、种种香气，不但徧此三千大千世界，于一念顷亦徧十方无量无边恒河沙等百千万亿诸佛世界，于诸佛上虚空之中，亦成香盖，金光普照，亦复如是。诸佛世尊闻是妙香，见是香盖及金色光，于十方界恒河沙等诸佛世界，作如是等神力变化已，异口同音于说法者称赞：‘善哉，善哉！大士！汝能广宣流布如是甚深微妙经典，则为成就无量无边不可思议功德之聚若有闻是甚深经典，所得功德则为不少，况持读诵为他众生开示分别演说其义。何以故？善男子！此金光明微妙经典，无量无边亿那由他诸菩萨等，若得闻者，即不退于阿耨多罗三藐三菩提。’"
                },
                {
                    "paragraph": "尔时，十方无量无边恒河沙等，诸佛世界现在诸佛，异口同声作如是言：‘善男子！汝于来世必定当得坐于道场菩提树下，于三界中最尊最胜，出过一切众生之上，勤修力故受诸苦行，善能庄严菩提道场，能坏三千大千世界外道邪论，摧伏诸魔怨贼异形，觉了诸法第一寂灭清净无垢甚深无上菩提之道。善男子！汝已能坐金刚座处，转于无上诸佛所赞十二种行甚深法轮，能击无上最大法鼓，能吹无上极妙法螺，能竖无上最胜法幢，能然无上极明法炬，能雨无上甘露法雨，能断无量烦恼怨结，能令无量百千万亿那由他众，度于无涯可畏大海，解脱生死无际轮转，値遇无量百千万亿那由他佛。’”"
                },
                {
                    "paragraph": "尔时，四天王复白佛言：“世尊！是金光明微妙经典，能得未来现在种种无量功德，是故人王，若得闻是微妙经典，则为已于百千万亿无量佛所种诸善根。我以敬念是人王故，复见无量福德利故，我等四王及余眷属无量百千万亿鬼神，于自宫殿见是种种香烟云盖瑞应之时，我当隐蔽不现其身，为听法故，当至是王所至宫殿讲法之处。大梵天王、释提桓因、大辩天神、功德天神、坚牢地神、散脂鬼神、大将军等，二十八部鬼神大将、摩醯首罗、金刚密迹、摩尼跋陁鬼神大将、鬼子母及五百儿子，周帀围绕，阿耨达龙王、娑竭罗龙王，无量百千万亿那由他鬼神诸天，如是等众为听法故，悉自隐蔽不现其身，至是人王所止宫殿讲法之处。"
                },
                {
                    "paragraph": "世尊！我等四王及余眷属无量鬼神，悉当同心以是人王为善知识，同共一行善相应行，能为无上大法施主，以甘露味充足我等；我等应当拥护是王，除其衰患令得安隐，及其宫宅国土城邑，诸恶灾患悉令消灭。"
                },
                {
                    "paragraph": "世尊！若有人王，于此经典心生舍离不乐听闻，其心不欲恭敬供养尊重赞叹；若四部众有受持读诵讲说之者，亦复不能恭敬供养尊重赞叹。我等四王及余眷属无量鬼神，即便不得闻此正法，背甘露味失大法利，无有势力及以威德，减损天众增长恶趣。"
                },
                {
                    "paragraph": "世尊！我等四王及无量鬼神舍其国土，不但我等，亦有无量守护国土诸旧善神皆悉舍去。我等诸王及诸鬼神既舍离已，其国当有种种灾异，一切人民失其善心，唯有系缚瞋恚鬪诤，互相破坏多诸疾疫，彗星现怪流星崩落，五星诸宿违失常度，两日竝现日月薄蚀，白黑恶虹数数出现大地震动发大音声，暴风恶雨无日不有，谷米勇贵饥馑冻饿，多有他方怨贼侵掠其国，人民多受苦恼，其地无有可爱乐处。世尊！我等四王及诸无量百千鬼神，幷守国土诸旧善神，远离去时生如是等无量恶事。"
                },
                {
                    "paragraph": "世尊！若有人王，欲得自护及王国土多受安乐，欲令国土一切众生悉皆成就具足快乐，欲得摧伏一切外敌，欲得拥护一切国土，欲以正法正治国土，欲得除灭众生怖畏。世尊！是人王等，应当必定听是经典，及恭敬供养读诵受持是经典者。我等四王及无量鬼神，以是法食善根因缘，得服甘露无上法味，增长身力心进勇锐增益诸天。何以故？以是人王至心听受是经典故，如诸梵天说出欲论、释提桓因种种善论、五通之人神仙之论。"
                },
                {
                    "paragraph": "世尊！梵天释提桓因五神通人，虽有百千亿那由他无量胜论，是金光明于中最胜。所以者何？如来说是金光明经，为众生故，为令一切阎浮提内诸人王等以正法治，为与一切众生安乐，为欲爱护一切众生，欲令众生无诸苦恼，无有他方怨贼棘剌，所有诸恶背而不向，欲令国土无有忧恼，以正法教无有诤讼，是故人王各于国土，应然法炬炽然正法增益天众。我等四王及无量鬼神、阎浮提内诸天善神，以是因缘，得服甘露法味充足，得大威德进力具足，阎浮提内安隐丰乐，人民炽盛安乐其处；复于来世无量百千不可思议那由他劫，常受微妙第一快乐，复得値遇无量诸佛种诸善根，然后证成阿耨多罗三藐三菩提。"
                },
                {
                    "paragraph": "得如是等无量功德，悉是如来正徧知说，如来过于百千亿那由他诸梵天等，以大悲力故，亦过无量百千亿那由他释提桓因，以苦行力故。是故如来为诸众生，演说如是金光明经。若阎浮提一切众生及诸人王，世间出世间所作国事，所造世论皆因此经。欲令众生得安乐故，释迦如来示现是经广宣流布。世尊！以是因缘故，是诸人王，应当必定听受供养恭敬尊重赞叹是经。”"
                },
                {
                    "paragraph": "尔时，佛复告四天王：“汝等四王及余眷属无量百千那由他鬼神！是诸人王，若能至心听是经典，供养恭敬尊重赞叹。汝等四王，正应拥护，灭其衰患而与安乐。若有人能广宣流布如是妙典，于人天中大作佛事，能大利益无量众生，如是之人，汝等四王，必当拥护莫令他缘而得扰乱，令心恬静受于快乐，续复当得广宣是经。”"
                },
                {
                    "paragraph": "尔时，四天王即从座起偏袒右肩，右膝著地长跪合掌，于世尊前以偈赞曰："
                },
                {
                    "paragraph": "佛月清净，满足庄严，"
                },
                {
                    "paragraph": "佛日晖曜，放千光明。"
                },
                {
                    "paragraph": "如来面目，最上明净，"
                },
                {
                    "paragraph": "齿白无垢，如莲华根；"
                },
                {
                    "paragraph": "功德无量，犹如大海；"
                },
                {
                    "paragraph": "智渊无边，法水具足；"
                },
                {
                    "paragraph": "百千三昧，无有缺减；"
                },
                {
                    "paragraph": "足下平满，千辐相现；"
                },
                {
                    "paragraph": "足指网缦，犹如鹅正；"
                },
                {
                    "paragraph": "光明晃耀，如宝山王；"
                },
                {
                    "paragraph": "微妙清净，如炼真金；"
                },
                {
                    "paragraph": "所有福德，不可思议；"
                },
                {
                    "paragraph": "佛功德山，我今敬礼。"
                },
                {
                    "paragraph": "佛真法身，犹如虚空，"
                },
                {
                    "paragraph": "应物现形，如水中月，"
                },
                {
                    "paragraph": "无有障碍，如焰如化，"
                },
                {
                    "paragraph": "是故我今，稽首佛月。"
                },
                {
                    "paragraph": "尔时，世尊以偈答曰："
                },
                {
                    "paragraph": "此金光明，诸经之王，"
                },
                {
                    "paragraph": "甚深最胜，为无有上；"
                },
                {
                    "paragraph": "十力世尊，之所宣说，"
                },
                {
                    "paragraph": "汝等四王，应当勤护。"
                },
                {
                    "paragraph": "以是因缘，是深妙典，"
                },
                {
                    "paragraph": "能与众生，无量快乐，"
                },
                {
                    "paragraph": "为诸众生，安乐利益，"
                },
                {
                    "paragraph": "故久流布，于阎浮提；"
                },
                {
                    "paragraph": "能灭三千，大千世界，"
                },
                {
                    "paragraph": "所有恶趣，无量诸苦。"
                },
                {
                    "paragraph": "阎浮提内，诸人王等，"
                },
                {
                    "paragraph": "心生慈愍，正法治世，"
                },
                {
                    "paragraph": "若能流布，此妙经典，"
                },
                {
                    "paragraph": "则令其土，安隐丰熟，"
                },
                {
                    "paragraph": "所有众生，悉受快乐。"
                },
                {
                    "paragraph": "若有人王，欲爱己身，"
                },
                {
                    "paragraph": "及其国土，欲令丰盛，"
                },
                {
                    "paragraph": "应当至心，净洁洗浴，"
                },
                {
                    "paragraph": "往法会所，听受是经。"
                },
                {
                    "paragraph": "是经能作，所有善事，"
                },
                {
                    "paragraph": "摧伏一切，内外怨贼；"
                },
                {
                    "paragraph": "复能除灭，无量怖畏；"
                },
                {
                    "paragraph": "是诸经王，能与一切，"
                },
                {
                    "paragraph": "无量众生，安隐快乐。"
                },
                {
                    "paragraph": "譬如宝树，在人家中，"
                },
                {
                    "paragraph": "悉能出生，一切珍宝；"
                },
                {
                    "paragraph": "是妙经典，亦复如是，"
                },
                {
                    "paragraph": "悉能出生，诸王功德。"
                },
                {
                    "paragraph": "如清冷水，能除渴乏；"
                },
                {
                    "paragraph": "是妙经典，亦复如是，"
                },
                {
                    "paragraph": "能除诸王，功德渴乏。"
                },
                {
                    "paragraph": "譬如珍宝、异物箧器，"
                },
                {
                    "paragraph": "悉在于手，随意所用；"
                },
                {
                    "paragraph": "是金光明，亦复如是，"
                },
                {
                    "paragraph": "随意能与，诸王法宝。"
                },
                {
                    "paragraph": "是金光明，微妙经典，"
                },
                {
                    "paragraph": "常为诸天，恭敬供养；"
                },
                {
                    "paragraph": "亦为护世，四大天王，"
                },
                {
                    "paragraph": "威神势力，之所护持；"
                },
                {
                    "paragraph": "十方诸佛，常念是经，"
                },
                {
                    "paragraph": "若有演说，称赞善哉。"
                },
                {
                    "paragraph": "亦有百千，无量鬼神，"
                },
                {
                    "paragraph": "从十方来，拥护是人；"
                },
                {
                    "paragraph": "若有得闻，是妙经典，"
                },
                {
                    "paragraph": "心生欢喜，踊跃无量。"
                },
                {
                    "paragraph": "阎浮提内，无量大众，"
                },
                {
                    "paragraph": "皆悉欢喜，集听是经；"
                },
                {
                    "paragraph": "听是经故，具诸威德，"
                },
                {
                    "paragraph": "增益天众，精气身力。"
                },
                {
                    "paragraph": "尔时，四天王闻是偈已，白佛言：“世尊！我从昔来未曾得闻如是微妙寂灭之法，我闻是已心生悲喜涕泪交流，擧身战动肢节怡解，复得无量不可思议具足妙乐。”以天曼陁罗华、摩诃曼陁罗华，供养奉散于如来上。作如是等供养佛已，复白佛言：“世尊！我等四王，各各自有五百鬼神，常当随逐是说法者而为守护。”"
                }
            ]
        },
        {
            "name": "金光明经大辩天神品第七",
            "paragraphs": [
                {
                    "paragraph": "金光明经大辩天神品第七",
                    "type": 1
                },
                {
                    "paragraph": "尔时，大辩天白佛言：“世尊！是说法者，我当益其乐说辩才，令其所说庄严次第善得大智，若是经中有失文字句义违错，我能令是说法比丘次第还得，能与总持令不忘失。若有众生于百千佛所种诸善根，是说法者为是等故，于阎浮提广宣流布是妙经典令不断绝。复令无量无边众生得闻是经，当令是等悉得猛利不可思议大智慧聚、不可称量福德之报，善解无量种种方便、善能辩畅一切诸论、善知世间种种技术，能出生死得不退转，必定疾得阿耨多罗三藐三菩提。”"
                }
            ]
        },
        {
            "name": "金光明经功德天品第八",
            "paragraphs": [
                {
                    "paragraph": "金光明经功德天品第八",
                    "type": 1
                },
                {
                    "paragraph": "尔时，功德天白佛言：“世尊！是说法者，我当随其所须之物，衣服饮食卧具医药及余资产，供给是人无所乏少，令心安住昼夜欢乐，正念思惟是经章句分别深义。若有众生于百千佛所种诸善根，是说法者为是等故，于阎浮提广宣流布是妙经典令不断绝，是诸众生听是经已，于未来世无量百千那由他劫，常在天上人中受乐，値遇诸佛，速成阿耨多罗三藐三菩提，三恶道苦悉毕无余。"
                },
                {
                    "paragraph": "世尊！我已于过去宝华功德海琉璃金山照明如来、应供、正徧知、明行足、善逝、世间解、无上士、调御丈夫、天人师、佛、世尊所种诸善根，是故我今随所念方、随所视方、随所至方，能令无量百千众生受诸快乐，若衣服饮食资生之具、金银七宝、真珠琉璃、珊瑚琥珀、壁玉珂贝，悉无所乏。若有人能称金光明微妙经典，为我供养诸佛世尊，三称我名烧香供养；供养佛已，别以香华种种美味，供施于我洒散诸方，当知是人即能聚集资财宝物。以是因缘增长地味，地神诸天悉皆欢喜，所种谷米牙茎枝叶果实滋茂，树神欢喜出生无量种种诸物。我时慈念诸众生故，多与资生所须之物。"
                },
                {
                    "paragraph": "世尊！于此北方，毘沙门天王有城名曰阿尼曼陁，其城有园名功德华光，于是园中有最胜园，名曰金幢七宝极妙，此即是我常止住处。若有欲得财宝增长，是人当于自所住处，应净扫洒洗浴其身，著鲜白衣妙香涂身，为我至心三称彼佛宝华琉璃世尊名号，礼拜供养烧香散华；亦当三称金光明经至诚发愿，别以香华种种美味，供施于我散洒诸方，尔时当说如是章句："
                },
                {
                    "paragraph": "波利富楼那遮利，三曼陁达舍尼罗佉，摩诃毘呵罗伽帝，三曼陁毘陁那伽帝，摩诃迦梨波帝，波婆祢，萨婆哆㖃，三曼陁，修钵梨富隶，阿夜那达摩帝，摩诃毘鼓毕帝，摩诃弥勒簸僧祇帝，醯帝簁三博祇悕帝，三曼陁阿咃，阿㝹婆罗尼。"
                },
                {
                    "paragraph": "是灌顶章句，必定吉祥真实不虚。等行众生及中善根，应当受持读诵通利，七日七夜受持八戒，朝暮净心，香华供养十方诸佛，常为己身及诸众生，回向具足阿耨多罗三藐三菩提，作是誓愿：‘令我所求皆得吉祥。’自于所居房舍屋宅净洁扫除。若自住处、若阿兰若处，以香泥涂地、烧微妙香、敷净好座，以种种华香布散其地以待于我；我于尔时如一念顷，入其室宅即坐其座，从此日夜令此所居，若村邑、若僧坊、若露地，无所乏少，若钱若金银若珍宝、若牛羊若谷米，一切所须即得具足悉受快乐。若能以己所作善根最胜之分回与我者，我当终身不远其人，于所住处至心护念，随其所求令得成就。"
                },
                {
                    "paragraph": "应当至心礼如是等诸佛世尊，其名曰：宝胜如来、无垢炽宝光明王相如来、金焰光明如来、金百光明照藏如来、金山宝盖如来、金华焰光相如来、大炬如来、宝相如来；亦应敬礼：信相菩萨、金光明菩萨、金藏菩萨、常悲菩萨、法上菩萨；亦应敬礼：东方阿閦如来、南方宝相如来、西方无量寿佛、北方微妙声佛。”"
                }
            ]
        },
        {
            "name": "金光明经坚牢地神品第九",
            "paragraphs": [
                {
                    "paragraph": "金光明经坚牢地神品第九",
                    "type": 1
                },
                {
                    "paragraph": "尔时，地神坚牢白佛言：“世尊！是金光明微妙经典，若现在世若未来世，在在处处，若城邑聚落，若山泽空处，若王宫宅。世尊！随是经典所流布处，是地分中敷师子座，令说法者坐其座上，广演宣说是妙经典；我当在中常作宿卫，隐蔽其身于法座下顶戴其足。我闻法已，得服甘露无上法味增益身力，而此大地深十六万八千由旬，从金刚际至海地上，悉得众味增长具足，丰壤肥浓过于今日。以是之故，阎浮提内药草树木、根茎枝叶华果滋茂，羙色香味皆悉具足。众生食已，增长寿命色力辩安，六情诸根具足通利，威德颜貌端严殊特；成就如是种种等已，所作事业多得成办，有大势力精勤勇猛。"
                },
                {
                    "paragraph": "是故，世尊！阎浮提内安隐丰乐人民炽盛，一切众生多受快乐，应心适意随其所乐。是诸众生得是威德大势力已，能供养是金光明经，及恭敬供养持是经者四部之众。我于尔时当往其所，为诸众生受快乐故，请说法者广令宣布如是妙典。何以故？世尊！是金光明若广说时，我及眷属所得功德倍过于常，增长身力心进勇锐。"
                },
                {
                    "paragraph": "世尊！我服甘露无上味已，阎浮提地纵广七千由旬丰壤倍常。世尊！如是大地众生所依，悉能增长一切所须之物，增长一切所须物已，令诸众生随意所用受于快乐，种种饮食衣服卧具、宫殿屋宅树木林苑、河池井泉，如是等物依因于地悉皆具足。是故，世尊！是诸众生为知我恩，应作是念：‘我当必定听受是经，供养恭敬尊重赞叹。’作是念已，即从住处，若城邑聚落舍宅空，地往法会所听受是经。"
                },
                {
                    "paragraph": "既听受已还其所止，各应相庆作如是言：‘我等今者闻此甚深无上妙法，已为摄取不可思议功德之聚，値遇无量无边诸佛，三恶道报已得解脱，于未来世常生天上人中受乐。’是诸众生各于住处，若为他人演说是经，若说一喩一品一缘，若复称叹一佛一菩萨一四句偈乃至一句，及称是经首题名字。世尊！随是众生所住之处，其地具足丰壤肥浓过于余地，凡是因地所生之物，悉得增长滋茂广大，令诸众生受于快乐，多饶财宝好行惠施，心常坚固深信三宝。”"
                },
                {
                    "paragraph": "尔时，佛告地神坚牢：“若有众生，乃至闻是金光明经一句之义，人中命终随意往生三十三天。地神！若有众生，为欲供养是经典故庄严屋宅，乃至张悬一幡一盖及以一衣，欲界六天已有自然七宝宫殿，是人命终即往生彼。地神！于诸七宝宫殿之中，各各自然有七天女共相娱乐，日夜常受不可思议微妙快乐。”"
                },
                {
                    "paragraph": "尔时，地神白佛言：“世尊！以是因缘，说法比丘坐法座时，我常昼夜卫护不离，隐蔽其形在法座下顶戴其足。世尊！若有众生于百千佛所种诸善根，是说法者为是等故，于阎浮提广宣流布是妙经典令不断绝。是诸众生听是经已，未来之世无量百千那由他劫，于天上人中常受快乐，値遇诸佛，疾成阿耨多罗三藐三菩提，三恶道苦悉断无余。”"
                }
            ]
        },
        {
            "name": "金光明经散脂鬼神品第十",
            "paragraphs": [
                {
                    "paragraph": "金光明经散脂鬼神品第十",
                    "type": 1
                },
                {
                    "paragraph": "尔时，散脂鬼神大将及二十八部诸鬼神等，即从座起，偏袒右肩右膝著地，白佛言：“世尊！是金光明微妙经典，若现在世及未来世，在在处处，若城邑聚落、若山泽空处、若王宫宅，随是经典所流布处，我当与此二十八部大鬼神等，往至彼所隐蔽其形，随逐拥护是说法者，消灭诸恶令得安隐；及听法众，若男若女童男童女，于是经中乃至得闻一如来名、一菩萨名及此经典首题名字，受持读诵，我当随侍宿卫拥护，悉灭其恶令得安隐，及国邑城郭，若王宫殿、舍宅空处，皆亦如是。世尊！何因缘故，我名散脂鬼神大将？唯然世尊，自当证知。"
                },
                {
                    "paragraph": "世尊！我知一切法一切缘法，了一切法，知法分齐，如法安住一切法如性，于一切法含受一切法。世尊！我现见不可思议智光、不可思议智炬、不可思议智行、不可思议智聚、不可思议智境。世尊！我于诸法正解正观，得正分别，正解于缘，正能觉了。世尊！以是义故，名散脂大将。"
                },
                {
                    "paragraph": "世尊！我散脂大将，令说法者庄严言辞辩不断绝，众味精气从毛孔入，充益身力心进勇锐，成就不可思议智慧入正忆念，如是等事悉令具足心无疲厌，身受诸乐心得欢喜，以是意故，能为众生广说是经。"
                },
                {
                    "paragraph": "若有众生，于百千佛所种诸善根，说法之人，为是众生于阎浮提内，广宣流布是妙经典令不断绝；无量众生闻是经已，当得不可思议智聚，摄取不可思议功德之聚，于未来世无量百千劫，人天之中常受快乐，于未来世値遇诸佛，疾得证成阿耨多罗三藐三菩提。一切众苦、三恶趣分永灭无余。"
                },
                {
                    "paragraph": "南无宝华功德海琉璃金山光照如来、应供、正徧知。南无无量百千亿那由他庄严其身释迦如来、应供、正徧知，炽然如是微妙法炬。南无第一威德成就众事大功德天。南无不可思量智慧功德成就大辩天。”"
                }
            ]
        },
        {
            "name": "金光明经正论品第十一",
            "paragraphs": [
                {
                    "paragraph": "金光明经正论品第十一",
                    "type": 1
                },
                {
                    "paragraph": "尔时，佛告地神坚牢：过去有王名力尊相，其王有子名曰信相，不夂当受灌顶之位统领国土。尔时，父王告其大子信相：“世有正论，善治国土。我于昔时曾为大子，不夂亦当绍父王位。尔时，父王持是正论，亦为我说，我以是论于二万岁善治国土，未曾一念以非法行，于自眷属情无爱著。”何等名为治世正论？"
                },
                {
                    "paragraph": "地神！尔时，力尊相王为信相大子，说是偈言："
                },
                {
                    "paragraph": "我今当说，诸王正论，"
                },
                {
                    "paragraph": "为利众生，断诸疑惑。"
                },
                {
                    "paragraph": "一切人王、诸天天王，"
                },
                {
                    "paragraph": "应当欢喜，合掌谛听。"
                },
                {
                    "paragraph": "诸王和合，集金刚山，"
                },
                {
                    "paragraph": "护世四镇，起问梵王："
                },
                {
                    "paragraph": "大师梵尊，天中自在，"
                },
                {
                    "paragraph": "能除疑惑，当为我断。"
                },
                {
                    "paragraph": "云何是人，得名为天？"
                },
                {
                    "paragraph": "云何人王，复名天子？"
                },
                {
                    "paragraph": "生在人中，处王宫殿，"
                },
                {
                    "paragraph": "正法治世，而名为天？"
                },
                {
                    "paragraph": "护世四王，问是事已，"
                },
                {
                    "paragraph": "时梵尊师，即说偈言："
                },
                {
                    "paragraph": "汝今虽以，此义问我，"
                },
                {
                    "paragraph": "我要当为，一切众生，"
                },
                {
                    "paragraph": "敷扬宣畅，第一胜论。"
                },
                {
                    "paragraph": "因集业故，生于人中，"
                },
                {
                    "paragraph": "王领国土，故称人王。"
                },
                {
                    "paragraph": "处在胎中，诸天守护，"
                },
                {
                    "paragraph": "或先守护，然后入胎；"
                },
                {
                    "paragraph": "虽在人中，生为人王，"
                },
                {
                    "paragraph": "以天护故，复称天子。"
                },
                {
                    "paragraph": "三十三天，各以己德，"
                },
                {
                    "paragraph": "分与是人，故称天子。"
                },
                {
                    "paragraph": "神力所加，故得自在；"
                },
                {
                    "paragraph": "远离恶法，遮令不起；"
                },
                {
                    "paragraph": "安住善法，修令增广；"
                },
                {
                    "paragraph": "能令众生，多生天上。"
                },
                {
                    "paragraph": "半名人王，亦名执乐，"
                },
                {
                    "paragraph": "罗刹魁脍，能遮诸恶；"
                },
                {
                    "paragraph": "亦名父母，教诲修善，"
                },
                {
                    "paragraph": "示现果报，诸天所护；"
                },
                {
                    "paragraph": "善恶诸业，现在未来，"
                },
                {
                    "paragraph": "现受果报，诸天所护；"
                },
                {
                    "paragraph": "若有恶事，纵而不问，"
                },
                {
                    "paragraph": "不治其罪，不以正教，"
                },
                {
                    "paragraph": "舍远善法，增长恶趣，"
                },
                {
                    "paragraph": "故使国中，多诸奸鬪，"
                },
                {
                    "paragraph": "三十三天，各生瞋恨，"
                },
                {
                    "paragraph": "由其国王，纵恶不治，"
                },
                {
                    "paragraph": "坏国正法，奸诈炽盛；"
                },
                {
                    "paragraph": "他方怨敌，竞来侵掠；"
                },
                {
                    "paragraph": "自家所有，钱财珍宝，"
                },
                {
                    "paragraph": "诸恶盗贼，共来劫夺。"
                },
                {
                    "paragraph": "如法治世，不行是事；"
                },
                {
                    "paragraph": "若行是者，其国殄灭。"
                },
                {
                    "paragraph": "譬如狂象，踏莲花池，"
                },
                {
                    "paragraph": "暴风卒起，屡降恶雨，"
                },
                {
                    "paragraph": "恶星数出，日月无光，"
                },
                {
                    "paragraph": "五谷果实，咸不滋茂；"
                },
                {
                    "paragraph": "由王舍正，使国饥馑，"
                },
                {
                    "paragraph": "天于宫殿，悉怀愁恼，"
                },
                {
                    "paragraph": "由王暴虐，不修善事，"
                },
                {
                    "paragraph": "是诸天王，各相谓言："
                },
                {
                    "paragraph": "是王行恶，与恶为伴，"
                },
                {
                    "paragraph": "以造恶故，速得天瞋；"
                },
                {
                    "paragraph": "以天瞋故，不久国败，"
                },
                {
                    "paragraph": "非法兵仗、奸诈鬪讼、"
                },
                {
                    "paragraph": "疾疫恶病，集其国土。"
                },
                {
                    "paragraph": "诸天即便，舍离是王，"
                },
                {
                    "paragraph": "令其国败，生大愁恼。"
                },
                {
                    "paragraph": "兄弟姊妹、眷属妻子，"
                },
                {
                    "paragraph": "孤逬流离，身亦灭亡；"
                },
                {
                    "paragraph": "流星数堕、二日竝现；"
                },
                {
                    "paragraph": "他方恶贼，侵掠其土；"
                },
                {
                    "paragraph": "人民饥饿，多诸疾疫；"
                },
                {
                    "paragraph": "所重大臣，舍离薨亡；"
                },
                {
                    "paragraph": "象马车乘，一念丧灭；"
                },
                {
                    "paragraph": "诸家财产，国土所有，"
                },
                {
                    "paragraph": "互相劫夺，刀兵而死；"
                },
                {
                    "paragraph": "五星诸宿，违失常度；"
                },
                {
                    "paragraph": "诸恶疾疫，流徧其国；"
                },
                {
                    "paragraph": "诸受宠禄，所任大臣，"
                },
                {
                    "paragraph": "及诸群僚，专行非法，"
                },
                {
                    "paragraph": "如是行恶，偏受恩遇，"
                },
                {
                    "paragraph": "修善法者，日日衰灭；"
                },
                {
                    "paragraph": "于行恶者，而生恭敬，"
                },
                {
                    "paragraph": "见修善者，心不顾录。"
                },
                {
                    "paragraph": "故使世间，三异竝起，"
                },
                {
                    "paragraph": "星宿失度，降暴风雨，"
                },
                {
                    "paragraph": "破坏甘露、无上正法、"
                },
                {
                    "paragraph": "众生等类，及以地肥；"
                },
                {
                    "paragraph": "恭敬弊恶，毁诸善人，"
                },
                {
                    "paragraph": "故天降雹、饥饿疫病；"
                },
                {
                    "paragraph": "谷米果实，滋味衰减；"
                },
                {
                    "paragraph": "多病众生，充满其国；"
                },
                {
                    "paragraph": "甘羙盛果，日日损减；"
                },
                {
                    "paragraph": "苦涩恶味，随时增长。"
                },
                {
                    "paragraph": "本所游戏，可爱之处，"
                },
                {
                    "paragraph": "悉皆枯悴，无可乐者；"
                },
                {
                    "paragraph": "众生所食，精妙上味，"
                },
                {
                    "paragraph": "渐渐损减；食无肥肤，"
                },
                {
                    "paragraph": "颜貌丑陋，气力衰微；"
                },
                {
                    "paragraph": "凡所食噉，不知厌足；"
                },
                {
                    "paragraph": "力精勇猛，悉灭无有；"
                },
                {
                    "paragraph": "懒惰懈怠，充满其国；"
                },
                {
                    "paragraph": "多有病苦，逼切其身；"
                },
                {
                    "paragraph": "恶星变动，罗刹乱行。"
                },
                {
                    "paragraph": "若有人王，行于非法，"
                },
                {
                    "paragraph": "增长恶伴，损人天道，"
                },
                {
                    "paragraph": "于三有中，多受苦恼，"
                },
                {
                    "paragraph": "起如是等，无量恶事，"
                },
                {
                    "paragraph": "皆由人王，爱著眷属，"
                },
                {
                    "paragraph": "纵之造恶，舍而不治。"
                },
                {
                    "paragraph": "若为诸天，所护生者，"
                },
                {
                    "paragraph": "如是人王，终不为是。"
                },
                {
                    "paragraph": "有行善者，得生天中；"
                },
                {
                    "paragraph": "行不善者，墯在三涂；"
                },
                {
                    "paragraph": "三十三天，皆生焦热，"
                },
                {
                    "paragraph": "由王纵恶，舍而不治。"
                },
                {
                    "paragraph": "违逆诸天，及父母勅，"
                },
                {
                    "paragraph": "不能正治，则非孝子；"
                },
                {
                    "paragraph": "起诸奸恶，坏国土者，"
                },
                {
                    "paragraph": "不应纵舍，当正治罪。"
                },
                {
                    "paragraph": "是故诸天，护持是王，"
                },
                {
                    "paragraph": "以灭恶法，修习善故，"
                },
                {
                    "paragraph": "现世正治，得增王位，"
                },
                {
                    "paragraph": "应各为说，善不善业，"
                },
                {
                    "paragraph": "能示因果，故得为王。"
                },
                {
                    "paragraph": "诸天护持，邻王佐助，"
                },
                {
                    "paragraph": "为自为他，修正治国；"
                },
                {
                    "paragraph": "有坏国者，应当正教，"
                },
                {
                    "paragraph": "为命及国，修行正法，"
                },
                {
                    "paragraph": "不应行恶，恶不应纵，"
                },
                {
                    "paragraph": "所有余事，不能坏国。"
                },
                {
                    "paragraph": "要因多奸，然后倾败，"
                },
                {
                    "paragraph": "若起多奸，坏于国土。"
                },
                {
                    "paragraph": "譬如大象，坏莲华池；"
                },
                {
                    "paragraph": "怨恨诸天，故天生恼，"
                },
                {
                    "paragraph": "起诸恶事，弥满其国，"
                },
                {
                    "paragraph": "是故应随，正法治世，"
                },
                {
                    "paragraph": "以善化国，不顺非法；"
                },
                {
                    "paragraph": "宁舍身命，不爱眷属，"
                },
                {
                    "paragraph": "于亲非亲，心常平等，"
                },
                {
                    "paragraph": "视亲非亲，和合为一。"
                },
                {
                    "paragraph": "正行名称，流布三界，"
                },
                {
                    "paragraph": "正法治国，人多行善；"
                },
                {
                    "paragraph": "常以善心，仰瞻国王，"
                },
                {
                    "paragraph": "能令天众，具足充满；"
                },
                {
                    "paragraph": "是故正治，名为人王，"
                },
                {
                    "paragraph": "一切诸天，爱护人王，"
                },
                {
                    "paragraph": "犹如父母，拥护其子；"
                },
                {
                    "paragraph": "故令日月，五星诸宿，"
                },
                {
                    "paragraph": "随其分齐，不失常度；"
                },
                {
                    "paragraph": "风雨随时，无诸灾祸，"
                },
                {
                    "paragraph": "令国丰实，安乐炽盛，"
                },
                {
                    "paragraph": "增益人民，诸天之众。"
                },
                {
                    "paragraph": "以是因缘，诸人王等，"
                },
                {
                    "paragraph": "宁舍身命，不应为恶，"
                },
                {
                    "paragraph": "不应舍离，正法珍宝。"
                },
                {
                    "paragraph": "由正法宝，世人受乐，"
                },
                {
                    "paragraph": "常当亲近，修正法者，"
                },
                {
                    "paragraph": "聚集功德，庄严其身；"
                },
                {
                    "paragraph": "于自眷属，常知止足；"
                },
                {
                    "paragraph": "当远恶人，修治正法；"
                },
                {
                    "paragraph": "安止众生，于诸善法，"
                },
                {
                    "paragraph": "教勅防护，令离不善。"
                },
                {
                    "paragraph": "是故国土，安隐丰乐，"
                },
                {
                    "paragraph": "是王亦得，威德具足。"
                },
                {
                    "paragraph": "随诸人民，所行恶法，"
                },
                {
                    "paragraph": "应当调伏，如法教诏，"
                },
                {
                    "paragraph": "是王当得，好名善誉，"
                },
                {
                    "paragraph": "善能摄护，安乐众生。"
                }
            ]
        },
        {
            "name": "金光明经善集品第十二",
            "paragraphs": [
                {
                    "paragraph": "金光明经善集品第十二",
                    "type": 1
                },
                {
                    "paragraph": "尔时，如来复为地神，说往昔因缘，而作偈言："
                },
                {
                    "paragraph": "我昔曾为，转轮圣王，"
                },
                {
                    "paragraph": "舍四大地，及以大海；"
                },
                {
                    "paragraph": "又于是时，以四天下，"
                },
                {
                    "paragraph": "满中珍宝，奉上诸佛。"
                },
                {
                    "paragraph": "凡所布施，皆舍所重，"
                },
                {
                    "paragraph": "不见可爱，而不舍者。"
                },
                {
                    "paragraph": "于过去世，无数劫中，"
                },
                {
                    "paragraph": "求正法故，常舍身命。"
                },
                {
                    "paragraph": "又过去世，不可议劫，"
                },
                {
                    "paragraph": "有佛世尊，名曰宝胜。"
                },
                {
                    "paragraph": "其佛世尊，般涅槃后，"
                },
                {
                    "paragraph": "时有圣王，名曰善集，"
                },
                {
                    "paragraph": "于四天下，而得自在，"
                },
                {
                    "paragraph": "治正之势，尽大海际。"
                },
                {
                    "paragraph": "其王有城，名水音尊，"
                },
                {
                    "paragraph": "于其城中，止住治化。"
                },
                {
                    "paragraph": "夜睡梦中，闻佛功德，"
                },
                {
                    "paragraph": "及见比丘，名曰宝冥，"
                },
                {
                    "paragraph": "善能宣畅，如来正法，"
                },
                {
                    "paragraph": "所谓金光，微妙经典，"
                },
                {
                    "paragraph": "明如日中，悉能徧照。"
                },
                {
                    "paragraph": "是转轮王，梦是事已，"
                },
                {
                    "paragraph": "即寻觉寤，心喜徧身，"
                },
                {
                    "paragraph": "即出宫殿，至僧坊所，"
                },
                {
                    "paragraph": "供养恭敬，诸大圣众，"
                },
                {
                    "paragraph": "问诸大德：是大众中，"
                },
                {
                    "paragraph": "颇有比丘，名曰宝冥，"
                },
                {
                    "paragraph": "成就一切，诸功德不？"
                },
                {
                    "paragraph": "尔时宝冥，在一窟中，"
                },
                {
                    "paragraph": "安坐不动，思惟正念，"
                },
                {
                    "paragraph": "读诵如是，金光明经。"
                },
                {
                    "paragraph": "时有比丘，即将是王，"
                },
                {
                    "paragraph": "至其所止，到宝冥所。"
                },
                {
                    "paragraph": "时此宝冥，故在窟中，"
                },
                {
                    "paragraph": "形貌殊特，威德炽然。"
                },
                {
                    "paragraph": "即示王言：是窟中者，"
                },
                {
                    "paragraph": "即是所问，宝冥比丘。"
                },
                {
                    "paragraph": "能持甚深，诸佛所行，"
                },
                {
                    "paragraph": "名金光明，诸经之王。"
                },
                {
                    "paragraph": "时善集王，即寻礼敬，"
                },
                {
                    "paragraph": "宝冥比丘，作如是言："
                },
                {
                    "paragraph": "面如满月，威德炽然，"
                },
                {
                    "paragraph": "惟愿为我，敷演宣说，"
                },
                {
                    "paragraph": "是金光明，诸经之王。"
                },
                {
                    "paragraph": "时宝冥尊，即受王请，"
                },
                {
                    "paragraph": "许为宣说，是金光明。"
                },
                {
                    "paragraph": "三千大千，世界诸天，"
                },
                {
                    "paragraph": "知当说法，悉生欢喜，"
                },
                {
                    "paragraph": "于净微妙，鲜絜之处，"
                },
                {
                    "paragraph": "种种珍宝，厕填其地，"
                },
                {
                    "paragraph": "上妙香水，持用洒之；"
                },
                {
                    "paragraph": "散诸好华，徧满其处。"
                },
                {
                    "paragraph": "王于是时，自敷法座，"
                },
                {
                    "paragraph": "悬缯幡盖，宝饰交络，"
                },
                {
                    "paragraph": "种种微妙，殊特末香，"
                },
                {
                    "paragraph": "悉以奉散，大法高座。"
                },
                {
                    "paragraph": "一切诸天、龙及鬼神、"
                },
                {
                    "paragraph": "摩睺罗伽、紧那罗等，"
                },
                {
                    "paragraph": "即雨天上，曼陁罗华，"
                },
                {
                    "paragraph": "徧散法座，满其处所；"
                },
                {
                    "paragraph": "不可思议，百千万亿，"
                },
                {
                    "paragraph": "那由他等，无量诸天，"
                },
                {
                    "paragraph": "一时俱来，集说法所。"
                },
                {
                    "paragraph": "是时宝冥，寻从窟出，"
                },
                {
                    "paragraph": "诸天即时，以娑罗华，"
                },
                {
                    "paragraph": "供养奉散，宝冥比丘。"
                },
                {
                    "paragraph": "是时宝冥，净洗身体，"
                },
                {
                    "paragraph": "著净妙衣，至法座所，"
                },
                {
                    "paragraph": "合掌敬礼，是法高座；"
                },
                {
                    "paragraph": "一切天王，及诸天人，"
                },
                {
                    "paragraph": "雨曼陁罗、大曼陁罗、"
                },
                {
                    "paragraph": "摩诃曼殊、众妙宝华，"
                },
                {
                    "paragraph": "无量百千，种种妓乐，"
                },
                {
                    "paragraph": "于虚空中，不鼓自鸣。"
                },
                {
                    "paragraph": "宝冥比丘，能说法者，"
                },
                {
                    "paragraph": "寻上高座，结跏趺坐，"
                },
                {
                    "paragraph": "即念十方，不可思议，"
                },
                {
                    "paragraph": "无量千亿，诸佛世尊，"
                },
                {
                    "paragraph": "于诸众生，兴大悲心；"
                },
                {
                    "paragraph": "及善集王，所得王领，"
                },
                {
                    "paragraph": "尽一日月，所照之处。"
                },
                {
                    "paragraph": "时说法者，即寻为王，"
                },
                {
                    "paragraph": "敷扬宣说，是妙经典。"
                },
                {
                    "paragraph": "是时大王，为闻法故，"
                },
                {
                    "paragraph": "于比丘前，合掌而立，"
                },
                {
                    "paragraph": "闻于正法，赞言善哉，"
                },
                {
                    "paragraph": "其心悲悼，涕泪交流；"
                },
                {
                    "paragraph": "寻复踊悦，心意熙怡，"
                },
                {
                    "paragraph": "为欲供养，此经典故，"
                },
                {
                    "paragraph": "尔时即提，如意珠王，"
                },
                {
                    "paragraph": "为诸众生，发大誓愿："
                },
                {
                    "paragraph": "愿于今日，此阎浮提，"
                },
                {
                    "paragraph": "悉雨无量，种种珍异，"
                },
                {
                    "paragraph": "瑰琦七宝，及妙璎珞，"
                },
                {
                    "paragraph": "以是因缘，悉令无量，"
                },
                {
                    "paragraph": "一切众生，皆受快乐。"
                },
                {
                    "paragraph": "即于尔时，寻雨七宝，"
                },
                {
                    "paragraph": "及诸宝饰，天冠耳珰，"
                },
                {
                    "paragraph": "种种璎珞、甘馔宝座，"
                },
                {
                    "paragraph": "悉皆充满，徧四天下。"
                },
                {
                    "paragraph": "时王善集，即持如是，"
                },
                {
                    "paragraph": "满四天下，无量七宝，"
                },
                {
                    "paragraph": "于宝胜佛，遗法之中，"
                },
                {
                    "paragraph": "以用布施，供养三宝。"
                },
                {
                    "paragraph": "尔时为王，说法比丘，"
                },
                {
                    "paragraph": "于今现在，阿閦佛是；"
                },
                {
                    "paragraph": "时善集王，听受法者，"
                },
                {
                    "paragraph": "今则我身，释迦文是。"
                },
                {
                    "paragraph": "我于尔时，舍此大地，"
                },
                {
                    "paragraph": "满四天下，珍宝布施，"
                },
                {
                    "paragraph": "得闻如是，金光明经，"
                },
                {
                    "paragraph": "闻是经已，一称善哉，"
                },
                {
                    "paragraph": "以此善根，业因缘故，"
                },
                {
                    "paragraph": "身得金色，百福庄严，"
                },
                {
                    "paragraph": "常为无量，百千万亿，"
                },
                {
                    "paragraph": "众生等类，之所乐见；"
                },
                {
                    "paragraph": "既得见已，无有厌足。"
                },
                {
                    "paragraph": "过去九十，九亿千劫，"
                },
                {
                    "paragraph": "常得作于，转轮圣王；"
                },
                {
                    "paragraph": "亦于无量，百千劫中，"
                },
                {
                    "paragraph": "常得王领，诸小国土；"
                },
                {
                    "paragraph": "不可思议，劫中常作，"
                },
                {
                    "paragraph": "释提桓因，及净梵王；"
                },
                {
                    "paragraph": "复得値遇，十力世尊，"
                },
                {
                    "paragraph": "其数无量，不可称计；"
                },
                {
                    "paragraph": "所得功德，无量无边"
                },
                {
                    "paragraph": "皆由闻经，及称善哉，"
                },
                {
                    "paragraph": "如我所愿，成就菩提，"
                },
                {
                    "paragraph": "正法之身，我今已得。"
                }
            ]
        },
        {
            "name": "金光明经鬼神品第十三",
            "paragraphs": [
                {
                    "paragraph": "金光明经鬼神品第十三",
                    "type": 1
                },
                {
                    "paragraph": "佛告功德天：“若有善男子、善女人，欲以不可思议妙供养具供养过去未来现在诸佛世尊，及欲得知三世诸佛甚深行处，是人应当必定至心，随有是经流布之处，若城邑村落舍宅空处，正念不乱，至心听是微妙经典。”"
                },
                {
                    "paragraph": "尔时，世尊欲重宣此义，而说偈言："
                },
                {
                    "paragraph": "若欲供养，一切诸佛，"
                },
                {
                    "paragraph": "欲知三世，诸佛行处，"
                },
                {
                    "paragraph": "应当往彼，城邑聚落，"
                },
                {
                    "paragraph": "有是经处，至心听受，"
                },
                {
                    "paragraph": "是妙经典，不可思议，"
                },
                {
                    "paragraph": "功德大海，无量无边；"
                },
                {
                    "paragraph": "能令一切，众生解脱，"
                },
                {
                    "paragraph": "度无量苦，诸有大海。"
                },
                {
                    "paragraph": "是经甚深，初中后善，"
                },
                {
                    "paragraph": "不可得说，譬喩为比；"
                },
                {
                    "paragraph": "假使恒沙、大地微尘、"
                },
                {
                    "paragraph": "大海诸水、一切诸山，"
                },
                {
                    "paragraph": "如是等物，不得为喩。"
                },
                {
                    "paragraph": "若入是经，即入法性，"
                },
                {
                    "paragraph": "如深法性，安住其中，"
                },
                {
                    "paragraph": "即于是典，金光明中，"
                },
                {
                    "paragraph": "而得见我，释迦牟尼。"
                },
                {
                    "paragraph": "不可思议，阿僧祇劫，"
                },
                {
                    "paragraph": "生天人中，常受快乐，"
                },
                {
                    "paragraph": "以能信解，听是经故，"
                },
                {
                    "paragraph": "如是无量，不可思议，"
                },
                {
                    "paragraph": "功德福聚，悉已得之。"
                },
                {
                    "paragraph": "随所至处，若百由旬，"
                },
                {
                    "paragraph": "满中盛火，应从中过；"
                },
                {
                    "paragraph": "若至聚落，阿兰若处，"
                },
                {
                    "paragraph": "到法会所，至心听受，"
                },
                {
                    "paragraph": "听是经故，恶梦蛊道、"
                },
                {
                    "paragraph": "五星诸宿、变异灾祸，"
                },
                {
                    "paragraph": "一切恶事，消灭无余。"
                },
                {
                    "paragraph": "于说法处、莲华座上，"
                },
                {
                    "paragraph": "说是经典，书写读诵，"
                },
                {
                    "paragraph": "是说法者，若下法座，"
                },
                {
                    "paragraph": "尔时大众，犹见坐处，"
                },
                {
                    "paragraph": "故有说者，或佛世尊，"
                },
                {
                    "paragraph": "或见佛像、菩萨色像，"
                },
                {
                    "paragraph": "普贤菩萨、文殊师利、"
                },
                {
                    "paragraph": "弥勒大士，及诸形像；"
                },
                {
                    "paragraph": "见如是等，种种事已，"
                },
                {
                    "paragraph": "寻复灭尽，如前无异。"
                },
                {
                    "paragraph": "成就如是，诸功德已，"
                },
                {
                    "paragraph": "而为诸佛，之所赞叹；"
                },
                {
                    "paragraph": "威德相貌，无量无边；"
                },
                {
                    "paragraph": "有大名称，能却怨家；"
                },
                {
                    "paragraph": "他方盗贼，能令退散；"
                },
                {
                    "paragraph": "勇捍多力，能破强敌；"
                },
                {
                    "paragraph": "恶梦恼心，无量恶业，"
                },
                {
                    "paragraph": "如是恶事，皆悉寂灭。"
                },
                {
                    "paragraph": "若入军阵，常能胜他；"
                },
                {
                    "paragraph": "名闻流布，徧阎浮提；"
                },
                {
                    "paragraph": "亦能摧伏，一切怨敌；"
                },
                {
                    "paragraph": "远离诸恶，修习诸善；"
                },
                {
                    "paragraph": "入阵得胜，心常欢喜。"
                },
                {
                    "paragraph": "大梵天王、三十三天、"
                },
                {
                    "paragraph": "护世四王、金刚密迹"
                },
                {
                    "paragraph": "鬼神诸王、散脂大将、"
                },
                {
                    "paragraph": "禅那英鬼，及紧那罗，"
                },
                {
                    "paragraph": "阿耨达龙、娑渴罗王、"
                },
                {
                    "paragraph": "阿修罗王、迦楼罗王，"
                },
                {
                    "paragraph": "大辩天神、及功德天、"
                },
                {
                    "paragraph": "如是上首，诸天神等，"
                },
                {
                    "paragraph": "常当供养，是听法者，"
                },
                {
                    "paragraph": "生不思议，法塔之想；"
                },
                {
                    "paragraph": "众生见者，恭敬欢喜，"
                },
                {
                    "paragraph": "诸天王等，亦各思惟，"
                },
                {
                    "paragraph": "而相谓言：令是众生，"
                },
                {
                    "paragraph": "无量威德，皆悉成就。"
                },
                {
                    "paragraph": "若能来至，是法会所，"
                },
                {
                    "paragraph": "如是之人，成上善根；"
                },
                {
                    "paragraph": "若有听是，甚深经典，"
                },
                {
                    "paragraph": "故严出往，法会之处，"
                },
                {
                    "paragraph": "心生不可，思议正信，"
                },
                {
                    "paragraph": "供养恭敬，无上法塔；"
                },
                {
                    "paragraph": "如是大悲，利益众生，"
                },
                {
                    "paragraph": "即是无量，深法宝器，"
                },
                {
                    "paragraph": "能入甚深，无上法性。"
                },
                {
                    "paragraph": "由以净心，听是经典，"
                },
                {
                    "paragraph": "如是之人，悉已供养，"
                },
                {
                    "paragraph": "过去无量，百千诸佛；"
                },
                {
                    "paragraph": "以是善根，无量因缘，"
                },
                {
                    "paragraph": "应当听受，是金光明。"
                },
                {
                    "paragraph": "如是众生，常为无量，"
                },
                {
                    "paragraph": "诸天神王，之所爱护，"
                },
                {
                    "paragraph": "大辩功德、护世四王、"
                },
                {
                    "paragraph": "无量鬼神，及诸力士，"
                },
                {
                    "paragraph": "昼夜精进，拥护四方，"
                },
                {
                    "paragraph": "令无灾祸，永离诸苦。"
                },
                {
                    "paragraph": "释提桓因，及日月天、"
                },
                {
                    "paragraph": "阎摩罗王、风水诸神、"
                },
                {
                    "paragraph": "违驮天神，及毘纽天，"
                },
                {
                    "paragraph": "大辩天神，及自在天、"
                },
                {
                    "paragraph": "火神等神，大力勇猛，"
                },
                {
                    "paragraph": "常护世间，昼夜不离。"
                },
                {
                    "paragraph": "大力鬼王、那罗延等，"
                },
                {
                    "paragraph": "摩醯首罗、二十八部、"
                },
                {
                    "paragraph": "诸鬼神等，散脂为首，"
                },
                {
                    "paragraph": "百千鬼神，神足大力，"
                },
                {
                    "paragraph": "拥护是等，令不怖畏。"
                },
                {
                    "paragraph": "金刚密迹、大鬼神王，"
                },
                {
                    "paragraph": "及其眷属，五百徒党，"
                },
                {
                    "paragraph": "一切皆是，大菩萨等，"
                },
                {
                    "paragraph": "亦悉拥护，听是经者。"
                },
                {
                    "paragraph": "摩尼跋陁、大鬼神王、"
                },
                {
                    "paragraph": "富那跋陁，及金毘罗，"
                },
                {
                    "paragraph": "阿罗婆帝、宾头卢伽、"
                },
                {
                    "paragraph": "黄头大神，一一诸神，"
                },
                {
                    "paragraph": "各有五百，眷属鬼神，"
                },
                {
                    "paragraph": "亦常拥护，听是经者。"
                },
                {
                    "paragraph": "质多斯那、阿修罗王，"
                },
                {
                    "paragraph": "及乾闼婆、那罗罗阇，"
                },
                {
                    "paragraph": "祁那娑婆、摩尼乾陁，"
                },
                {
                    "paragraph": "及尼揵陁、主雨大神，"
                },
                {
                    "paragraph": "大饮食神、摩诃伽咤、"
                },
                {
                    "paragraph": "金色发神、半祁鬼神，"
                },
                {
                    "paragraph": "及半攴罗、车钵罗婆、"
                },
                {
                    "paragraph": "有大威德，婆那利神，"
                },
                {
                    "paragraph": "昙摩跋罗、摩竭婆罗、"
                },
                {
                    "paragraph": "针发鬼神、绣利蜜多，"
                },
                {
                    "paragraph": "勒那翅奢、摩诃婆那，"
                },
                {
                    "paragraph": "及军陁遮、剑摩舍帝，"
                },
                {
                    "paragraph": "复有大神，奢罗蜜帝、"
                },
                {
                    "paragraph": "醯摩跋陁、萨多琦梨、"
                },
                {
                    "paragraph": "多醯波醯，阿伽跋罗、"
                },
                {
                    "paragraph": "支罗摩伽、央掘摩罗，"
                },
                {
                    "paragraph": "如是等神，皆有无量，"
                },
                {
                    "paragraph": "神足大力，常勤拥护，"
                },
                {
                    "paragraph": "听受如是，微妙经者。"
                },
                {
                    "paragraph": "阿耨达龙、娑伽罗王、"
                },
                {
                    "paragraph": "目真邻王、伊罗钵王，"
                },
                {
                    "paragraph": "难陁龙王、跋难陁王、"
                },
                {
                    "paragraph": "有如是等，百千龙王，"
                },
                {
                    "paragraph": "以大神力，常来拥护，"
                },
                {
                    "paragraph": "听是经者，昼夜不离。"
                },
                {
                    "paragraph": "波利罗睺、阿修罗王、"
                },
                {
                    "paragraph": "毘摩质多，及以茂脂，"
                },
                {
                    "paragraph": "睒摩利子、波诃梨子、"
                },
                {
                    "paragraph": "佉罗骞陁，及以揵陁，"
                },
                {
                    "paragraph": "是等皆是，阿修罗王，"
                },
                {
                    "paragraph": "有大神力，常来拥护，"
                },
                {
                    "paragraph": "听是经者，昼夜不离。"
                },
                {
                    "paragraph": "诃利帝南、鬼子母等、"
                },
                {
                    "paragraph": "及五百神，常来拥护，"
                },
                {
                    "paragraph": "听是经者，若睡若寤。"
                },
                {
                    "paragraph": "旃陁旃陁、利大鬼神、"
                },
                {
                    "paragraph": "女等鸠罗、鸠罗檀提，"
                },
                {
                    "paragraph": "噉人精气，如是等神，"
                },
                {
                    "paragraph": "皆有大力，常勤拥护，"
                },
                {
                    "paragraph": "十方世界，受持经者。"
                },
                {
                    "paragraph": "大辩天等，无量天女，"
                },
                {
                    "paragraph": "功德天等，各与眷属，"
                },
                {
                    "paragraph": "地神坚牢，种植园林，"
                },
                {
                    "paragraph": "果实大神，如是诸神，"
                },
                {
                    "paragraph": "心生欢喜，悉来拥护，"
                },
                {
                    "paragraph": "爱乐亲近，是经典者。"
                },
                {
                    "paragraph": "于诸众生，增命色力，"
                },
                {
                    "paragraph": "功德威貌，庄严倍常；"
                },
                {
                    "paragraph": "五星诸宿、变异灾怪，"
                },
                {
                    "paragraph": "皆悉能灭，无有遗余；"
                },
                {
                    "paragraph": "夜卧恶梦，寤则忧悴，"
                },
                {
                    "paragraph": "如是恶事，皆悉灭尽。"
                },
                {
                    "paragraph": "地神大力，势分甚深，"
                },
                {
                    "paragraph": "是经力故，能变其味；"
                },
                {
                    "paragraph": "如是大地，至金刚际，"
                },
                {
                    "paragraph": "厚十六万，八千由旬，"
                },
                {
                    "paragraph": "其中气味，无不徧有，"
                },
                {
                    "paragraph": "悉令涌出，润益众生。"
                },
                {
                    "paragraph": "是经力故，能令地味，"
                },
                {
                    "paragraph": "悉出地上，厚百由旬，"
                },
                {
                    "paragraph": "亦令诸天，大得精气，"
                },
                {
                    "paragraph": "充益身力，欢喜快乐。"
                },
                {
                    "paragraph": "阎浮提内，所有诸神，"
                },
                {
                    "paragraph": "心生欢喜，受乐无量；"
                },
                {
                    "paragraph": "是经力故，诸天欢喜，"
                },
                {
                    "paragraph": "百谷果实，皆悉滋茂，"
                },
                {
                    "paragraph": "园苑丛林，其华开敷，"
                },
                {
                    "paragraph": "香气馝馚，充溢弥满；"
                },
                {
                    "paragraph": "百草树木，生长端直，"
                },
                {
                    "paragraph": "其体柔软，无有斜戾。"
                },
                {
                    "paragraph": "阎浮提内，所有龙女，"
                },
                {
                    "paragraph": "其数无量，不可思议，"
                },
                {
                    "paragraph": "心生欢喜，踊跃无量，"
                },
                {
                    "paragraph": "在在处处，庄严华池，"
                },
                {
                    "paragraph": "于其池中，生种种华："
                },
                {
                    "paragraph": "优钵罗华、波头摩华、"
                },
                {
                    "paragraph": "拘物头华、分陁利华；"
                },
                {
                    "paragraph": "于自宫殿，除诸云雾，"
                },
                {
                    "paragraph": "令虚空中，无有尘翳，"
                },
                {
                    "paragraph": "诸方清彻，净洁明了；"
                },
                {
                    "paragraph": "日王赫焰，放千光明，"
                },
                {
                    "paragraph": "欢喜踊跃，照诸暗蔽，"
                },
                {
                    "paragraph": "阎浮檀金，以为宫殿，"
                },
                {
                    "paragraph": "止住其中，威德无量，"
                },
                {
                    "paragraph": "日之天子，及以月天"
                },
                {
                    "paragraph": "闻是经故，精气充实，"
                },
                {
                    "paragraph": "是日天子，出阎浮提，"
                },
                {
                    "paragraph": "心生欢喜，放于无量，"
                },
                {
                    "paragraph": "光明明网，徧照诸方；"
                },
                {
                    "paragraph": "即于出时，放大光网，"
                },
                {
                    "paragraph": "开敷种种，诸池莲华。"
                },
                {
                    "paragraph": "阎浮提内，无量果实，"
                },
                {
                    "paragraph": "随时成熟，饱诸众生。"
                },
                {
                    "paragraph": "是时日月，所照殊胜；"
                },
                {
                    "paragraph": "星宿正行，不失度数；"
                },
                {
                    "paragraph": "风雨随时，丰实炽盛；"
                },
                {
                    "paragraph": "多饶财宝，无所乏少。"
                },
                {
                    "paragraph": "是金光明，微妙经典，"
                },
                {
                    "paragraph": "随所流布，读诵之处，"
                },
                {
                    "paragraph": "其国土境，即得增益，"
                },
                {
                    "paragraph": "如上所说，无量功德。"
                }
            ]
        },
        {
            "name": "金光明经授记品第十四",
            "paragraphs": [
                {
                    "paragraph": "金光明经授记品第十四",
                    "type": 1
                },
                {
                    "paragraph": "尔时，如来将欲为是信相菩萨及其二子银相、银光，授阿耨多罗三藐三菩提记。是时即有十千天子，威德炽王而为上首，俱从忉利来至佛所，顶礼佛足却坐一面。"
                },
                {
                    "paragraph": "尔时，佛告信相菩萨：“汝于来世，过无量无边百千万亿不可称计那由他劫，金照世界，当成阿耨多罗三藐三菩提，号金宝盖山王如来、应供、正徧知、明行足、善逝、世间解、无上士、调御丈夫、天人师、佛、世尊。乃至是佛般涅槃后，正法像法皆灭尽已，长子银相，当于是界次补佛处，世界尔时转名净幢佛名阎浮檀金幢光照明如来、应供、正徧知、明行足、善逝、世间解、无上士、调御丈夫、天人师、佛、世尊。乃至是佛般涅槃后，正法像法悉灭尽已，次子银光，复于是后次补佛处，世界名字如本不异，佛号曰金光照如来、应供、正徧知、明行足、善逝、世间解、无上士、调御丈夫、天人师、佛、世尊。”"
                },
                {
                    "paragraph": "是十千天子，闻三大士得受记莂，复闻如是金光明经，闻已欢喜生殷重心，心无垢累如净琉璃，清净无碍犹如虚空。尔时，如来知是十千天子善根成熟，即便与授菩提道记：“汝等天子！于当来世，过阿僧祇百千万亿那由他劫，于是世界，当成阿耨多罗三藐三菩提，同共一家一姓一名，号曰青目优钵罗华香山如来、应供、正遍知、明行足、善逝、世间解、无上士、调御丈夫、天人师、佛、世尊，如是次第出现于世，凡一万佛。”"
                },
                {
                    "paragraph": "尔时，道场菩提树神名等增益，白佛言：“世尊！是十千天子，于忉利宫为听法故故来集此，云何如来便与授记？世尊！我未曾闻是诸天子修行具足六波罗蜜，亦未曾闻舍于手足头目髓脑、所爱妻子财宝谷帛、金银琉璃砗磲码碯、真珠珊瑚珂贝璧玉、甘馔饮食衣服卧具、病瘦医药象马车乘、殿堂屋宅园林泉池奴婢仆使，如余无量百千菩萨，以种种资生供养之具，恭敬供养过去无量百千万亿那由他等诸佛世尊。如是菩萨于未来世，亦舍无量所重之物头目髓脑所爱妻子财宝谷帛乃至仆使，次第修行，成就具足六波罗蜜，成就是已备修苦行，动经无量无边劫数，然后方得受菩提记。世尊！是天子等何因何缘，修行何等胜妙善根，从彼天来暂得闻法便得受记？惟愿世尊，为我解说断我疑网。”"
                },
                {
                    "paragraph": "尔时，佛告树神：“善女天！皆有因缘，有妙善根，以随相修。何以故？以是天子于所住处舍五欲乐，故来听是金光明经，既闻法已，于是经中净心殷重如说修行，复得闻此三大菩萨受于记莂，亦以过去本昔发心誓愿因缘，是故我今皆与受记，于未来世，当成阿耨多罗三藐三菩提。”"
                }
            ]
        },
        {
            "name": "金光明经除病品第十五",
            "paragraphs": [
                {
                    "paragraph": "金光明经除病品第十五",
                    "type": 1
                },
                {
                    "paragraph": "佛告道场菩提树神：“善女天！谛听，谛听！善持忆念，我当为汝演说往昔誓愿因缘。过去无量不可思议阿僧祇劫，尔时，有佛出现于世，名曰宝胜如来、应供、正徧知、明行足、善逝、世间解、无上士、调御丈夫、天人师、佛、世尊。善女天！尔时，是佛般涅槃后，正法灭已，于像法中，有王名曰天自在光王，修行正法如法治世，人民和顺孝养父母。是王国中有一长者名曰持水，善知医方救诸病苦，方便巧知四大增损。善女天！尔时，持水长者家中，后生一子名曰流水，体貌殊胜端正第一，形色微妙威德具足，受性聪敏善解诸论，种种技艺书疏算计无不通达。是时国内天降疫病，有无量百千诸众生等，皆无免者，为诸苦恼之所逼切。"
                },
                {
                    "paragraph": "善女天！尔时，流水长者子，见是无量百千众生受诸苦恼故，为是众生生大悲心，作是思惟：‘如是无量百千众生受诸苦恼。我父长者，虽善医方能救诸苦，方便巧知四太增损，年已衰迈老耄枯悴，皮缓面皱羸瘦颤掉，行来往反要因几杖，困顿疲乏不能至彼城邑聚落；而是无量百千众生，复遇重病无能救者，我今当至大医父所咨问治病医方秘法，咨禀知已，当至城邑聚落村舍治诸众生种种重病，悉令得脱无量诸苦。’"
                },
                {
                    "paragraph": "时，长者子思惟是已，即至父所头面著地，为父作礼叉手却住，以四大增损而问于父，即说偈言："
                },
                {
                    "paragraph": "云何当知，四大诸根，"
                },
                {
                    "paragraph": "衰损代谢，而得诸病？"
                },
                {
                    "paragraph": "云何当知，饮食时节，"
                },
                {
                    "paragraph": "若食食已，身火不灭？"
                },
                {
                    "paragraph": "云何当知，治风及热，"
                },
                {
                    "paragraph": "水过肺病，及以等分？"
                },
                {
                    "paragraph": "何时动风、何时动热、"
                },
                {
                    "paragraph": "何时动水，以害众生？"
                },
                {
                    "paragraph": "时父长者，即以偈颂，"
                },
                {
                    "paragraph": "解说医方，而答其子："
                },
                {
                    "paragraph": "三月是夏，三月是秋，"
                },
                {
                    "paragraph": "三月是冬，三月是春，"
                },
                {
                    "paragraph": "是十二月，三三而说，"
                },
                {
                    "paragraph": "从如是数，一岁四时；"
                },
                {
                    "paragraph": "若二二说，足满六时；"
                },
                {
                    "paragraph": "三三本摄，二二现时，"
                },
                {
                    "paragraph": "随是时节，消息饮食，"
                },
                {
                    "paragraph": "是能益身，医方所说。"
                },
                {
                    "paragraph": "随时岁中，诸根四大，"
                },
                {
                    "paragraph": "代谢增损，令身得病。"
                },
                {
                    "paragraph": "有善医师，随顺四时，"
                },
                {
                    "paragraph": "三月将养，调和六大，"
                },
                {
                    "paragraph": "随病饮食，及以汤药。"
                },
                {
                    "paragraph": "多风病者，夏则发动；"
                },
                {
                    "paragraph": "其热病者，秋则发动；"
                },
                {
                    "paragraph": "等分病者，冬则发动；"
                },
                {
                    "paragraph": "其肺病者，春则增剧。"
                },
                {
                    "paragraph": "有风病者，夏则应服，"
                },
                {
                    "paragraph": "肥腻醎酢，及以热食；"
                },
                {
                    "paragraph": "有热病者，秋服冷甜，"
                },
                {
                    "paragraph": "等分冬服，甜酢肥腻；"
                },
                {
                    "paragraph": "肺病春服，肥腻辛热，"
                },
                {
                    "paragraph": "饱食然后，则发肺病；"
                },
                {
                    "paragraph": "于食消时，则发热病；"
                },
                {
                    "paragraph": "食消已后，则发风病，"
                },
                {
                    "paragraph": "如是四大，随三时发。"
                },
                {
                    "paragraph": "风病羸损，补以酥腻；"
                },
                {
                    "paragraph": "热病下药，服诃梨勒；"
                },
                {
                    "paragraph": "等病应服，三种妙药，"
                },
                {
                    "paragraph": "所谓甜辛，及以酥腻；"
                },
                {
                    "paragraph": "肺病应服，随能吐药，"
                },
                {
                    "paragraph": "若风热病，肺病等分，"
                },
                {
                    "paragraph": "违时而发，应当任师，"
                },
                {
                    "paragraph": "筹量随病，饮食汤药。"
                },
                {
                    "paragraph": "善女天！尔时，流水长者子，问其父医四大增损，因是得了一切医方。时，长者子知医方已，徧至国内城邑聚落，在在处处随有众生病苦者所，软言慰喩作如是言：‘我是医师，我是医师，善知方药，今当为汝疗治救济悉令除愈。’"
                },
                {
                    "paragraph": "善女天！尔时，众生闻长者子软言慰喩许为治病，心生欢喜踊跃无量。时，有百千无量众生，遇极重病，直闻是言，心欢喜故，种种所患即得除差，平复如本气力充实。"
                },
                {
                    "paragraph": "善女天！复有无量百千众生，病苦深重难除差者，即共来至长者子所，时，长者子即以妙药授之令服，服已除差亦得平复。"
                },
                {
                    "paragraph": "善女天！是长者子，于其国内治诸众生所有病苦悉得除差。”"
                }
            ]
        },
        {
            "name": "金光明经流水长者子品第十六",
            "paragraphs": [
                {
                    "paragraph": "金光明经流水长者子品第十六",
                    "type": 1
                },
                {
                    "paragraph": "佛告树神：尔时，流水长者子，于天自在光王国内，治一切众生无量苦患已，令其身体平复如本，受诸快乐；以病除故多设福业，修行布施，尊重恭敬是长者子，作如是言：“善哉，长者！能大增长福德之事，能益众生无量寿命，汝今真是大医之王，善治众生无量重病，必是菩萨善解方药。”"
                },
                {
                    "paragraph": "善女天！时，长者子有妻名曰水空龙藏，而生二子：一名水空，二名水藏。时，长者子将是二子，次第游行城邑聚落，最后到一大空泽中，见诸虎狼狐犬鸟兽多食肉血，悉皆一向驰奔而去。时，长者子作是念言：“是诸禽兽何因缘故一向驰走？我当随后逐而观之。”"
                },
                {
                    "paragraph": "时，长者子遂便随逐，见有一池其水枯涸，于其池中多有诸鱼，时，长者子见是鱼已生大悲心。时，有树神示现半身，作如是言：“善哉，善哉！大善男子。此鱼可愍，汝可与水，是故号汝名为流水。复有二缘名为流水：一能流水，二能与水。汝今应当随名定实。”时，长者子问树神言：“此鱼头数为有几所？”树神答言：“其数具足足满十千。”"
                },
                {
                    "paragraph": "善女天！尔时，流水闻是数已，倍复增益生大悲心。善女天！时，此空池为日所曝唯少水在，是十千鱼将入死门，四向宛转，见是长者心生恃赖，随是长者所至方面，随逐瞻视目未曾舍。是时，长者驰趣四方，推求索水了不能得，便四顾望，见有大树寻取枝叶，还到池上与作阴凉。作阴凉已，复更推求是池中水本从何来？即出四向周徧求觅莫知水处。复更疾走远至余处，见一大河名曰水生。尔时，复有诸余恶人，为捕此鱼故，于上流悬险之处，决弃其水不令下过；然其决处悬险难补，计当修治经九十日，百千人功犹不能成，况我一身？"
                },
                {
                    "paragraph": "时，长者子速疾还反至大王所，头面礼拜却住一面，合掌向王说其因缘，作如是言：“我为大王国土人民治种种病，渐渐游行至彼空泽，见有一池其水枯涸，有十千鱼为日所曝，今日困厄将死不夂。惟愿大王，借二十大象令得负水济彼鱼命，如我与诸病人寿命。”尔时，大王即勅大臣，速疾供给。尔时，大臣奉王告勅，语是长者：“善哉，大士！汝今自可至象廏中随意选取，利益众生令得快乐。”"
                },
                {
                    "paragraph": "是时，流水及其二子，将二十大象，从治城人借索皮囊，疾至彼河上流决处，盛水象负，驰疾奔还至空泽池，从象背上下其囊水写置池中，水遂弥满还复如本。时，长者子于池四边，彷徉而行，是鱼尔时亦复随逐循岸而行。时，长者子复作是念：“是鱼何缘随我而行？是鱼必为饥火所恼，复欲从我求索饮食，我今当与。”"
                },
                {
                    "paragraph": "善女天！尔时，流水长者子，告其子言：“汝取一象最大力者，速至家中启父长者：‘家中所有可食之物，乃至父母饮噉之分，及以妻子奴婢之分，一切聚集悉载象上急速来还。’”尔时，二子如父教勅，乘最大象往至家中，白其祖父说如上事。"
                },
                {
                    "paragraph": "尔时，二子收取家中可食之物，载象背上疾还父所至空泽池。时，长者子见其子还心生欢喜踊跃无量，从子边取饮食之物散著池中，与鱼食已即自思惟：“我今已能与此鱼食令其饱满，未来之世当施法食。”复更思惟：“曾闻过去空闲之处有一比丘，读诵大乘方等经典，其经中说，若有众生临命终时，得闻宝胜如来名号即生天上，我今当为是十千鱼解说甚深十二因缘，亦当称说宝胜佛名。”"
                },
                {
                    "paragraph": "时，阎浮提中有二种人：一者深信大乘方等，二者毁呰不生信乐。时，长者子作是思惟：“我今当入池水之中，为是诸鱼说深妙法。”思惟是已，即便入水作如是言：“南无过去宝胜如来、应供、正徧知、明行足、善逝、世间解、无上士、调御丈夫、天人师、佛、世尊。宝胜如来本往昔时，行菩萨道作是誓愿：‘若有众生，于十方界临命终时闻我名者，当令是辈即命终已，寻得上生三十三天。’”尔时，流水复为是鱼，解说如是甚深妙法，所谓无明缘行，行缘识，识缘名色，名色缘六入，六入缘触，触缘受，受缘爱，爱缘取，取缘有，有缘生，生缘老死忧悲苦恼。"
                },
                {
                    "paragraph": "善女天！尔时，流水长者子及其二子，说是法已即共还家。是长者子复于后时，宾客聚会醉酒而卧。尔时，其地卒大震动，时，十千鱼同日命终，既命终已生忉利天。既生天已作是思惟：“我等以何善业因缘，得生于此忉利天中？”复相谓言：“我等先于阎浮提内，墯畜生中受于鱼身，流水长者子，与我等水及以饮食，复为我等解说甚深十二因缘，幷称宝胜如来名号，以是因缘令我等辈得生此天。是故我等今当往至长者子所报恩供养。”"
                },
                {
                    "paragraph": "尔时，十千天子从忉利天下阎浮提，至流水长者子大医王家。时，长者子在楼屋上露卧眠睡。是十千天子，以十千真珠天妙璎珞置其头边，复以十千置其足边，复以十千置右胁边，复以十千置左胁边；雨曼陁罗华、摩诃曼陁罗华，积至于膝；作种种天乐出妙音声。阎浮提中，有睡眠者皆悉觉寤，流水长者子亦从睡寤。是十千天子，于上空中飞腾游行，于天自在光王国内，处处皆雨天妙莲华，是诸天子复至本处空泽池所复雨天华，便从此没还忉利宫，随意自在受天五欲。"
                },
                {
                    "paragraph": "时，阎浮提过是夜已，天自在光王，问诸大臣：“昨夜何缘，示现如是净妙瑞相有大光明？”大臣答言：“大王当知，忉利诸天于流水长者子家，雨四十千真珠璎珞及不可计曼陁罗华。”王即告臣：“卿可往至彼长者家，善言诱喩唤令使来。”大臣受勅即至其家，宣王教令唤是长者。"
                },
                {
                    "paragraph": "是时，长者寻至王所。王问长者：“何缘示现如是瑞相？”长者子言：“我必定知是十千鱼其命已终。”时，大王言：“今可遣人审实是事。”"
                },
                {
                    "paragraph": "尔时，流水寻遣其子至彼池所，看是诸鱼死活定实。尔时，其子闻是语已，向于彼池既至池已，见其池中多有摩诃曼陁罗华，积聚成𧂐，其中诸鱼悉皆命终。见已即还白其父言：“彼诸鱼等悉已命终。”尔时，流水知是事已，复至王所作如是言：“是十千鱼悉皆命终。”王闻是已心生欢喜。"
                },
                {
                    "paragraph": "尔时，世尊告道场菩提树神：“善女天！欲知尔时流水长者子，今我身是；长子水空，今罗睺罗是；次子水藏，今阿难是；时，十千鱼者，今十千天子是。是故我今为其授阿耨多罗三藐三菩提记。尔时，树神现半身者，今汝身是。”"
                }
            ]
        },
        {
            "name": "金光明经舍身品第十七",
            "paragraphs": [
                {
                    "paragraph": "金光明经舍身品第十七",
                    "type": 1
                },
                {
                    "paragraph": "尔时，道场菩提树神复白佛言：“世尊！我闻世尊过去修行菩萨道时，具受无量百千苦行，捐舍身命肉血骨髓，惟愿世尊，少说往昔苦行因缘，为利众生受诸快乐。”"
                },
                {
                    "paragraph": "尔时，世尊即现神足，神足力故令此大地六种震动，于大讲堂众会之中，有七宝塔从地涌出，众宝罗网弥覆其上。尔时，大众见是事已生希有心。尔时，世尊即从座起礼拜是塔，恭敬围绕还就本座。"
                },
                {
                    "paragraph": "尔时，道场菩提树神白佛言：“世尊！如来世雄出现于世，常为一切之所恭敬，于诸众生最胜最尊，何因缘故礼拜是塔？”佛言：“善女天！我本修行菩萨道时，我身舍利安止是塔，因由是身令我早成阿耨多罗三藐三菩提。”"
                },
                {
                    "paragraph": "尔时，佛告尊者阿难：“汝可开塔取中舍利示此大众，是舍利者，乃是无量六波罗蜜功德所熏。”"
                },
                {
                    "paragraph": "尔时，阿难闻佛教勅即往塔所，礼拜供养开其塔户，见其塔中有七宝函，以手开函，见其舍利色妙红白，而白佛言：“世尊！是中舍利其色红白。”"
                },
                {
                    "paragraph": "佛告阿难：“汝可持来，此是大士真身舍利。”尔时，阿难即擧宝函，还至佛所持以上佛。尔时，佛告一切大众：“汝等今可礼是舍利，此舍利者是戒定慧之所熏修，甚难可得最上福田。”尔时，大众闻是语已，心怀欢喜即从座起，合掌敬礼大士舍利。"
                },
                {
                    "paragraph": "尔时，世尊欲为大众断疑网故，说是舍利往昔因缘：阿难！过去之世有王名曰摩诃罗陁，修行善法善治国土无有怨敌。时有三子端正微妙，形色殊特，威德第一：第一大子名曰摩诃波那罗，次子名曰摩诃提婆，小子名曰摩诃萨埵。是三王子，于诸园林游戏观看，次第渐到一大竹林憩驾止息。第一王子作如是言：“我于今日心甚怖懅，于是林中将无衰损？”第二王子复作是言：“我于今日不自惜身，但离所爱心忧愁耳。”第三王子复作是言：“我于今日独无怖懅亦无愁恼，山中空寂神仙所赞，是处闲静能令行人安隐受乐。”"
                },
                {
                    "paragraph": "时，诸王子说是语已，转复前行见有一虎，适产七日而有七子，围绕周帀饥饿穷悴，身体羸瘦命将欲绝。第一王子见是虎已，作如是言：“怪哉！此虎产来七日，七子围绕不得求食，若为饥逼必还噉子。”第三王子言：“此虎经常所食何物？”第一王子言：“此虎唯食新热肉血。”第三王子言：“君等谁能与此虎食？”第二王子言：“此虎饥饿身体羸瘦，穷困顿乏余命无几，不容余处为其求食，设余求者命必不济，谁能为此不惜身命？”第一王子言：“一切难舍不过己身。”第二王子言：“我等今者以贪惜故，于此身命不能放舍，智慧薄少故于是事而生惊怖。若诸大士欲利益他，生大悲心为众生者，舍此身命不足为难。”时，诸王子心大愁忧，夂住视之目未曾舍，作是观已寻便离去。"
                },
                {
                    "paragraph": "尔时，第三王子作是念言：“我今舍身时已到矣。何以故？我从昔来多弃是身都无所为，亦常爱护处之屋宅，又复供给衣服饮食卧具医药、象马车乘，随时将养令无所乏，而不知恩反生怨害，然复不免无常败坏。复次是身不坚无所利益，可恶如贼犹若行厕。我于今日，当使此身作无上业，于生死海中作大桥梁。复次若舍此身，即舍无量痈疽瘭疾百千怖畏。是身唯有大小便利；是身不坚如水上沫；是身不净多诸虫户；是身可恶筋缠血涂，皮骨髓脑共相连持；如是观察甚可患厌，是故我今应当舍离，以求寂灭无上涅槃，永离忧患无常变异，生死休息无诸尘累，无量禅定智慧功德，具足成就微妙法身，百福庄严诸佛所赞，证成如是无上法身，与诸众生无量法乐。”"
                },
                {
                    "paragraph": "是时，王子勇猛堪任，作是大愿，以上大悲熏修其心，虑其二兄心怀怖懅，或恐固遮为作留难，即便语言：“兄等今者可与眷属还其所止。”尔时，王子摩诃萨埵，还至虎所脱身衣裳置竹枝上，作是誓言：“我今为利诸众生故，证于最胜无上道故，大悲不动舍难舍故，为求菩提智所赞故，欲度三有诸众生故，欲灭生死怖畏热恼故。”是时，王子作是誓已，即自放身卧饿虎前；是时，王子以大悲力故，虎无能为。王子复作如是念言：“虎今羸瘦身无势力，不能得我身血肉食。”即起求刁，周徧求之了不能得，即以乾竹剌颈出血，于高山上投身虎前。"
                },
                {
                    "paragraph": "是时，大地六种震动，日无精光，如罗睺罗阿修罗王捉持障蔽，又雨杂华种种妙香。时，虚空中有诸余天，见是事已心生欢喜叹未曾有，赞言：“善哉，善哉！大士！汝今真是行大悲者，为众生故能舍难舍，于诸学人第一勇健，汝已为得诸佛所赞，常乐住处，不夂当证无恼无热清凉涅槃。”"
                },
                {
                    "paragraph": "是虎尔时见血流出污王子身，即便舐血噉食其肉唯留余骨。尔时，第一王子见地大动，为第二王子而说偈言："
                },
                {
                    "paragraph": "震动大地，及以大海，"
                },
                {
                    "paragraph": "日无精光，如有覆蔽；"
                },
                {
                    "paragraph": "于上虚空，雨诸华香，"
                },
                {
                    "paragraph": "必是我弟，舍所爱身。"
                },
                {
                    "paragraph": "第二王子复说偈言："
                },
                {
                    "paragraph": "彼虎产来，已经七日，"
                },
                {
                    "paragraph": "七子围绕，穷无饮食，"
                },
                {
                    "paragraph": "气力羸损，命不云远，"
                },
                {
                    "paragraph": "小弟大悲，知其穷悴，"
                },
                {
                    "paragraph": "惧不堪忍，还食其子，"
                },
                {
                    "paragraph": "恐定舍身，以救彼命。"
                },
                {
                    "paragraph": "时，二王子心大愁怖，涕泣悲叹容貌憔悴，复共相将还至虎所，见弟所著帔服衣裳，皆悉在一竹枝之上，骸骨发爪布散狼藉，流血处处徧污其地；见已闷绝不自胜持，投身骨上良夂乃苏，即起擧首号天而哭：“我弟幼稚才能过人，特为父母之所爱念，奄忽舍身以饲饿虎。我今还宫，父母设问当云何答？我宁在此倂命一处，不忍见是骸骨发爪，何心舍离还见父母妻子眷属朋友知识？”时，二王子悲号懊恼渐舍而去。"
                },
                {
                    "paragraph": "时，小王子所将侍从，各散诸方互相谓言：“今者我天为何所在？”尔时，王妃于睡眠中，梦乳被割牙齿墯落，得三鸽雏一为鹰食。尔时，王妃大地动时即便惊寤，心生愁怖而说偈言："
                },
                {
                    "paragraph": "今日何故，大地大水，"
                },
                {
                    "paragraph": "一切皆动；物不安所，"
                },
                {
                    "paragraph": "日无精光，如有覆蔽？"
                },
                {
                    "paragraph": "我心忧苦，目睫瞤动，"
                },
                {
                    "paragraph": "如我今者，所见瑞相，"
                },
                {
                    "paragraph": "必有灾异，不祥苦恼。"
                },
                {
                    "paragraph": "于是王妃说是偈已，时，有青衣在外已闻王子消息，心惊惶怖寻即入内，启白王妃作如是言：“向者在外闻诸侍从推觅王子不知所在。”王妃闻已生大忧恼，涕泣满目至大王所：“我于向者传闻外人，失我最小所爱之子。”大王闻已而复闷绝，悲哽苦恼抆泪而言：“如何今日失我心中所爱重者？”"
                },
                {
                    "paragraph": "尔时，世尊欲重宣此义，而说偈言："
                },
                {
                    "paragraph": "我于往昔，无量劫中，"
                },
                {
                    "paragraph": "舍所重身，以求菩提。"
                },
                {
                    "paragraph": "若为国王，及作王子，"
                },
                {
                    "paragraph": "常舍难舍，以求菩提。"
                },
                {
                    "paragraph": "我念宿命，有大国王，"
                },
                {
                    "paragraph": "其王名曰，摩诃罗陁；"
                },
                {
                    "paragraph": "是王有子，能大布施，"
                },
                {
                    "paragraph": "其子名曰，摩诃萨埵；"
                },
                {
                    "paragraph": "复有二兄，长者名曰，"
                },
                {
                    "paragraph": "大波那罗，次名大天。"
                },
                {
                    "paragraph": "三人同游，至一空山，"
                },
                {
                    "paragraph": "见新产虎，饥穷无食。"
                },
                {
                    "paragraph": "时胜大士，生大悲心："
                },
                {
                    "paragraph": "我今当舍，所重之身，"
                },
                {
                    "paragraph": "此虎或为，饥饿所逼，"
                },
                {
                    "paragraph": "傥能还食，自所生子。"
                },
                {
                    "paragraph": "即上高山，自投虎前，"
                },
                {
                    "paragraph": "为令虎子，得全性命。"
                },
                {
                    "paragraph": "是时大地，及诸大山，"
                },
                {
                    "paragraph": "皆悉震动；惊诸虫兽，"
                },
                {
                    "paragraph": "虎狼师子，四散驰走；"
                },
                {
                    "paragraph": "世间皆暗，无有光明。"
                },
                {
                    "paragraph": "是时二兄，故在竹林，"
                },
                {
                    "paragraph": "心怀忧恼，愁苦涕泣，"
                },
                {
                    "paragraph": "渐渐推求，遂至虎所，"
                },
                {
                    "paragraph": "见虎虎子，血污其口。"
                },
                {
                    "paragraph": "又见骸骨，发毛爪齿，"
                },
                {
                    "paragraph": "处处逬血，狼藉在地。"
                },
                {
                    "paragraph": "时二王子，见是事已，"
                },
                {
                    "paragraph": "心更闷绝，自躄于地，"
                },
                {
                    "paragraph": "以灰尘土，自涂坌身，"
                },
                {
                    "paragraph": "忘失正念，生狂痴心。"
                },
                {
                    "paragraph": "所将侍从，睹见是事，"
                },
                {
                    "paragraph": "亦生悲恸，失声号哭，"
                },
                {
                    "paragraph": "互以冷水，共相喷洒，"
                },
                {
                    "paragraph": "然后苏息，而复得起。"
                },
                {
                    "paragraph": "是时王子，当舍身时，"
                },
                {
                    "paragraph": "正値后宫，妃后采女，"
                },
                {
                    "paragraph": "眷属五百，共相娱乐。"
                },
                {
                    "paragraph": "王妃是时，两乳汁出，"
                },
                {
                    "paragraph": "一切肢节，痛如针剌，"
                },
                {
                    "paragraph": "心生愁恼，似丧爱子。"
                },
                {
                    "paragraph": "于是王妃，疾至王所，"
                },
                {
                    "paragraph": "其声微细，悲泣而言："
                },
                {
                    "paragraph": "大王今当，谛听谛听，"
                },
                {
                    "paragraph": "忧愁盛火，今来烧我；"
                },
                {
                    "paragraph": "我今二乳，俱时汁出，"
                },
                {
                    "paragraph": "身体苦切，如被针剌。"
                },
                {
                    "paragraph": "我见如是，不祥瑞相，"
                },
                {
                    "paragraph": "恐更不复，见所爱子；"
                },
                {
                    "paragraph": "今以身命，奉上大王，"
                },
                {
                    "paragraph": "愿速遣人，求觅我子。"
                },
                {
                    "paragraph": "梦三鸽雏，在我怀抱，"
                },
                {
                    "paragraph": "其最小者，可适我心；"
                },
                {
                    "paragraph": "有鹰飞来，夺我而去；"
                },
                {
                    "paragraph": "梦是事已，即生忧恼。"
                },
                {
                    "paragraph": "我今愁怖，恐命不济，"
                },
                {
                    "paragraph": "愿速遣人，推求我子。"
                },
                {
                    "paragraph": "是时王妃，说是语已，"
                },
                {
                    "paragraph": "即时闷绝，而复躄地。"
                },
                {
                    "paragraph": "王闻是语，复生忧恼，"
                },
                {
                    "paragraph": "以不得见，所爱子故；"
                },
                {
                    "paragraph": "其王大臣，及诸眷属，"
                },
                {
                    "paragraph": "悉皆聚集，在王左右，"
                },
                {
                    "paragraph": "哀哭悲号，声动天地。"
                },
                {
                    "paragraph": "尔时城内，所有人民，"
                },
                {
                    "paragraph": "闻是声已，惊愕而出，"
                },
                {
                    "paragraph": "各相谓言，今是王子，"
                },
                {
                    "paragraph": "为活来耶？为已死亡？"
                },
                {
                    "paragraph": "如是大士，常出软语，"
                },
                {
                    "paragraph": "为众所爱，今难可见。"
                },
                {
                    "paragraph": "已有诸人，入林推求，"
                },
                {
                    "paragraph": "不久自当，得定消息。"
                },
                {
                    "paragraph": "诸人尔时，慞惶如是，"
                },
                {
                    "paragraph": "而复悲号，哀动神祇。"
                },
                {
                    "paragraph": "尔时大王，即从座起，"
                },
                {
                    "paragraph": "以水洒妃，良久乃苏。"
                },
                {
                    "paragraph": "还得正念，微声问王："
                },
                {
                    "paragraph": "我子今者，为死活耶？"
                },
                {
                    "paragraph": "尔时王妃，念其子故，"
                },
                {
                    "paragraph": "倍复懊恼，心无暂舍："
                },
                {
                    "paragraph": "可惜我子，形色端正，"
                },
                {
                    "paragraph": "如何一旦，舍我终亡？"
                },
                {
                    "paragraph": "云何我身，不先薨没，"
                },
                {
                    "paragraph": "而见如是，诸苦恼事？"
                },
                {
                    "paragraph": "善子妙色，犹净莲华，"
                },
                {
                    "paragraph": "谁坏汝身，使令分离？"
                },
                {
                    "paragraph": "将非是我，昔日怨雠，"
                },
                {
                    "paragraph": "挟本业缘，而杀汝耶？"
                },
                {
                    "paragraph": "我子面目，净如满月，"
                },
                {
                    "paragraph": "不图一旦，遇斯祸对，"
                },
                {
                    "paragraph": "宁使我身，破碎如尘，"
                },
                {
                    "paragraph": "不令我子，丧失身命。"
                },
                {
                    "paragraph": "我所见梦，已为得报，"
                },
                {
                    "paragraph": "直我无情，能堪是苦？"
                },
                {
                    "paragraph": "如我所梦，牙齿墯落，"
                },
                {
                    "paragraph": "二乳一时，汁自流出，"
                },
                {
                    "paragraph": "必定是我，失所爱子；"
                },
                {
                    "paragraph": "梦三鸽雏，鹰夺一去，"
                },
                {
                    "paragraph": "三子之中，必定失一。"
                },
                {
                    "paragraph": "尔时大王，即告其妃，"
                },
                {
                    "paragraph": "我今当遣，大臣使者，"
                },
                {
                    "paragraph": "周徧东西，推求觅子，"
                },
                {
                    "paragraph": "汝今且可，莫大忧愁。"
                },
                {
                    "paragraph": "大王如是，慰喩妃己，"
                },
                {
                    "paragraph": "即便严驾，出其宫殿。"
                },
                {
                    "paragraph": "心生愁恼，忧苦所切，"
                },
                {
                    "paragraph": "虽在大众，颜貌憔悴，"
                },
                {
                    "paragraph": "即出其城，觅所爱子，"
                },
                {
                    "paragraph": "尔时亦有，无量诸人，"
                },
                {
                    "paragraph": "哀号动地，寻从王后。"
                },
                {
                    "paragraph": "是时大王，既出城已，"
                },
                {
                    "paragraph": "四向顾望，求觅其子，"
                },
                {
                    "paragraph": "烦惋心乱，靡知所在；"
                },
                {
                    "paragraph": "最后遥见，有一信来，"
                },
                {
                    "paragraph": "头蒙尘土，血污其衣，"
                },
                {
                    "paragraph": "灰粪涂身，悲号而至。"
                },
                {
                    "paragraph": "尔时大王，摩诃罗陁，"
                },
                {
                    "paragraph": "见是使已，倍生懊恼，"
                },
                {
                    "paragraph": "擧首号叫，仰天而哭。"
                },
                {
                    "paragraph": "先所遣臣，寻复来至，"
                },
                {
                    "paragraph": "既至王所，作如是言："
                },
                {
                    "paragraph": "愿王莫愁，诸子犹在，"
                },
                {
                    "paragraph": "不夂当至，令王得见。"
                },
                {
                    "paragraph": "须臾之顷，复有臣来，"
                },
                {
                    "paragraph": "见王愁苦，颜貌憔悴，"
                },
                {
                    "paragraph": "身所著衣，垢腻尘污："
                },
                {
                    "paragraph": "大王当知，一子已终；"
                },
                {
                    "paragraph": "二子虽存，哀悴无赖。"
                },
                {
                    "paragraph": "第三王子，见虎新产，"
                },
                {
                    "paragraph": "饥穷七日，恐还食子；"
                },
                {
                    "paragraph": "见是虎已，深生悲心，"
                },
                {
                    "paragraph": "发大誓愿：当度众生，"
                },
                {
                    "paragraph": "于未来世，证成菩提。"
                },
                {
                    "paragraph": "即上高处，投身虎前，"
                },
                {
                    "paragraph": "虎饥所逼，便起噉食，"
                },
                {
                    "paragraph": "一切血肉，已为都尽，"
                },
                {
                    "paragraph": "唯有骸骨，狼藉在地。"
                },
                {
                    "paragraph": "是时大王，闻臣语已，"
                },
                {
                    "paragraph": "转复闷绝，失念躄地，"
                },
                {
                    "paragraph": "忧愁盛火，炽然其身；"
                },
                {
                    "paragraph": "诸臣眷属，亦复如是，"
                },
                {
                    "paragraph": "以水洒王，良夂乃苏，"
                },
                {
                    "paragraph": "复起擧首，号天而哭。"
                },
                {
                    "paragraph": "复有臣来，而白王言："
                },
                {
                    "paragraph": "向于林中，见二王子，"
                },
                {
                    "paragraph": "愁忧苦毒，悲号涕泣，"
                },
                {
                    "paragraph": "迷闷失志，自投于地；"
                },
                {
                    "paragraph": "臣即求水，洒其身上，"
                },
                {
                    "paragraph": "良夂之顷，乃还苏息。"
                },
                {
                    "paragraph": "望见四方，大火炽然，"
                },
                {
                    "paragraph": "扶持暂起，寻复躄地，"
                },
                {
                    "paragraph": "擧首悲哀，号天而哭，"
                },
                {
                    "paragraph": "乍复赞叹，其弟功德。"
                },
                {
                    "paragraph": "是时大王，以离爱子，"
                },
                {
                    "paragraph": "其心迷闷，气力惙然，"
                },
                {
                    "paragraph": "忧恼涕泣，竝复思惟："
                },
                {
                    "paragraph": "是最小者，我所爱重；"
                },
                {
                    "paragraph": "无常大鬼，奄便呑食；"
                },
                {
                    "paragraph": "其余二子，今虽存在，"
                },
                {
                    "paragraph": "而为忧火，之所焚烧，"
                },
                {
                    "paragraph": "或能为是，丧失命根。"
                },
                {
                    "paragraph": "我宜速往，至彼林中，"
                },
                {
                    "paragraph": "迎载诸子，急还宫殿；"
                },
                {
                    "paragraph": "其母在后，忧苦逼切，"
                },
                {
                    "paragraph": "心肝分裂，或能失命，"
                },
                {
                    "paragraph": "若见二子，慰喩其心，"
                },
                {
                    "paragraph": "可使终保，余年寿命。"
                },
                {
                    "paragraph": "尔时大王，驾乘名象，"
                },
                {
                    "paragraph": "与诸侍从，欲至彼林，"
                },
                {
                    "paragraph": "即于中路，见其二子，"
                },
                {
                    "paragraph": "号天扣地，称弟名字。"
                },
                {
                    "paragraph": "时王即前，抱持二子，"
                },
                {
                    "paragraph": "悲号涕泣，随路还宫，"
                },
                {
                    "paragraph": "速令二子，觐见其母。"
                },
                {
                    "paragraph": "佛告树神：汝今当知，"
                },
                {
                    "paragraph": "尔时王子，摩诃萨埵，"
                },
                {
                    "paragraph": "舍身饲虎，今我身是；"
                },
                {
                    "paragraph": "尔时大王，摩诃罗陀，"
                },
                {
                    "paragraph": "于今父王，输头檀是；"
                },
                {
                    "paragraph": "尔时王妃，今摩耶是；"
                },
                {
                    "paragraph": "第一王子，今弥勒是；"
                },
                {
                    "paragraph": "第二王子，今调达是；"
                },
                {
                    "paragraph": "尔时虎者，今瞿夷是；"
                },
                {
                    "paragraph": "时虎七子，今五比丘，"
                },
                {
                    "paragraph": "及舍利弗，目犍连是。"
                },
                {
                    "paragraph": "尔时大王，摩诃罗陁，"
                },
                {
                    "paragraph": "及其妃后，悲号涕泣，"
                },
                {
                    "paragraph": "悉皆脱身，御服璎珞"
                },
                {
                    "paragraph": "与诸大众，往竹林中，"
                },
                {
                    "paragraph": "收其舍利，即于此处，"
                },
                {
                    "paragraph": "起七宝塔。是时王子，"
                },
                {
                    "paragraph": "摩诃萨埵，临舍命时，"
                },
                {
                    "paragraph": "作是誓愿：愿我舍利，"
                },
                {
                    "paragraph": "于未来世，过筭数劫，"
                },
                {
                    "paragraph": "常为众生，而作佛事。"
                },
                {
                    "paragraph": "说是经时，无量阿僧祇诸天及人，发阿耨多罗三藐三菩提心。“树神！是名礼塔往昔因缘。”尔时，佛神力故，是七宝塔即没不现。"
                }
            ]
        },
        {
            "name": "金光明经赞佛品第十八",
            "paragraphs": [
                {
                    "paragraph": "金光明经赞佛品第十八",
                    "type": 1
                },
                {
                    "paragraph": "尔时，无量百千万亿诸菩萨众，从此世界至金宝盖山王如来国土，到彼土已五体投地，为佛作礼却住一面，合掌向佛异曰同音，而赞叹曰："
                },
                {
                    "paragraph": "如来之身，金色微妙，"
                },
                {
                    "paragraph": "其明照耀，如金山王；"
                },
                {
                    "paragraph": "身净柔软，如金莲华；"
                },
                {
                    "paragraph": "无量妙相，以自庄严；"
                },
                {
                    "paragraph": "随形之好，光饰其体；"
                },
                {
                    "paragraph": "净絜无比，如紫金山；"
                },
                {
                    "paragraph": "圆足无垢，如净满月；"
                },
                {
                    "paragraph": "其音清彻，妙如梵声，"
                },
                {
                    "paragraph": "师子吼声、大雷震声，"
                },
                {
                    "paragraph": "六种清净，微妙音声；"
                },
                {
                    "paragraph": "迦陵频伽，孔雀之声，"
                },
                {
                    "paragraph": "清净无垢，威德具足；"
                },
                {
                    "paragraph": "百福相好，庄严其身，"
                },
                {
                    "paragraph": "光明远照，无有齐限，"
                },
                {
                    "paragraph": "智慧寂灭，无诸爱习。"
                },
                {
                    "paragraph": "世尊成就，无量功德，"
                },
                {
                    "paragraph": "譬如大海，须弥宝山，"
                },
                {
                    "paragraph": "为诸众生，生怜愍心，"
                },
                {
                    "paragraph": "于未来世，能与快乐。"
                },
                {
                    "paragraph": "如来所说，第一深义，"
                },
                {
                    "paragraph": "能令众生，寂灭安隐；"
                },
                {
                    "paragraph": "能与众生，无量快乐；"
                },
                {
                    "paragraph": "能演无上，甘露妙法；"
                },
                {
                    "paragraph": "能开无上，甘露法门；"
                },
                {
                    "paragraph": "能入一切，无患窟宅；"
                },
                {
                    "paragraph": "能令众生，悉得解脱，"
                },
                {
                    "paragraph": "度于三有，无量苦海，"
                },
                {
                    "paragraph": "安住正道，无诸忧苦。"
                },
                {
                    "paragraph": "如来世尊，功德智慧，"
                },
                {
                    "paragraph": "大慈悲力，精进方便，"
                },
                {
                    "paragraph": "如是无量，不可称计，"
                },
                {
                    "paragraph": "我等今者，不能说有，"
                },
                {
                    "paragraph": "诸天世人，于无量劫，"
                },
                {
                    "paragraph": "尽思度量，不能得知，"
                },
                {
                    "paragraph": "如来所有，功德智慧，"
                },
                {
                    "paragraph": "无量大海，一滴少分。"
                },
                {
                    "paragraph": "我今略赞，如来功德，"
                },
                {
                    "paragraph": "百千亿分，不能宣一；"
                },
                {
                    "paragraph": "若我功德，得聚集者，"
                },
                {
                    "paragraph": "回与众生，证无上道。"
                },
                {
                    "paragraph": "尔时，信相菩萨即于此会从座而起，偏袒右肩右膝著地，合掌向佛而说赞言："
                },
                {
                    "paragraph": "世尊百福，相好微妙，"
                },
                {
                    "paragraph": "功德千数，庄严其身，"
                },
                {
                    "paragraph": "色净远照，视之无厌；"
                },
                {
                    "paragraph": "如日千光，弥满虚空，"
                },
                {
                    "paragraph": "光明炽盛，无量无边；"
                },
                {
                    "paragraph": "犹如无数，珍宝大聚，"
                },
                {
                    "paragraph": "其明五色，青红赤白，"
                },
                {
                    "paragraph": "琉璃颇梨，如融真金，"
                },
                {
                    "paragraph": "光明赫弈，通彻诸山，"
                },
                {
                    "paragraph": "悉能远照，无量佛土；"
                },
                {
                    "paragraph": "能灭众生，无量苦恼，"
                },
                {
                    "paragraph": "又与众生，上妙快乐。"
                },
                {
                    "paragraph": "诸根清净，微妙第一，"
                },
                {
                    "paragraph": "众生见者，无有厌足。"
                },
                {
                    "paragraph": "发绀柔软，犹孔雀项，"
                },
                {
                    "paragraph": "如诸蜂王，集在莲华；"
                },
                {
                    "paragraph": "清净大悲，功德庄严，"
                },
                {
                    "paragraph": "无量三昧，及以大慈，"
                },
                {
                    "paragraph": "如是功德，悉以聚集；"
                },
                {
                    "paragraph": "相好妙色，严饰其身，"
                },
                {
                    "paragraph": "种种功德，助成菩提，"
                },
                {
                    "paragraph": "如来悉能，调伏众生，"
                },
                {
                    "paragraph": "令心柔软，受诸快乐；"
                },
                {
                    "paragraph": "种种深妙，功德庄严；"
                },
                {
                    "paragraph": "亦为十方，诸佛所赞，"
                },
                {
                    "paragraph": "其光远照，徧于诸方，"
                },
                {
                    "paragraph": "犹如日月，充满虚空；"
                },
                {
                    "paragraph": "功德成就，如须弥山，"
                },
                {
                    "paragraph": "在在示现，于诸世界。"
                },
                {
                    "paragraph": "齿白齐密，犹如珂雪；"
                },
                {
                    "paragraph": "其德如日，处空明显；"
                },
                {
                    "paragraph": "眉间毫相，右旋宛转，"
                },
                {
                    "paragraph": "光明流出，如琉璃珠，"
                },
                {
                    "paragraph": "其色微妙，如日处空。"
                },
                {
                    "paragraph": "尔时，道场菩提树神复说赞曰："
                },
                {
                    "paragraph": "南无清净，无上正觉，"
                },
                {
                    "paragraph": "甚深妙法，随顺觉了，"
                },
                {
                    "paragraph": "远离一切，非法非道，"
                },
                {
                    "paragraph": "独拔而出，成佛正觉。"
                },
                {
                    "paragraph": "知有非有，本性清净，"
                },
                {
                    "paragraph": "希有希有，如来功德；"
                },
                {
                    "paragraph": "希有希有，如来大海；"
                },
                {
                    "paragraph": "希有希有，如须弥山；"
                },
                {
                    "paragraph": "希有希有，佛无边行；"
                },
                {
                    "paragraph": "希有希有，佛出于世，"
                },
                {
                    "paragraph": "如优昙华，时一现耳；"
                },
                {
                    "paragraph": "希有如来，无量大悲，"
                },
                {
                    "paragraph": "释迦牟尼，为人中日，"
                },
                {
                    "paragraph": "为欲利益，诸众生故，"
                },
                {
                    "paragraph": "宣说如是，妙宝经典。"
                },
                {
                    "paragraph": "善哉如来，诸根寂灭，"
                },
                {
                    "paragraph": "而复游入，善寂大城；"
                },
                {
                    "paragraph": "无垢清净，甚深三昧，"
                },
                {
                    "paragraph": "入于诸佛，所行之处；"
                },
                {
                    "paragraph": "一切声闻，身皆空寂，"
                },
                {
                    "paragraph": "两足世尊，行处亦空。"
                },
                {
                    "paragraph": "如是一切，无量诸法，"
                },
                {
                    "paragraph": "推本性相，亦皆空寂；"
                },
                {
                    "paragraph": "一切众生，性相亦空，"
                },
                {
                    "paragraph": "狂愚心故，不能觉知。"
                },
                {
                    "paragraph": "我常念佛，乐见世尊，"
                },
                {
                    "paragraph": "常作誓愿，不离佛日。"
                },
                {
                    "paragraph": "我常于地，长跪合掌，"
                },
                {
                    "paragraph": "其心恋慕，欲见于佛；"
                },
                {
                    "paragraph": "我常修行，最上大悲，"
                },
                {
                    "paragraph": "哀泣雨泪，欲见于佛；"
                },
                {
                    "paragraph": "我常渴仰，欲见于佛，"
                },
                {
                    "paragraph": "为是事故，忧火炽然；"
                },
                {
                    "paragraph": "惟愿世尊，赐我慈悲，"
                },
                {
                    "paragraph": "清冷法水，以灭是火。"
                },
                {
                    "paragraph": "世尊慈愍，悲心无量，"
                },
                {
                    "paragraph": "愿赐我身，常得见佛。"
                },
                {
                    "paragraph": "世尊常护，一切人天，"
                },
                {
                    "paragraph": "是故我今，渴仰欲见。"
                },
                {
                    "paragraph": "声闻之身，犹如虚空，"
                },
                {
                    "paragraph": "焰幻响化，如水中月；"
                },
                {
                    "paragraph": "众生之性，如梦所见，"
                },
                {
                    "paragraph": "如来行处，净如琉璃，"
                },
                {
                    "paragraph": "入于无上，甘露法处，"
                },
                {
                    "paragraph": "能与众生，无量快乐。"
                },
                {
                    "paragraph": "如来行处，微妙甚深，"
                },
                {
                    "paragraph": "一切众生，无能知者；"
                },
                {
                    "paragraph": "五通神仙，及诸声闻，"
                },
                {
                    "paragraph": "一切缘觉，亦不能知。"
                },
                {
                    "paragraph": "我今不疑，佛所行处，"
                },
                {
                    "paragraph": "惟愿慈悲，为我现身。"
                },
                {
                    "paragraph": "尔时世尊，从三昧起，"
                },
                {
                    "paragraph": "以微妙音，而赞叹言："
                },
                {
                    "paragraph": "善哉善哉！树神善女，"
                },
                {
                    "paragraph": "汝于今日，快说是言，"
                },
                {
                    "paragraph": "一切众生，若闻此法，"
                },
                {
                    "paragraph": "皆入甘露，无生法门。"
                }
            ]
        },
        {
            "name": "金光明经嘱累品第十九",
            "paragraphs": [
                {
                    "paragraph": "金光明经嘱累品第十九",
                    "type": 1
                },
                {
                    "paragraph": "尔时，释迦牟尼佛从三昧起现大神力，以右手摩诸菩萨摩诃萨顶，与诸天王及诸龙王、二十八部散脂鬼神大将军等，而作是言：“我于无量百千万亿恒河沙劫，修习是金光明微妙经典，汝等当受持读诵广宣此法，复于阎浮提内无令断绝。若有善男子、善女人，于未来世中有受持读诵此经典者，汝等诸天常当拥护，当知是人于未来世无量百千人天之中常受快乐，于未来世値遇诸佛，疾得证成阿耨多罗三藐三菩提。”"
                },
                {
                    "paragraph": "尔时，诸大菩萨及天龙王二十八部散脂大将等，即从座起到于佛前，五体投地俱发声言：“如世尊勅，当具奉行。”如是三白：“如世尊勅，当具奉行。”于是散脂大将等，而白佛言：“如世尊勅，若未来世中有受持是经，若自书若使人书，我当与此二十八部诸鬼神等，常当随侍拥护隐蔽其身，是说法者皆悉消灭诸恶令得安隐，愿不有虑。”"
                },
                {
                    "paragraph": "尔时，释迦牟尼佛现大神力，十方无量世界悉皆六种震动，是时，诸佛皆大欢喜；嘱累是经故，赞羙持法者，现无量神力。于是无量无边阿僧祇菩萨摩诃萨大众及信相菩萨，金光、金藏、常悲、法上等，及四天大王、十千天子，与道场菩提树神、坚牢地神及一切世间天人阿修罗等，闻佛所说，皆发无上菩提之道，踊跃欢喜作礼而去。"
                }
            ]
        }
    ]
}