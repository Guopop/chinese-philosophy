{
    "name": "道德真经集注",
    "author": "南宋·彭耜著",
    "loadChapterCount": 10,
    "hasZhushu": true,
    "chapters": [
        {
            "name": "道德真经说序",
            "paragraphs": [
                {
                    "paragraph": "道德真经说序",
                    "zhushu": "",
                    "type": 1
                },
                {
                    "paragraph": "史记列传曰：老子者，楚苦县厉乡曲仁里人也。",
                    "zhushu": "裴駉注云：地理志曰，苦县属陈国。司马贞索隐曰：地理志误也。苦县本属陈，春秋时楚灭陈，而苦又属楚，故云楚苦县。高帝立淮阳国，陈县、苦县皆属焉。苦，音怙。张守节正义云：括地志：苦县在亳州谷阳县界，今真源县也。厉音赖。"
                },
                {
                    "paragraph": "姓李氏，名耳字伯阳，谥曰聃。",
                    "zhushu": "礼记曾子问郑氏注曰：老聃，古寿考者之号也，与孔子同时。疏云：老聃，即老子也。索隐曰：说文云，聃，耳曼也。故名耳字聃。正义曰：聃，耳曼无轮也。神仙传云：外字聃。按：字号也。疑老子耳曼无轮，故世号曰聃。"
                },
                {
                    "paragraph": "周守藏室之史也。",
                    "zhushu": "周本纪曰：幽王三年，西周三川皆震。伯阳甫曰：周将亡矣。注云：韦昭曰：伯阳父，周大夫也。唐固曰：伯阳父，周柱下史老子也。后汉书窦章传注云：老子为守藏史，复为柱下史。"
                },
                {
                    "paragraph": "孔子适周，将问礼于老子。",
                    "zhushu": "孔子世家曰：鲁南宫敬叔言鲁君曰：请与孔子适周。鲁君予之一乘车，两马，一竖子俱。适周问礼，盖见老子云。又家语曰：孔子谓南宫敬叔曰：吾闻老聃博古知今，通礼乐之原，明道德之归，则吾师也。今将往矣。"
                },
                {
                    "paragraph": "老子曰：子所言者，其人与骨皆已朽矣，独其言在耳。且君子得其时则驾，不得其时则蓬累而行。吾闻之，良贾深藏若虚，君子盛德，容貌若愚。去子之骄气与多欲，态色与淫志，是皆无益于子之身。吾所以告子，若是而已。孔子去，谓弟子曰：鸟，吾知其能飞，鱼，吾知其能游，兽，吾知其能走。走者可以为网，游者可以为纶，飞者可以为矰。至于龙，吾不能知，其乘风云而上天。吾今日见老子，其犹龙邪！",
                    "zhushu": "孔子世家曰：辞去，而老子送之曰：吾闻富贵者送人以财，仁人者送人以言。吾不能富贵，窃仁人之号，送子以言，曰：聪明深察而近于死者，好议人者也。博辩广大危其身者，发人之恶者也。为人子者母以有己，为人臣者母以有己。孔子自周反于鲁，弟子稍益进焉。又家语曰：及去周，老子送之曰：请送子以言。孔子曰：谨奉教。自周反鲁，道弥尊矣，远方弟子之进盖三千焉。"
                },
                {
                    "paragraph": "老子修道德，其学以自隐无名为务。居周久之，见周之衰，迺遂去。至关，关令尹喜曰：子将隐矣，强为我著书。于是老子迺著书上下篇，言道德之意五千余言而去，莫知其所终。",
                    "zhushu": "注云：列仙传曰：关令尹喜者，周大夫也。善内学，隐德行仁，时人莫知。老子西游，喜先见其气，知真人当过，候物色而迹之，果得老子。老子亦知其奇，为著书。与老子俱之流沙之西，莫知所终。亦著书九篇，名关令子。索隐曰：列仙传是刘向所记。物色而迹，谓视其气物有异色而寻迹之。"
                },
                {
                    "paragraph": "或曰：老莱子亦楚人也，著书十五篇，言道家之用，与孔子同时云。",
                    "zhushu": "仲尼弟子列传曰：孔子之所严事，于周则老子，于楚老莱子。"
                },
                {
                    "paragraph": "盖老子百有六十余岁，或言二百余岁，以其修道而养寿也。自孔子死之后百二十九年。",
                    "zhushu": "注云：徐广曰：实一十九年。"
                },
                {
                    "paragraph": "而史记周太史儋见秦献公曰：始秦与周合而离，离五百岁而复合，合七十岁而霸王者出焉。",
                    "zhushu": "周本纪曰：烈王二年，周太史儋见秦献王。"
                },
                {
                    "paragraph": "或曰儋即老子，或曰非也，世莫知其然否。老子，隐君子也。老子之子名宗，宗为魏将，封于段干。宗子注，注子宫，宫玄孙假，假仕于汉文帝。而假之子解为胶西王卬太傅，因家于齐焉。老子无为自化，清静自正。",
                    "zhushu": "索隐曰：太史公因其行事，于当篇之末结以此言，亦是赞也。又云：此是昔人所评老聃之德，故太史公引以记之。",
                    "type": 2
                },
                {
                    "paragraph": "太史公曰：老子所贵道，虚无因应变化于无为，故著书辞称微妙难识。",
                    "zhushu": "",
                    "type": 2
                },
                {
                    "paragraph": "太史公曰：乐臣公学老子。",
                    "zhushu": "史记乐毅传曰：乐氏之族有乐瑕公、乐臣公。赵且为秦所灭，亡之齐。乐臣公善修黄帝、老子之言，显闻于齐，称贤师。注云：一作巨公。"
                },
                {
                    "paragraph": "其本师号曰河上丈人，不知其所出。",
                    "zhushu": "皇甫谧高士传云：河上丈人者，不知何国人也。自匿姓名，居河之湄，著老子章句，号曰河上丈人，亦曰河上公。又葛玄河上公注老子序曰：河上公者，莫知其姓名也。汉文帝时，结草为庵于河之滨，常读老子道德经。文帝好老子之言，有所不解数句，遣使问之。公曰：道尊德贵，非可遥问也。帝即驾从诣之。河上公即授素书老子道德经章句二卷，谓帝曰：熟研此，则所疑自解。予注是经以来，千七百余年，凡传三人，连子四矣。言毕，失公所在，因号曰河上公云。"
                },
                {
                    "paragraph": "河上丈人教安期生，安期生教毛翕公，毛翕公教乐瑕公，乐瑕公教乐臣公，乐臣公教盖公。",
                    "zhushu": "汉书曹参传颜师古曰：盖，古盍反。"
                },
                {
                    "paragraph": "盖公教于齐高密、胶西，为曹相国师。",
                    "zhushu": "曹参世家曰：孝惠帝元年，更以参为齐丞相。参之相齐，齐七十城。天下初定，悼惠王富于春秋，参尽召长者诸生，问所以安集百姓，如齐故俗。诸儒以百数，言人人殊，参未知所定。闻胶西有盖公，善治黄老言，使人厚弊请之。既见，盖公为言治道贵清静而民自定，推此类具言之。参于是避正堂，舍盖公焉。其治要用黄老术，故相齐九年，齐国安集，大称贤相。",
                    "type": 2
                },
                {
                    "paragraph": "宋太宗太平兴国七年冬十月，上谓近臣曰：朕每读老子，至佳兵者不祥之器，圣人不得已而用之，未尝不三复以为规戒。",
                    "zhushu": "见续资治通鉴长编。",
                    "type": 2
                },
                {
                    "paragraph": "又淳化四年闰十月丙午，上曰：清静致治，黄老之深旨也。夫万务自有为以至于无为，无为之道，朕当力行之。至如汲黯卧治淮阳，宓子贱弹琴治单父，此皆行黄老之道也。参知政事吕端等对曰：国家若行黄、老之道以致升平，其效甚速。宰臣吕蒙正曰：老子称治大国若烹小鲜。夫鱼挠之则溃，民挠之则乱。今之上封事议制置者甚多，愿陛下渐行清静之化以镇之。",
                    "zhushu": "见续资治通鉴长编。",
                    "type": 2
                },
                {
                    "paragraph": "又上读老子，语近臣曰：伯阳五千言，读之甚有所益，治身治国之道并在其内。至云善者吾亦善之，不善者吾亦善之，此云善恶无不包容，治身治国，其术如是。若每事不能容纳，则何以治天下哉！",
                    "zhushu": "见国朝事实并皇宋类苑。",
                    "type": 2
                },
                {
                    "paragraph": "真宗咸平二年，上谓宰相曰：道、德二经，治世之要道，明皇注解虽粲然可观，王弼所注，言简意深，真得清静之旨也。因令镂板。",
                    "zhushu": "见国史道释志。",
                    "type": 2
                },
                {
                    "paragraph": "仁宗天圣四年正月，玉清昭应宫使王曾请下三馆校道藏库经，从之。上因言：其书多载飞炼金石方药之事，岂若老氏五千言之约哉！张知白曰：陛下留意于此，迺治国清静之道也。",
                    "zhushu": "",
                    "type": 2
                },
                {
                    "paragraph": "高宗绍兴二十八年十月庚寅，上谕宰执曰：贺允中问朕好道之意，朕谓之曰：朕之好道，非世俗之所谓道也。世俗修炼以求飞升不死，若果能飞升，则秦始皇、汉武帝当得之矣。朕惟治道贵清静，苟侈心一生，虽欲自抑，有不能已者。故所好惟在恬淡寡欲，清心省事。所谓为道日损，损之又损，以至于无为，斯与一世之民同跻仁寿，如斯而已。",
                    "zhushu": "见皇宋中兴纪事本末。",
                    "type": 2
                },
                {
                    "paragraph": "孝宗淳熙戊戌，程大昌以讲官侍清燕，尝从容奏及道本，恭得圣训：孔、老元无二道，韩愈析之非是。尝亲制原道辨首以赐大昌。",
                    "zhushu": "见程大昌易老通言序。",
                    "type": 2
                },
                {
                    "paragraph": "宋解经姓氏",
                    "zhushu": "",
                    "type": 2
                },
                {
                    "paragraph": "政和御注",
                    "zhushu": "",
                    "type": 2
                },
                {
                    "paragraph": "碧虚子陈景元",
                    "zhushu": "字太初，建昌人。出家为道士，入天台山，师事张无梦，妙得老、庄之旨。博学多闻，藏书数千卷，当世名公多从之游，自号碧虚子。熙宁中，屡膺召见，进所著道德经藏室纂微篇，赐号真靖大师。",
                    "type": 2
                },
                {
                    "paragraph": "涑水司马光",
                    "zhushu": "字君实，陜州夏县人，温国文正公。",
                    "type": 2
                },
                {
                    "paragraph": "颍滨苏辙",
                    "zhushu": "字子由，眉山人，自号颍滨遗老，谥文定公。",
                    "type": 2
                },
                {
                    "paragraph": "临川王安石",
                    "zhushu": "字介甫，临川人。荆国文公。",
                    "type": 2
                },
                {
                    "paragraph": "王雱",
                    "zhushu": "字元泽，荆公之子。",
                    "type": 2
                },
                {
                    "paragraph": "陆佃",
                    "zhushu": "字农师，山阴人，门人号曰陶山先生。",
                    "type": 2
                },
                {
                    "paragraph": "刘槩",
                    "zhushu": "字仲平，开封人。",
                    "type": 2
                },
                {
                    "paragraph": "刘泾",
                    "zhushu": "字巨泽，简州阳安人，自号前溪。自荆公下至此，总名崇宁五注。",
                    "type": 2
                },
                {
                    "paragraph": "道真仁静先生曹道冲",
                    "zhushu": "字希蕴，女道士，世号曹仙姑，赐号清虚文逸大师。道真仁静先生。",
                    "type": 2
                },
                {
                    "paragraph": "达真子",
                    "zhushu": "马蹄山人，不著姓氏。",
                    "type": 2
                },
                {
                    "paragraph": "三峨了一子李文惒",
                    "zhushu": "蜀人。",
                    "type": 2
                },
                {
                    "paragraph": "陈象古",
                    "zhushu": "名在党籍中。",
                    "type": 2
                },
                {
                    "paragraph": "叶梦得",
                    "zhushu": "字少蕴，姑苏人，自号石林翁。",
                    "type": 2
                },
                {
                    "paragraph": "清源子刘骥",
                    "zhushu": "字德称，泉州人。",
                    "type": 2
                },
                {
                    "paragraph": "晦庵朱熹",
                    "zhushu": "字元晦，建安人，自号晦庵，一号紫阳子，文公。",
                    "type": 2
                },
                {
                    "paragraph": "黄茂材",
                    "zhushu": "字少誉，福州连江人，自号海滨居士。",
                    "type": 2
                },
                {
                    "paragraph": "程大昌",
                    "zhushu": "字泰之，新安人。文简公。",
                    "type": 2
                },
                {
                    "paragraph": "林东",
                    "zhushu": "字子晦，福州闽县人，自号三山樵子。",
                    "type": 2
                },
                {
                    "paragraph": "本来子邵若愚",
                    "zhushu": "钱塘人。",
                    "type": 2
                }
            ]
        },
        {
            "name": "道可道章第一",
            "paragraphs": [
                {
                    "paragraph": "道可道章第一",
                    "zhushu": "",
                    "type": 1
                },
                {
                    "paragraph": "道可道，非常道；名可名，非常名。",
                    "zhushu": "",
                    "type": 2
                },
                {
                    "paragraph": "御注曰：无始曰：道不可言，言而非也。又曰：道不当名，可道可名，如事物焉，如四时焉。当可而应，代废代兴，非真常也。常道常名，自本自根，未有天地，自古以固存。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫道者，杳然难言，非神口所能辩。故心困焉不能知，口辟焉不能议，在人灵府之自悟尔，谓之无为自然也。涑水司马光曰：世俗之谈道者，皆曰道体微妙，不可名言。老子以为不然，曰：道亦可言道耳，然非常人之所谓道也。名亦可强名耳，然非常人之所谓名也。",
                    "zhushu": "",
                    "type": 2
                },
                {
                    "paragraph": "颍滨苏辙曰：莫非道也，而可道者不可常，惟不可道而后可常耳。今夫仁义礼智，此道之可道者也。然而仁不可以为义，而礼不可以为智，可道之不可常如此。惟不可道，然后在仁为仁，在义为义，在礼为礼，在智为智，彼皆不常，而道常不变，不可道之能常如此。道不可道，而况可得而名之乎！凡名皆其可道者也。名既立，则圆方曲直之不同，不可常矣。",
                    "zhushu": "",
                    "type": 2
                },
                {
                    "paragraph": "临川王安石曰：常者，庄子谓无古无今，无终无始也。道本不可道，若其可道，则是其迹也。有其迹，则非吾之常道也。道本无名，有可名，则非吾之常名。盖名生于义，故有名也。",
                    "zhushu": "",
                    "type": 2
                },
                {
                    "paragraph": "叶梦得曰：道，无物不可得而名。圣人无意于言即已，苟欲言，非名之则无以显其道。故存其不可道、不可名者以为之常，而设为可道之道，可名之名，以寄其非常，此老氏之书所以作也。",
                    "zhushu": "",
                    "type": 2
                },
                {
                    "paragraph": "清源子刘骥曰：道言其体，名言其用。可道可名，犹百家众技也，各有所长，时有所用，不该不徧，非真常也。黄茂材曰：常之为言长也，久也。道与天地相终始，其为长久，岂人所能言哉！若使可得而道，可得而名，则是世人之见，何足以为常？经曰：吾不知其名，字之曰道。道惟有一而已，何以与名对？老子之意，欲详以长久之道示人者耶？",
                    "zhushu": "",
                    "type": 2
                },
                {
                    "paragraph": "本来子邵若愚曰：大道者，至虚至静，无形无名，不可以视听求，不可以思议知，不可以语言及。此无始无终，常存不改之道。自虚无始化一气，因有一气之迹，是故可道。既云可道，则非常存之道。既有一气之名，则非常存之名。",
                    "zhushu": "",
                    "type": 2
                },
                {
                    "paragraph": "无名，天地之始，有名，万物之母。",
                    "zhushu": "",
                    "type": 2
                },
                {
                    "paragraph": "御注曰：道常无名，天地亦待是而后生，庄子所谓生天生地是也。未有天地，孰得而名之？故无名为天地之始。有天地，然后万物生焉，故有名为万物之母。",
                    "zhushu": "",
                    "type": 2
                },
                {
                    "paragraph": "碧虚子陈景元曰：无名者，指其道而言之也。夫万化未作，无其强名，但妙本之始即降，浑沦之朴将离，则易之太极生两仪也。有名者，指天地而言之也。天施地化，茂养万物，亭之毒之，如母养子，故曰有名，万物之母。夫大道杳冥，岂系乎有名无名哉！圣人立教，以明本迹之同异尔。",
                    "zhushu": "",
                    "type": 2
                },
                {
                    "paragraph": "涑水司马光曰：天地，有形之大者也，其始必因于无，故名天地之始曰无。万物以形相生，其生必因于有，故名万物之母曰有。",
                    "zhushu": "",
                    "type": 2
                },
                {
                    "paragraph": "颍滨苏辙曰：自其无名形而为天地，天地位而名始立矣。自其有名播而为万物，万物育而名不可胜载矣。故无名者道之体，而有名者道之用也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：无名，谓道本无名，非有非无，不涉器位，所谓生天地、始万物者也。分灵散景，降在人身，则为神性，大道虚寂。次道者，德也。德者，得也。万物得之而成，是生真一。一者，有名之始，而冲气为一，谓之太极。太极生天地，冲气委和，降于胎中，积者为形，妙者为息，是谓命也。人生天地中，天地无为，因人显用，三才备矣，万物成矣，故曰母。",
                    "zhushu": "",
                    "type": 2
                },
                {
                    "paragraph": "叶梦得曰：昔者佛氏盖尝为色空之说。自无适有谓之色，色出于无，则虽色而未尝不空；自有入无谓之空，空反于有，则虽空而未尝非色。色与空，虽黄帝、神禹不能窥其间矣。圣人亦何心焉？即有以为有，无物而非有，故以有名为万物之母，天地亦由之而生；即无以为无，无物而非无，故以无名为天地之始，万物亦由之而隐。",
                    "zhushu": "",
                    "type": 2
                },
                {
                    "paragraph": "清源子刘骥曰：大道无形，生育天地，方其未有天地，孰得而名之？故无名，天地之始。大道无名，长养万物，及其既有万物，则有形之可名，故有名，万物之母。",
                    "zhushu": "",
                    "type": 2
                },
                {
                    "paragraph": "黄茂材曰：天地之始，其果无乎？若其果无，孰从而始？无名非无也，不可得而名故尔。及其既有，其果有乎？亦强为之名耳。经曰：惚兮恍，其中有象；恍兮惚，其中有物。又曰：有物混成，皆强名也。母者，谓其能生物也。有天地然后有万物，故先天地后及万物，其言次序如是。",
                    "zhushu": "",
                    "type": 2
                },
                {
                    "paragraph": "程大昌曰：天地也者，总司造化，开阖作复，在域中既极其大矣。而老氏又即天地之上别立一目，而名之曰无，且曰：此之无者，可以名为天地之始也。诸如此类，皆儒流疑以为虚夸无实者也。然而易之两仪，即天地也。而生两仪者，实为太极。太极也者，非天非地，而能该天地以立。于是时也，无仪可仿，无数可数，故老氏易其名而命以为无也。凡老子之谓无，约其等级，则与太极正相应也。名虽异而理正同也。又曰：老氏之形容此有凡三，易其名而实同一理。借数言之，则为一。一者可以生万，而未至为万也。仿形而言，则为像；对器而言，则为朴。曰象，曰朴，又皆可以为形为器，而其形器未及凝结者也。是故上之已不为无，而下之未至为物，则此之谓有者，无古今彼此之间，而常为物生之祖也。本来子邵若愚曰：未现一气已前，无形无名之时，此即天地之始，此不可言之道。缘有一气之名，为生万物之母，此可言之道。乃知我身从一而有，人能以一为法，悟入而见大道。",
                    "zhushu": "",
                    "type": 2
                },
                {
                    "paragraph": "常无欲以观其妙，常有欲以观其徼。",
                    "zhushu": "",
                    "type": 2
                },
                {
                    "paragraph": "御注曰：不立一物，兹谓常无。不废一物，兹谓常有。常无在理，其上不皦，天下之至精也，故观其妙。常有在事，其下不昩，天下之至变也，故观其徼。有无二境，徼妙寓焉。大智并观，乃无不可。",
                    "zhushu": "",
                    "type": 2
                },
                {
                    "paragraph": "碧虚子陈景元曰：欲者，逐境生心也。妙者，要也，又微之极也。徼者，边隅也。大道边有小路曰徼，又归也。夫虚无之道，寂然不动，则曰无欲。感孕万物，则曰有欲。无欲观妙，守虚无也。有欲观徼，谓存思也。常谓真常，即大道也。无欲有欲，即道之应用也。",
                    "zhushu": "",
                    "type": 2
                },
                {
                    "paragraph": "涑水司马光曰：徼，边际也。万物既有，则彼无者宜若无所用矣。然圣人常存无，不去欲，以穷神化之微妙也。无既可贵，则彼有者宜若无所用矣。然圣人常存有不去欲，以立万事之边际也。苟专用无而弃有，则荡然流散，所谓有之以为利，无之以为用也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人体道以为天下用，入于众有而常无，将以观其妙也；体其至无而常有，将以观其徼也。若夫行于其徼而不知其妙，则粗而不神矣；留于其妙而不知其徼，则精而不遍矣。",
                    "zhushu": "",
                    "type": 2
                },
                {
                    "paragraph": "临川王安石曰：盖有无者，若东西之相反而不可以相无也。故非有则无以见无，而非无则无以出有。有无之变，更出迭入而未离乎道，此则圣人之所谓神者矣。易曰：无思也，无为也，寂然不动，感而遂通天下之故。此之谓也。盖昔之圣人，常以其无思无为以观其妙，常以感而遂通天下之故以观其徼，徼妙并得而无所偏取也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：圣人虽有动静，以常为主。有欲谓圣人之动徼者，边也。夫以无穷之妙，以观有际之物，何止边徼，无不照矣。",
                    "zhushu": "",
                    "type": 2
                },
                {
                    "paragraph": "叶梦得曰：惟圣人为能超乎有无之外，而游乎有无之间。我欲求之于无，故观之于空而妙者在焉。庄周之所谓睹无者，天地之友是也。我欲求之于有，故观之于有而徼者在焉。庄周之所谓睹有者昔之君子是也。",
                    "zhushu": "",
                    "type": 2
                },
                {
                    "paragraph": "黄茂材曰：经言不欲、寡欲、可欲多矣。今若曰无欲、有欲，则与经之言相符。然无欲谓之常可也，有欲谓之常可乎？曰：自有物以来，九窍者胎生，八窍者卵生，皆因于欲。生复生生，宁有尽时？故有欲亦谓之常。人知无之出于道，而不知有之亦出于道，遂欲屏心息虑，入山林，远妻子，流而入于释氏空寂之说。夫岂知有无同出于玄者哉？",
                    "zhushu": "",
                    "type": 2
                },
                {
                    "paragraph": "程大昌曰：形而上者谓之道，形而下者谓之器。道即器也，器即道也。特所形有上下，而非判然二物也。此之妙徼，即易之道器矣。",
                    "zhushu": "",
                    "type": 2
                },
                {
                    "paragraph": "此两者同出而异名，同谓之玄。玄之又玄，众妙之门。",
                    "zhushu": "",
                    "type": 2
                },
                {
                    "paragraph": "御注曰：道本无相，孰为徼妙？物我同根，是非一气，故同谓之玄。世之惑者，舍妄求真，去真益远，殊不知有无者特名之异耳。素问曰：玄生神。易曰：神也者，妙万物而为言也。妙而小之谓玄，玄者天之色也。孔子作易，至说卦然后言妙，而老氏以此首篇。圣人之言相为终始。",
                    "zhushu": "",
                    "type": 2
                },
                {
                    "paragraph": "颍滨苏辙曰：以形而言有无，信两矣。安知无运而为有，有复而为无，未尝不一哉！其名虽异，其本则一。知本之一也，则玄矣。凡远而无所至极者，其色必玄。故老子常以玄寄极也。言玄则至矣，然犹有玄之心在焉。玄之又玄则尽矣，不可以有加矣，众妙之所从出也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：两者谓无欲与有欲。静为体，动为用。静合于无，动合于有。动静殊名，皆本于道，同会于玄，暂异终同也。玄谓渊默无象，又玄谓通变无极，或入于机，或出于机，开阖阴阳，出入无有，故曰众妙之门。",
                    "zhushu": "",
                    "type": 2
                },
                {
                    "paragraph": "清源子刘骥曰：学者当自有以入无，由徼以至妙，原始要终，未尝不同，故出而异名，同谓之玄。玄者天之色，所谓远而无所至极者也。玄之又玄，则神之又神，深之又深，入无穷之门，游无极之野，与虚无同其体，与混元同其功，万物之妙，皆由此出，故曰众妙之门。",
                    "zhushu": "",
                    "type": 2
                },
                {
                    "paragraph": "黄茂材曰：南伯子葵问女踽曰：子独恶乎闻之？曰：闻诸副墨之子，副墨之子闻诸洛诵之孙，洛诵之孙闻之瞻明，瞻明闻之聂许，聂许闻之需役，需役闻之于讴，于讴闻之玄冥，玄冥闻之参寥，参寥闻之疑始。夫道愈微而愈有，愈穷而愈不可尽。女踽九闻而至疑始，玄之又玄，可见于此，所以为众妙之门也欤！",
                    "zhushu": "",
                    "type": 2
                },
                {
                    "paragraph": "林东曰：由徼以之妙，本末一致，表里相须，故同出而异名，而皆谓之玄。玄者，如天之正色，言远而无极也。所谓幽深微妙，道法自然者也。东坡众妙掌记以为道一而已，安有众耶？又以既谓之妙，虽众可也。此谓众妙之门。",
                    "zhushu": "",
                    "type": 2
                }
            ]
        },
        {
            "name": "天下皆知章第二",
            "paragraphs": [
                {
                    "paragraph": "天下皆知章第二",
                    "zhushu": "",
                    "type": 1
                },
                {
                    "paragraph": "天下皆知美之为美，斯恶已；皆知善之为善，斯不善已。",
                    "zhushu": "",
                    "type": 2
                },
                {
                    "paragraph": "御注曰：道无异相，孰为美恶？性本一致，孰为善否？世之所美者为神奇，所恶者为臭腐。神奇复化为臭腐，臭腐复化为神奇，美与恶奚辨？昔之所是，今或非之；今之所弃，后或用之。善与不善奚择？",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫美善生于妄情。凡人以情之所好为美，而情之所恶为恶。纵己妄情，非恶而何？以己之所是为善，而己之所非为不善？纵己是非，安有美乎？夫圣人岂无美善？盖有而不矜，同于无也。不矜则德全，同无则害远。德全害远，美善尽矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：天下以形名言美恶，其所谓美且善者，岂信美且善哉？",
                    "zhushu": "",
                    "type": 2
                },
                {
                    "paragraph": "陆佃曰：美至于无美，天下之真美也。善至于无善，天下之真善也。真美斯离，天下皆知美之为美；真善斯散，天下皆知善之为善。",
                    "zhushu": "",
                    "type": 2
                },
                {
                    "paragraph": "刘泾曰：妙名立则美善生矣，徼名立则恶不善生矣。叶梦得曰：不有恶也，夫孰为美？不有不善也，夫孰为善？美生于恶，则美亦恶矣。善生于不善，则善亦不善矣。",
                    "zhushu": "",
                    "type": 2
                },
                {
                    "paragraph": "清源子刘骥曰：混沌未判，万象同体；二炁既分，物物为对。既谓之美，纯朴已残，必有恶为之对。既谓之善，则情性已离，必有不善为之对。",
                    "zhushu": "",
                    "type": 2
                },
                {
                    "paragraph": "黄茂材曰：天下之所谓美，不足以为美；天下之所谓善，不足以为善。然则何以为美且善？知乎此者，可与入道。",
                    "zhushu": "",
                    "type": 2
                },
                {
                    "paragraph": "故有无之相生，难易之相成，长短之相形，高下之相倾，音声之相和，前后之相随。",
                    "zhushu": "",
                    "type": 2
                },
                {
                    "paragraph": "御注曰：大易未判，万象同体，两仪既生，物物为对。此六对者，群变所交，百虑所生，殊途所起，世之人所以陷溺而不能自出者也。无动而生有，有复归无，故曰有无之相生。有涉险之难，则知行地之易，故曰难易之相成。长短之相形，若尺寸是也；高下之相倾，若山泽是也。声举而响应，故曰声音之相和。形动而影从，故曰前后之相随。阴阳之运，四时之行，万物之理，俄造而有，倏化而无。其难也，若有为以经世；其易也，若无为而适己。性长非所断，性短非所续。天之自高，地之自下。鼓宫而宫动，鼓角而角应。春先而夏从，长先而少从。对待之境，虽皆道之所寓，而去道也远矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此六事者，因矜美善，动入有为。有为既彰，偏执斯起。偏执则残贼互生，物失其性。",
                    "zhushu": "",
                    "type": 2
                },
                {
                    "paragraph": "涑水司马光曰：凡事有形迹者，必不可齐，不齐则争，争则乱，乱则穷，故圣人不贵。",
                    "zhushu": "",
                    "type": 2
                },
                {
                    "paragraph": "颍滨苏辙曰：彼不知有无、难易、长短、高下、声音、前后之相生相夺，皆非其正也。方且自以为长，而有长于我者临之，斯则短矣。方且自以为前，而有前于我者先之，斯则后矣。",
                    "zhushu": "",
                    "type": 2
                },
                {
                    "paragraph": "临川王安石曰：有之与无，难之与易，高之与下，音之与声，前之与后，是皆不免有所对，唯能兼忘此六者，则可以入神；可以入神，则无对于天地之间矣。",
                    "zhushu": "",
                    "type": 2
                },
                {
                    "paragraph": "陆佃曰：有无者以言乎其道；难易者以言乎其德；长短者以言乎其体，高下者以言乎其位；声音者以言乎其交感；前后者以言乎其终始。此势之然也。",
                    "zhushu": "",
                    "type": 2
                },
                {
                    "paragraph": "刘泾曰：得鹿者俄失之，失马者俄得之，得失无端，相生之类也。水者不车，陆者不舟，巧拙无端相成之类也；冥陵朝菌，寿夭无端，相形之类也。王公乞人，贵贱无端，相倾之类也。梦饮酒者，旦而哭泣，哀乐无端相和之类也；婴孩、少壮、老耄、死亡，无端相随之类也。",
                    "zhushu": "",
                    "type": 2
                },
                {
                    "paragraph": "清源子刘骥曰：美或为恶，善或为不善，是犹有无之相生，难易之相成，长短之相形，高下之相倾，声音之相和，前后之相随。此六对者，可否相因，终始反复，非天下之至正也。昔之所是，今或非之；今之所弃，后或用之。经所谓正或为奇，善或为妖。",
                    "zhushu": "",
                    "type": 2
                },
                {
                    "paragraph": "是以圣人处无为之事，行不言之教。",
                    "zhushu": "",
                    "type": 2
                },
                {
                    "paragraph": "御注曰：处无为之事，庄子所谓无为而用天下也。行不言之教，易所谓以神道设教而天下服也。为则有成亏，言则有当愆，曾未免乎累，岂圣人所以独立于万物之上，而物之所不能累欤？",
                    "zhushu": "",
                    "type": 2
                },
                {
                    "paragraph": "碧虚子陈景元曰：无为非拱默也，谓圣人美善都忘，灭情复性，自然民任其能，物安其分，上下无扰，故云处无为之事。理契言忘，故曰行不言之教。",
                    "zhushu": "",
                    "type": 2
                },
                {
                    "paragraph": "颍滨苏辙曰：当事而为，无为之之心；当教而言，无言之之意。夫是以出于长短之度，离于先后之数，非美非恶，非善非不善，而天下何足以知之。",
                    "zhushu": "",
                    "type": 2
                },
                {
                    "paragraph": "王雱曰：夫圣人无心，以百姓心为心，虽事而未尝涉为之之迹，虽教而未尝发言之之意。故事以之济，教以之行，而吾寂然未始有言为之累，而天下亦因得以反常而复朴也。夫惟无累，故虽寄形阴阳之间，而造化不能移，彼六对者乌能扰之哉！",
                    "zhushu": "",
                    "type": 2
                },
                {
                    "paragraph": "陆佃曰：夫圣人处无为之事，行不言之教，将以使人冥于真善，混于真美，复归于朴，而与天地造物为友者矣。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体道在己，其用心不劳，其应物无方。",
                    "zhushu": "",
                    "type": 2
                },
                {
                    "paragraph": "黄茂材曰：相生相成，相形相倾，相和相随，天下事物莫不皆然。圣人与人混处其中，亦岂能舍是哉！其处事也，无为而为；其行教也，不言而言。",
                    "zhushu": "",
                    "type": 2
                },
                {
                    "paragraph": "程大昌曰：此章之指，正恶夫好尚外形，而人得仿以为伪也。",
                    "zhushu": "",
                    "type": 2
                },
                {
                    "paragraph": "万物作而不辞，生而不有，为而不恃，功成不居。夫惟不居，是以不去。",
                    "zhushu": "",
                    "type": 2
                },
                {
                    "paragraph": "御注曰：万物并作，随感而应，若鉴对形，妍丑毕现，若谷应声，美恶皆赴，无所辞也，故曰作而不辞。自形自化，自生自色，各极其高大而遂其性，孰有之哉，故曰生而不有，齑万物而不为戾，泽及万世而不为仁，覆载天地、雕刻众形而不为巧。故曰为而不恃。四时之运，功成者去，天之道也。圣人体之，故功盖天下而似不自己，认而有之，亦已惑矣。故曰功成不居。有居则有去，古今是也。在己无居，物莫能迁。适来时也，适去顺也，何加损焉？故曰夫惟不居，是以不去。",
                    "zhushu": "",
                    "type": 2
                },
                {
                    "paragraph": "碧虚子陈景元曰：作，动也。圣人在宥天下，无事无为，故百姓耕而食，织而衣，含餔而熙，鼓腹而游，乐其性分而动。又万物自生，卓然独化，不为已有，群品营为，各适其性，不恃己德。功成事遂，道洽于物，心游姑射之山，不居万民之上，此圣人之全德也。夫圣人功同造化，使万物咸得其极而忘名忘己，不以寳位为己有，故民莫觉莫知，是以其道不丧，其德不去也。",
                    "zhushu": "",
                    "type": 2
                },
                {
                    "paragraph": "颖滨苏辙曰：万物为我作，而我无所辞，我生之为之而未尝有，未尝恃，至于成功，亦未尝以自居也。圣人居于贫贱而无贫贱之忧，居于富贵而无富贵之累，此所谓不居也。我且不居，彼尚何从去哉？此则居之至也。",
                    "zhushu": "",
                    "type": 2
                },
                {
                    "paragraph": "王雱曰：形名已降，莫不代谢。惟道无体，物莫能迁。圣人体道，故充塞无外而未尝有物，应接万变而未尝有心。如是，则岂以适然之事揽以为己功而固有之哉？夫然后离六对之境，绝美恶之名，越生死流，处常住法也。持此心以涉世，则功名虽高，岂有充满之累乎？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：辞，拒也。圣人之道犹太空，万物动作出没往来于其中，任其自为，未尝辞而不受，纳而久留。生而不有，不以能生为己有。",
                    "zhushu": "",
                    "type": 2
                },
                {
                    "paragraph": "叶梦得曰：万物作，吾与之作而不辞；生，吾与之生而不有。方其为时，固不自恃，适然成功，吾何认而居焉？此圣人所以由乎道而终无名也。",
                    "zhushu": "",
                    "type": 2
                }
            ]
        },
        {
            "name": "不尚贤章第三",
            "paragraphs": [
                {
                    "paragraph": "不尚贤章第三",
                    "zhushu": "",
                    "type": 1
                },
                {
                    "paragraph": "不尚贤，使民不争。不贵难得之货，使民不为盗。不见可欲，使心不乱。",
                    "zhushu": "",
                    "type": 2
                },
                {
                    "paragraph": "御注曰：尚贤则多知，至于天下大骇，儒墨毕起。贵货则多欲，至于正昼为盗，日中穴阫。不尚贤，则民各定其性命之分，而无夸跂，故曰不争。不贵货，则民各安其性命之情，而无觊觎，故曰不为盗。人之有欲，决性命之情以争之，而攘夺诞谩，无所不至。伯夷见名之可欲，饿于首阳之上。盗跖见利之可欲，暴于东陵之下。其热焦火，其寒凝水，故其心则愦乱偾骄而不可系道。至于圣人者，不就利，不违害，不乐寿，不哀夭，不荣通，不丑穷，则敦为可欲，欲虑不萌，吾心湛然，有感斯应，止而无所碍，动而无所逐也，孰能乱之？孔子四十而不惑。孟子曰：我四十不动心。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫人君之谦下雌静，不矜尚己之贤能，则民之从化如风靡草，柔逊是守，何有争乎？经曰：我无为而民自化，我好静而民自正。难得之货，为金玉珠犀也。言上化清静，民务耕织，藏金于山，捐珠于渊，不利货财，不近贵富，则民无贪盗之心矣。可欲者，谓外物惑情，令人生可尚爱欲之心也。而曰不见者，非远绝不见也，谓不以见为见而为无为也。若乃人君见外物而无可尚爱欲之心者，是不为色尘所染，则性源清静恬澹，而复其真一矣。",
                    "zhushu": "",
                    "type": 2
                },
                {
                    "paragraph": "涑水司马光曰：贤之不可不尚，人皆知之。至其末流之弊，则争名而长乱，故老子矫之，欲人尚其实而不尚其名也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人未尝不用贤也，独不尚之尔；未尝弃难得之货也，独不贵之尔；未尝去可欲也，独不见之尔。夫是以贤者用而民不争，难得之货、可欲之事毕效于前，而盗贼祸乱不起。",
                    "zhushu": "",
                    "type": 2
                },
                {
                    "paragraph": "临川王安石曰：尚贤则善也，不贵难得之货为盗，恶也。二者皆不欲，何也？盖善者，恶之对也，有善必有其恶，皆使善恶俱忘也。世之言欲者有二焉：有可欲之欲，有不可欲之欲。若孟子谓可欲之谓善，若目之于色、耳之于声、鼻之于臭，是不可欲之欲也。",
                    "zhushu": "",
                    "type": 2
                },
                {
                    "paragraph": "叶梦得曰：民失其性，不夸于名，则溺于利。尚贤，名也。贵货，利也。孟子曰：养心莫善于寡欲。故举是二者以见吾不示之所欲得，则乌有乱其心者哉！",
                    "zhushu": "",
                    "type": 2
                },
                {
                    "paragraph": "黄茂材曰：不见可欲，非闭其目而不之见也。物之交于吾前而动于吾心者甚多，将不之见，其可得乎？惟能见其无有可欲之处，然后不足以乱吾心。毛嫱丽姬，天下之美也，而鱼见之深入，鸟见之高飞。",
                    "zhushu": "",
                    "type": 2
                },
                {
                    "paragraph": "是以圣人之治，虚其心，实其腹，弱其志，强其骨，常使民无知无欲。",
                    "zhushu": "",
                    "type": 2
                },
                {
                    "paragraph": "御注曰：谷以虚故应，鉴以虚故照，管籥以虚故受，耳以虚故能听，目以虚故能视，鼻以虚故能嗅。有实其中，则有碍于此。圣人心虚则公听并观而无好恶之情，腹实则赡足平泰而无贪求之念。岂贤之可尚，货之足贵哉！志者，心之所之；骨者，体之所立。志强则或徇名而不息，或逐货而无厌，或伐其功，或矜其能，去道益远；骨弱则行流散徙，与物相刃相靡，胥沦溺而不返。圣人之志，每自下也，而人高之；每自后也，而人先之。知其雄，守其雌；知其荣，守其辱；是之谓弱其志。正以止之，万物莫能迁；固以执之，万变莫能倾。不坏之相，若广成子者，千二百岁而形未尝衰，是之谓强其骨。",
                    "zhushu": "",
                    "type": 2
                },
                {
                    "paragraph": "清源子刘骥曰：虚其心者，物我兼忘也；实其腹者，精神内守也。物我兼忘，则欲虑不萌而志自弱矣；精神内守，则形体充实而骨自强矣。弱其志则贵乎无知，强其骨则贵乎无欲，故常使民无知无欲也。",
                    "zhushu": "",
                    "type": 2
                },
                {
                    "paragraph": "黄茂材曰：老子之道，深戒乎强，今强其骨何也？戒乎强者，恶其与物争也；强其骨者，自强也。",
                    "zhushu": "",
                    "type": 2
                },
                {
                    "paragraph": "使夫知者不敢为也。为无为，则无不治矣。",
                    "zhushu": "",
                    "type": 2
                },
                {
                    "paragraph": "御注曰：辩者不敢骋其词，勇者不敢奋其忮，能者不敢矜其材，智者不敢施其察。作聪明、务机巧、滋法令以盖其众，圣人皆禁而止之，此所谓使夫知者不敢为也。圣人之治，岂弃人绝物而恝然自立于无事之地哉？为出于无为而已。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人之道，虚无自然，不可为也。为者败之，执者失之，故使夫知者不敢为也。为无为，则其为出于不为，自然之妙用，无不治矣。此庄子所谓游心于淡，合气于漠，顺物自然，无容私焉，而天下治。",
                    "zhushu": "",
                    "type": 2
                }
            ]
        },
        {
            "name": "冲章第四",
            "paragraphs": [
                {
                    "paragraph": "冲章第四",
                    "zhushu": "",
                    "type": 1
                },
                {
                    "paragraph": "道冲而用之或不盈。渊兮似万物宗。",
                    "zhushu": "",
                    "type": 2
                },
                {
                    "paragraph": "御注曰：道有情有信，故有用；无为无形，故不盈。冲者，中也，是谓大和。庄子曰：鲵桓之审为渊，止水之审为渊，流水之审为渊。渊虚而静，不与物杂，道之体也。惟虚也，故群实之所归；惟静也，故群动之所属。是万物之所系，一化之所待也。故曰似万物之宗。然道本无系，物自宗道，故似之而已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：冲，虚也，又中也。或，不定之辞也，又常也。渊，深静也。兮者，深叹咏道之辞也。明此冲虚之道，不亏不盈，体性凝湛，深不可测，故谓之渊也。夫不测之理，非有非无，难以定名，故寄言似也。群生日用，注酌湛然，体含万象，善恶斯保，动植咸归，故为万物之宗。",
                    "zhushu": "",
                    "type": 2
                },
                {
                    "paragraph": "颍滨苏辙曰：夫道，冲然至无耳。然以之适众有，虽天地之大，山河之广，无所不遍。以其无形，故似不盈者。渊兮深渺，吾知其为万物宗也，而不敢正言之，故曰似万物之宗。",
                    "zhushu": "",
                    "type": 2
                },
                {
                    "paragraph": "临川王安石曰：道有体有用。体者，元气之不动；用者，冲气运行于天地之间。其冲气至虚而一，在天则为天五，在地则为地六。盖冲气为元气之所生，既至虚而一，则或如不盈。似者，不敢正名其道也。陆佃曰：道者，用之以冲，则虽遍法界而不见其盈，深不可识，而为万物之宗师。言或似者，言之不敢正也。列子所谓疑独，庄子所谓疑始是也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：或者，疑问之辞也。道贵通流而不绝，不以定名而绝其变通之妙，故云似不盈，疑似不自盈满而虚己者也。渊者，水之性，言其渊澄不动，似是万物之宗祖也。",
                    "zhushu": "",
                    "type": 2
                },
                {
                    "paragraph": "陈象古曰：冲，和也。道有冲和之气，充塞于天地之间，虽如此而不自盈满，言其不可测度准量也。渊，深妙之旨也。宗，主也。道无作无为于万物，而万物因冲和之气以生，故曰似万物之宗。黄茂材曰：一阴一阳之谓道。冲者，阴阳和气也。而用之或不盈者，虚故能应也。渊兮似万物之宗者，静可以宗群有也。",
                    "zhushu": "",
                    "type": 2
                },
                {
                    "paragraph": "程大昌曰：冲者，盈之对。谦冲、幼冲、大盈、若冲、冲气为和，皆以不极乎盈为义。或之者，疑之也。似之者，不敢主言也。或不盈者，非诚有所缺少也，疑之而已。万物之宗，则无之未出为有者是矣。不盈者，未能遽及乎无也，则似之而已。",
                    "zhushu": "",
                    "type": 2
                },
                {
                    "paragraph": "挫其锐，解其纷，和其光，同其尘，湛兮似或存。",
                    "zhushu": "",
                    "type": 2
                },
                {
                    "paragraph": "御注曰：锐则伤，纷则杂，挫其锐则不争，解其纷则不乱。和其光，庄子所谓光矣而不耀是也。同其尘，庄子所谓与物委蛇而同其波是也。湛兮似若存，心若死灰而身若槁木之枝，泰定之中，天光自照，惛然若亡而存，油然不形而神，此其道欤！",
                    "zhushu": "",
                    "type": 2
                },
                {
                    "paragraph": "颖滨苏辙曰：人莫不有道也，而圣人能全之。挫其锐，恐其流于妄也；解其纷，恐其与物构也。不流于妄，不构于物，外患已去而光生焉，又从而和之，恐其与物异也。光至洁也，尘至杂也，虽尘无所不同，恐其弃万物也。如是而后全，则湛然其常存矣。虽存而人莫之识，故曰似或存耳。",
                    "zhushu": "",
                    "type": 2
                },
                {
                    "paragraph": "临川王安石曰：锐者火之形，纷者丝之形。挫其锐，圆成也；解其纷，静一也。和其光，不皦于上；同其尘，不昩于下。",
                    "zhushu": "",
                    "type": 2
                },
                {
                    "paragraph": "程大昌曰：锐，才智之外形而有芒角者也。纷，事之节目繁会而盘错者也。庄子之谓胶胶扰扰者是也。尘者，在地非土，在空非氛，以配世事，则其浮游污杂者是也。锐挫纷解，则应物而不见其功；光和尘同，则混俗而无以自表。乍而观之，道若不属斯人矣；徐而察其湛然无杂者，则道未尝不在也。",
                    "zhushu": "",
                    "type": 2
                },
                {
                    "paragraph": "吾不知谁之子，象帝之先。",
                    "zhushu": "",
                    "type": 2
                },
                {
                    "paragraph": "碧虚子陈景元曰：吾者，老氏自称也。象，似也。我观至道杳冥，冲用不测，匠成万物，今古常存。道既无祖无宗，谁敢言孙言子？仿佛深思，似出乎天帝之先矣。临川王安石曰：吾不知道是谁所生之子，象帝之先。象者，有形之始也，帝者，生物之祖也。故系辞曰：见乃谓之象。帝出乎震，其道乃在天地之先。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：有象之大者，莫大于天，故为有象之君，故曰象帝。杳冥生真精，真精生冲气，冲气生天地，天地生万物。惟道自然，非物能生。故云吾不知谁之子，似是象帝之先也。",
                    "zhushu": "",
                    "type": 2
                },
                {
                    "paragraph": "黄茂材曰：吾不知其谁氏之子，象帝之先，即道是已。道本无名，或谓化工，或谓造物，或谓象帝之先，皆强名也。",
                    "zhushu": "",
                    "type": 2
                }
            ]
        },
        {
            "name": "天地章第五",
            "paragraphs": [
                {
                    "paragraph": "天地章第五",
                    "zhushu": "",
                    "type": 1
                },
                {
                    "paragraph": "天地不仁，以万物为刍狗。圣人不仁，以百姓为刍狗。",
                    "zhushu": "",
                    "type": 2
                },
                {
                    "paragraph": "御注曰：恩生于害，害生于恩。以仁为恩，害则随至。天地之于万物，圣人之于百姓，辅其自然，无爱利之心焉，仁无得而名之。束刍为狗，祭祀所用，适则用之，过则弃之。彼万物之自生，百姓之自治，曾何容心焉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：天地无恩而大恩生，圣人不仁而大仁成。不仁谓无情于仁爱，非薄恶之也。",
                    "zhushu": "",
                    "type": 2
                },
                {
                    "paragraph": "颍滨苏辙曰：天地无私而听万物之自然，故万物自生自死，死非吾虐之，生非吾仁之也。譬如结刍为狗，设之于祭祀，尽饰以奉之，夫岂爱之，时适然也。既事而弃之，行者践之，夫岂恶之，亦适然也。圣人之于民也亦然，特无以害之，则民全其性，死生得丧，吾无与焉。虽未当仁之，而仁亦大矣。",
                    "zhushu": "",
                    "type": 2
                },
                {
                    "paragraph": "临川王安石曰：天地之于万物，圣人之于百姓，有爱也，有所不爱也。爱者仁也，不爱者亦仁也。惟其爱不留于爱，有如刍狗，当祭祀之用也，盛之以箧函，巾之以文绣，尸祝齐戒，然后用之。及其既祭之后，行者践其首迹，樵者焚其肢体。天地之于万物，当春生夏长，如其有仁爱以及之，至秋冬万物雕落，非天地之不爱也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：天地圣人至仁而不自以为仁，故曰不仁。",
                    "zhushu": "",
                    "type": 2
                },
                {
                    "paragraph": "黄茂材曰：天地之于万物，无伤而已，任之自遂；圣人之于百姓，无扰而已，任之自生。任之自生，故民无不生；任之自遂，故物无不遂。此其为仁甚大。若无顾爱之心，故谓天地圣人不仁。申韩之学遂窃以为刑名，其惨刻甚矣。问之，则曰圣人治天下无所顾爱。其说盖起于此。岂不失老子之意哉！程大昌曰：结刍为狗，当祭则用，已事而弃，是刍狗之时贵时贱者也。天地之生化万物而递相代谢，实其似之。苟有心于为仁，其将孰为乎？为此则妨彼，利一而遗百，其为仁亦劳而小矣。概运一气，与物为时，使根性与之相直者，自生自化，自形自色，自消自息，而天地若无预焉，此不仁之仁也。圣人无心而用大正以取法于天地也。是故未尝曲爱一人，而无一人不受其德也。庄子用此推之而曰：至仁无亲，当使我忘天下，而天下亦自忘我。此正不仁之仁，概加被冒，而世人不知其德者也，非真相忘也。",
                    "zhushu": "",
                    "type": 2
                },
                {
                    "paragraph": "林东曰：老氏之于道，其能游戏三昩者乎？说者以不仁乃所谓深仁，如於乎不显乃所为深显，王者不治夷狄乃所为深治。岂有天地圣人以不仁称之？言天地圣人则当以深仁目之，此俗儒之浅于理者之所云。",
                    "zhushu": "",
                    "type": 2
                },
                {
                    "paragraph": "天地之间，其犹橐籥乎？虚而不屈，动而愈出。",
                    "zhushu": "",
                    "type": 2
                },
                {
                    "paragraph": "御注曰：橐籥虚而能受，受而能应，故应而不穷。有实其中，则触处皆碍。",
                    "zhushu": "",
                    "type": 2
                },
                {
                    "paragraph": "碧虚子陈景元曰：槖以鼓风吹火者也。籥，笛也。言天地之间虚空无为，生物无私，以喻圣人之心虚廓渊静，应世不逆，若橐之怀风，籥之含声，应用不绝，而终不可屈也。以况圣人无私无心而不事爱利也。",
                    "zhushu": "",
                    "type": 2
                },
                {
                    "paragraph": "颍滨苏辙曰：橐与籥也，方其一动，气之所及无不靡也。不知者以为机巧极矣。然橐籥则何为哉？盖亦虚而不屈，是以动而愈出耳。",
                    "zhushu": "",
                    "type": 2
                },
                {
                    "paragraph": "王雱曰：橐籥虚以应物，物感则应，应而不藏。天地之于万物，圣人之于百姓，应其适然而不系累于当时，不留情于既往。虚而不屈者，其体，动而愈出者其用。清源子刘骥曰：言天地则人在其中矣。",
                    "zhushu": "",
                    "type": 2
                },
                {
                    "paragraph": "晦庵朱熹曰：虚而不屈，动而愈出。有一物之不受，则虚而屈矣；有一物之不应，是动而不能出矣。",
                    "zhushu": "",
                    "type": 2
                },
                {
                    "paragraph": "黄茂材曰：虚，无体也，故不屈；动不已也，故愈出。悟刍狗之说，则可以忘形骸；知橐籥之理，则可以炼精炁。",
                    "zhushu": "",
                    "type": 2
                },
                {
                    "paragraph": "程大昌曰：橐，冶鞴也。籥，其管也。橐也者，吸气满之而播诸冶鑪者也。管也者，受此吸而嘘之，所以播也。",
                    "zhushu": "",
                    "type": 2
                },
                {
                    "paragraph": "多言数穷，不如守中。",
                    "zhushu": "",
                    "type": 2
                },
                {
                    "paragraph": "御注曰：慎汝内，闭汝外，收视反听，复以见天地之心焉。此之谓守中。",
                    "zhushu": "",
                    "type": 2
                },
                {
                    "paragraph": "涑水司马光曰：能守中，诚不言而信。",
                    "zhushu": "",
                    "type": 2
                },
                {
                    "paragraph": "颖滨苏辙曰：见其动而愈出，不知其为虚中之报也。故告之以多言数穷，不如守中之不穷也。",
                    "zhushu": "",
                    "type": 2
                },
                {
                    "paragraph": "清源子刘骥曰：天地得一气之妙而运行不息，圣人得一气之妙而升降无穷。其道杳然难言哉！若求之于多言，则泥古人之糟粕，弊精神于蹇浅，非徒无益也。故多言数穷，不如守中。守中者，内保之而外不荡也。无思无为，寂然不动而守之于中，如天地橐籥之无心，自然运用，以其有真君存焉。",
                    "zhushu": "",
                    "type": 2
                }
            ]
        },
        {
            "name": "谷神章第六",
            "paragraphs": [
                {
                    "paragraph": "谷神章第六",
                    "zhushu": "",
                    "type": 1
                },
                {
                    "paragraph": "谷神不死，是谓玄牝。",
                    "zhushu": "",
                    "type": 2
                },
                {
                    "paragraph": "碧虚子陈景元曰：河上公章句：谷者，训养也。神谓五藏之神。肝藏，魂；肺藏，魄；心藏，神；肾藏，精；脾藏，志。夫人能清静虚空以养其神，不为诸欲所染，使形完神全，故不死也。若触情耽滞，为诸境所乱，使形残神去，则何道之可存哉？涑水司马光曰：中虚故曰谷，不测故曰神。天地有穷而道无穷，故曰不死。玄者，言其妙；牝者，万物之母。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：玄者，杳冥而藏神；牝者，冲和天太上。此阴阳之宗，天地之祖。今术家以口鼻为玄牝，非也。",
                    "zhushu": "",
                    "type": 2
                },
                {
                    "paragraph": "清源子刘骥曰：灵枢经云：天谷元神，守之自真。言人身中上有天谷泥丸，藏神之府也；中有应谷绛宫，藏气之府也；下有灵谷关元，藏精之府也。天谷者，元宫也，乃元神之室，性之所存，是神之要也。圣人则天地之要，神守于元宫，气腾于牝府，神气交感，自然成真，真合自然，与道为一，而入于不死不生，故曰：谷神不死，是谓玄牝。玄，天也；牝，地也。人之形体法象天地，所以灵枢以天谷泥丸元神之室为元宫，以绛宫关元精气之府为牝府。玄牝者，神气之所要会也。",
                    "zhushu": "",
                    "type": 2
                },
                {
                    "paragraph": "晦庵朱熹曰：谷之虚也，声达焉则响应之，乃神化之自然也。是谓玄牝。玄，妙也。牝是有所受而能生物者也。至妙之理，有生生之意焉。程子所以取老氏之说也。又曰：谷是虚而能受，神谓无所不应。",
                    "zhushu": "",
                    "type": 2
                },
                {
                    "paragraph": "黄茂材曰：谷体虚，虚能养神，神常存，故不死。谷神之道，妙不可传。乃从而为之说曰：是谓玄牝。玄者妙道之门，牝者生物之祖。玄牝之门，是谓天地根。",
                    "zhushu": "",
                    "type": 2
                },
                {
                    "paragraph": "颍滨苏辙曰：玄牝之门，言万物自是出也。天地根，言天地自是生也。",
                    "zhushu": "",
                    "type": 2
                },
                {
                    "paragraph": "绵绵若存，用之不勤。",
                    "zhushu": "",
                    "type": 2
                },
                {
                    "paragraph": "颍滨苏辙曰：绵绵，微而不绝也。若存，存而不可见也。能如是，虽终日用之而不劳矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：绵绵者，冲和不绝之谓。道贵无迹，道谓之有则滞，谓之无则顽，故曰若存。黄茂材曰：绵绵，相继之谓也。绵绵若存，所以形容不死之道。上士闻道，勤而行之，今乃用之不勤，何也？勤者，有时而不勤，用之不勤者，无适而不勤。与道合矣，其为勤莫大焉。",
                    "zhushu": "",
                    "type": 2
                }
            ]
        },
        {
            "name": "天长地久章第七",
            "paragraphs": [
                {
                    "paragraph": "天长地久章第七",
                    "zhushu": "",
                    "type": 1
                },
                {
                    "paragraph": "天长地久，天地所以能长且久者，以其不自生，故能长生。",
                    "zhushu": "",
                    "type": 2
                },
                {
                    "paragraph": "御注曰：天穹窿而位乎上，经为日月，纬为星辰，而万物覆焉。地磅礴而位乎下，结为山岳，融为川泽，而万物载焉。万物覆载于天地，天地无心于万物，故天确然而常运，地隤然而常处，所以能长且久也。天地有心于生物，则天俄而可度，其覆物也浅矣；地俄而可测，其载物也薄矣。若是则乌能长生？",
                    "zhushu": "",
                    "type": 2
                },
                {
                    "paragraph": "涑水司马光曰：凡有血气之类，皆营为以求生，唯天地无为而自生。",
                    "zhushu": "",
                    "type": 2
                },
                {
                    "paragraph": "颍滨苏辙曰：天地虽大，而未离于形数，则其长久盖有量矣。然老子之言长久，极于天地，盖以人所见者言之耳。若夫长久之至，则所谓天地始者是矣。",
                    "zhushu": "",
                    "type": 2
                },
                {
                    "paragraph": "王雱曰：天地之不自生，非利乎长久而然，道固如此而已。所谓长久者，亦瞬息之间耳。唯覆载倾陷而未尝坏者，乃其真也。陆佃曰：贪生者不生，遗生者不死。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：不生者，生之本。黄茂材曰：万物莫不资天地以生，而天地实未尝生之。人自生人，兽自生兽，禽鱼草木自生禽鱼草木，天地何与焉？生生者不生，万物所以代谢相仍。不生者不死，天地所以长久不已。人能同于天地，岂有不长生乎？",
                    "zhushu": "",
                    "type": 2
                },
                {
                    "paragraph": "是以圣人后其身而身先，外其身而身存。",
                    "zhushu": "",
                    "type": 2
                },
                {
                    "paragraph": "御注曰：天地之与圣人，咸得乎道，而圣人所以治其身，亦天地已。故此章先言天地之不自生，而继之以圣人不自有其身也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣人无为，身在庙堂而心游姑射。法天地之覆载，均养无私，大有处谦不敢为天下先，其百姓欣戴乐推而不厌，故先。又能忘功忘名，外身寡欲，其天下爱之如父母，神明祐之若赤子，故存。",
                    "zhushu": "",
                    "type": 2
                },
                {
                    "paragraph": "颍滨苏辙曰：如使天地与物竞生，而圣人与人争得，则天地亦一物耳，圣人亦一人耳，何以大过之哉？",
                    "zhushu": "",
                    "type": 2
                },
                {
                    "paragraph": "王雱曰：圣人虽圣而形与物齐。唯体天道而不争，迺能独异于众。使其立己而与众敌，则匹夫匹妇皆足以胜之。刘泾曰：圣人与天地同，则后身外身犹之不自生也；身先身存犹之长久也。后身，谓屈己。外身，谓忘我。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：后其身而身先，退己进人，为众所推，为后而反先。外其身而身存，齐生死者，不为生死所累。外形骸者，不为形骸所碍。清源子刘骥曰：人处天地之中，与天地分一炁而治，所以不能与天地同其长久者，以其有为有欲，贪生太厚也。是以圣人后其身而不敢有为，外其身而不敢有欲。人皆取先，己独取后，是谓后其身。忘其肝胆，遗其耳目，外死生，遗祸福，是谓外其身。后其身而不先，外其身而不存，芒然彷徨乎尘垢之外，逍遥乎无为之业，隳肢体，黜聪明，离形去智，同于大通，与道同久，则身不期先而先，不期存而存。",
                    "zhushu": "",
                    "type": 2
                },
                {
                    "paragraph": "黄茂材曰：后其身，所以处世也。外其身，所以体道也。今有人焉，卑逊廉退，乡里推之，朝廷高之，则夫离形去智，遗世独立，必能长存，亦可知矣。",
                    "zhushu": "",
                    "type": 2
                },
                {
                    "paragraph": "非以其无私耶？故能成其私。",
                    "zhushu": "",
                    "type": 2
                },
                {
                    "paragraph": "御注曰：天地之大德曰生，圣人之大寳曰位。天地体道，故无私。无私，故长久。圣人体道，故无私。无私，故常存。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天地生育万物，而圣人外己全民，皆不以仁恩自恃，岂有自私之心乎？实无私也。无私故能长久。以其长久，故始能成其私也。",
                    "zhushu": "",
                    "type": 2
                },
                {
                    "paragraph": "颖滨苏辙曰：道则然耳。刘泾曰：天地不自生，与圣人之后外其身，皆无私也。然天地以此长久，圣人以此存，则皆成其私也。",
                    "zhushu": "",
                    "type": 2
                },
                {
                    "paragraph": "黄茂材曰：人皆亡，己独存，物皆夭，己独寿，非私乎？程大昌曰：不自私者，乃所以遂其私欤？",
                    "zhushu": "",
                    "type": 2
                }
            ]
        },
        {
            "name": "上善若水章第八",
            "paragraphs": [
                {
                    "paragraph": "上善若水章第八",
                    "zhushu": "",
                    "type": 1
                },
                {
                    "paragraph": "上善若水。",
                    "zhushu": "",
                    "type": 2
                },
                {
                    "paragraph": "御注曰：易曰：一阴一阳之谓道，继之者善也。庄子曰：离道以善。善名既立，则道之体亏。然天一生水，离道未远，渊而虚，静而明，是谓天下之至精。故曰：上善若水。",
                    "zhushu": "",
                    "type": 2
                },
                {
                    "paragraph": "碧虚子陈景元曰：至人虚怀无欲，应变随时，不逆诸缘，处善忘善，故曰上善。水能方圆凝释，深浅浮沉，顺道涵虚，咸有其理。惟至人兼而通之，故曰若水。",
                    "zhushu": "",
                    "type": 2
                },
                {
                    "paragraph": "临川王安石曰：善者可以继道而未足以尽道，故上善之人若水矣。",
                    "zhushu": "",
                    "type": 2
                },
                {
                    "paragraph": "刘泾曰：易曰继之者善，庄子曰离道以善，皆谓自道而降，莫近于善。",
                    "zhushu": "",
                    "type": 2
                },
                {
                    "paragraph": "清源子刘骥曰：天一生水，亦去道未远，故上善若水。水善利万物而不争，处众人所恶，故几于道。",
                    "zhushu": "",
                    "type": 2
                },
                {
                    "paragraph": "水善利万物而不争，处众人所恶，故几于道。",
                    "zhushu": "",
                    "type": 2
                },
                {
                    "paragraph": "御注曰：融为雨露，万彚以滋；凝为霜雪，万寳以成；疏为江河，聚为沼沚，万物皆往资焉而不匮，以利万物，孰善于此？善利万物，万物蒙其泽，受其施，而常处于柔弱不争之地，纳污受垢，不以累乎其心，故于道为近。几，近也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：水蕴三能之近道，天无水则阳旱，地无水则尘飞，利泽万物，故曰善利。此一能也。去实归虚，背高趋下，壅之则止，决之则行，听从于人，故曰不争。此二能也。人之情恶处下流，好居上位，而水则就卑受浊，令物洁白，独纳污辱，故曰处众人之所恶。此三能也。",
                    "zhushu": "",
                    "type": 2
                },
                {
                    "paragraph": "颍滨苏辙曰：二者皆自无而始成形，故其理同。道无所不在，无所不利，而水亦然。然而既已丽于形，则于道有间矣。故曰几于道。然而可名之善，未有若此者也。故曰上善。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：柔弱者俗之所耻，污下者俗之所恶。水性独异于俗。",
                    "zhushu": "",
                    "type": 2
                },
                {
                    "paragraph": "黄茂材曰：水有上善一，小善七，利物不争，处众人之所恶，上善也。人能体此，可几于道。",
                    "zhushu": "",
                    "type": 2
                },
                {
                    "paragraph": "居善地，心善渊，与善仁，言善信，政善治，事善能，动善时。夫惟不争，故无尤矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：至人所居，善执谦下，化及乡党，如水在地，善就卑下，滋润群物，故曰居善地。此一善也。至人之心，善保虚静，洞鉴幽微，如水渊澄，波流九变，不失明静，故曰心善渊。此二善也。至人善行仁慈，惠及天下，如水膏润，无不霑济，故曰与善仁。此三善也。至人之言，善守诚信，不与物期，自然符契，如水景物，妍丑无差，流满辄移，行险不失，故曰言善信。此四善也。至人从政，善治于民，正容格物，物自顺从，如水清平，善定高下，涤荡群物，使无尘秽，故曰政善治。此五善也。至人临事，善能任物，随器授职，不失其材，如水柔性，善事方圆，能随形器，无用不成，故曰事善能。此六善也。至人动静，善观其时，出处应机，能全其道，如水之动，善随时变，冬凝夏液，不差其节，故曰动善时。此七善也。",
                    "zhushu": "",
                    "type": 2
                },
                {
                    "paragraph": "颍滨苏辙曰：避高趋下，未尝有所逆，善地也。空虚静默，深不可测，善渊也。利泽万物，施而不求报，善仁也。圆必旋，方必折，塞必止，决必流，善信也。洗涤群秽，平准高下，善治也；遇物赋形而不留于一，善能也；冬凝春泮，涸溢不失节，善时也。有善而不免于人非者，以其争也。水惟不争，故兼七善而无尤。",
                    "zhushu": "",
                    "type": 2
                },
                {
                    "paragraph": "刘泾曰：善以处下为居，水以就下为地，在善则得水之地，故曰居善地。善以安静为心，水以深静为渊，在善则得水之渊，故曰心善渊。善以教人为与，水以利物为仁，在善则得水之仁，故曰与善仁。善以不欺为言，水以行险不失为信，在善则得水之信，故曰言善信。善以正己物正为政，水以激扬清浊为治，在善则得水之治，故曰政善治。善以同心为事，水以圆方而不滞为能，在善则得水之能，故曰事善能。善以为动，水以冬凝春泮为时，在善则得水之时，故曰动善时。言上善当如水以不争为善也。以不争为利，乃能兼此七者，而为天所祐、人所助也，何过之有乎？",
                    "zhushu": "",
                    "type": 2
                },
                {
                    "paragraph": "黄茂材曰：其小善七：居善地者，潴而为泽也；心善渊者，静可以鉴也；与善仁者，济物之功博也；言善信者，其流声不息也；政善治者，可以濯垢污也；事善能者，因器而为方圆也；动善时者，冬凝春则泮也。此七者，能其一，亦可以为善人，而未若不争之为上。不争故无尤。",
                    "zhushu": "",
                    "type": 2
                },
                {
                    "paragraph": "程大昌曰：八十一章其申言不争之益者凡六，曰：不自伐故有功，不自矜故长。夫惟不争，故天下莫能与之争，是其一也；欲上人而下之，欲先人而后之，以其不争，故天下莫能与之争，则其二也；天道不争而善胜，三也；圣人之道，为而不争，四也；战而不武，胜而不与，是谓不争之德，五也。与此之不争无尤者，凡六也。夫其谓争者，非必至于鬭且战也。彼己匹对，两不相下，斯谓争矣。天之阴阳至神而无著也，然常以冬夏二至而争，盖已居其地者未退，而方来待代者欲前，此之谓争。故争者，对起而不退听之谓也。有待乎道者，则不然矣。",
                    "zhushu": "",
                    "type": 2
                }
            ]
        },
        {
            "name": "持而盈之章第九",
            "paragraphs": [
                {
                    "paragraph": "持而盈之章第九",
                    "zhushu": "",
                    "type": 1
                },
                {
                    "paragraph": "持而盈之，不如其已。揣而锐之，不可长保。",
                    "zhushu": "",
                    "type": 2
                },
                {
                    "paragraph": "御注曰：盈则溢矣，锐则挫矣。万物之理，盈必有亏。不知持后以处先，执虚以驭满，而沉溺满盈之欲，是增倾覆之祸，故不如其已。物之变无穷，吾之智有尽。前识者，道之华，愚之始也。揣物之情而锐于进取，则智有时而困，可长保乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：严均平曰：富贵之于我，犹登山而长望也；名势之于我，犹奔电之忽过也。",
                    "zhushu": "",
                    "type": 2
                },
                {
                    "paragraph": "颍滨苏辙曰：知盈之必溢而以持固之，不若不盈之安也。知锐之必折，而以揣先之，不知揣之不可必恃也。若夫圣人有而不有，尚安有盈？循理后行，尚安有锐？无盈则无所用持，无锐则无所用揣矣。",
                    "zhushu": "",
                    "type": 2
                },
                {
                    "paragraph": "叶梦得曰：道欲或不盈，为其盈而持之则必覆，不若无所执而听其亏之为愈也。道欲挫其锐，幸其锐而揣之则必折，不若无所度而长保之为愈也。盈不持则无丧已之患，锐不揣则无敌物之忧。",
                    "zhushu": "",
                    "type": 2
                },
                {
                    "paragraph": "黄茂材曰：道无执也，而欲其虚，持而盈之其可乎？道无体也，而欲其圆，揣而锐之其可乎？此皆在于非道，非道早已，又安能长保？",
                    "zhushu": "",
                    "type": 2
                },
                {
                    "paragraph": "林东曰：道之为道，恶盈而好谦，恶锐而以不露圭角之为尚。假使于盈而能持，于锐而能揣，不若无盈无锐之安且久也。盈与锐非道中物，以其易溢易折，非安且久之理也。",
                    "zhushu": "",
                    "type": 2
                },
                {
                    "paragraph": "金玉满堂，莫之能守。富贵而骄，自遗其咎。",
                    "zhushu": "",
                    "type": 2
                },
                {
                    "paragraph": "御注曰：金玉富贵，非性命之理也，外物之不可恃而有者也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：严君平曰：金玉之于身，而名势之于神，若冰若炭，势不俱存。故名者神之秽也，利者身之害也。养神之秽，积身之害，损我之所成，而益我之所败，得之以为利，失之以为害，则彼思虑迷而趣舍悖也。",
                    "zhushu": "",
                    "type": 2
                },
                {
                    "paragraph": "黄茂材曰：金玉如所谓被褐怀玉，非世间金玉也。富贵如所谓知我者希，则我贵矣，非世间富贵也。古之人有所得于中，天下事物不足以动其心。重内而轻外，贵已而贱物，故易至于骄。晋嵇康之徒，相与清谈，崇尚玄妙，非无得于道，而以陵人傲物，卒至于祸。宜乎老氏以为戒也。",
                    "zhushu": "",
                    "type": 2
                },
                {
                    "paragraph": "功成名遂身退，天之道。",
                    "zhushu": "",
                    "type": 2
                },
                {
                    "paragraph": "御注曰：功成者隳，名成者亏。日中则昃，月盈则蚀，物之理也。圣人睹成坏之相因，识盈虚之有数，超然自得，不累于物，无复骄盈之患。非知天者孰能与此。故曰：功成名遂身退，天之道。四时之运，功成者去，是天之道。知进而不知退，知存而不知亡，知得而不知丧，能勿悔乎？伊尹曰：臣罔以宠利居成功。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫大功既成，显名已遂，而不知休退者，何人哉？且高鸟尽，良弓藏，狡兔死，猎狗烹，势使然也。惟体天道之盈虚，知进退存亡者，至人哉！",
                    "zhushu": "",
                    "type": 2
                },
                {
                    "paragraph": "黄茂材曰：功者，无功之功，非世所谓功也。名者，无名之名，非世所谓名也。功成名遂而身退，观诸四时之序，亦可以见天道。老、庄、列子、范蠡、四皓、安期生、东方朔，古之有道者也，史皆不载其所终，岂非道成而退，人莫得而知耶？",
                    "zhushu": "",
                    "type": 2
                }
            ]
        },
        {
            "name": "载营魄章第十",
            "paragraphs": [
                {
                    "paragraph": "载营魄章第十",
                    "zhushu": "",
                    "type": 1
                },
                {
                    "paragraph": "载营魄抱一，能无离乎？",
                    "zhushu": "",
                    "type": 2
                },
                {
                    "paragraph": "御注曰：魄，阴也，丽于体而有所止，故老氏于魄言营。魂，阳也，托于气而无不之，故易于魂言游。圣人以神御形，以魂制魄，故神常载魄而不载于魄。如车之运，百物载焉。如时之行，寒暑往焉。心有天游，六彻相因，外天地，遗万物，而神未尝有所困也，岂复滞于魄哉？又天一生水，于物为精。地二生火，于物为神。精神生于道，形本生于精，守而勿失，与神为一，则精与神合而不离。以精集神，以神使形，以形存神，精全而不亏，神用而不竭，形生而不弊，如日月之丽乎天，如草木之丽乎土，未尝离也。窃尝申之，人之生也，因精集神，体象斯具，四达并流，无所不极，上际于天，下蟠于地，化育万物，不可为象，其名为同帝。而世之愚者，役己于物，失性于俗，无一息之顷，内存乎神，驰无穷之欲外丧其精，魂反从魄，形反累神，而下与万物俱化，岂不惑焉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：道家以阳神曰魂，魂乐其生；阴鬼曰魄，魄好其杀。魂则游，魄则静。白虎通曰：营者，营营不定貌。故谓魂为营也。旧说曰：载，乘也。营，魂也。又谓营护阳气。夫魂为阳精，魄为阴灵。阳精喜动逝，故仙书有拘留之术；阴灵喜浮惑，故仙书有制伏之法。使其形体常乘载阳精阴灵，抱守太和纯一之气，令无散离，永保长年矣。夫道之抱一，如鉴之含明，明岂离鉴乎？此教人养神也。今解曰能无离乎者，老氏审问之辞也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人性定而神凝，不为物迁，虽以魄为舍，而神所欲行，魄无不从，则神常载魄矣。众人以物役性，神昏而不治，则神听于魄，耳目困以声色，鼻口劳以臭味，魄所欲行而神从之，则𩲸常载神矣。故教之以抱神载魄，使两者不相离，此固圣人所以修身之要。至于古之真人，深根固蒂，长生久视，其道亦由是也。",
                    "zhushu": "",
                    "type": 2
                },
                {
                    "paragraph": "王雱曰：魄，阴物，形之主也。神之为物，广大通达而不自了者，神常载于魄，故神反拘于形体，此广者所以狭，通者所以滞也。欲学此道者，常先廓其志气，勿累于形体，使神常载魄而不载于魄，则可以抱一而体神矣。窃尝论曰：人之既死，有升沉之异，良由灭神徇形，以神从魄，故至于沦乎幽阴，化为异物也。若夫神完之人，虽魄之阴滞，精与神为一，而无所不之矣。圣人之死曰神不从魄也，其始也亦载魄而已。",
                    "zhushu": "",
                    "type": 2
                },
                {
                    "paragraph": "陆佃曰：魂为阳，阳为动；魄为阴，阴为止。魂者神之佐，其动有变而无化。魄者精之辅，其止有化而无变。故魂言游，魄言营。游魂以言其变，营魄以言其止。载营魄所以外运，抱一所以内守也。故曰：载营魄抱一，能无离乎？载魄所以致运，抱一所以致守，而内外常合而无离矣。",
                    "zhushu": "",
                    "type": 2
                },
                {
                    "paragraph": "刘泾曰：人之生，诸阳为魂，诸阴为魄，各有名象，而藏于肝肺之间。下士知之，上士见之。精与神相依以生，而并精出入者魄也，与神往来者魂也。此篇言载营魄，营即魂是也。黄帝曰动以营身谓之魂，易曰游魂为变，庄子曰其魂不疲，皆为魂主经营动作，为一身之运；为魄则并精出入，主化成变而已。今百骸九窍具吾形者，魄之属也。使非魂以营之，则与行尸何以异乎？魄不可以无魂，犹月不可以无日。魄待魂而成营，月待日而生光。此言魂之用而曰营，言魄之体而曰魄也。载，谓以形载也。形，车也。魄与魂，车之积也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：形体本无知觉，以其载负魂魄，故有动作。魂为阳，利于清虚；魄为阴，好于营为。虽大概谓之魂魄，而老子独言魄者，以阴魄好营，营于欲故也。叶梦得曰：人之生也，以心藏神，以肾藏精，以肝藏魂，以肺藏魄，而后形体立。精神之运，形体不能拘，而魂魄者，所以守其形体者也。魂出乎阳，故升而上者，散而无不之，易谓之游魂。魄出乎阴，故沉而下者，滞而不能去，老氏谓之营魄。营者，有方之言也。善摄生者，常使阳胜阴，阴不能扰阳，故魂每载魄而与之俱。",
                    "zhushu": "",
                    "type": 2
                },
                {
                    "paragraph": "晦庵朱熹曰：以车承人谓之载，古今世俗之通言也。以人登车亦谓之载，则古文史类多有之。如汉纪云：刘章从谒者与载。韩集云：妇人以孺子载。盖皆此意。今所谓营者，字与荧同，而为晶明光炯之意。其所谓魄，则亦若余之所论于九歌者耳。其意盖以魂阳动而魄阴静，魂火二而魄水一，故曰载营魂抱一，能勿离乎？言以魂加魄，以动守静，以火迫水，以二守一而不相离，如人登车而常载于其上，则魂安静而魄精明，火不燥而水不溢，固长生久视之要诀也。但为之说者，不能深考。如河上公以营为魄，则固非字义，而又并言人载魂魄之上以得生，当爱养之，则又失其文意。独其载字之义，粗为得之，然不足以补其所失之多也。若王辅嗣以载为处，以营魄为人所常居之处，则亦河上之意。至于近世，而苏子由、王元泽之说出焉，则此二人者，平生之论，如水火之不同，而于此义皆以魂为神，以魄为物，而欲使神常载魄以行，不欲使神为魄之所载。洪庆善亦谓阳气充魄为魂，魂能运动，则其生全矣。则其意亦若苏、王之云，而皆以载为以车承人之义矣。是不唯非其文意，且若如此，则是将使神常劳动，而魄亦不得以少息。虽幸免于物欲沉溺之累，而窈冥之中精一之妙，反为强阳所挟，以驰骛于纷拏胶扰之涂，卒以陷于众人伤生损寿之域而不自知也。",
                    "zhushu": "",
                    "type": 2
                },
                {
                    "paragraph": "专气致柔，能如婴儿乎？",
                    "zhushu": "",
                    "type": 2
                },
                {
                    "paragraph": "御注曰：易曰：乾其静也专。杨雄曰：和柔足以安物。静而不杂之谓专，和而不暴之谓柔。婴儿居不知所为，行不知所之，不藏是非美恶，故气专而致柔。孟子曰：蹶者趋者，是气也，而反动其心。心不足以专气，则气有蹶趋之不正，而心至于偾骄而不可系。圣人虚己以游世，心无使气之强，则其静而不杂，和而不暴，与婴儿也奚择？故曰能如婴儿乎。孟子曰：其为气也，至大至刚，以直养而无害，则塞乎天地之间。老氏之专气则曰致柔，何也？至刚以行义，致柔以复性，古之道术无乎不在。",
                    "zhushu": "",
                    "type": 2
                },
                {
                    "paragraph": "碧虚子陈景元曰：旧说曰：专，一也，任也。气者，冲和妙气也，又自然之气也。夫人卓然独化，禀自然冲和妙气，气降形生，自无染杂。若乃专任冲妙，知见都忘，使气自纯和，形自柔弱，不为众恶所害，是得婴儿之全和也。此教人养气也。",
                    "zhushu": "",
                    "type": 2
                },
                {
                    "paragraph": "颍滨苏辙曰：神不治则气乱，强者好□，弱者喜畏不自知也。神治则气不妄作，喜怒各以其类，是之谓专气。神，虚之至也；气，实之始也。虚之极为柔，实之极为刚。纯性而亡气，是之谓致柔。婴儿不知好恶，是以性全，性全而气微，气微而体柔。专气气柔，能如婴儿极矣。",
                    "zhushu": "",
                    "type": 2
                },
                {
                    "paragraph": "王雱曰：人生有三：曰精，曰神，曰气。精全则神王，神王则能帅气矣。神衰而不足以帅气，则神作不常，使人陷于非道。孟子曰：志者，气之帅也。杨雄曰：气者，所适善恶之马欤？帅懦而众悖，则帅必亡；马怒而御疲，则车必败。神不能专气，则喜怒哀乐唯气所为，流陷越佚，理固然也。古之士无不晓此，苟未及此，则当清心以防之。孔子所谓三戒，皆防气也。门人独颜回能专气，故曰不迁怒。气之暴在阳，而阳之发者莫暴于怒，于怒可以无迁，则非专气而何？人生本具圣质，气佚而不能专，故自壮以往，离道弥远。能抱一则神王，神王则气柔，气柔则真全，所以与婴儿同。专者，有而擅其权之谓。陆佃曰：盖内守者气之所以致专，外运者气之所以致柔。其守致专，其运致柔，而其德比于赤子，则然后其心可以疏瀹，其神可以澡雪，而照之于天，万法俱空而无一法之累也。故言专气致柔，能如婴儿乎？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：心既散乱，气亦荡流。问：尔能专守一气，通于无间，与物不逆，柔而至顺，复命全真，如婴儿在胎中乎？陈象古曰：气为动用之先，柔为刚强之本。晦庵朱熹曰：专非守之谓也，只是专一无间断。致柔是到那柔之极处，才有一豪发露便是刚，这气便粗了。",
                    "zhushu": "",
                    "type": 2
                },
                {
                    "paragraph": "涤除玄览，能无疵乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：旧说曰：涤，洗也。除，遣也，理也。玄览，心照也。疵，病也。夫人当洗涤尘垢，除遣五情，内外清虚，心照万事，瑕疵之病莹然不生。此教人修心也。自此上三事约人修身，自此下三事劝人治国也。经曰：修之身，其德乃真；修之天下，其德乃溥也。今解曰能无疵乎者，言人欲要洗心除垢，冥察内外之事，当能自省己躬，无有疵瑕之病乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人外不为魄所载，内不为气所使，则其涤除尘垢尽矣。于是其神廓然玄览，万物知其皆出于性，等观净秽而无所瑕疵矣。",
                    "zhushu": "",
                    "type": 2
                },
                {
                    "paragraph": "临川王安石曰：涤除，洗心也。玄览，观妙也。如月之明，如珠之莹，能无疵乎？",
                    "zhushu": "",
                    "type": 2
                },
                {
                    "paragraph": "刘泾曰：此章以全精、全气、全神为学道之根，故无离以言养精，如婴儿以言养气，无疵以言养神也。",
                    "zhushu": "",
                    "type": 2
                },
                {
                    "paragraph": "陈象古曰：涤如水之濯也；除，如扫粪秽也。玄览于是可全矣。无疵，玄览之要妙，故又教之以不可以有疵瑕也。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人以此洗心，退藏于密，则涤除万念而玄览妙理，何疵之有？爱民治国，能无为乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：旧说曰：爱民者当爱民如赤子，临政不可苛虐，赋役不可伤性。治国者当务农简事，使民各遂其业而安其生，斯无为之化也。今解曰：能无为乎者，言人君欲爱养万民，令不伤天性，治国务农，使无繁细，当能清静无为乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：既以治身，又推其余以及人，虽至于爱民治国，一以无心遇之。苟其有心，则爱民者适所以害之，治国者适所以乱之也。",
                    "zhushu": "",
                    "type": 2
                },
                {
                    "paragraph": "临川王安石曰：爱民者，以不爱爱之，乃长；治国者，以不治治之，乃长。惟其不爱而爱，不治而治，故曰无为。夫无为者，用天下之有为；有为者，用天下之不足。然老子方言其反本，而曰爱民治国者，何也？盖老子为言其反本遂，自道而起教，所谓吉凶与民同患是也。不惟老子之言若是，凡古之圣人皆如此也。",
                    "zhushu": "",
                    "type": 2
                },
                {
                    "paragraph": "刘泾曰：庄子曰：道之真以治身，其绪余以治国家。爱民，仁也。治国，政也。王侯之事，不能无为，视以刍狗则得之。",
                    "zhushu": "",
                    "type": 2
                },
                {
                    "paragraph": "清源子刘骥曰：老氏方言其反本，而继之以爱民治国，何也？盖一身之设，一国之象也。圣人以心为君，以身为国，以气为民。无为而尊，君之道也。心无为而尊于上，万气自行，百骸自治。保气所以爱民，全形所以治国。无为也，则用天下而有余；有为也，则为天下用而不足。故爱民治国能无为乎？黄茂材曰：夫学道而至于无为，岂一日之积哉？抱一矣，致柔矣，玄览无疵矣，然后可以至于无为。傥未能是，而强欲至于无为之地，夫是之谓坐驰，去道益远。国譬则身也，民譬则神也。爱民治国与其身同。",
                    "zhushu": "",
                    "type": 2
                },
                {
                    "paragraph": "天门开阖，能为雌乎？",
                    "zhushu": "",
                    "type": 2
                },
                {
                    "paragraph": "御注曰：经曰：知其雄，守其雌，为天下谿。圣人体天道之变化，卷舒启闭不违乎时，柔刚微彰惟其所用。然未尝先人而常随人，未尝胜物而尝下物，故天下乐推而不厌，能为雌，于是乎在。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天门者，自然之门也。自然生太极，太极生天地，天地生阴阳，阴阳生万物，死万物生死由之而往来，故谓之天门。开谓散施，阖谓歙敛。开则生成，阖则衰减。虽生万物而未见其生生者，虽死万物而未见其死死者。生生死死而莫见其形，得不谓之自然乎？能体自然者，其唯大人乎？夫大人量包宇宙，气含阴阳，所为雌静，则生死王衰不入于胸中。雌静者，自然之妙用也。此戒治身治国者，当以雌静是守。",
                    "zhushu": "",
                    "type": 2
                },
                {
                    "paragraph": "临川王安石曰：夫万物由是而出，由是而入，故谓之天门。有开阖则有动静，有动静则有雌雄。惟其守雌以胜雄，守静以胜动，故曰天门开阖，能为雌乎？",
                    "zhushu": "",
                    "type": 2
                },
                {
                    "paragraph": "刘泾曰：成人事者必因天道，故此言天门。庄子曰：天门无有也，万物出乎无有。易曰：一阖一辟谓之变。盖天道主变，爱民治国因诸天而已，何事于雄？不得已则亦应焉而已。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：开阖者，变化之道；雌静者，畜养之德。",
                    "zhushu": "",
                    "type": 2
                },
                {
                    "paragraph": "黄茂材曰：天门，顖门也。今婴儿脑顖中开阖不住，修真至此，可以上通天道，故谓之天门。雌与牝同。",
                    "zhushu": "",
                    "type": 2
                },
                {
                    "paragraph": "明白四达，能无知乎？",
                    "zhushu": "",
                    "type": 2
                },
                {
                    "paragraph": "颍滨苏辙曰：明白四达，心也。是心无所不知，然而未尝有能知之心也。夫心一而已，苟又有知之心者，则是二也。自一而二，蔽之所自生，而愚之所自始也。今夫镜之于物，来则应之而已矣，又安得知应物者乎？本则无有，以意加之，此妄之源也。",
                    "zhushu": "",
                    "type": 2
                },
                {
                    "paragraph": "黄茂材曰：无知者无所不知，犹人开眼而视，无所不见，何尝曰吾有见焉？有见有不见，谓之眼病。有知有不知，谓之心病。自抱一凡六进而后进于无知。是以啮缺问于王倪，四问而四不知，啮缺因跃而大喜，良有以也。",
                    "zhushu": "",
                    "type": 2
                },
                {
                    "paragraph": "生之畜之，生而不有，为而不恃，长而不宰，是谓玄德。",
                    "zhushu": "",
                    "type": 2
                },
                {
                    "paragraph": "御注曰：圣人存神知化，与道同体，则配神明、育万物，无不可者。生之以遂其性，畜之以极其养。无爱利之心焉，故生而不有。无矜伐之行焉，故为而不恃。无刻制之巧焉，故长而不宰。若是者，其德深矣，远矣，与物反矣。故曰是谓玄德。",
                    "zhushu": "",
                    "type": 2
                },
                {
                    "paragraph": "碧虚子陈景元曰：言修身治国能行上六事，即如道之生物，不塞其原，任其自成而已。德之养物，不禁其性，全其素分而已。夫万物卓尔独生，圣人岂有乎哉？群类各自营为，圣人何恃乎哉？且物自长养，圣人安能主宰乎哉？斯乃忘功忘物，洞入冥极，是谓渊德也。王弼曰：渊德者，有德而不知其主乎幽冥也。",
                    "zhushu": "",
                    "type": 2
                },
                {
                    "paragraph": "王雱曰：玄为妙体，德之至也。昔舜在侧微，书称玄德，盖至德常在于无思无为。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽生成在我，任其赋命，不专而有之。虽雕刻众形，造化万物，不恃其能；长养于物，不主其功。潜被嘿通，不自彰显，故曰玄德。",
                    "zhushu": "",
                    "type": 2
                },
                {
                    "paragraph": "陈象古曰：生则品物流形，各正性命也。育则养之以冲和之气，得遂其自然生死也。育之之功，治天下之所有也。万物生之以奉己，而不以为有，故亦为而不恃，长而不宰矣。玄德运之在心，不彰于外是也。",
                    "zhushu": "",
                    "type": 2
                },
                {
                    "paragraph": "黄茂材曰：经凡两言此矣。前者所言道也，",
                    "zhushu": "是第二章。",
                    "type": 2
                },
                {
                    "paragraph": "今之所言德也，道降而为德，德之妙者，复与道合，故谓之玄德。",
                    "zhushu": "",
                    "type": 2
                }
            ]
        },
        {
            "name": "三十辐章第十一",
            "paragraphs": [
                {
                    "paragraph": "三十辐章第十一",
                    "zhushu": "",
                    "type": 1
                },
                {
                    "paragraph": "三十辐共一毂，当其无，有车之用。埏埴以为器，当其无，有器之用。凿户牖以为室，当其无，有室之用。",
                    "zhushu": "",
                    "type": 2
                },
                {
                    "paragraph": "御注曰：有无一致，利用出入，是谓至神。有无异相，在有为体，在无为用，阴阳之运，万物之理也。车之用在运，器之用在盛，室之用在虚。妙用出于至无，变化藏于不累，如鉴无象，因物显照。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此明有无功用相资而立。当其毂中空虚，轮得以转行。车中空虚，人所以载其上。故其空无之处，是有转行容载之用也。埏，和也。埴，粘土也。谓工人范和粘土，陶成形器，取其器中空无之处，是有盛受诸物之用也。凿，穿也。半门曰户，门傍䆫谓之牖。古者穴处，谓穿凿穴中之土以覆其上为户牖，居室也。取其室中空无之处，故人有安存出入之用也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：三者皆于外有以成形，内虚而受物。虚因有以能受，有假无以为用。",
                    "zhushu": "",
                    "type": 2
                },
                {
                    "paragraph": "清源子刘骥曰：扁鹊言人身中有五藏真气之所会，五藏各有六气，故有五六三十之会，原犹车之三十辐也。流转不息，通于一枢，犹三十辐之共一毂也。圣人知变化之枢机，假有为之形体，以身为炉，三宫为鼎，造化于虚无恍惚之中，如所乘之车，所用之器，所居之室，在有为体，在无为用。",
                    "zhushu": "",
                    "type": 2
                },
                {
                    "paragraph": "晦庵朱熹曰：无是毂中空处，惟其中空，故能受轴而运转不穷，犹伞柄上木管子，众骨所会者。缘管子中空，又可受伞柄而开阖下上。车之毂亦犹是也。庄子所谓枢始得其环中以应无穷，亦此意。",
                    "zhushu": "",
                    "type": 2
                },
                {
                    "paragraph": "黄茂材曰：有有中之有，有无中之有。无中之有，其用无穷。有中之有，其利甚博。辐毂以为车，埏埴以为器，户牖以为室，此则有中之有，民之赖其利也博矣。虽无车而有车之用，虽无器而有器之用，虽无室而有室之用，此则无中之有，至人达士资其用也无穷。今参同契、黄庭经多载是说，盖有所由来矣。",
                    "zhushu": "",
                    "type": 2
                },
                {
                    "paragraph": "故有之以为利，无之以为用。",
                    "zhushu": "",
                    "type": 2
                },
                {
                    "paragraph": "颍滨苏辙曰：非有则无无以致其用；非无则有无以施其利。是以圣人常无以观其妙，常有以观其徼。知两者之为一而不可分，则至矣。",
                    "zhushu": "",
                    "type": 2
                },
                {
                    "paragraph": "陆佃曰：有无相用，不可以一偏。故无无则不足以用有，无有则不足以见无。以有为利则或至于止；以无为用则用常至于无穷。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：有者适时之利，无者，真常之用。在人身则驾御、主持神与炁也。无者虚妙之神炁也；有者凝滞之形骸也。心运以气，随假形以为利；气动以形，随假神而为用。此二者，有无之相须也。",
                    "zhushu": "",
                    "type": 2
                },
                {
                    "paragraph": "清源子刘骥曰：有以为利，无以为用。世之昩者，唯闻舍身之道，未达即身之妙，此老氏所以引车、器室而详喻之也。是犹乾坤成列而易立乎其中。乾坤毁则无以见易，形体毁则无以保神。所以贵乎形神俱妙也。",
                    "zhushu": "",
                    "type": 2
                }
            ]
        },
        {
            "name": "五色章第十二",
            "paragraphs": [
                {
                    "paragraph": "五色章第十二",
                    "zhushu": "",
                    "type": 1
                },
                {
                    "paragraph": "五色令人目盲，五音令人耳聋，五味令人口爽。驰骋田猎令人心发狂，难得之货令人行妨。",
                    "zhushu": "",
                    "type": 2
                },
                {
                    "paragraph": "碧虚子陈景元曰：五色之设，黼黻文章，别尊卑之饰，斯则五色之用也。而后世为锦绣之丽，青黄悦目，逐物外迁，伤精丧明，不能彻视无色之色，非盲而何？五音之设，金石丝竹，通天地之气，斯则五音之用也。而后世作郑卫之声，淫哇悦耳，耽营不已，荡性塞聪，不能冥听无声之声，非聋而何？五味之设，盐梅调适，养人之体，斯则五味之用也。而后世有熊掌之嗜，刍豢美口，饕餮无厌，浊神秽真，不能内尝无味之味，非爽而何？爽，亡也，差也，失也。田猎者，国之常礼，以讲武事，示民时也。天子诸侯每岁三田：一为乾豆，祭祀宗庙也；二为宾客，交二国之好也；三充君之庖，食以时也。时之不田则曰不恭；不以时则谓之暴天物。故春搜、夏苗、秋狝、冬狩，若不遵法度，驰骋逐境，禽荒无节，暴物伤农，登崖逾险，旬月不返，心神发乱，非狂而何？夫金银珠玉，难得之寳货，人若贪取无厌，采求不已，则道行妨伤而身多劳辱也。严君平曰：五色重而天下盲，五音调而天下聋，五味和而天下喑，田猎兴而天下狂，珠玉贵而天下劳，币帛通而天下倾。是故五色者，陷目之锥也；五音者，塞耳之推也；五味者，斩舌之钺也；田猎者，狂惑之帅也。远方之货，天下之所以违也；难成之物，天下之所以微也。凡此数者，变而相生，不可穷极，难明而易灭也，难得而易失也，殃祸之闾而危亡之室也，求之以自贼，而居之以自杀也。此上戒君王而下训兆民也。",
                    "zhushu": "",
                    "type": 2
                },
                {
                    "paragraph": "颍滨苏辙曰：视色、听音、尝味，其本皆出于性。方其有性而未有物也，至矣。及目缘五色，耳缘五音，口缘五味，夺于所缘而忘其本，则虽见而实盲，虽闻而实聋，虽尝而实爽也。",
                    "zhushu": "",
                    "type": 2
                },
                {
                    "paragraph": "刘泾曰：人之身，窍肝为目，窍肾为耳，窍脾为口，而与五色声味同为死生，此大患也。而愚者见色不见其害，犹弗见也；闻声不闻其患，犹弗闻也；尝味不尝其患，犹弗尝也。故见作盲、闻作聋、尝作爽，是作之也，非疾也，疾则亏其体而已。见、闻、尝，性固有在焉。庄子曰：属性乎五色，虽通如离朱，非吾所谓明；属性乎五声，虽通如师旷，非吾所谓聪；属性乎五味，虽通如俞儿，非吾所谓藏。亦以系物失己而已。受患为先，故耳次目。受患为深，故口次耳。又内狂其心，外妨其行，则吾身之患备矣。驰马、从禽，此两者能乱人之阳，以动其心，以至于发狂者，而彼反资以为乐。黄帝则曰：狂之病，妄行不休。其说是也。妨，害也。行，所以行已。难得之货，使人昏于同利，则为害大矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：五色炫乱，视极则损明。五音喧杂，听极则损聪。爽者，失也。人皆纵嗜好之常情，失恬淡之真味，故真人漱玉池以饮津，固灵根以含气也。畋猎者，极其精神以瞻望，困其气血以驰骛，是使心志散乱，猖獗发狂，害物伤和，莫甚于此。亦如世俗奔逐情欲，趋走声利，失志沮气，然后休息。货者，非赋分之所有，妄求徼取，是谓难得。与人善行，有所妨碍。",
                    "zhushu": "",
                    "type": 2
                },
                {
                    "paragraph": "黄茂材曰：所贵于目者为其见道，若不见道，与盲无异，非蔽于五色而然乎？所贵于耳者，为其闻道，若不闻道，与聋无异，非淫于五音而然乎？道之出口，淡乎无味，若以肥甘为美，又安知其所谓淡然者？今人咽纳津液，久而自不爱食五味，盖得于此。驰骋畋猎，固未至于狂，而以清静无为者观之，岂不为狂？昔韩退之论击毬之害曰：凡五藏之系络甚微，坐立必垂于胸臆之间，而以之颠顿驰骋，其危哉！夫稍知道者，视金帛珠玉如粪土然，何至于尚货？盖非此之谓也。当是时，神农本草、黄帝素问已行于人间，将必有食芝餐玉养丹灶之说。老子以为是皆身外难得之物，无益于生，妨人多矣，不若求之吾身之为易也。",
                    "zhushu": "",
                    "type": 2
                },
                {
                    "paragraph": "是以圣人为腹不为目，故去彼取此。",
                    "zhushu": "",
                    "type": 2
                },
                {
                    "paragraph": "御注曰：八卦坤为腹，以厚载而容也；离为目，以外视而明也。厚载而容则无所不受，外视而明，则有所不及。圣人以天下为度，故取此能容之腹，非事事而治之，物物而察之，故去彼外视之目。庄子曰：贼莫大于德有心而心有眼，故圣人去之。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人视色、听音、尝味，皆与人同。至于驰骋畋猎，未尝不为，而难得之货未尝不用也。然人皆以为病，而圣人独以为福，何也？圣人为腹而众人为目，目贪而不能受，腹受而未尝贪故也。彼物之自外至者也，此性之凝于内者也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：守绵绵之气以实腹，去察察之视以养明也。",
                    "zhushu": "",
                    "type": 2
                },
                {
                    "paragraph": "陈象古曰：为腹则实其腹也，内藏其明者也。不为目则防其外境之侵铄我也。彼，外也；此，内也。是圣人之所取舍也。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人不为声色、五味、畋猎、货财所惑，所以为腹不为目也。腹者有容于内，目者有见于外。圣人收视反听，还元复命，治其内而不治其外，求诸己而不求诸人。所谓明者，非见彼也，自见而已；所谓𦖟者，非闻彼也，自闻而已；所谓得者，非得彼也，自得而已。故去彼取此。",
                    "zhushu": "",
                    "type": 2
                },
                {
                    "paragraph": "黄茂材曰：腹易厌足而目好尚无穷，故学道者欲收视、欲内观、欲默照，其不为目可知。此者，此道也。亘古及今，惟有此道，舍此皆非道也。故云去彼取此。",
                    "zhushu": "",
                    "type": 2
                }
            ]
        },
        {
            "name": "宠辱章第十三",
            "paragraphs": [
                {
                    "paragraph": "宠辱章第十三",
                    "zhushu": "",
                    "type": 1
                },
                {
                    "paragraph": "宠辱若惊，贵大患若身。",
                    "zhushu": "",
                    "type": 2
                },
                {
                    "paragraph": "御注曰：宠者在下，贵者在上。居宠而以为荣，则辱矣；处贵而以为累，则患莫大焉。",
                    "zhushu": "",
                    "type": 2
                },
                {
                    "paragraph": "碧虚子陈景元曰：宠者，谓富贵庆赏诸吉也。辱谓贫贱刑罚诸凶也。夫达道之士，以形骸为逆旅，生死如赘痈，不荣通，不丑穷，知轩冕之去来，乃外物之寄托，岂有宠辱系怀而可惊怛哉？此谓中人耳。中智之士，则处安而虑危，得宠而知辱，故皆如惊者，戒慎之深也。夫心之感动，异于震惊，故谓之若惊。世俗趋末则惊辱，中智观本故惊宠。贵者，尊爱之称。大患者，轩冕寳货、外物养身之属也。且至人知身非我有，而尚外之，况尊爱他物乎？今世之人，谓轩冕寳货可以资生，故贵之如身，而不知身之与物皆是大患之本，不足贵也。",
                    "zhushu": "",
                    "type": 2
                },
                {
                    "paragraph": "陆佃曰：宠所以为辱，贵所以为患，何也？曰：宠之与贵，皆外物者也。外物非吾所有而有之，此所以为大患大辱。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：以宠辱为重，甚于性命。",
                    "zhushu": "",
                    "type": 2
                },
                {
                    "paragraph": "叶梦得曰：宠辱者，视宠犹辱也。贵大患者，以贵为大患也。惊者，猝然遇之而骇者也。身者，忧患之所从生而不欲有者也。常物之情，得其所欲则顺而安，非其所欲则逆而骇。故世不惊于宠而惊于辱。宠之过必辱，辱之复必宠。视宠犹辱而若惊者，知宠之必有辱也。贵者，人之所尊也。贵贱无常分，有贵而贱者争；生灭无定形，有身而偶者敌。视贵为患而若身者，知贵之必有贱也。",
                    "zhushu": "",
                    "type": 2
                },
                {
                    "paragraph": "黄茂材曰：宠，人所荣也，在道则为可辱。贵，人所欲也，在道则为可患。自古以来，因宠贵之极陷于祸败者，何可胜数。譬之牺牛，衣以文绣，食以蒭菽，及其牵而入于太庙，求为孤犊而不可得，则夫所谓宠贵者，岂不可辱可患乎？",
                    "zhushu": "",
                    "type": 2
                },
                {
                    "paragraph": "何谓宠辱？宠为下。",
                    "zhushu": "",
                    "type": 2
                },
                {
                    "paragraph": "碧虚子陈景元曰：开元御本作宠为下，言人得富贵庆赏者，恃宠而骄盈则生祸，因宠获祸则宠为辱本，故曰为下。河上公本作宠为上，辱为下，于义完全而理无迂阔。皇甫谧本亦作宠为上，辱为下，言以得为上，失为下也。",
                    "zhushu": "",
                    "type": 2
                },
                {
                    "paragraph": "颍滨苏辙曰：所谓宠辱，非两物也。辱生于宠而世不悟，以宠为上而辱为下者是也。若知辱生于宠，则宠顾为下矣。",
                    "zhushu": "",
                    "type": 2
                },
                {
                    "paragraph": "陆佃曰：可得而宠者下也。",
                    "zhushu": "",
                    "type": 2
                },
                {
                    "paragraph": "刘泾曰：宠人者为上，则宠于人者为下矣。孟子曰：赵孟之所贵，赵孟能贱之矣。",
                    "zhushu": "",
                    "type": 2
                },
                {
                    "paragraph": "得之若惊，失之若惊，是谓宠辱若惊。",
                    "zhushu": "",
                    "type": 2
                },
                {
                    "paragraph": "御注曰：轩冕在身，非性命之理，物之傥来，寄也。寄之，其来不可拒，故至人不以得为悦；其去不可圉，故至人不以失为忧。今寄去则不乐受而喜之，是以得失累乎其心，能勿惊乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：世俗据其富贵，操之则栗，舍之则悲，未达得失之非我，故皆惊慑也。中智之士知祸福循环，得其宠荣必有悴辱，故戒之持胜如失之惊也。",
                    "zhushu": "",
                    "type": 2
                },
                {
                    "paragraph": "临川王安石曰：得失若惊，此宠之所以为辱也。",
                    "zhushu": "",
                    "type": 2
                },
                {
                    "paragraph": "黄茂材曰：宠于人则服役于人，其得也在人而不在我，故得亦惊。其失也在人而不在我，故失亦惊。夫在我者，大泽焚而不能热，河汉沍而不能寒，疾雷破山、风振海而不能惊，又何有于得失哉？",
                    "zhushu": "",
                    "type": 2
                },
                {
                    "paragraph": "何谓贵？大患若身？",
                    "zhushu": "",
                    "type": 2
                },
                {
                    "paragraph": "御注曰：据利势，擅赏罚，作福威，天下畏之如神明，尊之如上帝，可谓贵矣。圣人则不以贵自累，故能长守贵而无患。譬如人身，堕肢体，黜聪明，离形去智，通于大同，则无入而不自得也。世之人以物易性，故累物而不能忘势；以形累心，故丧心而不能忘形，其患大矣。",
                    "zhushu": "",
                    "type": 2
                },
                {
                    "paragraph": "刘泾曰：前章言五色声味、驰骋田猎难得之货交攻其内外，所谓大患也。而患本于有身，无是身则无是患矣。而身者委形于造物，则安能必无哉？今享天下之贵，则事天下之事，将膻行以悦人，蒿目以忧世，其患可胜言哉！庄子曰：夫贵者，夜以继日，思虑善否，其为形也亦疏矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：世俗不知宠为致辱之大患，而返贵重致辱之患如身。",
                    "zhushu": "",
                    "type": 2
                },
                {
                    "paragraph": "吾所以有大患者，为吾有身。及吾无身，吾有何患？",
                    "zhushu": "",
                    "type": 2
                },
                {
                    "paragraph": "御注曰：人之生也，百骸、九窍、六脏，赅而存焉，吾谁能为亲？认而有之，皆惑也。体道者解乎此。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫人所以有大患者，谓其有身也。且人之身，无羽毛以御寒暑，必将资物以为养。而贪生太厚者，动入死地。若能外其身，不以身为身；忘其心，不以心为心。冥乎造化，同乎万物，使行若曳枯木，坐若聚死灰，则向之宠辱大患，何缘及之？又曰：无者，忘也，外也。或以无身为灭坏空寂者，失老氏之宗旨矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：性之于人，生不能加，死不能损，其大可以充塞天地，其精可以蹈水火入金石，凡物莫能患也。然天下常患亡失本性，而惟身之贵，爱身之情笃，而物始能患之矣。生死疾病之变攻之于内，宠辱得失之交撄之于外，未有一物而非患也。夫惟达人知性之无坏而身之非实，忽然忘身而天下之患尽去，然后可以涉世而无累矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：我因何能致大患？为有此身为致患之本，又何况身外更有不能舍弃重于身者乎？",
                    "zhushu": "",
                    "type": 2
                },
                {
                    "paragraph": "清源子刘骥曰：人之有身，饥渴、寒暑、生老病死，莫非患也。故吾所以有大患者，为吾有身。及吾无身，吾有何患？所谓无身者，外生死，遗祸福，忘乎物，忘乎天，其名为忘己。忘己之人，是谓入于天。若然者，体合大道，心同太虚，死生无变于己，而况利害之端乎？",
                    "zhushu": "",
                    "type": 2
                },
                {
                    "paragraph": "故贵以身为天下，若可寄天下；爱以身为天下，若可托天下。",
                    "zhushu": "",
                    "type": 2
                },
                {
                    "paragraph": "御注曰：天下，大器也，非道莫运。圣人体道，天下乐推而不厌。其次则知贵其身而不自贱以役于物者，若可寄而已。知爱其身而不自贱以困于物者，若可托而已。",
                    "zhushu": "",
                    "type": 2
                },
                {
                    "paragraph": "涑水司马光曰：夫贵重天下者，天下亦贵重之。爱利天下者，天下亦爱利之。未有轻贱残贼天下而天下贵爱之者也。故圣人之贵爱天下，所以贵爱其身也。如此则付以大器，必能守之。",
                    "zhushu": "",
                    "type": 2
                },
                {
                    "paragraph": "颍滨苏辙曰：人之所以骛于权利，溺于富贵，犯难而不悔者，凡将以厚其身耳。今也禄之以天下而重以身任之，则其忘身也至矣。如此而以天下予之，虽天下之大，不能患之矣。",
                    "zhushu": "",
                    "type": 2
                },
                {
                    "paragraph": "陈象古曰：恃贵有己而为天下，非寄天下之要也。恃爱有己而为天下，非托天下之要也。故曰若可寄，若可托，言若则不可寄、不可托之义也。",
                    "zhushu": "",
                    "type": 2
                },
                {
                    "paragraph": "叶梦得曰：不贵其贵而贵其身，虽得天下而不敢执，视之犹逆旅，兹非可以寄天下者乎？不爱其宠而爱其身，虽有天下而不敢任，处之犹蘧庐，兹非所以托天下者乎？",
                    "zhushu": "",
                    "type": 2
                },
                {
                    "paragraph": "黄茂材曰：人不知贵其身者，以天下为重，而以身为轻尔，故不知贵其身。人不知爱其身者，以天下为大，而以身为小尔，故不知爱其身。老子之道，以身为天下，可贵可爱者皆在身。彼天下特其外物，故可寄托焉。",
                    "zhushu": "",
                    "type": 2
                },
                {
                    "paragraph": "林东曰：达人遗宠而辱不及，忘身而患不至。有身者以其不能忘身也。忘身则无身而亦无患。若舜有天下而不与尧之非心黄屋，则几矣。贵与爱、寄与托，则一意，辞势互换然耳。",
                    "zhushu": "",
                    "type": 2
                }
            ]
        },
        {
            "name": "视之不见章第十四",
            "paragraphs": [
                {
                    "paragraph": "视之不见章第十四",
                    "zhushu": "",
                    "type": 1
                },
                {
                    "paragraph": "视之不见名曰夷，听之不闻名曰希，抟之不得名曰微。此三者不可致诘，故混而为一。",
                    "zhushu": "",
                    "type": 2
                },
                {
                    "paragraph": "碧虚子陈景元曰：无形之形，天地以生，谓之夷。无声之声，五音以始，谓之希。无绪之绪，万端以起，谓之微。此皆先贤举其进道之方也。若夫能忘其视听，冥其循搏，混一都无，则至矣尽矣，不可以加矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：此三者，虽有智者莫能诘也，要必混而归于一而后可尔。所谓一者，性也；三者，性之用也。人始有性而已，及其与物构，然后分裂四出，为视、为听、为触，日用而不知反其本，非复混而为一则日远矣。若推而广之，则佛氏所谓六入皆然矣。",
                    "zhushu": "",
                    "type": 2
                },
                {
                    "paragraph": "首楞严有云反流全一，六用不行，此之谓也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：大象平夷，无色可见；大音希声，默不可听；冲妙无形，虚不可执。三者谓希、夷、微也，皆无质象，不可以器位分之，故复混为一，非视听、把执、击搏之能知，似隐似见，或存或亡，不可究诘，亦若万籁一风而异声，七窍同气而殊用，思不可推，言不可议者也。",
                    "zhushu": "",
                    "type": 2
                },
                {
                    "paragraph": "清源子刘骥曰：夷则无色，故视之不见；希则无声，故听之不闻；微则无形，故搏之不得。此三者不可致诘，随事强名。夫道一而已，故混而为一。",
                    "zhushu": "",
                    "type": 2
                },
                {
                    "paragraph": "黄茂材曰：此章论真有也。真有虽有，视之不见，听之不闻，搏之不得，则近于无。老子虑夫人之溺于无而不知其有，于是为之别白而言曰，是道也，分之则为三，夷、希、微是也。合之则为一，混然者是也。是皆真有非无，人不能知之。乃谓老庄为虚无之学，岂足与语道哉！",
                    "zhushu": "",
                    "type": 2
                },
                {
                    "paragraph": "其上不皦，其下不昧。",
                    "zhushu": "",
                    "type": 2
                },
                {
                    "paragraph": "御注曰：形而上者，阴阳不测，幽而难知，兹谓至神，故不皦，皦言明也。形而下者，一阴一阳，辨而有数，兹谓至道，故不昩，昩言幽也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫形色之物皆有涯分，惟道超然出于九天之表，处阳而不明，存乎太极之先，而不为高矣。使其学者居上，与日月齐照，而其光不皦，故曰其上不皦。沈然没于九地之外，处阴而不暗，流乎六极之下，而不为深矣。使其学者在下，与瓦甓同寂，而其明不昧，故曰其下不昧。",
                    "zhushu": "",
                    "type": 2
                },
                {
                    "paragraph": "涑水司马光曰：皦，明也。道之升，万物以生而不可见；道之降，万物以息而未尝亡。",
                    "zhushu": "",
                    "type": 2
                },
                {
                    "paragraph": "颍滨苏辙曰：物之有形者，丽于阴阳，故上皦下昧，不可逃也。道虽在上而不皦，在下而不昧，不可以形数推也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：忽焉在上，明而不曜；倏然在下，幽而不晦。",
                    "zhushu": "",
                    "type": 2
                },
                {
                    "paragraph": "陈象古曰：皦，明白之称也。昧，隐暗之称也。不皦，谓道行于己，不自明其功也。不昧，谓道施于物，不可隐蔽于其理也。",
                    "zhushu": "",
                    "type": 2
                },
                {
                    "paragraph": "黄茂材曰：此又论无之非无也。其在上也，人见其皦而非皦；其在下也，人见其昩而非昩。",
                    "zhushu": "",
                    "type": 2
                },
                {
                    "paragraph": "绳绳兮不可名，复归于无物。",
                    "zhushu": "",
                    "type": 2
                },
                {
                    "paragraph": "御注曰：道之体若昼夜之有经，而莫测其幽明之故，岂貌像声色可得而形容乎？故复归于无物。",
                    "zhushu": "",
                    "type": 2
                },
                {
                    "paragraph": "颍滨苏辙曰：绳绳，运而不绝也。人见其运而不绝，则以为有物矣，不知其卒归于无也。",
                    "zhushu": "",
                    "type": 2
                },
                {
                    "paragraph": "清源子刘骥曰：绳绳兮绵绵不绝，运用无穷，不可得而形容，复归于无物。",
                    "zhushu": "",
                    "type": 2
                },
                {
                    "paragraph": "是谓无状之状，无物之象，是谓恍惚。",
                    "zhushu": "",
                    "type": 2
                },
                {
                    "paragraph": "御注曰：无状之状，无物之象。恍兮惚，其中有物；惚兮恍，其中有象。犹如太虚，含蓄万象，而不睹其端倪；犹如一性，灵智自若，而莫究其运用。谓之有而非有，谓之无而非无。若日月之去人远矣，以鉴燧求焉，而水火自至。水火果何在哉？无状之状，无物之象，亦犹是也。",
                    "zhushu": "",
                    "type": 2
                },
                {
                    "paragraph": "颖滨苏辙曰：状，其著也；象，其微也。无状之状，无物之象，皆非无也。有无不可名，故谓恍惚。",
                    "zhushu": "",
                    "type": 2
                },
                {
                    "paragraph": "迎之不见其首，随之不见其后。",
                    "zhushu": "",
                    "type": 2
                },
                {
                    "paragraph": "御注曰：其始无首，其卒无尾，故迎之、随之，有不得而见焉。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：周流无端，故无首尾。",
                    "zhushu": "",
                    "type": 2
                },
                {
                    "paragraph": "陈象古曰：不可致诘，故如是。",
                    "zhushu": "",
                    "type": 2
                },
                {
                    "paragraph": "清源子刘骥曰：莫知其始，故迎之不见其首；莫知其终，故随之不见其后。",
                    "zhushu": "",
                    "type": 2
                },
                {
                    "paragraph": "黄茂材曰：此又论无有之非无有也。既谓惚恍矣，乌有其首之可迎，乌有其后之可随？虽无其首与后也，谓无其中可乎？经曰：惚兮恍，其中有象。恍兮惚，其中有物。其中何也？物与象是也。由此以言，无有之非无有可见矣。",
                    "zhushu": "",
                    "type": 2
                },
                {
                    "paragraph": "执古之道，以御今之有。能知古始，是谓道纪。",
                    "zhushu": "",
                    "type": 2
                },
                {
                    "paragraph": "御注曰：一阴一阳之谓道。师天而无地者，或蔽于道之动而凭其强阳。师阴而无阳者，或溺于道之静而止于枯槁。为我者废仁，为人者废义，岂古之道哉？不可致诘而非有，是谓恍惚而非无。执之以驭世，则变通以尽利，鼓舞以尽神，而无不可者。此所谓自古以固存者欤？",
                    "zhushu": "",
                    "type": 2
                },
                {
                    "paragraph": "碧虚子陈景元曰：古道者，无形无名，天地之原，万物之宗也。即视之不见、听之不闻之道也。老氏使其治身治世者，持执上古无为自然之道，制驭即今有为烦扰之俗，归乎淳风，复乎太始，使各正性命，不迁其德，是谓知道之纲纪也。",
                    "zhushu": "",
                    "type": 2
                },
                {
                    "paragraph": "陆佃曰：能知古始，古者今之所出，始者，终之初。庄子所谓无端之纪是也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：绵古不移，道也。见机而作，事也。治身者，执古之道。谓人之灵物，与造化齐生，不泯不灭。今之有者，身也，受之于阴阳，得之于父母，贷一气以有生，本五行以成质，执守神用，摄御身形，是谓执古之道不失，御今之有不亏。古谓先天之道，始谓万物之宗。能知道者，是谓执物之纪而总之。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体道之真以治身，绪余土苴以治天下国家，所以御今之有也。能知古始，则知道之大原，故是谓道纪。",
                    "zhushu": "",
                    "type": 2
                },
                {
                    "paragraph": "黄茂材曰：夫道在太极之先而不为高，在六极之下而不为深，先天地生而不为久，长于上古而不为老。时有古今，道无古今，故可执而御。谓道为非有，可乎哉？太易、太初、太始、太素、太极，此五太者，时之所谓古，而道之所谓始。人能知之，可以为道之纪。",
                    "zhushu": "",
                    "type": 2
                }
            ]
        },
        {
            "name": "古之善为士章第十五",
            "paragraphs": [
                {
                    "paragraph": "古之善为士章第十五",
                    "zhushu": "",
                    "type": 1
                },
                {
                    "paragraph": "古之善为士者，微妙玄通，深不可识。",
                    "zhushu": "",
                    "type": 2
                },
                {
                    "paragraph": "御注曰：列御寇居郑圃四十年，人无识者。老子谓孔子曰：良贾深藏若虚，君子盛德，容貌若愚。其谓是欤？",
                    "zhushu": "",
                    "type": 2
                },
                {
                    "paragraph": "颍滨苏辙曰：粗尽而微，微极而妙，妙极而玄，玄则无所不通，而深不可识矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽在世间，人不以为异。",
                    "zhushu": "",
                    "type": 2
                },
                {
                    "paragraph": "黄茂材曰：啮缺、王倪、蒲衣子、南郭子綦、支离疏、王骀与夫子祀、子舆、子桑户之徒，皆古微妙玄通之士，人不能识，故谓庄子寓言焉。当商周之季，士之被褐怀玉、隐居田肆，不肯出而婴于世网者，何时无之？但无所纪见。如论语载楚狂接舆、荷筿丈人、长沮、桀溺，今皆谓无是人，可乎？呜呼！人固难知，有道之士尤其难知，此经所以谓其不可识。",
                    "zhushu": "",
                    "type": 2
                },
                {
                    "paragraph": "夫惟不可识，故强为之容。",
                    "zhushu": "",
                    "type": 2
                },
                {
                    "paragraph": "御注曰：天之高不可俄而度，地之厚不可俄而测。曰圆以覆，曰方以载者，拟诸其容而已。强为之容，岂能真索其至？",
                    "zhushu": "",
                    "type": 2
                },
                {
                    "paragraph": "碧虚子陈景元曰：恐后世无以为师法，故强为说其容状，指陈表仪，谓下文也。",
                    "zhushu": "",
                    "type": 2
                },
                {
                    "paragraph": "陈象古曰：显教示信，若不强为之容，恐来者不可学也。",
                    "zhushu": "",
                    "type": 2
                },
                {
                    "paragraph": "黄茂材曰：夫有道之士，虽为难识，天与之形，道与之貌，亦可见髣髴。",
                    "zhushu": "",
                    "type": 2
                },
                {
                    "paragraph": "豫兮若冬涉川，犹兮若畏四邻，俨若容，涣若冰将释。敦兮其若朴，旷兮其若谷，浑兮其若浊。",
                    "zhushu": "",
                    "type": 2
                },
                {
                    "paragraph": "御注曰：豫者，图患于未然。犹者，致疑于已事。若冬涉川，守而不失已。若畏四邻，易所谓以此斋戒者是也。敦者，厚之至，性本至厚，如木之朴，未散为器。旷者，广之极，心原无际，如谷之虚，受而能应。不刿雕以为廉，不矫激以为异，浑然而已，故若浊。与修身以明污者异矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：豫，犹豫也。言有道之士，顺从自然，而举事退藏，辄加重慎。虽履坦途，常忧没溺，如寒沍之月，揭涉长川，其心豫然，恐下沉于不测之渊也。又履虚无而不敢有为，故出处而深思，犹然而畏惧，谨于去就，而虑幽明之司察，如世人避禁而畏四邻之窃知，此戒之深也。俨然端谨而心无散乱，如宾对主人，曷敢造次？其无事无为也。夫东郭顺子正容悟物，使人意消，故田子方师仰之。李含光居于暗室，如对君父，故司马子微激赏之。此可谓能俨若客也。外虽矜庄而内心闲放，若春冰之释，涣然泮散，凝滞都亡。敦者，淳厚貌。朴者，质素貌。又形未分曰朴。有道之士，天资淳厚，而质素之材未尝分散，其语默恬和而无文饰也。旷者，宽大之称。谷者，含虚之窍。有道之士，德纯厚而不显，器宽大而含容，任善恶之去来而不挠于怀，有如空谷之应答而尝虚也。杂波流曰浑，不分明曰浊。有道之士，内心清静而外杂波流，若浊水之不明，曷分别乎妍丑也。已上七事，治国则民不识不知，复乎太古；修身则和光同尘，冥乎至道。",
                    "zhushu": "",
                    "type": 2
                },
                {
                    "paragraph": "颍滨苏辙曰：戒而后动曰豫，其所欲为，犹迫而后应，豫然若冬涉川，逡巡如不得已也。疑而不行曰犹，其所不欲，迟而难之，犹然如畏四邻之见之也。无所不敬，未尝惰也。知万物之出于妄，未尝有所留也。人伪己尽，复其性也。虚而无所不受也。和其光，同其尘，不与物异也。",
                    "zhushu": "",
                    "type": 2
                },
                {
                    "paragraph": "临川王安石曰：虽然，亦不可不反诸本也。故敦兮其若朴，而守之以素也。故旷兮其若谷。谷者，虚而能应者也。然而其道亦不可得而别也，故混兮其若浊而已矣。此所谓善为士者也。夫豫也，犹也，以至于混而其若浊也，皆所为不可识而强为之容也。",
                    "zhushu": "",
                    "type": 2
                },
                {
                    "paragraph": "陆佃曰：以其先事而虑，常迫而后动，故曰豫若冬涉川。以后事而虑，常以防而后居也，故曰犹若畏四邻。以其虽以迫而后动，防而后居，而其心常俨之若容。涣若冰将释者，散而不凝于物也。敦兮其若朴者，其体无乎不圆也。旷兮其若谷者，其体无乎不虚也。敦兮其若朴，旷兮其若谷，然后冥之以无知，混之以无觉，故曰浑兮其若浊。",
                    "zhushu": "",
                    "type": 2
                },
                {
                    "paragraph": "刘概曰：犹豫皆疑而不敢进之辞也。以其不为物先，故豫若冬涉川，犹若畏四邻。以其不为事主也，故俨若容。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：建德若偷，为善不伐。豫若履冰，慎之至也。犹若畏邻，密之至也。",
                    "zhushu": "",
                    "type": 2
                },
                {
                    "paragraph": "叶梦得曰：豫者，先事而戒也。古者谓大象为豫，物大则见之者早，而冬涉川亦理之所易见而戒者也，故先事如之。犹者，后事而犹疑也。犹亦兽名，畏人而善登木。畏人登木可矣，无人登木者，疑也。四邻吾所亲狎，可以无畏而犹畏，故后事如之。俨若容，庄也。涣若冰将释，舒也。冰者，时而后散，不遽毁其坚者也。将以临民，不可以不庄，故容张之也。孔子享礼有容色，退而燕居，不可以不舒，故涣。孔子居不容，燕居申申如也，夭夭如也，弛之也。敦兮其若朴，足于己者实也。旷兮其若谷，受于物者虚也。虽然，是皆其表，吾终日暴而不知敛，则物得以窥之矣。故终之以浑兮其若浊，洁而与众异易，浊而与众异难。",
                    "zhushu": "",
                    "type": 2
                },
                {
                    "paragraph": "清源子刘骥曰：豫者，图患于未然，若冬涉川，不得已于事也。犹者，致疑于已事，若畏四邻，退藏于密也。俨若容者，望之俨然，寂然不动也。涣，散也，散其留滞，混然融和，如列子之心凝形释，骨肉都融是也，故若冰将释。敦兮其若朴者，敦厚无华，若混沌之始朴。旷兮其若谷，旷荡无边，若天谷之至虚。浑兮其若浊者，和光同尘，浑杂如浊，与修身以明污者异矣。此七者皆古之善为士者所为，可谓良贾深藏若虚，盛德容貌若愚，所以深不可识也。此子列子居郑圃，四十年无人识者，国君卿大夫视之犹众庶也。",
                    "zhushu": "",
                    "type": 2
                },
                {
                    "paragraph": "晦庵朱熹曰：俨若客，语意最精，今本多误作容，殊失本指。又曰：旧读俨若容止作容字，尝疑此或非老子意，后见一书引此，乃以容字为客字，于是释然，知老子此七句而三协韵，以客韵释，脗若符契。又此凡言若某者，皆有事物之实，所谓客者，亦曰不敢为主而无与于事，故其容俨然耳。",
                    "zhushu": "",
                    "type": 2
                },
                {
                    "paragraph": "黄茂材曰：豫兮若冬涉川，践履必加敬也；犹兮若畏四邻，常若有临于其左右前后也；俨若容，居处不敢慢也；涣若冰将释，形气无留滞也；敦兮其若朴，初不见其圭角也；旷兮其若谷，其中足以容也；浑兮其若浊，处俗而不违于俗也。皆其道德之容，睟然见于其外，使人爱慕之不厌。若乃晋人之风，蓬头跣足，不拘绳检，终日酣饮，疾呼大叫，自以为旷达，岂足言此哉！",
                    "zhushu": "",
                    "type": 2
                },
                {
                    "paragraph": "孰能浊以静之徐清。孰能安以动之徐生。",
                    "zhushu": "",
                    "type": 2
                },
                {
                    "paragraph": "御注曰：易曰：来徐徐。徐者，安行而自适之意。至人之用心，非以静止为善，而有意于静，非以生出为功，而有为于生也。因其固然，付之自尔，而无怵迫之情、遑遽之劳焉。故曰徐静之徐清。万物无足以挠其心，故孰能浊？动之徐生，万物无足以系其虑，故孰能安？安有止之意，为物所系则止矣，岂能应物而不伤？",
                    "zhushu": "",
                    "type": 2
                },
                {
                    "paragraph": "碧虚子陈景元曰：言世俗之人，谁能如有道之士，心同渊泉，即其浊以澄而静之，则徐徐复其清矣。谁能如有道之士，支离其德，当其安以久而动之，则徐徐全其生矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：世俗之士以物汨性，则浊而不复清。枯槁之士以定灭性，则安而不复生。今知浊之乱性也，则静之，静之而徐自清矣。知灭性之非道也，则动之，动之而徐自生矣。易曰：寂然不动，感而遂通天下之故。今所谓动者，亦若是耳。",
                    "zhushu": "",
                    "type": 2
                },
                {
                    "paragraph": "黄茂材曰：大道泛兮，初无定名。若以为浊，静之则清；若以为安，动之则生。所以能与物为无穷。",
                    "zhushu": "",
                    "type": 2
                },
                {
                    "paragraph": "保此道者不欲盈。夫惟不盈，故能敝不新成。",
                    "zhushu": "",
                    "type": 2
                },
                {
                    "paragraph": "御注曰：有积也，故不足；无藏也，故有余。至人无积，亦虚而已。保此道而以天下之美为尽在己者，亦已小矣，故不欲盈。经曰：大白若辱，盛德若不足。",
                    "zhushu": "",
                    "type": 2
                },
                {
                    "paragraph": "碧虚子陈景元曰：言人保守此徐清徐生之道者，善能谦以自牧，而安其虚静。夫惟不盈者，再举独有至人不矜恃盈满，故能常守弊陋薄恶，虽有新成之功，亦能持胜不动，更求进向，复增上善，不住小成，斯乃圣人之深趣也。",
                    "zhushu": "",
                    "type": 2
                },
                {
                    "paragraph": "王雱曰：得道者未尝盈，则成道者未尝新也。道之为用，万世而不敝，以其无敝无新、不成不败故也。敝生于新，败生于成。士虽成道，而常若敝败，则终无敝败矣。苟得道之初，矜其新成，则与道异意，非大成也。经曰：大成若缺，其用不敝。此篇句句有序，以至于成，成而若敝，则尽之矣。",
                    "zhushu": "",
                    "type": 2
                },
                {
                    "paragraph": "陈象古曰：盈，满假之谓也。志自满假，道随而污，故不可盈。古人行道，其弊不生。今人若能如古，岂有新成之弊哉？恐其奉道之不至也。故无弊者，其要在于不自盈而已。",
                    "zhushu": "",
                    "type": 2
                },
                {
                    "paragraph": "黄茂材曰：盈对虚而为言。蔽，匿也，藏也。老子曰：良贾深藏若虚，其不欲盈可知。夫物新必有故，成必有坏。无新也，孰故乎？无成也，敦败乎？夫如是，可保此道。",
                    "zhushu": "",
                    "type": 2
                }
            ]
        },
        {
            "name": "致虚极章第十六",
            "paragraphs": [
                {
                    "paragraph": "致虚极章第十六",
                    "zhushu": "",
                    "type": 1
                },
                {
                    "paragraph": "致虚极，守静笃。",
                    "zhushu": "",
                    "type": 2
                },
                {
                    "paragraph": "御注曰：莫贵乎虚，莫善乎静。虚静者，万物之本也。虚，故足以受群实，静，故足以应群动。极者，众会而有所至。笃者，力行而有所至。致虚而要其极，守静而至于笃。则万态虽杂，而吾心常彻；万变虽殊，而吾心常寂。此之谓天乐，非体道者不足以与此。",
                    "zhushu": "",
                    "type": 2
                },
                {
                    "paragraph": "颍滨苏辙曰：致虚不极，则有未亡也。守静不笃，则动未亡也。丘山虽去，而彻尘未尽，未为极与笃也。盖致虚存虚犹未离有，守静存静犹陷于动，而况其他乎？不极不笃而责虚静之用，难矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：以虚为虚，未极于虚也。以静为静，未极于静也。虚静兼忘，是为笃极。",
                    "zhushu": "",
                    "type": 2
                },
                {
                    "paragraph": "叶梦得曰：知虚之为虚而致之，未必能致于虚，犹有实以为之对也。知静之为静而守之，未必能守于静，犹有动以为之别也。故致虚必极，守静必笃。致虚极则无虚，是为真虚。守静笃则无静，是为真静。",
                    "zhushu": "",
                    "type": 2
                },
                {
                    "paragraph": "黄茂材曰：虚静之境，要在纯熟。致虚不极，则不可得而虚。守静不笃，则不可得而静。万物并作，吾以观其复。",
                    "zhushu": "",
                    "type": 2
                },
                {
                    "paragraph": "万物并作，吾以观其复。",
                    "zhushu": "",
                    "type": 2
                },
                {
                    "paragraph": "御注曰：方其并作而趣于动出之涂，吾观其动者之必静，出者之必复，而因以见天地之心。",
                    "zhushu": "",
                    "type": 2
                },
                {
                    "paragraph": "碧虚子陈景元曰：非止于人，而万物之并作，未有不始于寂然而发于无形。及观其复也，尽返于杳冥而归于无朕，以全其真也。易曰：复其见天地之心乎！天地之心，谓寂然至无也。",
                    "zhushu": "",
                    "type": 2
                },
                {
                    "paragraph": "颍滨苏辙曰：极虚笃静，以观万物之变，然后不为变之所乱，知凡作之未有不复者也。苟吾方且与万物皆作，则不足以知之矣。",
                    "zhushu": "",
                    "type": 2
                },
                {
                    "paragraph": "临川王安石曰：复，本也。万物并作，吾能观其复，非致虚极守静笃者，不能与于此。",
                    "zhushu": "",
                    "type": 2
                },
                {
                    "paragraph": "陈象古曰：物极则复，复者自静，故可以观。又曰：万物虽多，安能离吾之道哉？",
                    "zhushu": "",
                    "type": 2
                },
                {
                    "paragraph": "黄茂材曰：人与万物同生一根，惟虚而静，则能观其复。复初也，物之根也。名为观物，实以自观。",
                    "zhushu": "",
                    "type": 2
                },
                {
                    "paragraph": "程大昌曰：物之从枯而茁壮长者，是其作也。华实皆泯，津归于根，则其复也。老氏借浅以明赜也。虚者物莫之能昏，静者物莫之能诱，故其接物易以有见也。对奕之智，常不及旁观之明，而操舟失港，凡岸立之人，往往皆能指其曲折，故由动观动，或反与之俱，而据要观妙者，必其心不徇物，乃始能之也。",
                    "zhushu": "",
                    "type": 2
                },
                {
                    "paragraph": "夫物芸芸，各复归其根。",
                    "zhushu": "",
                    "type": 2
                },
                {
                    "paragraph": "御注曰：芸芸者，动出之象。万物出乎震，相见乎离，则芸芸并作，英华发外；说乎兑，劳乎坎，则去华就实，归其性宅。",
                    "zhushu": "",
                    "type": 2
                },
                {
                    "paragraph": "碧虚子陈景元曰：芸芸，茂盛貌。或作云云，动作貌。",
                    "zhushu": "",
                    "type": 2
                },
                {
                    "paragraph": "颍滨苏辙曰：万物皆作于性，皆复于性，譬如华叶之生于根而归于根，涛澜之生于水而归于水耳。",
                    "zhushu": "",
                    "type": 2
                },
                {
                    "paragraph": "陆佃曰：芸芸者，所谓幻化也。各归其根者，所谓空性也。幻化有灭而空性无坏。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：万物纷纭动作既极，必返于本，不假至人用意裁制。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人使人息其爱欲之念，归乎虚静之本，复其性命之源，譬如万物生于根而归于根也。",
                    "zhushu": "",
                    "type": 2
                },
                {
                    "paragraph": "归根曰静，静曰复命。",
                    "zhushu": "",
                    "type": 2
                },
                {
                    "paragraph": "颍滨苏辙曰：苟未能自复于性，虽止动息念以求静，非静也。故惟归根，然后为静。命者，性之妙也。性犹可言，至于命则不可言矣。易曰：穷理尽性，以至于命。",
                    "zhushu": "",
                    "type": 2
                },
                {
                    "paragraph": "临川王安石曰：命者，自无始以来，未尝生未尝死者也。故物之归根曰静，静则复于命矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：复于元命，返于天真。",
                    "zhushu": "",
                    "type": 2
                },
                {
                    "paragraph": "陈象古曰：本自清静，因物有迁也。",
                    "zhushu": "",
                    "type": 2
                },
                {
                    "paragraph": "黄茂材曰：夫物芸芸，各归其根，穷理也。归根曰静，尽性也。静曰复命，至于命也。",
                    "zhushu": "",
                    "type": 2
                },
                {
                    "paragraph": "复命曰常。",
                    "zhushu": "",
                    "type": 2
                },
                {
                    "paragraph": "御注曰：复命则万变不能迁，无间无歇，与道为一，以挈天地，以袭气母。",
                    "zhushu": "",
                    "type": 2
                },
                {
                    "paragraph": "碧虚子陈景元曰：能悟之者，则行住坐卧不离乎是。",
                    "zhushu": "",
                    "type": 2
                },
                {
                    "paragraph": "颍滨苏辙曰：方其作也，虽天地山河之大，未有不变坏不常者。惟复于性而后湛然常存矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：夫物或兴或衰，或生或灭，皆为造化之所陶铸。惟道常然。昼不能明，夜不能晦。复性命之道，则知真常。",
                    "zhushu": "",
                    "type": 2
                },
                {
                    "paragraph": "黄茂材曰：穷理尽性以至于命，则可常存矣。知常明。",
                    "zhushu": "",
                    "type": 2
                },
                {
                    "paragraph": "知常明。",
                    "zhushu": "",
                    "type": 2
                },
                {
                    "paragraph": "御注曰：明道之常，不为物迁，故足以鉴天地，照万物。",
                    "zhushu": "",
                    "type": 2
                },
                {
                    "paragraph": "碧虚子陈景元曰：知犹悟也。曰明或作日明，言日益明达。",
                    "zhushu": "",
                    "type": 2
                },
                {
                    "paragraph": "颍滨苏辙曰：不以复性为明，则皆世俗之智，虽自谓明而非明也。",
                    "zhushu": "",
                    "type": 2
                },
                {
                    "paragraph": "不知常，妄作凶。",
                    "zhushu": "",
                    "type": 2
                },
                {
                    "paragraph": "御注曰：随物转徙，触涂自患，故凶。易曰：复则不妄。迷而不知复，兹妄也已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：不悟常道者，反以神变为妖、长生为诞，虚极静笃为空旷，归根复命为灭亡。不知强知，不识强识。易所谓不常其德，或承之羞。故曰：不知常，妄作凶。",
                    "zhushu": "",
                    "type": 2
                },
                {
                    "paragraph": "颍滨苏辙曰：不知复性，则缘物而动，无作而非凶。虽得于一时，而失之远矣。",
                    "zhushu": "",
                    "type": 2
                },
                {
                    "paragraph": "黄茂材曰：常之为道，至微至妙，非夫明智玄通之士则不能达。秦汉以来，方士争言神仙之术，陷于祸败，如徐福、栾大之徒，皆妄作者也。老子：知其凶之必至。",
                    "zhushu": "",
                    "type": 2
                },
                {
                    "paragraph": "知常容。",
                    "zhushu": "",
                    "type": 2
                },
                {
                    "paragraph": "御注曰：知常则不藏是非美恶，故无所不容。",
                    "zhushu": "",
                    "type": 2
                },
                {
                    "paragraph": "颍滨苏辙曰：方迷于妄，则自是而非彼物皆吾敌，吾何以容之？苟知其皆妄，则虽仇雠犹将哀而怜之，夫何所不容哉？",
                    "zhushu": "",
                    "type": 2
                },
                {
                    "paragraph": "陈象古曰：安于天理，不复争竞，何有而不能容乎？",
                    "zhushu": "",
                    "type": 2
                },
                {
                    "paragraph": "清源子刘骥曰：知常则与天地合其德，如天地之无不覆载也。",
                    "zhushu": "",
                    "type": 2
                },
                {
                    "paragraph": "黄茂材曰：真常之道，大无不包。知之者必有容宇宙之量。",
                    "zhushu": "",
                    "type": 2
                },
                {
                    "paragraph": "容乃公。",
                    "zhushu": "",
                    "type": 2
                },
                {
                    "paragraph": "御注曰：无容心焉，则不独亲其亲、子其子，何私之有？",
                    "zhushu": "",
                    "type": 2
                },
                {
                    "paragraph": "颍滨苏辙曰：无所不容，则彼我之情尽，而尚谁私乎？",
                    "zhushu": "",
                    "type": 2
                },
                {
                    "paragraph": "清源子刘骥曰：有容德乃大，如天地之无私覆载也，故曰公。",
                    "zhushu": "",
                    "type": 2
                },
                {
                    "paragraph": "黄茂材曰：容有容宇宙之量，则无己、无人、无物皆冥于一。",
                    "zhushu": "",
                    "type": 2
                },
                {
                    "paragraph": "公乃王。",
                    "zhushu": "",
                    "type": 2
                },
                {
                    "paragraph": "碧虚子陈景元曰：既能包容，乃于己无私，则襟怀荡然平夷而至公矣。既公平无私，则德用周普，天下辐辏，无有不归往者矣王。",
                    "zhushu": "",
                    "type": 2
                },
                {
                    "paragraph": "颍滨苏辙曰：无所不公，则天下将往而归之矣。",
                    "zhushu": "",
                    "type": 2
                },
                {
                    "paragraph": "黄茂材曰：以此处上，帝王天子之德也；以此处下，玄圣素王之道也。",
                    "zhushu": "",
                    "type": 2
                },
                {
                    "paragraph": "王乃天。",
                    "zhushu": "",
                    "type": 2
                },
                {
                    "paragraph": "御注曰：在上而无所不覆者，天也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：人既归往，天将祐之。",
                    "zhushu": "",
                    "type": 2
                },
                {
                    "paragraph": "颍滨苏辙曰：无所不怀，虽天何以加之。",
                    "zhushu": "",
                    "type": 2
                },
                {
                    "paragraph": "临川王安石曰：王者，人道之极也。人道极则至于天道矣。",
                    "zhushu": "",
                    "type": 2
                },
                {
                    "paragraph": "黄茂材曰：王者与天为徒也。",
                    "zhushu": "",
                    "type": 2
                },
                {
                    "paragraph": "程大昌曰：王之能容也，无择而无弃，即天之不颇其覆者是也。",
                    "zhushu": "",
                    "type": 2
                },
                {
                    "paragraph": "天乃道。",
                    "zhushu": "",
                    "type": 2
                },
                {
                    "paragraph": "御注曰：天、地、人莫不由之者，道也。尽人则同乎天，体天则同乎道。",
                    "zhushu": "",
                    "type": 2
                },
                {
                    "paragraph": "颍滨苏辙曰：天犹有形，至于道则极矣。",
                    "zhushu": "",
                    "type": 2
                },
                {
                    "paragraph": "临川王安石曰：天与道合而为一。",
                    "zhushu": "",
                    "type": 2
                },
                {
                    "paragraph": "黄茂材曰：天，法道者也。",
                    "zhushu": "",
                    "type": 2
                },
                {
                    "paragraph": "道乃久，没身不殆。",
                    "zhushu": "",
                    "type": 2
                },
                {
                    "paragraph": "御注曰：道者，万世无弊，庶物得之者昌，关百圣而不穷，蔽天地而不息。",
                    "zhushu": "",
                    "type": 2
                },
                {
                    "paragraph": "刘泾曰：所谓自古固存。",
                    "zhushu": "",
                    "type": 2
                },
                {
                    "paragraph": "黄茂材曰：道者，自本自根，未有天地，自古以固存，故曰道乃久，得道则可久矣。而曰没身不殆，身又可没乎？曰：身者，有形之物，安得不没？身没而谓之久，何也？其死而不亡者乎？其形化而心不与之然者乎？",
                    "zhushu": "",
                    "type": 2
                },
                {
                    "paragraph": "林东曰：天犹有形，至于道则悠久无穷，虽没吾之身而未尝危殆。有以见体道之君子，与道周旋，虽久而安也，其源出于致虚之极、守静之笃也。",
                    "zhushu": "",
                    "type": 2
                }
            ]
        },
        {
            "name": "太上章第十七",
            "paragraphs": [
                {
                    "paragraph": "太上章第十七",
                    "zhushu": "",
                    "type": 1
                },
                {
                    "paragraph": "太上，下知有之。",
                    "zhushu": "",
                    "type": 2
                },
                {
                    "paragraph": "御注曰：在宥天下，与一世而得淡泊焉。无忻忻之乐而亲誉不及，无悴悴之苦而畏侮不至。莫之为而常自然，故下知有之而已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：太上者，谓大人也。大人即太古无名号之君也，所谓上德不德者也。其德无上可加，故曰太上。虽有君位，而不以尊自称，任物自然而各正性命。故其教无为，其治无迹，随时而举事，因资而立功。百姓日用而不知其道，但知有君上而已，谓帝何力于我哉！",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：上古纯质，虽知有君，简静无为，上下恬淡，各安其所。",
                    "zhushu": "",
                    "type": 2
                },
                {
                    "paragraph": "叶梦得曰：有君臣，然后有上下。下知有之，知其临我者吾君而已。民未见德，则莫知何有于我也。",
                    "zhushu": "",
                    "type": 2
                },
                {
                    "paragraph": "其次亲之、誉之，其次畏之、侮之。",
                    "zhushu": "",
                    "type": 2
                },
                {
                    "paragraph": "御注曰：泽加于民，法传于世，天下爱之若父母，故亲之。贵名起之如日月，故誉之。此帝王之治，亲誉之迹彰，而大同之道亏矣。道之以政，齐之以刑，故畏之。举天下以赏其善者不劝；举天下以罚其恶者，不沮。诸侯有问鼎大小轻重如楚子者，陪臣有窃寳玉大弓如阳虎者，此衰世之俗，故侮之。",
                    "zhushu": "",
                    "type": 2
                },
                {
                    "paragraph": "清源子刘骥曰：其次，以有为治天下，其德可亲，其功可誉，故亲之誉之，不能兼忘天下也。又其次，则道之以政，齐之以刑，故畏之。又其次，则法令滋彰，盗贼多有，故侮之。",
                    "zhushu": "",
                    "type": 2
                },
                {
                    "paragraph": "黄茂材曰：泉涸，鱼相与处于陆，相呴以湿，相濡以沫，不如相忘于江湖。今也太上之道，乃知而有之，是未能至于相忘也，故为下。其次，亲之誉之。亲之者，以其貌；誉之者，以其言。夫道岂声音笑貌为哉。又其次，畏之侮之。畏之者，畏其高而难行；侮之者，侮其近而无甚异，其去道益远矣。",
                    "zhushu": "",
                    "type": 2
                },
                {
                    "paragraph": "故信不足，焉有不信。",
                    "zhushu": "",
                    "type": 2
                },
                {
                    "paragraph": "御注曰：附离不以胶漆，约束不以缠索，此至信也。商人作誓而民始畔，周人作会而民始疑，信不足故也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫心之有孚之谓诚，言而可复之谓信。且信全则天下安，信失则天下危。今既权诈聿兴，欺罔并起，君信不足于下，故下有不信之心而应其君矣。夫上之化下也，如止水明鉴之接形容，而理无差焉。王弼曰：夫御体失性则疾病生；辅物失真则疵衅作。信不足焉，则有不信，此自然之道也。",
                    "zhushu": "",
                    "type": 2
                },
                {
                    "paragraph": "颖滨苏辙曰：吾诚自信，则以道御天下足矣。惟不自信，而加之仁义，重之刑政，而民始不信矣。",
                    "zhushu": "",
                    "type": 2
                },
                {
                    "paragraph": "清源子刘骥曰：于是愚智相欺，上下相疑，天下每每大乱，罪在好智。以其信道之心不足，所以有不信之祸也。犹兮其贵言，功成事遂，百姓皆曰我自然。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫自亲誉而下，已丧其太上无为之化，而不能复其淳古之风，犹其贵重言教，执守陈迹以为化方。虽然，失道远矣，不犹愈于忽言不信而致犯上作乱乎？夫有道之君，垂拱而居无为，故功业成而不有矣；憺默而教清静，故事务遂而忘知矣。民皆淳朴，无所妄为，谓我之自然而然也。故亲誉畏侮之心于何而有哉？",
                    "zhushu": "",
                    "type": 2
                },
                {
                    "paragraph": "叶梦得曰：号令教戒，无非言也。欲以是为信，可乎？上不以情示之下，下亦不以情报之上，上下交相疑而不信，其衰为己甚，而人犹以其言为贵，末流之弗悟也如此。将以反之，必使功成事遂，而百姓皆谓自然，虽欲亲誉之而不能，则可以复乎太上之世矣。颂尧之德曰：荡荡乎无能名，巍巍乎其有成功。而本之于惟天为大，惟尧则之。夫天何为者哉？穹然在上而物无所归德，则所谓荡荡乎民无能名者，乃所以谓我自然者也。",
                    "zhushu": "",
                    "type": 2
                },
                {
                    "paragraph": "清源子刘骥曰：徒贵圣人之言，不知圣人之道。圣人以道莅天下，使民迁善远罪，日改月化，若性之自为而不知为之者。故功成事遂，百姓皆曰我自然，此太上之治也。",
                    "zhushu": "",
                    "type": 2
                },
                {
                    "paragraph": "林东曰：犹者，迟而难之也。其贵言之谨也如此。盖以言之不轻出诸口，必欲取信于民，而无待于告谕也。如所谓太古涂民耳目，非缪悠荒唐之说，乃使民不役于耳目，其效见于心之相信云尔。",
                    "zhushu": "",
                    "type": 2
                }
            ]
        },
        {
            "name": "大道废章第十八",
            "paragraphs": [
                {
                    "paragraph": "大道废章第十八",
                    "zhushu": "",
                    "type": 1
                },
                {
                    "paragraph": "大道废，有仁义。",
                    "zhushu": "",
                    "type": 2
                },
                {
                    "paragraph": "御注曰：失道而后德，失德而后仁，失仁而后义。仁以立人，义以立我，而去道远矣。韩愈不原圣人道德之意，乃以仁义为定名，道德为虚位。老子之小仁义，其见小也。庄子所谓蔽蒙之民。",
                    "zhushu": "",
                    "type": 2
                },
                {
                    "paragraph": "碧虚子陈景元曰：仁义生乎不足，是犹泉涸，鱼相与处于陆，相呴以湿，相濡以沫，不如相忘于江湖。",
                    "zhushu": "",
                    "type": 2
                },
                {
                    "paragraph": "颍滨苏辙曰：大道之隆也，仁义行于其中而民不知。道既废，而后仁必见矣。",
                    "zhushu": "",
                    "type": 2
                },
                {
                    "paragraph": "清源子刘骥曰：纯朴不残，孰为牺樽？白玉不毁，孰为圭璋？道德不废，安取仁义？",
                    "zhushu": "",
                    "type": 2
                },
                {
                    "paragraph": "黄茂材曰：立人之道，曰仁与义。老子方将摆去人累，而与造物者游，故不言仁义。非恶仁义，恶夫徇仁义而不知大道者。杨子云乃谓其搥提仁义，非也。老子虽不言仁，而好言慈；虽不言义，而好言果。果者，义之异名；慈者，仁之殊号。",
                    "zhushu": "",
                    "type": 2
                },
                {
                    "paragraph": "程大昌曰：庄子曰：至德之世，上如标枝，民如野鹿，端正而不知以为义，相爱而不知以为仁。是故行而无迹，事而无传。夫至德之世，即大道未废之时也。端正相亲，其为仁义也大矣。特未立此名，则亦不著其迹，故道见而仁义不见焉耳。自有易以来，剏法立则，凡阴阳刚柔之效乎事者，圣人因其实而命之曰：如是而为仁，如是而为义。仁义立而道之无者皆著于有。如元气播于阴阳，人知其为阴阳，而不复见其为元气矣。庄子固尝明言之矣，曰：道德不隐，安取仁义？由其言而推之，则分大道以为仁、义、信，其破全为散矣。",
                    "zhushu": "",
                    "type": 2
                },
                {
                    "paragraph": "智慧出，有大伪。",
                    "zhushu": "",
                    "type": 2
                },
                {
                    "paragraph": "碧虚子陈景元曰：理势然也。",
                    "zhushu": "",
                    "type": 2
                },
                {
                    "paragraph": "颍滨苏辙曰：世不知道之足以澹足万物也，而以智慧加之，于是民始以伪报之矣。",
                    "zhushu": "",
                    "type": 2
                },
                {
                    "paragraph": "六亲不和，有孝慈。国家昏乱，有忠臣。",
                    "zhushu": "",
                    "type": 2
                },
                {
                    "paragraph": "颍滨苏辙曰：六亲方和，孰非孝慈？国家方治，孰非忠臣？尧非不孝，而独称舜，无瞽叟也。伊尹、周公非不忠也，而独称龙逄、比干，无桀、纣也。",
                    "zhushu": "",
                    "type": 2
                },
                {
                    "paragraph": "黄茂材曰：六亲不和，而后舜以孝名。国家昏乱，而后比干以忠显。大道既裂，儒墨相攻，而后老子之书出，使天下常如太古鸿荒之世。吾知老子昩昩然莫知其影响，何书之可作哉？",
                    "zhushu": "",
                    "type": 2
                }
            ]
        },
        {
            "name": "绝圣弃智章第十九",
            "paragraphs": [
                {
                    "paragraph": "绝圣弃智章第十九",
                    "zhushu": "",
                    "type": 1
                },
                {
                    "paragraph": "绝圣弃智，民利百倍。",
                    "zhushu": "",
                    "type": 2
                },
                {
                    "paragraph": "御注曰：道之与性，一而不杂。离道为德，是名圣智。绝而弃之，与道同体，则各安其性命之情，其利博矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：河上公曰：五帝画象，仓颉造书，不如三皇结绳无文之治也。庄子曰：去小智则大智。明经曰：以智治国，国之贼。",
                    "zhushu": "",
                    "type": 2
                },
                {
                    "paragraph": "颍滨苏辙曰：非圣智不足以知道。使圣智为天下，其有不以道御物者乎？世之人不足以知圣智之本而见其末，以为以巧胜物者也。于是驰骋于其末流，而民不胜其害矣。故绝圣弃智，则民利百倍。",
                    "zhushu": "",
                    "type": 2
                },
                {
                    "paragraph": "临川王安石曰：所以返朴也。",
                    "zhushu": "",
                    "type": 2
                },
                {
                    "paragraph": "达真子曰：大道废，故能举其道者则为圣，能知其道者则为智。是圣智因道废而名也。方道无不举，则圣之名可以绝；道无不明，则智之名可以弃。道于天下无不举、无不明，则民无不利者也。故曰：民利百倍。又名圣者，为其有不圣也；名智者，为其有不智也。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体道之真以治身，则隳肢体，黜聪明，离形去智，同于大通。圣智仁义犹当绝而弃之，况其他乎？",
                    "zhushu": "",
                    "type": 2
                },
                {
                    "paragraph": "黄茂材曰：古之士也，从事于道，是非都忘，有无俱遣，悠然乐于放旷之野。圣智无所施，况仁义乎？仁义无所用，况巧利乎？夫如是，故一身妙用，随取而有。故曰：民利百倍。",
                    "zhushu": "",
                    "type": 2
                },
                {
                    "paragraph": "绝仁弃义，民复孝慈。",
                    "zhushu": "",
                    "type": 2
                },
                {
                    "paragraph": "御注曰：民将反其性而复其初，不独亲其亲、子其子，其于孝慈也何有？",
                    "zhushu": "",
                    "type": 2
                },
                {
                    "paragraph": "碧虚子陈景元曰：是欲人全其性命。",
                    "zhushu": "",
                    "type": 2
                },
                {
                    "paragraph": "颍滨苏辙曰：未有仁而遗其亲者也，未有义而后其君者也。仁义所以为孝慈矣。然及其衰也，窃仁义之名以要利于世，于是子有违父而父有虐子，此则仁义之迹为之也。故绝仁弃义，则民复孝慈。黄茂材曰：孝慈，民之性也。累尽性复，故曰：民复孝慈。",
                    "zhushu": "",
                    "type": 2
                },
                {
                    "paragraph": "绝巧弃利，盗贼无有。",
                    "zhushu": "",
                    "type": 2
                },
                {
                    "paragraph": "御注曰：为机变之巧，有欲利之心，是皆穿窬之类也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：擿玉毁珠，焚符破玺，使民朴鄙而盗自止。",
                    "zhushu": "",
                    "type": 2
                },
                {
                    "paragraph": "颍滨苏辙曰：巧，所以便事也。利，所以济物也。二者非以为盗，而贼盗不得则不行。故绝巧弃利，则盗贼无有。",
                    "zhushu": "",
                    "type": 2
                },
                {
                    "paragraph": "叶梦得曰：利，富之也。孝慈，教之也。盗贼，禁其为非也。而不知天下由是而愈乱。",
                    "zhushu": "",
                    "type": 2
                },
                {
                    "paragraph": "黄茂材曰：戕天和而伐本真者，一切销去，故曰盗贼无有。",
                    "zhushu": "",
                    "type": 2
                },
                {
                    "paragraph": "此三者以为文不足，故令有所属。",
                    "zhushu": "",
                    "type": 2
                },
                {
                    "paragraph": "御注曰：先王以人道治天下，至周而弥文。及其弊也，以文灭质，文有余而质不足，天下举失其素朴之真，而日沦于私欲之习。老氏当周之末，方将祛其弊而使之返本，故攘弃仁义，绝灭礼学，虽圣智亦在所摈。彼其心岂真以仁义圣智为不足以治天下哉？先王之道若循环，救文者莫若质，故令有所属，谓见素抱朴，少私寡欲也。",
                    "zhushu": "",
                    "type": 2
                },
                {
                    "paragraph": "涑水司马光曰：属，著也。圣智、仁义、巧利，皆古之善道也，由后世徒用之以为文饰，而内诚不足，故令三者皆著于名而丧其实。",
                    "zhushu": "",
                    "type": 2
                },
                {
                    "paragraph": "颖滨苏辙曰：世之贵此三者，以为天下之不安，由文之不足故也。是以或属之圣智，或属之仁义，或属之巧利，盖将以文治之也。然而天下益以不安，曷不反其本乎？见素抱朴，少私寡欲，而天下各复其性，虽有三者，无所用之矣。故曰：我无为而民自化，我好静而民自正，我无事而民自富，我无欲而民自朴。此则圣智之大，仁义之至，巧利之极也。",
                    "zhushu": "",
                    "type": 2
                },
                {
                    "paragraph": "黄茂材曰：三者：圣智也，仁义也，巧利也。皆性外事，特其文尔，不足以为道，故令有所属者属于道也。",
                    "zhushu": "",
                    "type": 2
                },
                {
                    "paragraph": "程大昌曰：其属之之地，即朴素而节私欲者是也。",
                    "zhushu": "",
                    "type": 2
                },
                {
                    "paragraph": "见素抱朴，少私寡欲。",
                    "zhushu": "",
                    "type": 2
                },
                {
                    "paragraph": "临川王安石曰：不言守素而言见素，不言返朴而言抱朴，不言无私而言少私，不言绝欲而言寡欲。盖见素然后可以守素，抱朴然后可以返朴，少私然后可以无私，寡欲则致于不见所欲也。",
                    "zhushu": "",
                    "type": 2
                },
                {
                    "paragraph": "陈象古曰：少私寡欲，绝弃之机要也。",
                    "zhushu": "",
                    "type": 2
                },
                {
                    "paragraph": "黄茂材曰：至道无华，朴素而已。所见者素，其见无非道矣；所抱者朴，其抱无非道矣。私可以无，何少之云？欲可以绝，何寡之云？见素抱朴为上智言少私寡欲，所以诱进中下之士者也。",
                    "zhushu": "",
                    "type": 2
                }
            ]
        },
        {
            "name": "绝学无忧章第二十",
            "paragraphs": [
                {
                    "paragraph": "绝学无忧章第二十",
                    "zhushu": "",
                    "type": 1
                },
                {
                    "paragraph": "绝学无忧。",
                    "zhushu": "",
                    "type": 2
                },
                {
                    "paragraph": "御注曰：任其性命之情而乐，故无忧。",
                    "zhushu": "",
                    "type": 2
                },
                {
                    "paragraph": "碧虚子陈景元曰：今之学者，糟粕而已矣。所言绝学者，非谓其绝灭不学也，谓守其自然之性也。",
                    "zhushu": "",
                    "type": 2
                },
                {
                    "paragraph": "颍滨苏辙曰：为学日益，为道日损，不知性命之正，而以学求益，增其所未闻，积之不已，而其中纷然不胜其忧矣。故曰绝学无忧。若夫圣人未尝不学，而以道为主。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：至人无学，我即道也。即我是道，又何学也？理畅无亏，又何忧也。达真子曰：凡学者，学其所未至也。未至其道，则心不能无累。有累，所以有忧也。既至其道，则心无累。无累，所以无忧也。道至于无忧，故无所用学焉。是以言绝学无忧。",
                    "zhushu": "",
                    "type": 2
                },
                {
                    "paragraph": "叶梦得曰：不学则道无所入，见道则学无所用。",
                    "zhushu": "",
                    "type": 2
                },
                {
                    "paragraph": "清源子刘骥曰：方其为学，则日益闻见，理有所未穷，意有所未得，能无忧乎？及其为道则日损，无视、无听，损之又损，以至于无为而无不为，则乐天知命，故绝学无忧。黄茂材曰：天地万物之理，欲以一人之智穷其所不可穷，其忧多矣。",
                    "zhushu": "",
                    "type": 2
                },
                {
                    "paragraph": "林东曰：舍本性而外求道，别有所谓学，皆外也。惟于绝学则无有忧者，率性而自得，非学此又学彼之忧劳乎其心也。",
                    "zhushu": "",
                    "type": 2
                },
                {
                    "paragraph": "唯之与阿，相去几何？善之与恶，相去何若？",
                    "zhushu": "",
                    "type": 2
                },
                {
                    "paragraph": "御注曰：唯阿同声，善恶一性，小智自私，离而为二。达人大观，本实非异。",
                    "zhushu": "",
                    "type": 2
                },
                {
                    "paragraph": "碧虚子陈景元曰：唯者，恭应也。唯声低，所以为恭，为礼。阿者，慢应也。阿声高，所以为慢，为野。夫以名教言之，则唯恭而阿慢；以理论之，皆应声也。今为善者无近名，名极则害身；为恶者无近刑，刑极则残生。故善之与恶，非道之实，乃外物耳。既皆外物，则相去奚异哉？古本作美之与恶，如上章天下皆知美之为美，斯恶已。",
                    "zhushu": "",
                    "type": 2
                },
                {
                    "paragraph": "颖滨苏辙曰：学者溺于所闻而无以一之，则唯之为恭，阿之为慢，不可同日而言矣，而况善恶之相反乎？夫惟圣人知万物同出于性而皆成于妄，如画马牛，如刻虎彘，皆非其实，泯焉无是非同异之辨，孰知其相去几何哉？",
                    "zhushu": "",
                    "type": 2
                },
                {
                    "paragraph": "刘泾曰：庄子曰：所美为神奇，所恶为臭腐。神奇化为臭腐，臭腐复化为神奇。何则？善恶之间不能以寸。近取诸身，则唯、应、阿、应同出一声，何以唯为恭，以阿为慢？善恶之殊，何异此乎？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：同为应答，何争恭慢？造善为恶，皆是劳心。",
                    "zhushu": "",
                    "type": 2
                },
                {
                    "paragraph": "达真子曰：唯、阿者，因其世薄而分之也；善、恶者，因其真丧而别也。方世之薄，人生其慢焉，则以唯者为恭，阿者为慢。方真之丧，则能修者为善，不修者为恶。然改阿为唯，非不能也，是不为也。故唯之与阿，相去几何？改恶为善者，非不能也，是不修也。故善之与恶，相去何若？",
                    "zhushu": "",
                    "type": 2
                },
                {
                    "paragraph": "黄茂材曰：庄子亦尝以臧谷亡羊发明此理，学者宜致思于善恶不到之处，何物可名？若直以为恶与为善同，是率天下而入于恶，非老子意。",
                    "zhushu": "",
                    "type": 2
                },
                {
                    "paragraph": "程大昌曰：唯为主善，阿为导谀。",
                    "zhushu": "",
                    "type": 2
                },
                {
                    "paragraph": "林东曰：善与恶不翅霄壤，今谓之相去何若？急欲恶人之复于善，如唯阿之相去几何也？",
                    "zhushu": "",
                    "type": 2
                },
                {
                    "paragraph": "人之所畏，不可不畏。",
                    "zhushu": "",
                    "type": 2
                },
                {
                    "paragraph": "御注曰：鼓万物而不与圣人同忧者，道也。吉凶与民同患者，事也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫至人冥心妙道，绝学无忧，虽忘善恶于胸中，必顺唯阿于形外。既而身处人间世，岂不修其德乎？故唯阿之礼不得不遵，善恶之戒不可不畏，其惟蕴道之深者乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人均彼我、一同异，其心无所复留。然岂以是忽遗世法，犯分乱理而不顾哉！人之所畏，吾亦畏之，人之所为，吾亦为之。虽列于君臣父子之间，行于礼乐刑政之域，而天下不知其异也。其所以不婴于物者，其心而已。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：全身远害，安得谓之不畏？",
                    "zhushu": "",
                    "type": 2
                },
                {
                    "paragraph": "黄茂材曰：人有所畏，亦有所喜。畏其所畏而不喜其所可喜，何也？人之所畏，乌可不畏？若其所喜，吾亦从而喜之，则是同于流俗。",
                    "zhushu": "",
                    "type": 2
                },
                {
                    "paragraph": "荒兮其未央哉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：央，中也，止也。",
                    "zhushu": "",
                    "type": 2
                },
                {
                    "paragraph": "临川王安石曰：道之荒大而莫知畔岸。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：此老君处世之时所睹之事也。",
                    "zhushu": "",
                    "type": 2
                },
                {
                    "paragraph": "达真子曰：如田之荒，以其为草所蔽。人之性为物所蔽，固不异此。",
                    "zhushu": "",
                    "type": 2
                },
                {
                    "paragraph": "叶梦得曰：此非言之所能穷，故曰：荒兮其未央哉。",
                    "zhushu": "",
                    "type": 2
                },
                {
                    "paragraph": "黄茂材曰：荒如禽荒、色荒之荒。",
                    "zhushu": "",
                    "type": 2
                },
                {
                    "paragraph": "众人熙熙，如享太牢，如春登台。",
                    "zhushu": "",
                    "type": 2
                },
                {
                    "paragraph": "碧虚子陈景元曰：世人因学致伪，逐境失真。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：心目所经，外境方盛。",
                    "zhushu": "",
                    "type": 2
                },
                {
                    "paragraph": "我独怕兮其未兆，若婴儿之未孩。",
                    "zhushu": "",
                    "type": 2
                },
                {
                    "paragraph": "碧虚子陈景元曰：孩，笑貌。",
                    "zhushu": "",
                    "type": 2
                },
                {
                    "paragraph": "颍滨苏辙曰：人各溺于所好，其美如享太牢，其乐如春登台，嚣然从之而不知其非。唯圣人深究其妄，遇之泊然不动，如婴儿之未能孩也。黄茂材曰：众人慕乐如此，我则怕然不动。乘乘兮若无所归。",
                    "zhushu": "",
                    "type": 2
                },
                {
                    "paragraph": "碧虚子陈景元曰：乘乘若虚舟之东西而无所归止。",
                    "zhushu": "",
                    "type": 2
                },
                {
                    "paragraph": "临川王安石曰：乘乘若无所归者，以其游心于无何有之乡。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：乘万物而游，无所系著。",
                    "zhushu": "",
                    "type": 2
                },
                {
                    "paragraph": "陈象古曰：乘乘，厚重貌。守真抱朴，满而不盈。",
                    "zhushu": "",
                    "type": 2
                },
                {
                    "paragraph": "清源子刘骥曰：婴儿居不知所为，行不知所之，乘乘兮如虚舟之东西。",
                    "zhushu": "",
                    "type": 2
                },
                {
                    "paragraph": "程大昌曰：众人舒泰，如享备味，如览胜会。我方揣切其未尝发见者，如婴儿之从騃而冥无所知，甚言不晓世人趋乐之故也。故继之曰乘乘兮若无所归宿也。",
                    "zhushu": "",
                    "type": 2
                },
                {
                    "paragraph": "众人皆有余。",
                    "zhushu": "",
                    "type": 2
                },
                {
                    "paragraph": "御注曰：其在道曰余食赘行。",
                    "zhushu": "",
                    "type": 2
                },
                {
                    "paragraph": "碧虚子陈景元曰：饕餮富贵之间，谓其心有余乐。",
                    "zhushu": "",
                    "type": 2
                },
                {
                    "paragraph": "颍滨苏辙曰：众人各自以为有余。",
                    "zhushu": "",
                    "type": 2
                },
                {
                    "paragraph": "刘泾曰：性无余欠，所谓有余，皆分外也。陈象古曰：有余，自盈满也。",
                    "zhushu": "",
                    "type": 2
                },
                {
                    "paragraph": "我独若遗。",
                    "zhushu": "",
                    "type": 2
                },
                {
                    "paragraph": "碧虚子陈景元曰：知轩冕之去来如寄，故独忽之若遗忘耳。",
                    "zhushu": "",
                    "type": 2
                },
                {
                    "paragraph": "刘泾曰：若遗，非诚遗也，以不足爱吝为怀而已。不学者，所谓诚遗也。至人非不学，盖缘俗学滋蔓，特可以绝救之耳。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：人皆自谓我有余，而我独遗忘，若无物也。",
                    "zhushu": "",
                    "type": 2
                },
                {
                    "paragraph": "叶梦得曰：认之则有余，弃之则若遗。黄茂材曰：众人皆有余，其盈溢于富贵骄奢如此，我则若遗，且如愚焉。",
                    "zhushu": "",
                    "type": 2
                },
                {
                    "paragraph": "我愚人之心也哉，纯纯兮。",
                    "zhushu": "",
                    "type": 2
                },
                {
                    "paragraph": "御注曰：吾与回言终日，不违如愚。纯纯兮天机不张，而默与道契，兹谓大智。",
                    "zhushu": "",
                    "type": 2
                },
                {
                    "paragraph": "颍滨苏辙曰：若愚而非愚也。",
                    "zhushu": "",
                    "type": 2
                },
                {
                    "paragraph": "刘泾曰：众人务学作智，我独绝焉，则愚人而已。",
                    "zhushu": "",
                    "type": 2
                },
                {
                    "paragraph": "程大昌曰：纯纯乎，无所能解也。",
                    "zhushu": "",
                    "type": 2
                },
                {
                    "paragraph": "俗人昭昭，我独若昏。俗人察察，我独闷闷。",
                    "zhushu": "",
                    "type": 2
                },
                {
                    "paragraph": "御注曰：同乎流俗，则昭昭以为明，而其明也小。察察以为智，而其智也凿。遗物离人而傲睨于一世之习，则惛然若亡而存，闷然若钝而利，世俗岂得而窥之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：昭昭，光耀自衒貌。察察，严明貌。闷闷，宽裕貌。或作惛惛昧昧貌。庄子曰：至道之极，昏昏默默。",
                    "zhushu": "",
                    "type": 2
                },
                {
                    "paragraph": "颍滨苏辙曰：世俗以分别为智，圣人知群妄之不足辨也，故其外若昏，其中若闷。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：俗人昭昭，极智虑而察物，惟恐其不显不彰、不知不闻也。我独若昏，我独事事不知，若昏愚而无识者也。察察，谓尽物而不容也。",
                    "zhushu": "",
                    "type": 2
                },
                {
                    "paragraph": "黄茂材曰：俗人昭昭，以其好于声名，我则昏昏。俗人察察，以其竞于机巧，我则闷闷。",
                    "zhushu": "",
                    "type": 2
                },
                {
                    "paragraph": "澹兮其若海，飂兮似无所止。",
                    "zhushu": "",
                    "type": 2
                },
                {
                    "paragraph": "御注曰：渊静而性定，道之全体。变动而不居，道之利用。",
                    "zhushu": "",
                    "type": 2
                },
                {
                    "paragraph": "碧虚子陈景元曰：莫测其深，故曰海。而又应变之道，莫定其方，若流波之漂扬，而似无所止。著一本作忽。若晦寂兮，似无所止，言至人容仪忽然晦昧，似其尸居，其心寂静，无所系絷，故似无所止，亦通。",
                    "zhushu": "",
                    "type": 2
                },
                {
                    "paragraph": "达真子曰：澹者，泊然而大也。飂者，旷然而通也。",
                    "zhushu": "",
                    "type": 2
                },
                {
                    "paragraph": "众人皆有以，我独顽且鄙。",
                    "zhushu": "",
                    "type": 2
                },
                {
                    "paragraph": "御注曰：桂可食，故伐之；漆可用，故割之。人皆知有用之用，而莫知无用之用。传曰：心不则德义之经为顽。古者谓都为美，谓野为鄙。",
                    "zhushu": "",
                    "type": 2
                },
                {
                    "paragraph": "刘泾曰：以，用也。众人之学，所谓有用而已，亦安知无用为有用哉？顽鄙是也。鄙，野也。野人不学，无用故也。",
                    "zhushu": "",
                    "type": 2
                },
                {
                    "paragraph": "黄茂材曰：高才绝智，孰不求为时用？我独顽似鄙，凡此数者，不喜其所可喜，自足于道而已。",
                    "zhushu": "",
                    "type": 2
                },
                {
                    "paragraph": "程大昌曰：甚言世人趋末而不知有本也。",
                    "zhushu": "",
                    "type": 2
                },
                {
                    "paragraph": "林东曰：众人皆以才智为世用，而我独顽鄙，无益于世，以见众人离道为甚远，而我之体道为甚谨。",
                    "zhushu": "",
                    "type": 2
                },
                {
                    "paragraph": "我独异于人，而贵求食于母。",
                    "zhushu": "",
                    "type": 2
                },
                {
                    "paragraph": "御注曰：婴儿慕，驹犊从，惟道之求而已。夫道生之、畜之、长之、育之，万物资焉。有母之意，惟道之求，此所以异于人之失性于俗。",
                    "zhushu": "",
                    "type": 2
                },
                {
                    "paragraph": "碧虚子陈景元曰：或曰：老氏以和光同尘为务，此篇何独彼我之说云云。曰：此岂至人之本意哉？盖不得已而言之也。夫至人所行，何尝有异？自是世俗动静相反，因垂言立教，故有彼此之云尔。",
                    "zhushu": "",
                    "type": 2
                },
                {
                    "paragraph": "颍滨苏辙曰：道者万物之母。众人徇物忘道，而圣人脱遗万物，以道为宗，譬如婴儿食于母而已。",
                    "zhushu": "",
                    "type": 2
                },
                {
                    "paragraph": "刘泾曰：婴儿以母为本。道，本也。学，末也。此所以异也。然圣人不尚异而独异者，此篇主绝学为辞，方俗学之溺如此，则非异俗无以救俗。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：众人求物于外，我独食气于内。气为母，神为子。神不离气，气不离形，子母相随，绵绵上下，久而自定。闭之非也。此简易摄生之要也。",
                    "zhushu": "",
                    "type": 2
                },
                {
                    "paragraph": "达真子曰：众人所求者，以外不以内，以末不以本。是反求食于子而不求食于母也。",
                    "zhushu": "",
                    "type": 2
                },
                {
                    "paragraph": "陈象古曰：异于人，不同众人之所学故也。黄茂材曰：母者，道也。经曰有名，万物之母是也。",
                    "zhushu": "",
                    "type": 2
                }
            ]
        },
        {
            "name": "孔德之容章第二十一",
            "paragraphs": [
                {
                    "paragraph": "孔德之容章第二十一",
                    "zhushu": "",
                    "type": 1
                },
                {
                    "paragraph": "孔德之容，惟道是从。",
                    "zhushu": "",
                    "type": 2
                },
                {
                    "paragraph": "御注曰：一阴一阳之谓道，物得以生谓之德。道常无名，岂可形容？所以神其德。德有方体，同焉皆得，所以显其道。",
                    "zhushu": "",
                    "type": 2
                },
                {
                    "paragraph": "颍滨苏辙曰：道无形也，及其运而为德，则有容矣。故德者，道之见也。自是推之，则众有之容，皆道之见于物也。",
                    "zhushu": "",
                    "type": 2
                },
                {
                    "paragraph": "临川王安石曰：孔德，孟子所谓盛德是也。故曰动容周旋中礼，盛德之至。盖惟道是从，则孔德之容矣。",
                    "zhushu": "",
                    "type": 2
                },
                {
                    "paragraph": "叶梦得曰：德之为言得也。道不可见，而德有可得，故道无容而德有容。",
                    "zhushu": "",
                    "type": 2
                },
                {
                    "paragraph": "林东曰：失道而后德，德则有形容之可见也，况于盛德之容乎？况于众有之美者乎？凡此之容，此之美，皆自道出，道虽不可形容，乃著见于孔德之容、众有之美。",
                    "zhushu": "",
                    "type": 2
                },
                {
                    "paragraph": "道之为物，惟恍惟惚。",
                    "zhushu": "",
                    "type": 2
                },
                {
                    "paragraph": "御注曰：道体至无而用乃妙有，所以为物，然无非道。恍者有象之可况，惚者，有数之可推。所谓有者疑于无也。故曰道之为物。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫道者，杳然难言，故眡听不能闻见，何物之可谓耶？今言物者，盖因强名以究妙理，故曰有物混成，亦称道之为物也。恍似有也，在有非有。惚似无也，居无非无。居无非无，乃即空是色也。在有非有，乃即色是空也。",
                    "zhushu": "",
                    "type": 2
                },
                {
                    "paragraph": "临川王安石曰：道非物也。然谓之道，则有物矣，恍惚是也。",
                    "zhushu": "",
                    "type": 2
                },
                {
                    "paragraph": "陈象古曰：恍惚，不可定名之谓也。",
                    "zhushu": "",
                    "type": 2
                },
                {
                    "paragraph": "黄茂材曰：恍者，阳也。惚者，阴也。道惟阴阳而已。不谓阴阳而谓恍惚者，升降消长之理，交感契合之情，恍恍惚惚，不可指名，惟心能得之，故其字从心。",
                    "zhushu": "",
                    "type": 2
                },
                {
                    "paragraph": "惚兮恍兮，中有象兮。恍兮，惚兮，中有物兮。",
                    "zhushu": "",
                    "type": 2
                },
                {
                    "paragraph": "御注曰：见乃谓之象，形乃谓之物。恍惚之中，象物斯具，犹如太空变为雷风，犹如大块化为水火，以成变化，以行鬼神，是谓道妙。",
                    "zhushu": "",
                    "type": 2
                },
                {
                    "paragraph": "碧虚子陈景元曰：象者，气象也。物者，神物也。即庄子所谓真君，今之所谓性者也。",
                    "zhushu": "",
                    "type": 2
                },
                {
                    "paragraph": "陆佃曰：太始者，形之始，故曰其中有象。太素者，质之始，故曰其中有物。",
                    "zhushu": "",
                    "type": 2
                },
                {
                    "paragraph": "叶梦得曰：恍惚非二境，象物非二类也。",
                    "zhushu": "",
                    "type": 2
                },
                {
                    "paragraph": "清源子刘骥曰：恍惚者，在有非有，在无非无。惚兮恍，其中有象，经所谓大象无形者是矣。恍兮惚，其中有物，经所谓有物混成者是矣。恍惚之中，有物与象，所谓无状之状，无物之象也。",
                    "zhushu": "",
                    "type": 2
                },
                {
                    "paragraph": "窈兮冥兮，中有精兮。其精甚真，其中有信。",
                    "zhushu": "",
                    "type": 2
                },
                {
                    "paragraph": "御注曰：窈者，幽之极。冥者，明之藏。窈冥之中，至阴之原，而天一所兆，精实生焉。精者，天德之至。正而不妄，故云甚真。一而不变，故云有信。",
                    "zhushu": "",
                    "type": 2
                },
                {
                    "paragraph": "碧虚子陈景元曰：窈兮，深远貌。冥兮，寂默貌。其中蕴乎纯粹之精，畜乎自然之信。其精非伪，故曰真。其化应时，故曰信。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：寂然无形，今感之立应，信莫过此。春生秋煞，夏炎冬凛，未尝差忒。答响若谷，现形如鉴，岂不谓之信也。",
                    "zhushu": "",
                    "type": 2
                },
                {
                    "paragraph": "黄茂材曰：阴阳至妙，窈冥难睹，阴中之阳是谓阳精，阳中之阴是谓阴精，故曰其中有精。阳之精者为真阳，阴之精者为真阴，故曰其精甚真。阳生于子，阴生于午，时日晷刻，必至无差，故曰其中有信。",
                    "zhushu": "",
                    "type": 2
                },
                {
                    "paragraph": "自古及今，其名不去，以阅众甫。吾何以知众甫之然哉？以此。",
                    "zhushu": "",
                    "type": 2
                },
                {
                    "paragraph": "御注曰：众甫之变，日逝而不停。甚真之精，常存而不去。圣人贵精，故能阅众甫之变而知其所以然。无思也而寂然，无为也而不动，然感而遂通天下之故，则思为之端起而功业之迹著，非天下之至精，其孰能与于此。",
                    "zhushu": "",
                    "type": 2
                },
                {
                    "paragraph": "颍滨苏辙曰：古今虽异而道则不去，故以不去名之。唯未尝去，故能以阅众甫之变也。甫，美也。虽万物之美，不免于变。圣人之所以知万物之所以然者，以能体道而不去故也。",
                    "zhushu": "",
                    "type": 2
                },
                {
                    "paragraph": "陆佃曰：生者，有生生者，自太易至于太素，所谓生生者也。然生生者未尝生，未尝无，故能自古及今，其名不去，以阅众甫也。所谓其名不去，常名是也。夫众美者有生而吾体不生，众美者有化而吾体不化，故能名以阅之也。庄子曰：神奇复化臭腐，臭腐复化神奇。神奇者，众甫也。",
                    "zhushu": "",
                    "type": 2
                },
                {
                    "paragraph": "清源子刘骥曰：亘万世而无弊，充一性而常存，故曰不去。众美之变，日逝而不停，甚真之精，常存而不亡，所以披阅众甫之死生终始也。",
                    "zhushu": "",
                    "type": 2
                },
                {
                    "paragraph": "黄茂材曰：经云：吾不知其名，字之曰道。名即道也，故为万物之母，时虽变而无常，名，常存而不已。甫，美也。天地之大，人物之众，昆虫草木之微，莫不具有此美，舍此皆非道也。",
                    "zhushu": "",
                    "type": 2
                }
            ]
        },
        {
            "name": "曲则全章第二十二",
            "paragraphs": [
                {
                    "paragraph": "曲则全章第二十二",
                    "zhushu": "",
                    "type": 1
                },
                {
                    "paragraph": "曲则全，枉则直，洼则盈，弊则新，少则得，多则惑。是以圣人抱一为天下式。",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣贤之士，钩深致远，廓然见独，而蟠曲才能未尝显耀者，故欲远害而全身也，故曰曲则全。聪达明察，晓辨诸物，有大功业，立大名声，心直如猛矢，志端如朱弦，常枉己屈伏而不自伸者，此则大直之士也，故曰枉则直。人以谦卑为本。易曰地道变盈而流谦，盖设象而会意也。夫陵原川谷之变，高下之不常也。川谷洼下，则水流而满之；陵原高峻，则雨剥而颓之。人之谦下，则众仰德而归之，以致其光大也。夫自尊则众毁而辱及之，以致其危亡也。故曰洼则盈。且人有贤才，而能支离其德，弊薄其身，则众共乐推，而其道日新矣，故曰弊则新。夫少者，简易之谓也。易曰：易则易知，简则易从。易简而天下之理得矣。西升经曰：子得一，万事毕。又曰：丹书万卷，不如守一。故曰少得则。夫多者，博学之谓也。庄子曰：文灭质，博溺心。列子曰：路多岐则亡羊；学多方，则丧道。庚桑子曰：万人操弓共射一雕，雕无不中。万物章章，以害一生，生无不伤。经曰：多言数穷，不如守中。此并戒其多也，故曰多则惑。道生一，一者，道之子，谓太极也。太极即混元也，亦太和纯一之气也，又无为也。夫圣人抱守混元纯一之道者，谓复太古无为之风也。经曰：天得一以清，地得一以宁。庄子曰：天无为以之清，地无为以之宁。以此可明矣。自曲则全下六事，尚有对治之迹。此云抱一无为，可以兼包之，故为天下式。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人动必循理，理之所在，或直或曲，要于通而已。通故与物不迕，故全也。直而非理，则非直也。循理虽枉，而天下之至直也。众之所归者下也，虽欲不盈，不可得矣。昭昭察察，非道也。闷闷若将弊矣，而日新之所自出也。道一而已，得一则无不得矣。多学而无以一之，则惑矣。抱一者，复性者也。盖曲则全，枉则直，洼则盈，弊则新，少则得，多则惑，皆抱一之余也，故以抱一终之。",
                    "zhushu": "",
                    "type": 2
                },
                {
                    "paragraph": "临川王安石曰：方则易挫，曲以应之，此所以能全也。直则易折，故枉以待之，此所以能直也。海者常处于卑，而为百川之所委，故洼则盈。无春夏之荣华，秋冬之雕落，故弊则新。少者复本则得矣，多者有为则惑矣。",
                    "zhushu": "",
                    "type": 2
                },
                {
                    "paragraph": "王雱曰：至人冲虚，其行如水，无心于物，不与物忤，故常全也。此篇大旨与庄子养生主相类。",
                    "zhushu": "",
                    "type": 2
                },
                {
                    "paragraph": "陆佃曰：盖其周旋动止，于物无忤，与之俱往，故谓之曲。物之变也，而天理之在我，终于完而无缺，故谓之全。",
                    "zhushu": "",
                    "type": 2
                },
                {
                    "paragraph": "达真子曰：己虽全也，常自以为曲，所以求全不已，则卒至于全矣；是则所谓曲则全也。己虽直也，常自以为枉，所以求直不已，则卒至于直矣；是则所谓枉则直也。犹德虽盈也，常自以为不足，则若其洼；知虽新也，常自以为不明，则若其弊。以若洼之心不已其求，则卒至于盈；是则所谓洼则盈也。以若弊之心不已其求，则卒至于新矣；是则所谓弊则新也。少则约，多则详，以道散则适于多，道聚则归于少。是以少则得，得其道也；多则惑，惑其道也。是以圣人抱一为天下式。抱一则不离于道，为天下式。",
                    "zhushu": "",
                    "type": 2
                },
                {
                    "paragraph": "陈象古曰：一者不繁不乱，可以曲，可以全，可以枉，可以直，可以洼，可以盈，可以弊，可以新，可以少，可以得，可以多，可以惑。夫小者大之端，暗者明之渐，理当然也。故圣人抱一，于数则有增，于象则有容，不自满假，先见未萌，天下若取以为式，则人人合于道矣。",
                    "zhushu": "",
                    "type": 2
                },
                {
                    "paragraph": "叶梦得曰：曲则全，洼则盈，少则得，理也，即其体而言之也。枉则直，弊则新，多则惑，势也，极其变而言之也。曲则不忤，故全；洼则不满，故盈；少则不夸，故得，此理之必至者也。枉非以求直，而枉之极必直；弊非以求新，而弊之反必新；多非以求惑，而多之罪必惑。此势之不得不然者也。理势之相成，或更为终始，或迭为得失，纷然其不可穷，而圣人独能济之，不与之俱变者，抱一也。前言魂魄之合，而曰抱一者，一之存乎己者也。今言理势之杂，而曰抱一者，一之总乎物者也。一则万法之所从出，故以为天下式。",
                    "zhushu": "",
                    "type": 2
                },
                {
                    "paragraph": "黄茂材曰：世皆曲，吾与之为曲，故能保其全；人皆枉，吾与之为枉，故能养其直。莫不欲盈也，孰自处于洼？吾能洼，乃所以为盈。莫不欲新也，孰自期于弊，吾能弊，乃所以为新。为道日损，损则少，其入道也近，故得。为学日益，益则多，其去道也远，故惑。曰全、曰直、曰盈，曰新，曰得，曰惑，散之则六，敛之则一。通乎一，万事毕，又何有于六乎？故曰：圣人抱一，为天下式。",
                    "zhushu": "",
                    "type": 2
                },
                {
                    "paragraph": "不自见，故明；不自是，故彰；不自伐，故有功；不自矜，故长。夫惟不争，故天下莫能与之争。",
                    "zhushu": "",
                    "type": 2
                },
                {
                    "paragraph": "御注曰：不蔽于一己之见，则无所不烛，故明。不私于一己之是，而惟是之从，则功大名显而天下服，故彰。人皆取先，己独处后，曰受天下之垢，若是者常处于不争之地，孰能与之争乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：此四事皆无为之职。夫圣人无为，何尝显见己之才能，则天下自然称其明矣。故曰不自见，故明。河上公曰：圣人虽明，不以自见千里之外，乃因天下之目以视之，故能明达。夫能用天下之目者，亦不自显见之意也。音训虽异，而其旨略同矣。且圣人虚静，何尝自是而非人？盖彼我都忘，则天下自然称其是而其德彰矣。故曰：不自是，故彰。且圣人恬澹，何尝自伐？取其德美，则天下自然称其功业矣，故曰：不自伐，故有功。且圣人寂寞，何尝自矜大其贤贵，则天下自然称其有道而长存矣，故曰不自矜，故长。",
                    "zhushu": "",
                    "type": 2
                },
                {
                    "paragraph": "颍滨苏辙曰：不自见、不自是、不自伐、不自矜，皆不争之余也，故以不争终之。",
                    "zhushu": "",
                    "type": 2
                },
                {
                    "paragraph": "临川王安石曰：不自见，乃无所不见，故常明。不自是，乃无所不是，故常彰。不自伐，则善不丧，故有功。不自矜，则不有能，故能可久矣。夫惟不争，故天下莫能与之争者。书曰：汝惟不矜，天下莫与汝争能。",
                    "zhushu": "",
                    "type": 2
                },
                {
                    "paragraph": "达真子曰：如自见其全，则以为全足于己，更不求其全，由是故全或至于不能明。如自是其直，则以为直足于身，更不求其直，由是故直或至于不能彰。唯不自见其全也，常以为求全之不足，若是则全终至于明也；唯不自是其直也，常以为求直之不足，若是则直终至于彰也。推此二类，凡有于己者，皆不自足于己。如虽有功也，不自伐其功，故得其有功；己虽长也，不自矜其长，故能得其长。盖圣人不自满假，凡在于此也。",
                    "zhushu": "",
                    "type": 2
                },
                {
                    "paragraph": "叶梦得曰：见字当读为见，乃谓之象之见。夫惟得一，故虽晦其迹，不自见而反明；虽藏其用，不自是而反彰。不伐而有功，不矜而能长。亦由前之为曲全洼盈者，天下之理同也。是以复终之以夫唯不争，故天下莫能与之争。以为万物之变，非吾所能执，及其既定，物亦莫能与我竞，此不争之效也。虽万物无不可为争，心苟存，则虽一法无所容措。",
                    "zhushu": "",
                    "type": 2
                },
                {
                    "paragraph": "黄茂材曰：至人之处于世，未尝有我也。无我故不自见，不自是，不自伐矜。夫然，故与物无争，而物亦莫与之争。方舟而济于河，有虚船来触舟，虽有褊心之人不怒，天下孰能与之争乎？不自见而明，不自是而彰，不自伐矜，有功而长，亦其自然之理，夫何容心！",
                    "zhushu": "",
                    "type": 2
                },
                {
                    "paragraph": "古之所谓曲则全者，岂虚言哉！诚全而归之。",
                    "zhushu": "",
                    "type": 2
                },
                {
                    "paragraph": "御注曰：圣人其动若水，以交物而不亏其全；其应若绳，以顺理而不失其直。知洼之为盈无亢满之累，知弊之为新，无夸耀之迹。若性之自为而不知为之者，致曲而已。故全而归之，可以保身，可以尽年，而不知其尽也。是谓全德之人，岂虚言哉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫圣人独抱守纯一无为，何尝更有争竞之心哉？经曰：含德之厚，比于赤子。毒虫不螫，猛兽不据，攫鸟不搏。虫兽尚尔，况于人乎？然而上古有此曲全之语，岂今日之寓言哉？人能行之，诚有全德之美，而归之于身，此再三劝励之深旨也。",
                    "zhushu": "",
                    "type": 2
                },
                {
                    "paragraph": "颍滨苏辙曰：世以直为是，以曲为非，将循理而行于世，则有不免于曲者矣。故终篇复言之曰：此岂虚言哉！诚全而归之。夫所谓全者，非独全身也。内以全身，外以全物，物我兼全而归复于性，则其为直也大矣。叶梦得曰：知此则循其本而反之，所谓曲则全者，岂虚言哉！吾诚先得其全，而后归于道，则由枉而下为可知矣。",
                    "zhushu": "",
                    "type": 2
                },
                {
                    "paragraph": "黄茂材曰：醉者之坠车，虽疾不死。骨节与人同，而犯害与人异，其神全也。全于酒犹若是，况全于天乎？古之至人，天以其全付之，还以其全归之。",
                    "zhushu": "",
                    "type": 2
                }
            ]
        },
        {
            "name": "希言自然章第二十三",
            "paragraphs": [
                {
                    "paragraph": "希言自然章第二十三",
                    "zhushu": "",
                    "type": 1
                },
                {
                    "paragraph": "希言自然。",
                    "zhushu": "",
                    "type": 2
                },
                {
                    "paragraph": "御注曰：希者，独立于万物之上，而不与物对。列子所谓疑独是也。去智与故，循天之理，不从事于外，故言自然。",
                    "zhushu": "",
                    "type": 2
                },
                {
                    "paragraph": "碧虚子陈景元曰：希者，疏也。易曰：吉人之辞寡。",
                    "zhushu": "",
                    "type": 2
                },
                {
                    "paragraph": "涑水司马光曰：知道者不言而谕，故曰自然。",
                    "zhushu": "",
                    "type": 2
                },
                {
                    "paragraph": "颍滨苏辙曰：道之出口，淡乎其无味，视之不足见，听之不足闻，用之不可既，此所谓希言矣。",
                    "zhushu": "",
                    "type": 2
                },
                {
                    "paragraph": "临川王安石曰：多言数穷，故希言则自然。",
                    "zhushu": "",
                    "type": 2
                },
                {
                    "paragraph": "陆佃曰：夫物莫能使之然，亦莫能使之不然者，谓之自然。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：言教出则为迹，未能因于物情，故圣人行不言之教，任自然之理。",
                    "zhushu": "",
                    "type": 2
                },
                {
                    "paragraph": "达真子曰：道不可闻，故听之不闻则名曰希。希者，冥其声之谓也。",
                    "zhushu": "",
                    "type": 2
                },
                {
                    "paragraph": "叶梦得曰：此章明言不足以得道，欲得道者，必即道以求之。而道之不行，世始有方术之士，各以其一曲诙诡谲怪，违理而叛道，虽幸或见，不旋踵而亡矣。",
                    "zhushu": "",
                    "type": 2
                },
                {
                    "paragraph": "清源子刘骥曰：听之不闻名曰希。希言则听乎无声，而无声之中独闻和焉，故自然也。",
                    "zhushu": "",
                    "type": 2
                },
                {
                    "paragraph": "故飘风不终朝，骤雨不终日。孰为此者？天地。天地尚不能久，而况于人乎？",
                    "zhushu": "",
                    "type": 2
                },
                {
                    "paragraph": "御注曰：天地之造万物，风以散之，委众形之自化；雨以润之，任万物之自滋。故不益生、不劝成，而万物自遂于天地之间，所以长且久也。飘骤则阴阳有缪戾之患，必或使之，而物被其害，故不能久。",
                    "zhushu": "",
                    "type": 2
                },
                {
                    "paragraph": "碧虚子陈景元曰：形之大者，莫过乎天地；气之广者，莫极乎阴阳。阴阳相激，天地交错，尚不能崇朝终日，何况人处天地之间，不似毫末之在马体乎？而敢纵爱欲，任喜怒，趣取速亡，不亦悲乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：阴阳不争，风雨时至，不疾不徐，尽其势之所至而后止。若夫阳亢于上，阴伏于下，否而不得泄，于是为飘风暴雨，若将不胜，然其势不能以终日。古之圣人，言出于希，行出于夷，皆因其自然，故久而不穷。世或厌之，以为不若诡辞之悦耳，怪行之惊世，不知其不能久也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：飘风骤雨，谓不常也，而况人心，岂能常也？",
                    "zhushu": "",
                    "type": 2
                },
                {
                    "paragraph": "叶梦得曰：夫言之不足尚如此。",
                    "zhushu": "",
                    "type": 2
                },
                {
                    "paragraph": "黄茂材曰：道无可言，自然而已。自然则久。飘风骤雨，非其自然，故不能终朝日，况于人乎？人法地，地法天，天法道，道法自然。其所法也，回转而及自然，自然之功岂易到哉？",
                    "zhushu": "",
                    "type": 2
                },
                {
                    "paragraph": "故从事于道者，道者同于道，德者同于德，失者同于失。同于道者，道亦得之；同于德者，德亦得之。同于失者，失亦得之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：从，为也，顺也。言人为事当从顺于道，希言爱气，永保天和，岂可若飘风骤雨而不久长也。",
                    "zhushu": "",
                    "type": 2
                },
                {
                    "paragraph": "颍滨苏辙曰：孔子曰：苟志于仁矣，无恶也。故曰：仁者之过易辞。志于仁犹若此，而况志于道者乎？苟从事于道矣，则其所为合于道者得道，合于德者得德。不幸而失，虽失于所为，然必有得于道德矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：圣人从事于自然之道，不强物情。道者同于道，有道者可与语道。德者同于德，谓彼此俱造于德，则可与语于德也。失者同于失，鸺鹠与枭皆以夜为昼，则难与辨其谬失也。",
                    "zhushu": "",
                    "type": 2
                },
                {
                    "paragraph": "叶梦得曰：非失之云能得道也。因其失而正之，亦可以得乎道也。",
                    "zhushu": "",
                    "type": 2
                },
                {
                    "paragraph": "黄茂材曰：道至大也。有从事于此，道则同于道，德则同于德，失则同于失。譬之海，广无不容，大无不纳，物之在其中也，无不各得其欲。故道者曰吾得之，德者曰吾得之，失者曰吾得之。失既以为失矣，又焉得曰失道而后德，则德也者，非失而得之乎？失德而后仁，则仁也者，非失而得之乎？失仁而后义，失义而后礼，则义与礼也者，非失而得之乎？夫是谓之大同。",
                    "zhushu": "",
                    "type": 2
                },
                {
                    "paragraph": "信不足，有不信。",
                    "zhushu": "",
                    "type": 2
                },
                {
                    "paragraph": "碧虚子陈景元曰：仙道贵生，鬼道贵终，盖各以类应也。是以信乎道者得其道；信乎德者得其德。不信于道，轻忽于德，故道亦不应，德亦无称，举之天下岂有信之者哉？",
                    "zhushu": "",
                    "type": 2
                },
                {
                    "paragraph": "颍滨苏辙曰：不知道者，信道不笃，因其失而疑之，于是益以不信。夫惟知道，然后不以得失疑道也。",
                    "zhushu": "",
                    "type": 2
                },
                {
                    "paragraph": "达真子曰：信道足，则于道无不信也。信德足，则于德无不信也。",
                    "zhushu": "",
                    "type": 2
                },
                {
                    "paragraph": "陈象古曰：言乱而理寡，故人不之信。",
                    "zhushu": "",
                    "type": 2
                },
                {
                    "paragraph": "黄茂材曰：至道甚微，信者寡，不信者多。老子重言及此，悯世人之愚而欲其信也欤！",
                    "zhushu": "",
                    "type": 2
                }
            ]
        },
        {
            "name": "跂者不立章第二十四",
            "paragraphs": [
                {
                    "paragraph": "跂者不立章第二十四",
                    "zhushu": "",
                    "type": 1
                },
                {
                    "paragraph": "跂者不立，跨者不行。",
                    "zhushu": "",
                    "type": 2
                },
                {
                    "paragraph": "御注曰：违性之常而冀形之适，难矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：冒进之夫，跂望非分，欲求宠荣，虽苟得之，有若延颈举踵，何能久立乎？",
                    "zhushu": "",
                    "type": 2
                },
                {
                    "paragraph": "涑水司马光曰：心有所属，故不能两存。",
                    "zhushu": "",
                    "type": 2
                },
                {
                    "paragraph": "颍滨苏辙曰：人未有不能立且行者也。苟以立为未足而加之以跂，以行为未足而加之以跨，未有不丧失其行立者。彼其自见、自是、自伐自矜，亦若是矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：跨谓不内不外，跨其两端，不一于道也。",
                    "zhushu": "",
                    "type": 2
                },
                {
                    "paragraph": "达真子曰：跂者非立之常，跨者非行之常。而皆性之强矫，非动之自然者也。",
                    "zhushu": "",
                    "type": 2
                },
                {
                    "paragraph": "黄茂材曰：跂而欲立，必不能立。跨而欲行，必不能行。",
                    "zhushu": "",
                    "type": 2
                },
                {
                    "paragraph": "程大昌曰：足之履地为立。跂则腾竦以为高，随足力所及而更迭以进，是之谓步。跨则展布以示阔，贪新失故，且将并其能行能步者而失之。",
                    "zhushu": "",
                    "type": 2
                },
                {
                    "paragraph": "自见者不明，自是者不彰，自伐者无功，自矜者不长。其在道也，曰余食赘行。",
                    "zhushu": "",
                    "type": 2
                },
                {
                    "paragraph": "御注曰：泰色淫志，岂道也哉？故于食为余，于行为赘。",
                    "zhushu": "",
                    "type": 2
                },
                {
                    "paragraph": "碧虚子陈景元曰：弃余之食，适使人恶。附赘之形，适使人丑。",
                    "zhushu": "",
                    "type": 2
                },
                {
                    "paragraph": "涑水司马光曰：皆外竞而内亡。",
                    "zhushu": "",
                    "type": 2
                },
                {
                    "paragraph": "黄茂材曰：自见其见，不可与明。自是其是，不可与彰。伐者无功，矜者不长。此皆性外事。",
                    "zhushu": "",
                    "type": 2
                },
                {
                    "paragraph": "程大昌曰：露才扬己之谓自见曰：子既已知，则为自是。夸其劳者为自伐。眩其能者为自矜。凡此数者，不独足己自当，又且广己造大，课其所有，甚狭而无助，故不明不彰，无功不长。",
                    "zhushu": "",
                    "type": 2
                },
                {
                    "paragraph": "物或恶之，故有道者不处也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：凡物尚恶之，况有道之士乎？",
                    "zhushu": "",
                    "type": 2
                },
                {
                    "paragraph": "叶梦得曰：智之不明，未必皆能恶也。故曰：物或恶之，惟有道者不处。岂必知道而后能辨也。",
                    "zhushu": "",
                    "type": 2
                },
                {
                    "paragraph": "程大昌曰：见是伐矜，有道者不肯指以为居也。",
                    "zhushu": "",
                    "type": 2
                }
            ]
        },
        {
            "name": "有物混成章第二十五",
            "paragraphs": [
                {
                    "paragraph": "有物混成章第二十五",
                    "zhushu": "",
                    "type": 1
                },
                {
                    "paragraph": "有物混成，先天地生。",
                    "zhushu": "",
                    "type": 2
                },
                {
                    "paragraph": "御注曰：气形质具而未相离，曰浑沦。合于浑沦，则其成不亏。易所谓太极者是也。天地亦待是而后生，故云先天地生。然有生也，而非不生之妙，故谓之物。",
                    "zhushu": "",
                    "type": 2
                },
                {
                    "paragraph": "碧虚子陈景元曰：至理湛然而常存，故谓之有物。真道万泒而莫分，故谓之混成。然而混成不可得而知，万物由之以生，故曰有物混成也。先天地生者，道之元也。经曰：吾不知谁子，象帝之先。庄子曰：夫道在太极之先而不为高，在六极之下而不为深，先天地生而不为久，长于上古而不为老。此皆标道之大体也。",
                    "zhushu": "",
                    "type": 2
                },
                {
                    "paragraph": "颍滨苏辙曰：夫道非清非浊，非高非下，非去非来，善恶混然而成体。其于人为性，故曰有物混成。此未有知其生者，盖湛然常存而天地生于其中耳。",
                    "zhushu": "",
                    "type": 2
                },
                {
                    "paragraph": "陈象古曰：混成，大道之喻也。道无定象，天地有形，因道而生，故先天地之义昭矣。",
                    "zhushu": "",
                    "type": 2
                },
                {
                    "paragraph": "叶梦得曰：易曰易有太极，是生两仪，则生两仪者，易也。然不直言易，而设为太极于中者，盖言易之生物不可以正名，故假太极以见，则易与太极固未之有分也。谓太极为生两仪，则有易居其上；谓太极为生于易，则未见太极之有间，故寄之曰有，则易为无也。老子曰：有物混成，先天地生。则天地生于混成，而混成者亦自有所生也。然不显言其生，而虚生生者于上，亦以生生者不可以正名。",
                    "zhushu": "",
                    "type": 2
                },
                {
                    "paragraph": "黄茂材曰：有物果何物也？先天地而生天地者也。",
                    "zhushu": "",
                    "type": 2
                },
                {
                    "paragraph": "林东曰：有物混然而成，则包含万象，圭角不露，皆所以想像道之体质也。必也先天地而生，言是道之有自来也远矣。或以为道在太极之先，则非止在天地先也，亦言其来也远之意。",
                    "zhushu": "",
                    "type": 2
                },
                {
                    "paragraph": "寂兮寥兮！独立而不改，周行而不殆，可以为天下母。",
                    "zhushu": "",
                    "type": 2
                },
                {
                    "paragraph": "御注曰：寂兮寥兮，则不涉于动，不交于物，湛然而已。大定持之，不与物化，言道之体。利用出入，往来不穷，言道之用。万物恃之以生。",
                    "zhushu": "",
                    "type": 2
                },
                {
                    "paragraph": "碧虚子陈景元曰：杳冥空洞，无象无质，故曰寂寥。大块卓然，无物可比，妙道廓然，何物偶对？故曰独立。物虽千变万化，出生入死，而妙道未尝迁，故曰不改。且道之用也，散则冲和之气遍于太无，敛则精纯之物藏于黍粟，周流六虚，应用不穷，故曰周行而不殆。夫物无大小，皆仰于道，得之则全，离之则殒，生之成之，咸有所赖，故曰可以为天下母。",
                    "zhushu": "",
                    "type": 2
                },
                {
                    "paragraph": "颍滨苏辙曰：寂兮无声，寥兮无形，独立无匹而未尝变，行于群有而未尝殆。俯以化育万物，则皆其母矣。",
                    "zhushu": "",
                    "type": 2
                },
                {
                    "paragraph": "达真子曰：致虚极则曰寂，广远极则曰寥，此有物混成之体也。",
                    "zhushu": "",
                    "type": 2
                },
                {
                    "paragraph": "陈象古曰：母，取其始生万物也。",
                    "zhushu": "",
                    "type": 2
                },
                {
                    "paragraph": "叶梦得曰：寂寥之中独立而周行者，彼亦不过动静之两间尔。学者多不能明寥之义与寂同为静，非也。古者谓大风之声为寥，吹万窍而怒号者，寥能覆之，则安得为静乎？寂言静也，寥言动也。惟寂故能独立而不改，惟寥故能周行而不殆，此其所以能母天下者也。",
                    "zhushu": "",
                    "type": 2
                },
                {
                    "paragraph": "吾不知其名，字之曰道，强为之名曰大。大曰逝，逝曰远，远曰反。",
                    "zhushu": "",
                    "type": 2
                },
                {
                    "paragraph": "御注曰：运而不留故曰逝，应而不穷故曰远，归根曰静，静而复命故曰反。道之中体方名其大，则遍覆包含而无所殊，易所谓以言乎远则不御也。动者静，作者息，则反复其道，不离乎性，易所谓以言乎迩则静而正也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：凡物之大皆有边际。惟道之大，无穷无极，往无涯畔，故云大曰逝；愈逝愈远，莫究其源，故云逝曰远。虽远出八荒之外，逐之不逮，而收视反听，湛然于方寸之间，若鉴之明，应而不藏，故云远曰反。反，复也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道本无名，圣人见万物之无不由也，故字之曰道；见万物之莫能加也，故强为之名曰大。然其实则无得而称之也。自大而求之，则逝而往矣；自往而求之，则远不及矣。虽逝虽远，然反而求之，一心足矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：不可名字而强名曰道也。道非大小，既强名之，不可不谓之大矣。逝者，往也。道不止于大，又能逝而遍于万物，既以谓逝，则无往不周，虽曰远，未尝离本，故曰返。",
                    "zhushu": "",
                    "type": 2
                },
                {
                    "paragraph": "清源子刘骥曰：不可得而名，故吾不知其名。以其万物之无不由也，故字之曰道；以其万物之莫能加也，故强为之名曰大。自大而求之，则测之益深，穷之益远，故曰逝；自逝而求之，则在太极之先而不为高，在六极之下而不为深，故曰远。虽远至六合之外，无穷无尽，然反求诸己，不离乎方寸之中，故曰反。",
                    "zhushu": "",
                    "type": 2
                },
                {
                    "paragraph": "林东曰：字曰道，强名曰大，然其实则无得而称之也。不特如是其大，大则直块然一物矣。大而又能逝，逝而远，远而又反，则非泛然无统、虚无荒唐之说甚矣。反之一字，见大道之道，与吾儒不隔蝇翼，或者不可以老氏、孔子差殊观也。",
                    "zhushu": "",
                    "type": 2
                },
                {
                    "paragraph": "故道大、天大、地大、王亦大。域中有四大，而王处一焉。",
                    "zhushu": "",
                    "type": 2
                },
                {
                    "paragraph": "御注曰：道，覆载天地者也。天无不覆，地无不载。王者位天地之中而与天地参，故亦大。",
                    "zhushu": "",
                    "type": 2
                },
                {
                    "paragraph": "碧虚子陈景元曰：王者，黔黎之首，不敢与天地道为比，故云亦也。域中有四大者，谓道、天、地、王也。域者，限域也。夫道大包宇宙，细入秋毫，或超象外，或处域中，自地而上皆属于天，苍苍之谓也。天在地外，地处天内。王者人伦之尊，居九州之间，此皆处于域中，故曰域中有四大也。而又王者参天地之道，而秉万物之权，于四大之中预其一焉。庄子曰：莫神于天，莫富于地，莫大于帝王。帝王之德配天地，故曰王居其一焉。颖滨苏辙曰：由道言之，则虽天地与王皆不足大也。然世之人皆知三者之大，而不信道之大也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：无不化育，故曰大；无不覆焘，故曰大，无不持载故曰大。人者，三才之一，非君何以统制？域者，谓限制之名，虽有名而无边际之实，范围万物者也。凡言天则造物可知矣，凡言地则成物可知矣，凡言王则人道可知矣。灵秀智力莫出于人，而王统之大也。",
                    "zhushu": "",
                    "type": 2
                },
                {
                    "paragraph": "清源子刘骥曰：王亦大者，王指人心而言之，经所谓心为国主五藏王是也。人心潜天而天，潜地而地，俯仰之间，再抚四海，恍惚之际，经纬万方，亦可谓大矣。故域中有四大，而王处一焉。此使人知自贵自爱，而不陷溺其良心也。",
                    "zhushu": "",
                    "type": 2
                },
                {
                    "paragraph": "人法地，地法天，天法道，道法自然。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此戒王者当法象二仪，取则至道，而天下自然治矣。夫王者守雌静，则与阴同德，其所载无私，是法地也。又不可守地不变，将运刚健，则与阳同波，其所覆至公，是法天也。复不可执天不移，将因无为，则与道同体，其所任物咸归自然，是法道自然。此谓王者之法天地，则至道也，非天地道之相法也。宜察圣人垂教之深旨，不必专事其空言而已矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：故以实告之。人不若地，地不若天，天不若道，道不若自然。然使人一日复性，则此三者人皆足以尽之矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：人与地近，形著而位分，故法则于地，而知刚柔之分。地静而承顺，法则于天，清明刚健，崇高至极，而未能混于无形，故法于道也。道无可法，自然而已。",
                    "zhushu": "",
                    "type": 2
                },
                {
                    "paragraph": "达真子曰：道也者，固无所法也。以其相因而相成，相继而相用，固若其法尔。王者能尽人道，以人道之施为则应于地，故人法地也；以地道之化养则应于天，故地法天也；以天之运用则应于道，故天法道也；以道之充塞则应于自然，故道法自然也。然则有物混成之初，信以为天下之母矣。",
                    "zhushu": "",
                    "type": 2
                }
            ]
        },
        {
            "name": "重为轻根章第二十六",
            "paragraphs": [
                {
                    "paragraph": "重为轻根章第二十六",
                    "zhushu": "",
                    "type": 1
                },
                {
                    "paragraph": "重为轻根，静为躁君。",
                    "zhushu": "",
                    "type": 2
                },
                {
                    "paragraph": "御注曰：重则不摇夺而有所守，故为轻根。静则不妄动而有所制，故为躁君。",
                    "zhushu": "",
                    "type": 2
                },
                {
                    "paragraph": "颍滨苏辙曰：凡物轻不能载重，小不能镇大，不行者使行，不动者制动。故轻以重为根，躁以静为君。",
                    "zhushu": "",
                    "type": 2
                },
                {
                    "paragraph": "临川王安石曰：轻者必以重为依，躁者必以静为主。",
                    "zhushu": "",
                    "type": 2
                },
                {
                    "paragraph": "叶梦得曰：重轻在身，必有所本，故以根言之。静躁在心，必有所制，故以君言之。木之生，自拱把至合抱必有根焉，然后枝叶有所赖。不深其根而丰其末，末胜则本必拔矣。故身不可以不重。心之物为火，炎上而善缘，炎上则愈进，善缘则莫知己，非有以制之则必炽。躁者动而不知守者也，故心不可以不静。",
                    "zhushu": "",
                    "type": 2
                },
                {
                    "paragraph": "黄茂材曰：轻躁之人不可进于道。重则其本固，故为轻根。静则其主安，故为躁君。",
                    "zhushu": "",
                    "type": 2
                },
                {
                    "paragraph": "是以君子终日行，不离辎重。",
                    "zhushu": "",
                    "type": 2
                },
                {
                    "paragraph": "御注曰：静重以自持，则失之者鲜。君子终日行，不离辎重，是以履畏途而无患。",
                    "zhushu": "",
                    "type": 2
                },
                {
                    "paragraph": "碧虚子陈景元曰：辎，屏车也，又大车也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：辎重谓保身之寳，随而资用，不可须臾离也。达真子曰：如君子虽终日行不离辎重者，盖非辎重则不可行，是则轻本于重也。",
                    "zhushu": "",
                    "type": 2
                },
                {
                    "paragraph": "清源子刘骥曰：君子之处己，贵乎重静，戒乎轻躁，故终日行不离辎重，谓如辎车之重，不敢容易其行。",
                    "zhushu": "",
                    "type": 2
                },
                {
                    "paragraph": "虽有荣观，燕处超然。",
                    "zhushu": "",
                    "type": 2
                },
                {
                    "paragraph": "御注曰：荣观在物，燕处在身。身安然后物可乐。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽有荣盛可观之事，不能移其志，游观荣乐，无所系著。",
                    "zhushu": "",
                    "type": 2
                },
                {
                    "paragraph": "清源子刘骥曰：荣观在物，燕处在己。不以物易己，不以美害生，超然自得于物外，取足于身而已。",
                    "zhushu": "",
                    "type": 2
                },
                {
                    "paragraph": "如何万乘之主而以身轻天下？轻则失臣，躁则失君。",
                    "zhushu": "",
                    "type": 2
                },
                {
                    "paragraph": "御注曰：天下，大物也。有大物者，懔乎若朽索之驭六马，故不可以身轻天下。不重则不威，故失臣。不倡而和则犯分，故失君。",
                    "zhushu": "",
                    "type": 2
                },
                {
                    "paragraph": "颍滨苏辙曰：轻与躁无施而可。然君轻则臣知其不足赖，臣躁则君知其志于利。故曰：轻则失臣，躁则失君。",
                    "zhushu": "",
                    "type": 2
                },
                {
                    "paragraph": "临川王安石曰：臣者，佐也；君者，主也。静为动之主，重为轻之佐。轻而不知归于重，则失于佐矣；动而不知反于静，则失其主矣。",
                    "zhushu": "",
                    "type": 2
                },
                {
                    "paragraph": "王雱曰：人主以天下为根，不可以一身故轻之。",
                    "zhushu": "",
                    "type": 2
                },
                {
                    "paragraph": "陈象古曰：王者治天下之大，当守其重，处其静，以镇轻浮，以杜僭躁。不可以欲之所纵，身之所贪，轻忽妄动，而忘治天下之道。",
                    "zhushu": "",
                    "type": 2
                },
                {
                    "paragraph": "清源子刘骥曰：叹人不知贵爱其身，残生伤性，动之死地。是犹处万乘之尊，居大寳之位，轻身躁动，不顾天下者也。轻则妄动，故失臣；躁则扰民，故失君。圣人重而不轻，静而不躁，所以无为而天下功。",
                    "zhushu": "",
                    "type": 2
                },
                {
                    "paragraph": "黄茂材曰：君子终日行不离辎重，是其能持重也。虽有荣观，晏处超然，是其能守静也。奈何万乘之主，而以身轻天下？人身中自有一天下。万乘之主，指心为言。君者，心也。臣者，肺为相傅之官，肝为将军之官，胆为中正之官，膻中为臣使之官。仓库官，脾胃是也；传道官，大肠是也；受盛官，小肠是也；作强官，肾是也。三焦者，决渎之官。膀胱者，州都之官。失君，心乱；失臣，五脏六腑乱。",
                    "zhushu": "",
                    "type": 2
                }
            ]
        },
        {
            "name": "善行章第二十七",
            "paragraphs": [
                {
                    "paragraph": "善行章第二十七",
                    "zhushu": "",
                    "type": 1
                },
                {
                    "paragraph": "善行无辙迹；善言无瑕谪；善计不用筹筭；善闭无关楗而不可开；善结无绳约而不可解。",
                    "zhushu": "",
                    "type": 2
                },
                {
                    "paragraph": "颍滨苏辙曰：乘理而行，故无迹。时然后言，故言满无口过。万物之数毕陈于前，不计而知，安用筹筭？全德之人，其于万物，如母之于子，虽纵之而不去，故无关而能闭，无绳而能约。",
                    "zhushu": "",
                    "type": 2
                },
                {
                    "paragraph": "临川王安石曰：不疾而速，不行而至，故无辙迹。巵言日出，和之以天倪，因之以曼衍，故无瑕谪。六合之内，万物之间，不能逃其数，故不用筹筭。万物不得其门而入，故无关楗而不可开。",
                    "zhushu": "",
                    "type": 2
                },
                {
                    "paragraph": "达真子曰：善行者，以道为行者也。以道为行，故行于内而不行于外，是以善行无辙迹。善言者，以道为言者也。以道为言，故言于正而不言于邪，是以善言无瑕谪也。善计者，以道为计者也。以道为计，故计于心而不计于物，是以善计不用筹筭也。心处于道，不为外物之所入，是以善闭无关楗而不可开也。心聚于道，不为外物之迁离，是以善结无绳约而不可解也。",
                    "zhushu": "",
                    "type": 2
                },
                {
                    "paragraph": "清源子刘骥曰：以其不为而为，故善行无辙迹之可寻；以其道之出口，故善言无瑕谪之可累。以其通于一而万事毕，故善计不用筹筭。以其形全精复，非爱欲所能诱，故善闭无关楗而不可开；以其神凝气定，虽天地不能犯，故善结无绳约而不可解。",
                    "zhushu": "",
                    "type": 2
                },
                {
                    "paragraph": "黄茂材曰：行不违道，故无辙迹；言不失中，故无瑕谪。善计不用筹筭，一，可以知万也，何用筹筭？善闭，无关楗而不可开，其精固而不泄也，何用关楗？善结，无绳约而不可解者，阴阳之气自然相合也，何用绳约一？",
                    "zhushu": "",
                    "type": 2
                },
                {
                    "paragraph": "是以圣人常善救人，故无弃人；常善救物，故无弃物。是谓袭明。",
                    "zhushu": "",
                    "type": 2
                },
                {
                    "paragraph": "御注曰：袭者，不表而出之。袭明则光矣而不曜。",
                    "zhushu": "",
                    "type": 2
                },
                {
                    "paragraph": "碧虚子陈景元曰：常善者，谓蕴其常道，善达自然之理也。袭明者，圣人密用其常道，而能明悟任物也。",
                    "zhushu": "",
                    "type": 2
                },
                {
                    "paragraph": "颍滨苏辙曰：彼方执筭以计，设关以闭，持绳以结，其力之所及者少矣。圣人之于人，非特容之，又善救之。我不弃人，而人安得不我归乎？救人于危难之中，非救之大者也。方其流转生死，为物所蔽，而推吾至明以与之，使暗者皆明如灯，相传相袭而不绝，则可谓善救人矣。叶梦得曰：常之为言，无时而不然也。救之为言，迫而后应之，不迫则不强施也。",
                    "zhushu": "",
                    "type": 2
                },
                {
                    "paragraph": "清源子刘骥曰：非特圣人有是心也，人物皆有之。方其以伪丧真，以物易性，则固有之真性暗而不明，郁而不发，圣人常善救之而无弃，使之归根复命，收视返听，室虚而纯白生，宇定而天光发，如灯之明，相传袭而不绝，故是谓袭明。",
                    "zhushu": "",
                    "type": 2
                },
                {
                    "paragraph": "黄茂材曰：凡此皆人身中物，修之而至，为之而成。经曰：恍兮惚，其中有物。人谁不具此物，迷而不知尔。圣人善救之，无弃人，亦无弃物，使之自明而已，故谓袭明。",
                    "zhushu": "",
                    "type": 2
                },
                {
                    "paragraph": "故善人，不善人之师；不善人，善人之资。",
                    "zhushu": "",
                    "type": 2
                },
                {
                    "paragraph": "御注曰：资以言其利。有不善也，然后知善之为利。",
                    "zhushu": "",
                    "type": 2
                },
                {
                    "paragraph": "碧虚子陈景元曰：故立天子、置三公，此将以教不善之人也。故曰：善人，不善人之师。设有不善之人，善人亦资取役使，以渐化导之。经曰：善者吾善之，不善者吾亦善之，得善。信者吾信之，不信者吾亦信之，得信。此以德化摄伏不善人，为资给役用也。",
                    "zhushu": "",
                    "type": 2
                },
                {
                    "paragraph": "达真子曰：善人者，得此五善之人也；不善人者，失此五善之人也。得此五善之人，可以救其不善。故善人，不善人之师也。失此五善之人，故善人取以为戒，故不善人，善人之资也。然则不善人因其善人之袭己，则得其师；善人因其不善人之袭己，则得其资。是皆因袭而明也。",
                    "zhushu": "",
                    "type": 2
                },
                {
                    "paragraph": "清源子刘骥曰：善人者，因其善而师之，故不善人之师。不善人者，因其不善而改之，故善人之资。",
                    "zhushu": "",
                    "type": 2
                },
                {
                    "paragraph": "林东曰：善人为善，可师也。见不善而不为之，是可资也。",
                    "zhushu": "",
                    "type": 2
                },
                {
                    "paragraph": "不贵其师，不爱其资，虽智大迷，是为要妙。",
                    "zhushu": "",
                    "type": 2
                },
                {
                    "paragraph": "御注曰：天下皆知善之为善，斯不善已。善与不善，彼是两忘，无容心焉，则何贵爱之有？此圣人所以大同于物道之要妙。不睹众善，无所用智，七圣皆迷，无所问途。义协于此。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫圣人虽游心于自得之场，不可不立其师资也。虽立师资，复恐贵尚其师，怜爱其资，泥于陈迹，不至远达，故再举不贵其师、不爱其资者。夫人虽因师之发蒙，寻其至理，出自天性，是曰独化。故伯乐不能驭驽骀为骐骝，良匠不能伐樗栎为栋梁，将使人忘其企慕，然后可造至道之极。故列子之师老商、友伯高而得风仙，既而曰：不知夫子之为我师，若人之为我友，不知风乘我耶？我乘风耶？内外尽矣。此真忘其师资者也。圣人虽知小夫执滞言教，必以此言大为迷谬，然而垂训上士，使彼我俱忘，乃至言要妙之道也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人无心于教，故不爱其资。天下无心于学，故不贵其师。圣人非特吾忘天下，亦使天下忘我。又曰：圣人之妙，虽智者有所不谕也。",
                    "zhushu": "",
                    "type": 2
                },
                {
                    "paragraph": "达真子曰：苟不贵其师，则不善者不知修；不爱其资，则已善者不知戒。若是则虽有智者，亦入于大迷矣，况其不智乎？然能以是推之，则得其道之要妙也。",
                    "zhushu": "",
                    "type": 2
                },
                {
                    "paragraph": "黄茂材曰：以善为师，以不善为资。贵其师犹为人情所同，爱其资是何心哉？至人淡然无所贵爱，善者吾善之，不善者吾亦善之，虽有智者，于此大迷，是谓要妙。",
                    "zhushu": "",
                    "type": 2
                }
            ]
        },
        {
            "name": "知其雄章第二十八",
            "paragraphs": [
                {
                    "paragraph": "知其雄章第二十八",
                    "zhushu": "",
                    "type": 1
                },
                {
                    "paragraph": "知其雄，守其雌，为天下谿。为天下谿，常德不离，复归于婴儿。知其白，守其黑，为天下式。为天下式，常德不忒，复归于无极。知其荣，守其辱，为天下谷；为天下谷，常德乃足，复归于朴。",
                    "zhushu": "",
                    "type": 2
                },
                {
                    "paragraph": "御注曰：雄以刚胜物，雌柔静而已。圣人之智，知所以胜物矣，而自处于柔静，万物皆往资焉而不匮，故为天下谿。谿下而流水所赴焉，盖不用壮而持之以谦，则德与性常合而不离，是谓全德。故曰常德不离，复归于婴儿。气和而不暴，性醇而未散，婴儿也。孟子曰：大人者，不失其赤子之心。白以况德之著，黑以况道之复。圣人自昭明德而默与道会，无有一疵，天下是则是效，乐推而不厌，故为天下式。正而不妄，信如四时，无或差忒。若是者，难终难穷，未始有极也。故曰：常德不忒，复归于无极。书于洪范言王道曰归其有极，老氏言为天下式者，复归于无极。极，中也。有极者，德之见于事以中为至。无极者，德之复于道不可致也。为天下谷，谷，虚而能受，应而不藏。德至于此，则至矣，尽矣，不可以有加矣。故曰：常德乃足。朴者，道之常体。复归于朴，乃能备道。夫孤、寡、不谷，而王公自以为称，故抱朴而天下宾。",
                    "zhushu": "",
                    "type": 2
                },
                {
                    "paragraph": "碧虚子陈景元曰：雄，尊显也，强梁也，先也。雌，卑微也，柔弱也，退也。夫有道之士，知己之尊显，出人之先，纵之则强梁生而祸患至矣。乃处身卑微，守其柔弱，谦退下位，而天下归服其德，如水之流入深谿。既心宇如谿，是能保其常德，不离于身，去刚躁之欲心，复性归于婴儿也。婴儿者，谕其怕然淳和，是非都泯也。谿者，水注川曰谿。有道之士，知己之心字如谿，由虚室生白，昭昭明了，乃守其渊默，持之自晦，使光而不曜，此可为天下之法式矣。人既模楷法式者，是见其常德无所差忒。德不差忒，将与道冥极也。极者，言其深不可穷极也。人所归服而模楷法式，是己之尊荣，在民之先，当守其卑辱，持胜自污而受众垢。若此则天下归心，如水之投于深谷。夫器量如谷，是内德充足。德充而无名，则复归于道朴也。朴者，谓隐材器而藏用也。谷者，水注谿曰谷。",
                    "zhushu": "",
                    "type": 2
                },
                {
                    "paragraph": "颍滨苏辙曰：雄雌，先后之及我者也；白黑，明暗之及我者也；荣辱，贵贱之及我者也。夫欲先而恶后，欲明而恶暗，欲贵而恶贱，物之情也。然而先后之及我，不若明暗之切；明暗之及我，不若贵贱之深。古之圣人，去妄以求复性。其性愈明，则其守愈下；其守愈下，则其德愈厚；其德愈厚，则其归愈大。盖不知而不为，不若知而不为之至也。知其雄，守其雌，知性者也。知性而争心止，则天下之争先者皆将归之，如水之赴谿，莫有去者。虽然，譬如婴儿，能受而未能用也，故曰复归于婴儿。知其白，守其黑，见性者也。居暗而视明，天下之明者皆不能以形逃也，故众明则之以为法，虽应万物而法未尝差，用未能穷也，故曰复归于无极。知其荣，守其辱，复性者也。诸妄已尽，处辱而无憾，旷兮如谷之虚，物来而应之，德足于此，纯性而无杂矣，故曰复归于朴。",
                    "zhushu": "",
                    "type": 2
                },
                {
                    "paragraph": "达真子曰：盖性复于婴儿，然后造于无极，造于无极，然后反于朴，固其入道之序也。德之不离，然后不忒，德之不忒，然后乃足，固其入德之序也。为众有所归，若其谿，然后为天下式，既为天下式，则万善为一己之所容，然后为天下谷，固其所至之序也。盖有常性然后有常德，有常德然后有常道，其序也。",
                    "zhushu": "",
                    "type": 2
                },
                {
                    "paragraph": "清源子刘骥曰：天一生水，在人为精，阴中之阳也，故谓之雄。地二生火，在人为神，阳中之阴也，故谓之雌。知其雄者，保其精也；守其雌者，存其神也。纯素之道，唯神是守，守而勿失，与神为一，虚无自然也。身之虚而万物至，心之无而和气归，如水之注谿，不召而自来，故为天下谿。为天下谿，则德与性合而不离。故常德不离，复归于婴儿。婴儿者，居不知所为，行不知所之，所以俗人昭昭，我独若昏；俗人察察，我独闷闷。故知其白，守其黑也。知白守黑，则慧而不用，实智若愚，定慧相资，智恬交养。守道之精，杳杳冥冥；守道之极，昏昏默默。炼虚无之体，成自然之真，与天地合其德，与日月合其明，故为天下式。为天下式，则德与性合而无差忒。故常德不忒，复归于无极。无极者，无穷无极，同于大通，与道为一。圣人体道之真，不以物易己，不以美害生，虽有荣观，燕处超然，大白若辱，盛德容貌若愚，故知其荣，守其辱也。知荣守辱，则纳污藏垢，无所不容，如谷之虚，无所不纳，故为天下谷。为天下谷，则反归真空，与道合体，故常德乃足，复归于朴。朴者，道之大全，谓如混沌之始朴，一元之初生也。",
                    "zhushu": "",
                    "type": 2
                },
                {
                    "paragraph": "黄茂材曰：夫道，虚无恬淡，清静无为，超然出于群物之上。谓之雄可也，何以为雌？谓之白可也，何以为黑？谓之荣可也，何以为辱？盖道欲退藏，非有所眩耀于世，虽知其雄，乃自处以雌；虽知其白，乃自处以黑；虽知其荣，乃自处以辱。故能为天下谿，可以行也；为天下式，可以法也；为天下谷，可以容也。夫道至大，求之者多各从其所入。为天下谿，常德不离，复归于婴儿。孰为婴儿非道乎？此自其德之不离而入于道者也。为天下式，常德不忒，复归于无极。孰为无极非道乎？此自其德之不忒而入于道者也。为天下谷，常德乃足，复归于朴。孰为朴非道乎？此自其德之乃足而入于道者也。惟道难言，言之不足，至于再三，又使其音韵句读相类，可以诵咏于口而不忘。老子之意，所以开示后人，何其详且至耶！",
                    "zhushu": "",
                    "type": 2
                },
                {
                    "paragraph": "朴散则为器，圣人用之则为官长，故大制不割。",
                    "zhushu": "",
                    "type": 2
                },
                {
                    "paragraph": "御注曰：形而上者谓之道，形而下者谓之器。有形名焉，有分守焉。道则全，天与人合而为一。器则散，天与人离而为二。道之全，圣人以治身。道之散，圣人以用天下。有形之可名，有分之可守，故分职率属而天下理，此之谓官长。易曰：知微知彰，知柔知刚，万夫之望。与此同义。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫复于道朴，则浑沦窅冥，视之不见，听之不闻，此乃体冥真理者也。若于治道，则当散而为器。河上公曰：万物之朴散则为器用。若道散则为神明，流为日月，分为五行也。夫人真心之散则为念虑。念虑一动则百行彰而庶事生。庶事者，材器也。故圣人就其材器，因其贤能，而用为百官之元长，故能大制群物，任之自然而不割伤也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人既归于朴，复散朴为器以应万物。譬如人君分政以立官长，亦因其势之自然，虽制而非有所割裂也。",
                    "zhushu": "",
                    "type": 2
                },
                {
                    "paragraph": "陆佃曰：朴者言其合也，器者言其离也。浑则合，合则为朴；割则离，离则为器。器者朴之反也。故圣人割而用之，则为官长。故大制不割。",
                    "zhushu": "",
                    "type": 2
                },
                {
                    "paragraph": "刘槩曰：大制不割，谓长而不宰是也。盖无为而用天下，则大制不割矣。大制者，小以成小，大以成大，吾以为之宰。守雌未及乎守黑，守黑未及乎守辱，守辱则玄之又玄。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：旧曾自注曰：制度之大者，无裁割之迹。有山东刘正叟者，以道冲此言说于王雱，雱乃注在经中。今复别注曰：大制，天地之造物也。物自随性而成，不烦裁制也。",
                    "zhushu": "",
                    "type": 2
                },
                {
                    "paragraph": "达真子曰：凡制物以割者使然也。今大制天下而不割，则道任乎自然矣。",
                    "zhushu": "",
                    "type": 2
                },
                {
                    "paragraph": "陈象古曰：朴散为器，有用有形之至也。官长治，为器之主也。总其器之大小，任其材之长短，入用则合，任过则离，皆自然之道也。岂假圣人强力以割之哉！",
                    "zhushu": "",
                    "type": 2
                },
                {
                    "paragraph": "黄茂材曰：朴者，道也，浑然而已，散则为器。圣人体道而用之，物莫尊于道，故为官长。夫以道制天下者，何用割为？",
                    "zhushu": "",
                    "type": 2
                }
            ]
        },
        {
            "name": "将欲章第二十九",
            "paragraphs": [
                {
                    "paragraph": "将欲章第二十九",
                    "zhushu": "",
                    "type": 1
                },
                {
                    "paragraph": "将欲取天下而为之者，吾见其不得已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：已，死也。老子以谓非徒失道，必见其不得死。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人之有天下，非取之也，万物归之，不得已而受之。其治天下，非为之也，因万物之自然而除其害耳。若欲取而为之，则不可得矣。",
                    "zhushu": "",
                    "type": 2
                },
                {
                    "paragraph": "黄茂材曰：取天下者，汤武是也。使汤武取天下而欲为之，其不能得亦可见矣。一人之身为物之所侵寇者甚多，欲取其身于声色纷扰之涂，置于清静自得之场而乃为之，则是自乱也。",
                    "zhushu": "",
                    "type": 2
                },
                {
                    "paragraph": "程大昌曰：因其理之当然，循而行之，不敢参以己意，是之谓以天下为天下，而非己之敢任也。若屈当然之理而自出操纵，是取天下而为之者也，故知其决不能遂也。不得已者，欲取而不遂也。",
                    "zhushu": "",
                    "type": 2
                },
                {
                    "paragraph": "天下神器，不可为也。为者败之，执者失之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：七窍凿而混沌死，鞭策威而马力竭，岂非为者败之乎？而又执而不移，自谓圣治，非惟丧于至理，亦将自失其真。故曰：执者失之。",
                    "zhushu": "",
                    "type": 2
                },
                {
                    "paragraph": "颍滨苏辙曰：凡物皆不可为也。虽有百夫之聚，不循其自然而妄为之，必有龃龉不服者，而况天下乎？虽然，小物寡众，盖有可以力取而智夺者。至于天下之大，有神主之，不待其自归则叛，不听其自治则乱矣。",
                    "zhushu": "",
                    "type": 2
                },
                {
                    "paragraph": "清源子刘骥曰：天下神器，谓天地神明之器，人之形体，法象天地，化契阴阳，乃神器也。游心于淡，合气于漠，顺物自然，无容私焉，而天下治。将欲取天下而为之，则以人灭天，以故灭命，吾见其不得已。黄帝南望而元珠遗，七窍始凿而混沌死，故不可为也。为则有败，执则有失。",
                    "zhushu": "",
                    "type": 2
                },
                {
                    "paragraph": "黄茂材曰：天下神器，不可为也，不可执也。至于人身，独非神器乎？目何为而视，耳何为而听乎？足何为而动，皆其神尔。古之人能养其神，超然独存，谓之神人，是岂可为可执也欤？",
                    "zhushu": "",
                    "type": 2
                },
                {
                    "paragraph": "故物或行或随，或嘘或吹，或强或羸，或载或隳。是以圣人去甚、去奢、去泰。",
                    "zhushu": "",
                    "type": 2
                },
                {
                    "paragraph": "御注曰：万物之理，或行或随，若日月之往来；或嘘或吹，若四时之相代；或强或羸，若五行之王废；或载或隳，若草木之开落。役于时而制于数，固未免乎累。唯圣人为能不累于物，而独立乎万物之上，独往独来，是谓独有。独有之人，是谓至贵。故运神器而有余裕，物态不齐而吾心常一。又圣人睹万物之变迁，知满假之多累，故无益生，无侈性，无泰至，游乎券内而已。若是，则岂有为者之败、执者之失乎？故曰：繁文饰貌，无益于治。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此八事谓外物不可必也。甚、奢、泰皆过当越分，因兹甚、奢、泰致其为之，故老氏之特垂深戒。",
                    "zhushu": "",
                    "type": 2
                },
                {
                    "paragraph": "颍川苏辙曰：阴阳相荡，高下相倾，大小相使，或行于前，或随于后，或呴而暖之，或吹而寒之，或益而强之，或损而羸之，或载而成之，或隳而毁之，皆物之自然而势之不免者也。然世之愚人，私己而务得，乃欲拒而违之，其祸不覆则折。唯圣人知其不可逆而顺以待之，去其甚，去其奢，去其泰，使不至于过而伤物，而天下无患矣。此不为之至也。尧汤之于水旱，虽不能免，而终不至于败，由此故也。易之泰曰：后以财成天地之道，辅相天地之宜，以左右民。三阳在内，三阴在外，物之泰极矣。圣人惧其过而害生，故财成而辅相之，使不至于过，此所谓去甚去奢去泰也。",
                    "zhushu": "",
                    "type": 2
                },
                {
                    "paragraph": "临川王安石曰：安于所安，则能去甚；以俭为寳，则能去奢；以不足自处，则能去泰矣。",
                    "zhushu": "",
                    "type": 2
                },
                {
                    "paragraph": "陈象古曰：此过常逾分之谓也。如是者何由为之？执之不知其要故也。",
                    "zhushu": "",
                    "type": 2
                },
                {
                    "paragraph": "清源子刘骥曰：譬如万物之理，有行则有随，有嘘则有吹，有强则有羸，有载则有隳，物之变化，何常之有？唯圣人体道之常，无古无今，与道为一而合于自然。去甚去奢、去泰，则体道之自然而养其心矣。",
                    "zhushu": "",
                    "type": 2
                },
                {
                    "paragraph": "黄茂材曰：凡物或行而前，或随而后，或嘘之则煖，或吹之则寒，或其势强，或其力羸，或始而载，载，安也，盛也。或终而隳。其行也，其嘘也，其强也，其载也，近于太过；其随也，其寒也，其羸也，其隳也，近于不及。是以圣人去甚、去奢、去泰，务适其中而已。经曰：多言数穷，不如守中。",
                    "zhushu": "",
                    "type": 2
                },
                {
                    "paragraph": "程大昌曰：甚也，奢也，泰也，则不可不去，而未至于己甚，己奢、己泰，则置之勿论。曹参从盖公学黄老，而曰不扰狱市，以为狱市奸人之所容也，而扰之，则奸人无所容也。",
                    "zhushu": "",
                    "type": 2
                }
            ]
        },
        {
            "name": "以道佐人主章第三十",
            "paragraphs": [
                {
                    "paragraph": "以道佐人主章第三十",
                    "zhushu": "",
                    "type": 1
                },
                {
                    "paragraph": "以道佐人主者，不以兵强天下，其事好还。",
                    "zhushu": "",
                    "type": 2
                },
                {
                    "paragraph": "御注曰：孟子所谓反乎尔者。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人用兵皆出不得已，非不得已而欲以强胜天下，虽或能胜，其祸必还报之。楚灵、齐惛、秦始皇、汉武帝，或以杀其身，或以祸其子孙，人之所毒，鬼之所疾，未有得免者也。",
                    "zhushu": "",
                    "type": 2
                },
                {
                    "paragraph": "临川王安石曰：明则人报之，幽则天报之。杀人之父，人亦杀其父；杀人之兄，人亦杀其兄，人报之也。师之所处，荆棘生焉。大军之后，必有凶年者，天报之也。",
                    "zhushu": "",
                    "type": 2
                },
                {
                    "paragraph": "刘概曰：以道佐人主者，不以兵强天下。故孔子对卫灵公之问则曰：俎豆之事，则尝闻之矣；军旅之事，未之学也。",
                    "zhushu": "",
                    "type": 2
                },
                {
                    "paragraph": "叶梦得曰：古之善用兵者，毒天下而民从之，亡国而不失人心，盖知祸之端不在我，非以是为强也。",
                    "zhushu": "",
                    "type": 2
                },
                {
                    "paragraph": "黄茂材曰：使其胜之，事且好还，况有不胜者乎？",
                    "zhushu": "",
                    "type": 2
                },
                {
                    "paragraph": "程大昌曰：课其酬复其毙，人乃以自毙也。师之所处，荆棘生焉。大军之后，必有凶年。",
                    "zhushu": "",
                    "type": 2
                },
                {
                    "paragraph": "御注曰：下夺民力，故荆棘生焉。上违天时，故有凶年。",
                    "zhushu": "",
                    "type": 2
                },
                {
                    "paragraph": "颖滨苏辙曰：兵之所在，民事废，故田不修。用兵之后，杀气胜，故年谷伤。凡兵皆然，而况以兵强天下者耶？",
                    "zhushu": "",
                    "type": 2
                },
                {
                    "paragraph": "黄茂材曰：师之所处，田事废，故荆棘生。大军之后，和气伤，故有凶年。兵之为人害如此。",
                    "zhushu": "",
                    "type": 2
                },
                {
                    "paragraph": "故善者果而已矣，不敢以取强焉。",
                    "zhushu": "",
                    "type": 2
                },
                {
                    "paragraph": "御注曰：以强胜人，是谓凶德。",
                    "zhushu": "",
                    "type": 2
                },
                {
                    "paragraph": "碧虚子陈景元曰：兵之害物也，人神共恶之，然而明王圣主未尝去者，其所自来上矣。庚桑子曰：有以咽药而死者，欲禁天下之医，非也。有以乘舟而死者，欲禁天下之船，非也。有以用兵丧其国者，欲禁天下之兵，非也。夫兵之不可废，譬水火焉，善用之则为福，不善用之则为祸。是故怒笞不可偃于家，刑罚不可偃于国，征伐不可偃于天下。古之圣王有义兵而无偃兵也。故以道辅人主者，当守雌静，不敢以兵强天下。若为敌所侵，不得已而应之，故曰善用也。果，犹勇也。言善用师者，勇于济难而已矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：果，决也。德所不能绥，政所不能服，不得已而后以兵决之耳。",
                    "zhushu": "",
                    "type": 2
                },
                {
                    "paragraph": "临川王安石曰：用兵者，不过胜而已，故曰：善者，果而已。果者，胜之辞也。",
                    "zhushu": "",
                    "type": 2
                },
                {
                    "paragraph": "程大昌曰：果似强而非强。强以力，果以理。揆之以理而不可已，乃断然奋行，无能沮遏之者，是之谓果。若理未可动，虽兵力百倍，亦不轻举，此果者所以不肯为强也。老氏之论兵也，慈哀恬澹，如不欲有兵。然则敌之至，殆将不忍与斗，而以何立国？故此章论果，凡其开许用兵者，惟此一路也。其曰不敢以取强焉，言善其事者，一果之外，势可以强，亦不敢为也。",
                    "zhushu": "",
                    "type": 2
                },
                {
                    "paragraph": "果而勿矜，果而勿伐，果而勿骄，果而不得已，果而勿强。",
                    "zhushu": "",
                    "type": 2
                },
                {
                    "paragraph": "颍滨苏辙曰：勿矜、勿伐、勿骄、不得已四者，所以为勿强也。",
                    "zhushu": "",
                    "type": 2
                },
                {
                    "paragraph": "程大昌曰：矜者，自扬其能也。伐者，自夸其功也。骄者，谓敌为不足畏也。此三者，皆出于尝战而胜，乃始有之。故从而戒之曰：果，可为也；矜、伐、骄，皆不可为也。兵家之语曰：难与虑敌，而有识者则又曰：有道之主能持胜。皆虑其狃胜而锐于自恃，则向焉迫不得已之果，遂将转而入于怙力之强也，故老氏逆以为戒。",
                    "zhushu": "",
                    "type": 2
                },
                {
                    "paragraph": "物壮则老，是谓非道，非道早已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫草木之生也柔脆，其壮极则枯落；人之幼也柔弱，其壮极则衰老。以喻用兵，壮武则雄力暴兴，暴兴则败矣。既败则不得谓之有道。夫非道之事，不可法则而行，是知不如早止也。故义兵王，应兵胜，忿兵死，骄兵灭。善用兵者，决定果敢，不矜、不忿、不贪、不骄，迫不得已而后应之，义在除敌救人，亦非恃力好战也。治身解曰：人之枯槁，因不行道。不行道者，早死而已矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：壮之必老，物无不然者。唯有道者成而若缺，盈而若冲，未尝壮，故未尝老，未尝死。以兵强天下，壮亦甚矣，而能无老乎？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：道贵于生，兵战杀伤，是谓不道。既知战非保生之道，早已谓宜早止。",
                    "zhushu": "",
                    "type": 2
                },
                {
                    "paragraph": "黄茂材曰：兵强者必败，物壮者必老，皆为非道，不能长存。",
                    "zhushu": "",
                    "type": 2
                },
                {
                    "paragraph": "程大昌曰：使哀诏而弃轮台在未筑朔方之前，则文景之富庶不虚耗矣。",
                    "zhushu": "",
                    "type": 2
                }
            ]
        },
        {
            "name": "夫佳兵章第三十一",
            "paragraphs": [
                {
                    "paragraph": "夫佳兵章第三十一",
                    "zhushu": "",
                    "type": 1
                },
                {
                    "paragraph": "夫佳兵者，不祥之器，物或恶之，故有道者不处。",
                    "zhushu": "",
                    "type": 2
                },
                {
                    "paragraph": "御注曰：吉事有祥。兵，凶器也，故曰不祥。兵戢而时动，有道者耀德不观兵，故不处。",
                    "zhushu": "",
                    "type": 2
                },
                {
                    "paragraph": "颍滨苏辙曰：以之济难而不以为常，是谓不处。",
                    "zhushu": "",
                    "type": 2
                },
                {
                    "paragraph": "达真子曰：佳兵者，兵之善者也。佳兵者，不祥之器，言其惊异于常矣。以佳兵惊异于常，虽飞潜窜伏之物，犹且恶而避之，而况有道者乎？故曰：物或恶之，故有道者不处，言不处心于此也。",
                    "zhushu": "",
                    "type": 2
                },
                {
                    "paragraph": "是以君子居则贵左，用兵则贵右。兵者不祥之器，非君子之器，不得已而用之，恬淡为上，故不美也。若美必乐之，乐之者是乐杀人也。乐杀人者，不可得志于天下矣。",
                    "zhushu": "",
                    "type": 2
                },
                {
                    "paragraph": "御注曰：左为阳而主生，右为阴而司杀。阳为德，阴为刑。君子贵德而畏刑，故曰恬淡为上。无心于胜物，则兵非所乐也，故不羙。国君好仁，天下无敌，安其危而利其菑，乐其所以亡者，怨之所归，祸之所集也。",
                    "zhushu": "",
                    "type": 2
                },
                {
                    "paragraph": "临川王安石曰：夫战非得已也。非得已则虽胜犹不足以为善。胜而为善者，乐致人于死矣。此所以不嗜杀人者能一之是也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：左，阳也，阳好生。右，阴也，阴主杀。老子再言不祥之器，是戒用兵。",
                    "zhushu": "",
                    "type": 2
                },
                {
                    "paragraph": "黄茂材曰：有道之世，民各安其居，乐其业，物无有害之者，何尝识兵革？当是时也，有人言兵，岂不恶之，指为不祥之器。至于不得已而用之，志在恬淡，非乐于杀人。此其与吾养生之说有以异乎？无以异乎？",
                    "zhushu": "",
                    "type": 2
                },
                {
                    "paragraph": "吉事尚左，凶事尚右。是以偏将军处左，上将军处右。言居上势则以丧礼处之，杀人众多，以悲哀泣之。战胜以丧礼处之。",
                    "zhushu": "",
                    "type": 2
                },
                {
                    "paragraph": "御注曰：易以师为毒，天下虽战而胜，必有被其毒者。故居上势与战胜者，以丧礼处之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：左为阳，主生。故居常则尚左，吉也。右为阴，主死。故丧礼则尚右，凶也。礼记檀弓曰：孔子与门人立，拱而尚右，二三子亦皆尚右。孔子曰：二三子之嗜学也，我则有姊之丧故也。二三子皆尚左。夫上将军专杀则处右，偏将军不专杀故处左。言用兵之道同于丧礼尚右。今上将军居右者，是以丧礼处置之尔。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：兵行即杀，非丧者何？",
                    "zhushu": "",
                    "type": 2
                },
                {
                    "paragraph": "叶梦得曰：易以聪明睿智而不杀者谓之神武。季康子问：如杀无道，以就有道，孔子告之曰：子为政，焉用杀？夫虽无道而亦不可杀，战胜而处以丧礼，宜也。",
                    "zhushu": "",
                    "type": 2
                },
                {
                    "paragraph": "黄茂材曰：夫兵之不可去者，以盗贼敌国之为人害，非兵不除，而不善用者，杀人之祸乃甚于盗贼敌国。故此凡三致意焉，皆戒于用兵，而不及于盗贼敌国。然则有道之士，虚无恬淡，无所慕悦，又何虑于外物声色之欲有以害吾也哉？",
                    "zhushu": "",
                    "type": 2
                }
            ]
        },
        {
            "name": "道常无名章第三十二",
            "paragraphs": [
                {
                    "paragraph": "道常无名章第三十二",
                    "zhushu": "",
                    "type": 1
                },
                {
                    "paragraph": "道常无名，朴虽小，天下莫能臣。侯王若能守，万物将自宾。天地相合，以降甘露，人莫之令而自均。",
                    "zhushu": "",
                    "type": 2
                },
                {
                    "paragraph": "御注曰：道者，天地之始，岂得而名？朴以喻道之全体，形名而降，大则制小。道之全体，不离于性，小而辨物，庄周所谓其有真君存焉。道足以为物之主，则物自宾，服万物而不以威刑几是已。纯素之道，守而勿失，匪特物将自宾，上际于天，下蟠于地，上下与天地同流，则交通成和，而万物咸被其泽。甘露者，天地之和气。传曰：帝王之德，上及太清，下及太宁，中及万灵，则甘露降。涑水司马光曰：侯王守道，则物服、气和、民化。",
                    "zhushu": "",
                    "type": 2
                },
                {
                    "paragraph": "颍滨苏辙曰：朴，性也。道常无名，则性亦不可名矣。故其为物，舒之无所不在，而敛之不盈毫末，此所以虽小而不可臣也。故匹夫之贱守之，则尘垢粃糠可以陶铸尧、舜；而侯王之尊不能守，则万物不宾矣。冲气升降，相合为一，而降甘露，脗然被于万物，无不均遍。圣人体至道以应诸有，亦如露之无不及者，此所以能宾万物也。",
                    "zhushu": "",
                    "type": 2
                },
                {
                    "paragraph": "临川王安石曰：道常无名矣。名者，强名之也。朴者，道之本而未散者也。小者，至微而不可见者也。朴未散，则虽小，足以为物之君；朴散则为器，器则虽圣人，足以为官长而已。故曰：朴虽小，天下莫能臣。陆佃曰：朴者，藏于无名之域，而与神明居，与造化游，所以为天下贵者也，岂复有加之者哉？故曰：朴虽小，天下莫能臣。侯王者，万物之主，而万物之所视而效者也。苟为寄于万物之上，而守之以无名之朴，则万物将自宾，而人与天地之和应也。天地相合以降甘露，所谓天地之和；而人莫之令而自均，所谓人和也。夫惟以道致平，而人与天地之和应矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：朴非器位名数，无上下之定分，先于品物，故不能臣之。若能抱朴守真，无为拱默，万物自服，天地交泰，甘露乃降，和之至也。甘露效祥，人莫能使之而然，上下交感，阴阳之气自和矣。",
                    "zhushu": "",
                    "type": 2
                },
                {
                    "paragraph": "清源子刘骥曰：道之真常，天地之始，造化之先，不可得而名，故谓之朴。朴以喻道之大全，所谓天地之纯，古人之大体也。虽覆载天地，弥满六虚，然反求诸己，不离乎方寸之中，可谓眇乎小哉。故言朴虽小，视之不见其形，听之不闻其声，窈兮冥兮，难测难识，天地不能犯，圣智不能干，故天下莫能臣。乃万物之所系，一化之所待也。故侯王若能守，万物将自宾。守而勿失，与道为一，上际于天，下蟠于地，两者交通成和而物生焉。故天地相合以降甘露。甘露者，天地之和气也，人莫之令而自均，出于自然也。",
                    "zhushu": "",
                    "type": 2
                },
                {
                    "paragraph": "黄茂材曰：朴亦道也。道无名，谓之朴，皆强名也。域中四大，而道为先，孰能臣之？古之侯王无有不知道者。天地合而降甘露，和气所致也。人身中阴阳之交感，水火之相济，盖亦有不约而同者。均，同也。",
                    "zhushu": "",
                    "type": 2
                },
                {
                    "paragraph": "程大昌曰：雨之于露，皆天地交感之气，而泽之所被，均与不均，则不同也。东州之涝，西州之暵，通天下观之，未尝或能周遍也。此固不得不云交感。若夫露也者，不与雨同矣。无远无近，无希无骤，亘四时有之，虽甚旱而渊谷皆竭，其莫夜之滋濡厌浥，轻细均齐，天下如一。此盖天地腾降而有常者也。故老氏取象于均而求原于合也。",
                    "zhushu": "",
                    "type": 2
                },
                {
                    "paragraph": "始制有名，名亦既有，夫亦将知止。知止所以不殆。",
                    "zhushu": "",
                    "type": 2
                },
                {
                    "paragraph": "碧虚子陈景元曰：始者，道也，无名也，道常无名也。有名者，万物之器用也。夫道始无名，能制御有名之物，是谓朴散则为器。圣人用之则为官长。名器者，亦尽为王者之所有。名分既立，尊卑是陈，不可越乎上下，故亦将知所止足。能知止足者，是自知曰明。既明且哲，岂有危殆乎？河上公本作天亦将知之，言人能法道行德，天亦将知之。随注解释，义理相通。",
                    "zhushu": "",
                    "type": 2
                },
                {
                    "paragraph": "涑水司马光曰：圣人得道，必制而用之，不能无言。虽以有名教民，亦务简要，勿令滋彰。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人散朴为器，因器制名，岂其徇名而忘朴，逐末而丧本哉？盖亦知复于性，是以乘万变而不殆也。",
                    "zhushu": "",
                    "type": 2
                },
                {
                    "paragraph": "临川王安石曰：名者，非道之本也，以其始有所制，则于是有名矣。论语尧曰：荡荡乎，民无能名焉。以其有所制也，故名随之。故曰：始制而有名。有名矣不止，则用有时而竭，身有时而殆，故尧老而舜摄也。故曰夫亦将知止，知止所以不殆。",
                    "zhushu": "",
                    "type": 2
                },
                {
                    "paragraph": "王雱曰：名迹既立，则名将遂而不反，枝叶横生，源流派别，而性命烂熳矣。故始制有名，当即知止，而终无争夺之危。制者，判朴成器之谓。",
                    "zhushu": "",
                    "type": 2
                },
                {
                    "paragraph": "陆佃曰：天下之名，吾皆得而有之，故曰始制有名。名亦既有，然而功成、名遂、身退，天之道也，故曰：夫亦将知止，知止所以不殆。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：初以无名之朴，制于有名之者，使高卑不乱，名分以定，各有所属。过此以往，近于烦细，事成息念，亦当知其止息矣。不尽虑以忧人，亦休心而适己，息念保身，终身不困。",
                    "zhushu": "",
                    "type": 2
                },
                {
                    "paragraph": "陈象古曰：天地既判，名从此制，必有资始资生之繁，岂无名而可言乎？物既众而名既多，在知止以御之。不知止则物穷而塞，所以危亡之几生焉。",
                    "zhushu": "",
                    "type": 2
                },
                {
                    "paragraph": "清源子刘骥曰：体道至此，始制有名。始谓道也。其道能制御有名之物，所谓物物而不物于物也。既有其实，必有其名，虽和光同尘，毋近于名而名自彰，故名亦既有。既有其名，若不知止，则舍己从人，以卖名声于天下而失其本心。知止则恬然自足于内，淡然无求于外，故不殆。",
                    "zhushu": "",
                    "type": 2
                },
                {
                    "paragraph": "黄茂材曰：始制有名，自无而始适有也。处群有中，不知所止，将逐物而忘返，其危矣哉！故庄子曰：吉祥止止。",
                    "zhushu": "",
                    "type": 2
                },
                {
                    "paragraph": "林东曰：圣人散朴以为器，因器以制名，虽势所必至，又岂徇名而忘朴，逐末而丧本？故能知止而不至于危殆。正所谓大曰逝、逝曰远，远曰反之意。",
                    "zhushu": "",
                    "type": 2
                },
                {
                    "paragraph": "譬道之在天下，由川谷之与江海也。",
                    "zhushu": "",
                    "type": 2
                },
                {
                    "paragraph": "御注曰：天下一性也。道之在天下，以性而合；由川谷之与江海，以水而聚。同焉者得，类焉者应。圣人之临莅何为哉？因性而已矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：江海，水之钟也。川谷，水之分也。道，万物之宗也。万物，道之末也。皆水也，故川谷归其所钟；皆道也，故万物宾其所宗。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：江海，水之宗；川谷，水之派。异流终返于源，百虑同归于道。黄茂材曰：人之于道，如川谷之赴江海，无有不至。惟其不知道之所在，故有横流绝港之患。",
                    "zhushu": "",
                    "type": 2
                }
            ]
        },
        {
            "name": "知人者智章第三十三",
            "paragraphs": [
                {
                    "paragraph": "知人者智章第三十三",
                    "zhushu": "",
                    "type": 1
                },
                {
                    "paragraph": "知人者智，自知者明。",
                    "zhushu": "",
                    "type": 2
                },
                {
                    "paragraph": "御注曰：传曰：智如目也，能见百步之外，而不能自见其睫。察人之邪正，若辨白黑。是智之事，知人而已。易曰：复以自知。传曰：内视之谓明。智以知人，则与接为构，日以心鬭。复以自知者，静而反本，自见而已，天地之鉴也，万物之照也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：知人善恶而分别之之谓智。故曰知而言之，所以之人也，是谓适人之智而已矣，而不自知者也。自知而默守之之谓明。故曰知而不言，所以之天也，是谓自适其明而已矣。此可以超乎智之上也。",
                    "zhushu": "",
                    "type": 2
                },
                {
                    "paragraph": "颍滨苏辙曰：分别为智，蔽尽为明。分别之心未除，故止于知人而不能自知；蔽尽则无复分别，故能自知而又可以及人也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：智以达外，但能知人；明以照内，自灵于身。",
                    "zhushu": "",
                    "type": 2
                },
                {
                    "paragraph": "叶梦得曰：自知者见性，知人者未必能见性，为智而已。智者有别乎外也，故见性而后为明，明则无所不照也。",
                    "zhushu": "",
                    "type": 2
                },
                {
                    "paragraph": "清源子刘骥曰：知人则有见于外，故曰智；自知则反照于内，故曰明。",
                    "zhushu": "",
                    "type": 2
                },
                {
                    "paragraph": "黄茂材曰：人之情伪无穷，吾之智有限，乌得而尽知之？一人之情，千万人之情也。如能自知，孰能逃吾所知，故智不如明。",
                    "zhushu": "",
                    "type": 2
                },
                {
                    "paragraph": "程大昌曰：庄子曰：吾所谓明者，非谓其见彼也，自见而已。夫不自见而见彼，是得人之得而不自得其得者也。此则智明之辨也。",
                    "zhushu": "",
                    "type": 2
                },
                {
                    "paragraph": "林东曰：智则不无于窥伺揣度，而明则如日月之容光必照者。",
                    "zhushu": "",
                    "type": 2
                },
                {
                    "paragraph": "胜人者有力，自胜者强。",
                    "zhushu": "",
                    "type": 2
                },
                {
                    "paragraph": "御注曰：至人尚德而不尚力，自胜而不务胜人。智者诈愚，勇者若怯，此胜人也。而所恃者力，胜己之私，以直养而无害。",
                    "zhushu": "",
                    "type": 2
                },
                {
                    "paragraph": "颍滨苏辙曰：力能及人而不能及我。我能克己复性，则非力之所及，故可谓强矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：胜人者，谓有形质才力。胜己谓能胜于情欲。性正而神强。",
                    "zhushu": "",
                    "type": 2
                },
                {
                    "paragraph": "陈象古曰：智与力行于外者也。明与强，行于内者也。明则省己无遗，强则进道有渐。",
                    "zhushu": "",
                    "type": 2
                },
                {
                    "paragraph": "叶梦得曰：自胜者克己，胜人者未必克己，为有力而已。故克己而后为强，强则无所不敌也。",
                    "zhushu": "",
                    "type": 2
                },
                {
                    "paragraph": "清源子刘骥曰：智足以知人，则能胜人，而不为人物所惑，故曰力。明足以自知，则能自胜，而不为情欲所使，故曰强。",
                    "zhushu": "",
                    "type": 2
                },
                {
                    "paragraph": "黄茂材曰：有力者可以胜人，力所不及，乌能胜人？吾能自胜，不与物争，强莫甚焉。",
                    "zhushu": "",
                    "type": 2
                },
                {
                    "paragraph": "知足者富。",
                    "zhushu": "",
                    "type": 2
                },
                {
                    "paragraph": "碧虚子陈景元曰：谓止其欲也。",
                    "zhushu": "",
                    "type": 2
                },
                {
                    "paragraph": "颖滨苏辙曰：知足者，所遇而足，则未尝不富矣。虽有天下而常挟不足之心以处之，则是终身不能富也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽贫若富也。陈象古曰：得一不求二，自足于心，所以为富，不在多也。",
                    "zhushu": "",
                    "type": 2
                },
                {
                    "paragraph": "叶梦得曰：求富者终无已也。苟以为足，则箪食瓢饮亦可以为富矣。",
                    "zhushu": "",
                    "type": 2
                },
                {
                    "paragraph": "清源子刘骥曰：既有胜人之力，又有自胜之强，则知取足于身而万物皆备于我，其有万不同之富何以加焉？易曰：富有之谓大业，亦此之谓也。",
                    "zhushu": "",
                    "type": 2
                },
                {
                    "paragraph": "黄茂材曰：鹪鹑巢于深林，不过一枝；偃鼠饮河，不过满腹。人而知足，其用无穷，故谓之富。",
                    "zhushu": "",
                    "type": 2
                },
                {
                    "paragraph": "强行者有志。",
                    "zhushu": "",
                    "type": 2
                },
                {
                    "paragraph": "御注曰：自强不息，斯志于道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：强行者，谓勤而行之也。",
                    "zhushu": "",
                    "type": 2
                },
                {
                    "paragraph": "颍滨苏辙曰：不与物争而自强不息，物莫能夺其志也。",
                    "zhushu": "",
                    "type": 2
                },
                {
                    "paragraph": "临川王安石曰：上士闻道谨而行之，故强行者有志。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：大道虽远，强行不息。曰进曰近，不觉与道混而为一。凡有志者，无事不集。",
                    "zhushu": "",
                    "type": 2
                },
                {
                    "paragraph": "黄茂材曰：自强不息，所以体天行健，非有志者孰能之？",
                    "zhushu": "",
                    "type": 2
                },
                {
                    "paragraph": "林东曰：有志于行，则凡物莫能夺其志，而自强不息之效，可与天同其健。",
                    "zhushu": "",
                    "type": 2
                },
                {
                    "paragraph": "不失其所者久。",
                    "zhushu": "",
                    "type": 2
                },
                {
                    "paragraph": "御注曰：立不易方，故能久于其道。与时推移，与物转徙者，可暂而已。",
                    "zhushu": "",
                    "type": 2
                },
                {
                    "paragraph": "涑水司马光曰：得所则安。",
                    "zhushu": "",
                    "type": 2
                },
                {
                    "paragraph": "颍滨苏辙曰：物变无穷，而心未尝失，则久矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：外安其分，内存于道，未有不久者也。",
                    "zhushu": "",
                    "type": 2
                },
                {
                    "paragraph": "陈象古曰：得其所则安于道，安于道则可久。",
                    "zhushu": "",
                    "type": 2
                },
                {
                    "paragraph": "叶梦得曰：所者，人之所安也。人之所安莫大于道。易曰：艮其止，止其所也。所犹有在，道变通不穷，则无所不在。随所在而安之，孰不可为久者，所谓道乃久也。",
                    "zhushu": "",
                    "type": 2
                },
                {
                    "paragraph": "黄茂材曰：新故相代，变化不停，吾能不失其常，故吾往而新吾至，是为长久。",
                    "zhushu": "",
                    "type": 2
                },
                {
                    "paragraph": "死而不亡者寿。",
                    "zhushu": "",
                    "type": 2
                },
                {
                    "paragraph": "御注曰：生有所乎萌，死有所乎归，原始反终，故知死生之说。圣人通乎昼夜之道，而知死之未始异于生，故其形化，其神不亡，与天地并而莫知其极，非寿而何？",
                    "zhushu": "",
                    "type": 2
                },
                {
                    "paragraph": "涑水司马光曰：身没道存。",
                    "zhushu": "",
                    "type": 2
                },
                {
                    "paragraph": "颍滨苏辙曰：死生之变益大矣，而其性湛然不亡，此古之至人能不生不死者也。",
                    "zhushu": "",
                    "type": 2
                },
                {
                    "paragraph": "临川王安石曰：圣人死而不亡者，无异于生。故曰死而不亡者寿。",
                    "zhushu": "",
                    "type": 2
                },
                {
                    "paragraph": "王雱曰：贤人死曰鬼，尽其道以反真者也。圣人死曰神，未尝死，未尝生也。愚人死曰物，虽生犹死耳。尽道养形之人，虽形体万变而真性湛然无所终极，可谓寿矣。此至于命者也。",
                    "zhushu": "",
                    "type": 2
                },
                {
                    "paragraph": "陆佃曰：言死生之未始有异也。夫唯死生同状，而万物一府，故夫身如蜩甲蛇蜕，寓之而已矣。盖蜩之甲已死，而其蜩未尝亡；蛇之蜕已腐，而其蛇未尝丧。何则？有真者，虽死不灭也。又曰：佛氏之不灭与此同意。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：形骸有极妙者长存。",
                    "zhushu": "",
                    "type": 2
                },
                {
                    "paragraph": "陈象古曰：死不可免，形气澌尽，有生者之常也。其不亡者，因自知口胜、知足、强行，不失其所而有存焉。此为口之实也，非世人百岁之所可同日而语。",
                    "zhushu": "",
                    "type": 2
                },
                {
                    "paragraph": "清源子刘骥曰：四肢百体将为尘垢，死生终始将为昼夜，以其入于不死不生，而死生无变于己，故死而不亡者寿。非深造于道者孰能与此？",
                    "zhushu": "",
                    "type": 2
                },
                {
                    "paragraph": "黄茂材曰：古之真人不知悦生，不知恶死，其出不诉，其入不距，翛然而往，翛然而来而已。夫如是，又乌有死生哉？",
                    "zhushu": "",
                    "type": 2
                },
                {
                    "paragraph": "本来子邵若愚曰：形虽死而性不亡，处于不生灭之乡，万劫常存者，是谓寿。",
                    "zhushu": "",
                    "type": 2
                }
            ]
        },
        {
            "name": "大道泛兮章第三十四",
            "paragraphs": [
                {
                    "paragraph": "大道泛兮章第三十四",
                    "zhushu": "",
                    "type": 1
                },
                {
                    "paragraph": "大道泛兮，其可左右。",
                    "zhushu": "",
                    "type": 2
                },
                {
                    "paragraph": "御注曰：泛然无所系，故动静不失，往来不穷，左之右之而无不可。",
                    "zhushu": "",
                    "type": 2
                },
                {
                    "paragraph": "碧虚子陈景元曰：泛泛兮满乎太空而无所系著者，其惟道之体乎！或可于左，或可于右，皆逢其原而无所不周者，其惟道之用乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：泛兮，无可无不可，故左右、上下周旋无不至也。",
                    "zhushu": "",
                    "type": 2
                },
                {
                    "paragraph": "王雱曰：泛然不定一物，故用之无所不通。",
                    "zhushu": "",
                    "type": 2
                },
                {
                    "paragraph": "叶梦得曰：易曰：一阴一阳之谓道，易之言道以阴阳，而老氏之独曰万物负阴而抱阳，则为之阴阳者谁乎？故于此特以左右见之。左，阳也；右，阴也。大道泛兮，其无所倚，故自阴而之阳则可以左，自阳而之阴则可以右。",
                    "zhushu": "",
                    "type": 2
                },
                {
                    "paragraph": "林东曰：一说以左右为佐佑说，老氏书有辅万物之自然是也。",
                    "zhushu": "",
                    "type": 2
                },
                {
                    "paragraph": "万物恃之以生而不辞，功成不居。",
                    "zhushu": "",
                    "type": 2
                },
                {
                    "paragraph": "颍滨苏辙曰：世有生物而不辞者，必将名之以为己有。世有避物而不有者，必将辞物而不生。生而不辞，成而不有者，惟道而已。",
                    "zhushu": "",
                    "type": 2
                },
                {
                    "paragraph": "临川王安石曰：万物之资贷以生，则亦恃之而不辞矣。功成而不居，巍巍乎其有成功，荡荡乎民无能名是也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：万物虽繁，道皆以无为之妙而成之，不以其多而拒之。裁成万物，不以为能。",
                    "zhushu": "",
                    "type": 2
                },
                {
                    "paragraph": "陈象古曰：不言己之能生也，不自有其成功也。",
                    "zhushu": "",
                    "type": 2
                },
                {
                    "paragraph": "叶梦得曰：万物由乎其间，则恃之以生者，吾固不得辞，非我也，阴阳也。及其功成，吾亦不得名之有矣。名且不得，而况于实乎？",
                    "zhushu": "",
                    "type": 2
                },
                {
                    "paragraph": "黄茂材曰：万物之生，非道而何？故不可得而辞。生物之功亦为大矣，功成而不居其功。",
                    "zhushu": "",
                    "type": 2
                },
                {
                    "paragraph": "衣被万物而不为主，故常无欲，可名于小矣。万物归焉而不知主，可名于大矣。是以圣人终不为大，故能成其大。",
                    "zhushu": "",
                    "type": 2
                },
                {
                    "paragraph": "御注曰：道复于至幽，则小而与物辨；显于至变，则大而与物交。与物辨故常无欲，与物交故万物归焉。复露乎万物而不示其宰制之功，故不为主。鼓舞乎群众而莫窥其归往之迹，故不知主。夫道非小大之可名也。云可名者，道之及乎物者尔。",
                    "zhushu": "",
                    "type": 2
                },
                {
                    "paragraph": "碧虚子陈景元曰：杜光庭曰：圣人爱民恤物，巨细申恩，若可名于小矣。任物遂性，归功于天，又可名于大矣。法道施化，布德及人，鼓以淳和之风，被以清静之政，忘功不有，不自尊高，故其盛业可大，圣德可久。以其不为大，故能成此尊大矣。修身之士，泛然无著，若云之无心，水之任器，可左可右，随方随圆，不滞于常。物来斯应，鉴物斯广，不均应用之心；利物虽多，不矜兼济之德。仁逮蠢动，未始为私，众善归宗，不为之主。是能彰非小非大之德，无自尊自伐之称，可以契上真之大道矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：大而有为大之心，则小矣。",
                    "zhushu": "",
                    "type": 2
                },
                {
                    "paragraph": "王雱曰：有意于主，则反与物对。唯其主万物而未尝有意，乃所以充塞无外而莫能离。夫道之为物，方其小也，未尝不大；方其大也，未尝离小。但观者各得其迹而已。要而言之，非小非大，不可言传，可以意得。自大则有其大，有其大则小矣。唯其非大而强名以大，则真大也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：不自为大，终为万物之宗。不自为先，终为天地之祖。",
                    "zhushu": "",
                    "type": 2
                },
                {
                    "paragraph": "陈象古曰：物由道生，不自为主，其施甚广。无欲观妙，乃道之几，可名于小。其朴若全，万物归己之恩，不自恃其功，冲而用之，物莫能测，故可名为大。",
                    "zhushu": "",
                    "type": 2
                },
                {
                    "paragraph": "黄茂材曰：道无大小，自吾无欲以观之，则谓之小。自物不知所主以观之，则谓之大。圣人体此以游于世，岂不为大乎？然未尝有自大之心。",
                    "zhushu": "",
                    "type": 2
                }
            ]
        },
        {
            "name": "执大象章第三十五",
            "paragraphs": [
                {
                    "paragraph": "执大象章第三十五",
                    "zhushu": "",
                    "type": 1
                },
                {
                    "paragraph": "执大象，天下往。往而不害，安平泰。",
                    "zhushu": "",
                    "type": 2
                },
                {
                    "paragraph": "御注曰：象，如天之垂象。无为也，运之以健；无言也，示之以文。圣人之御世，处无为之事，行不言之教，而民归之如父母。故曰：执大象，天下往。阴阳和静，鬼神不扰，群生不伤，万物不夭，民虽有智，无所用之，何害之有？安则无危亡之忧，平则无险陂之患。泰者，通而治也。",
                    "zhushu": "",
                    "type": 2
                },
                {
                    "paragraph": "临川王安石曰：大象者，道之喻。执其大则为万物之所归向。吾能顺性命之理，受之而不逆，故往而不害。能安则能平，能平则能泰。善安然后至于平，平然后至于泰也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：无象者，大象也。母之于子也，未有母处而子不往就之也。物来附德，犹子归母，不害其所利，则相蓄养和平而安泰也。",
                    "zhushu": "",
                    "type": 2
                },
                {
                    "paragraph": "达真子曰：大象者，道之象也。然道不可执，圣人体之，固若其执尔。圣人体道，则为天下之所归。故曰：执大象，天下往。往者，归往之谓也。莫足以倾则曰安，莫足以险则曰平，莫足以否则曰泰。",
                    "zhushu": "",
                    "type": 2
                },
                {
                    "paragraph": "叶梦得曰：大象犹大物也。恍惚之间，有物有象，其藏深矣，不可名以大。执而示物，然后其大者见焉，天下始得从之而往。吾虽受之，而未尝见其有物，则杂然共处，各安其性命之情，并行而不相悖，固未有能害之者也。是以不失其居则安，不违其分则平，不逆其情则泰。",
                    "zhushu": "",
                    "type": 2
                },
                {
                    "paragraph": "清源子刘骥曰：象者，物之始见，去道未远，故以喻道。大象者，无象之象，虚无之真也。身之虚而万物至，心之无而和气归，故执大象，天下往。经所谓太虚内神，六合朝真，亦此之谓也。以至万物之精华，无极之物，皆来归之，注焉而不满，酌焉而不竭，利而不害，为而不争，故往而不害。安平泰，安则安于性命之情，平则定乎内外之分，泰则交通成和，而上下与天地同流也。",
                    "zhushu": "",
                    "type": 2
                },
                {
                    "paragraph": "黄茂材曰：道本无象，孰得而执？然必有主之者，故天下往焉。往者，谓其无往而不在也。太古之时，有羲黄在上，天下之民含哺而嬉，鼓腹而游，无日不在乎道之中，可谓安平泰矣，又岂有害者哉？",
                    "zhushu": "",
                    "type": 2
                },
                {
                    "paragraph": "乐与饵，过客止。道之出言，淡乎其无味，视之不足见，听之不足闻，用之不可既。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此举谕也。夫音乐之和，人必为之少留；馔饵之美，客必为之暂止。乐之佚也，耳满而过焉；饵之饫也，舌味而爽焉；客之止也，主倦而厌焉。夫法之初兴，民皆亲之誉之。及其弊也，则民畏之侮之。庄子曰：仁义，先王之蘧庐也，止可以一宿而不可以久处，觏而多责。此言法之用也，随世污隆，滞而久之，理必败矣。既败，岂有往而不害者哉？既受其害，则奚足言其安平泰也？夫乐佚饵饫，则过爽随焉。大法一弊，则畏侮彰焉。若夫道之出口，淡然无味，所谓信言不美也。清静无为，则民乐其性，故含哺鼓腹而游乎混茫，则不知其所之矣。岂有和悦之声，甘美之味，而审听咀嚼哉！",
                    "zhushu": "",
                    "type": 2
                },
                {
                    "paragraph": "颍滨苏辙曰：作乐设饵以待来者，岂不足以止过客哉？然而乐阕饵尽，彼将舍之而去。若夫执大象以待天下，天下不知好之，又况得而恶之乎？虽无臭味形色声音以悦人，而其用不可尽矣。",
                    "zhushu": "",
                    "type": 2
                },
                {
                    "paragraph": "临川王安石曰：夫五味之于口，五音之于耳，世皆沉溺而不知反者，以其悦之于口耳之间也。唯道之于口，则非味而常淡然耳。惟其不悦于味而视道之无味，不悦于声而视道之无声，则视之不足见，听之不足闻，而其用不可尽矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：乐者，音乐也。饵者，饮食也。既就而归附，乐所以和其心，食所以养其形，内外得所，虽过客亦留而不去，而况其素来处者？惟道深远久大，其言简淡，初闻甚淡，久之味在其中矣。非玄览莫能见，非听幽莫能闻，虽无近利，久而用之，始知无尽。",
                    "zhushu": "",
                    "type": 2
                },
                {
                    "paragraph": "黄茂材曰：张乐设饵，过客且止，声色嗜欲之能，悦人如此。若夫道出于口则无味，视于目则无色，听于耳则无声。然人能得而用之，其用无穷，岂外物可比哉！",
                    "zhushu": "",
                    "type": 2
                }
            ]
        },
        {
            "name": "将欲歙之章第三十六",
            "paragraphs": [
                {
                    "paragraph": "将欲歙之章第三十六",
                    "zhushu": "",
                    "type": 1
                },
                {
                    "paragraph": "将欲歙之，必固张之；将欲弱之，必固强之；将欲废之，必固兴之；将欲取之，必固与之。",
                    "zhushu": "",
                    "type": 2
                },
                {
                    "paragraph": "御注曰：此圣人所以履霜而知坚冰之至。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此一章先贤解之多端，皆不条理。其说或引孔子曰可与适道，未可与权，或引国家权变为辞，近乎纵横之说。此乃与阴符天机合矣，在乎高识变通者密用尔。",
                    "zhushu": "",
                    "type": 2
                },
                {
                    "paragraph": "颍滨苏辙曰：未尝与之而遽夺，则势有所不极，理有所不足。势不极则取之难，理不足则物不服。然此几于用智也，与管仲、孙武何异？圣人之与世俗，其迹固有相似者也。圣人乘理而世俗用智。乘理如医药，巧于应病；用智如商贾，巧于射利。",
                    "zhushu": "",
                    "type": 2
                },
                {
                    "paragraph": "临川王安石曰：天下之人常为阴阳转徙而不知反，故欲张者必歙，欲强者必弱。知雄之为动，而当守其雌；知白之为明，而当守其黑。故处之以歙，则天下之张皆归之，而不为彼之所歙；持之以弱，则天下之强皆归之，而不为彼之所弱。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：故知机者，谨密也。",
                    "zhushu": "",
                    "type": 2
                },
                {
                    "paragraph": "陈象古曰：张极必歙，强极必弱，兴极必废，与极必夺，自然之理也。",
                    "zhushu": "",
                    "type": 2
                },
                {
                    "paragraph": "清源子刘骥曰：物盛则衰，物极则反，乃消息盈虚之常理也。日中则昃，月满则亏，日月尚尔，况其他乎？此天之道。",
                    "zhushu": "",
                    "type": 2
                },
                {
                    "paragraph": "黄茂材曰：凡物有歙有张，有弱有强，有废有兴，有夺有予，造化者未尝容心于其间，如日月寒暑相为往来。当其张也，必有歙之者焉；当其强也，必有弱之者焉；当其兴也，必有废之者焉；当其与也，必有夺之者焉。",
                    "zhushu": "",
                    "type": 2
                },
                {
                    "paragraph": "是谓微明。",
                    "zhushu": "",
                    "type": 2
                },
                {
                    "paragraph": "御注曰：其未兆为微，而其理甚著，贤人睹而众莫知。",
                    "zhushu": "",
                    "type": 2
                },
                {
                    "paragraph": "涑水司马光曰：知微之明。",
                    "zhushu": "",
                    "type": 2
                },
                {
                    "paragraph": "临川王安石曰：非见机者不能与于此。",
                    "zhushu": "",
                    "type": 2
                },
                {
                    "paragraph": "达真子曰：自其张之微而明其有歙。自其强之微而明其有弱。",
                    "zhushu": "",
                    "type": 2
                },
                {
                    "paragraph": "黄茂材曰：此理虽明，达之者少，故谓微明。",
                    "zhushu": "",
                    "type": 2
                },
                {
                    "paragraph": "林东曰：人当见微而知著，是谓微明。",
                    "zhushu": "",
                    "type": 2
                },
                {
                    "paragraph": "柔之胜刚，弱之胜强。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人知刚强之不足恃，故以柔弱自处。天下之刚强方相倾相轧，而吾独柔弱以待之。及其大者伤，小者死，而吾以不校坐待其毙，此所谓胜也。虽然，圣人岂有意为此以胜物哉？知势之自然而居其自然耳。",
                    "zhushu": "",
                    "type": 2
                },
                {
                    "paragraph": "达真子曰：刚胜柔，强胜弱，形器之然也。柔之胜刚，弱之胜强，道用之然也。",
                    "zhushu": "",
                    "type": 2
                },
                {
                    "paragraph": "清源子刘骥曰：刚强所以胜人，胜人则有时而力屈；柔弱所以自胜，自胜则吾往而不胜。",
                    "zhushu": "",
                    "type": 2
                },
                {
                    "paragraph": "黄茂材曰：柔未尝求胜刚也，而刚者常不能屈，故曰柔胜；弱未尝胜强也，而强者常不能加，故曰弱胜。",
                    "zhushu": "",
                    "type": 2
                },
                {
                    "paragraph": "鱼不可脱于渊，国之利器不可以示人。",
                    "zhushu": "",
                    "type": 2
                },
                {
                    "paragraph": "御注曰：渊者，鱼之所以藏其身。利器者，国之所以制人。吞舟之鱼砀而失水，则蚁能苦之，故不可脱于渊。圣人能穷海内而无智名，威服万物而无勇功，而天下治。",
                    "zhushu": "",
                    "type": 2
                },
                {
                    "paragraph": "碧虚子陈景元曰：国家之权谋泄漏于民下，则小夫得以玩弄，况奸雄乎？",
                    "zhushu": "",
                    "type": 2
                },
                {
                    "paragraph": "颍滨苏辙曰：鱼之为物，非有爪牙之利足以胜物也。然方其托于深渊，虽强有力者莫能执之。及其脱渊而陆，则蠢然一物耳，何能为哉！圣人居于柔弱，而刚强者莫能伤也。非徒莫能伤也，又将以全制其后，此不亦天下之利器也哉！鱼惟脱于渊，然后人得制之。圣人惟处于柔弱而不厌，故终能服天下。此岂与众人共之者哉！",
                    "zhushu": "",
                    "type": 2
                },
                {
                    "paragraph": "临川王安石曰：鱼之为物，深潜退伏而藏于深渊之中，而不可脱于渊。圣人之利器，常隐于微妙而不可离于朴也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：渊者鱼之所以存身，脱则有钩网之患。道者人之所以生，失者必有祸患之忧。又利于国之器藏而以息盗机，岂可示于外也？",
                    "zhushu": "",
                    "type": 2
                },
                {
                    "paragraph": "叶梦得曰：圣人之于天下也，盖亦有运之者焉，而不可以示人。谓之利器，吞舟之鱼荡而失水，则蝼蚁得而制之，脱渊之病也。是故圣人藏其用而不尽，古者谓是为神，故曰：神而化之，使民宜之。自伏羲至于文王，因时之变，立成器以为天下利，使斯民由之而不知者，皆是物也。是以民可使由之，不可使知之。虽吾孔子亦云：不知是而一二以暴之，则民必有伺其间而夺之者。此三代而下，所以诈伪萌生，而卒无以胜之者欤？",
                    "zhushu": "",
                    "type": 2
                },
                {
                    "paragraph": "黄茂材曰：庖丁为文惠君语解牛之妙，提刀而立，为之四顾，为之踌躇满志，善刀而藏之。文惠君曰：吾闻庖丁之言，得养生焉。由此观之，鱼岂可脱于渊，国之利器岂可以示人？鱼脱于渊，必制于人，国之利器示人，必夺于人。皆非善刀而藏之者也。",
                    "zhushu": "",
                    "type": 2
                },
                {
                    "paragraph": "林东曰：鱼脱于渊而处陆则死，人不可以舍福而趋祸。国之利器以示人，则谋动干戈而有伤乎物，则亦取祸之道。",
                    "zhushu": "",
                    "type": 2
                }
            ]
        },
        {
            "name": "道常无为章第三十七",
            "paragraphs": [
                {
                    "paragraph": "道常无为章第三十七",
                    "zhushu": "",
                    "type": 1
                },
                {
                    "paragraph": "道常无为而无不为。侯王若能守，万物将自化。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫道之常也，湛寂不动，故曰无为。应物而动，物皆自用，故曰无不为。夫侯王若能常以虚为心，亦以无为身，持守而不挠者，故万物将自从其化也。经曰：我无为而民自化。",
                    "zhushu": "",
                    "type": 2
                },
                {
                    "paragraph": "黄茂材曰：道惟无为，故能无不为。若其有为，则其为也然矣。侯王守此，可以使万物化。万物之化，非道孰能然。今云将自化者，生而不有，为而不恃，衣被万物而不为主也欤？",
                    "zhushu": "",
                    "type": 2
                },
                {
                    "paragraph": "化而欲作，吾将镇以无名之朴。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人以无为化万物，万物化之，始于无为，而渐至于作。譬如婴儿之长，人伪日起，故三代之衰，人情之变，日以益甚。方其欲作，而上之人与天下皆靡，故其变至有不可胜言者。苟其方作而不为之动，终以无名之朴镇之，庶几可得而止也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：既化而泰，民性过于泰则动作流荡，复以无名之朴镇静之，民不可得而名状之矣，故定。",
                    "zhushu": "",
                    "type": 2
                },
                {
                    "paragraph": "达真子曰：化而欲作，道之散也；无名之朴，道之聚也。以朴则无名，固知化者有名也；以化而欲作，固知朴者不作也。由是知镇以无名之朴者，使有名复归于无名，有作复归于无作，盖以反本之谓也。",
                    "zhushu": "",
                    "type": 2
                },
                {
                    "paragraph": "清源子刘骥曰：性静谓之神，神静则万化安。心动谓之情，情动则万化亡。非阴阳贼之，心则使之也，故吾将镇以无名之朴。天真之性，道之大原，不可得而名，故以朴为喻。镇以无名之朴者，必静必清，守性之真，惟寂惟寞，体道之原，居杳冥之内，在恍惚之中，离形去智，不识不知，物我兼忘，与道为一。",
                    "zhushu": "",
                    "type": 2
                },
                {
                    "paragraph": "无名之朴亦将不欲。不欲以静，天下将自正。",
                    "zhushu": "",
                    "type": 2
                },
                {
                    "paragraph": "御注曰：易曰：乾道变化，各正性命。乾道变化则无为也，各正性命则不欲以静，天下将自正也。以道治天下，至于各正性命，此之谓治之至。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人中无抱朴之念，外无抱朴之迹，故朴全而用大。苟欲朴之心尚存于胸中，则失之远矣。",
                    "zhushu": "",
                    "type": 2
                },
                {
                    "paragraph": "叶梦得曰：静者，尽性而至命者也。夫然，天下不期而自正矣。庄周曰：正正者，不失其性命之情。其知静哉！",
                    "zhushu": "",
                    "type": 2
                },
                {
                    "paragraph": "清源子刘骥曰：庄子所谓抱神以静，形将自正，经所谓我好静而民自正，皆此之谓也。",
                    "zhushu": "",
                    "type": 2
                },
                {
                    "paragraph": "黄茂材曰：朴虽无名，若存诸念，则是未能无欲也。古之至人非特于物也无欲，其于道也亦无所欲，淡然自守，清静无为，天下各自正其性命而已，吾何欲焉？",
                    "zhushu": "",
                    "type": 2
                }
            ]
        },
        {
            "name": "上德不德章第三十八",
            "paragraphs": [
                {
                    "paragraph": "上德不德章第三十八",
                    "zhushu": "",
                    "type": 1
                },
                {
                    "paragraph": "上德不德，是以有德；下德不失德，是以无德。上德无为而无以为，下德为之而有以为。",
                    "zhushu": "",
                    "type": 2
                },
                {
                    "paragraph": "御注曰：孔子不居其圣，而为圣之时，乃所以有德。认而有之，自私以失道，何德之有？不思而得，不勉而中，不行而至，上德也。不思则不得，不勉则不中，不行则不至，下德也。德有上下，此圣贤之所以分欤？离形去智，通于大同，仁义礼智，盖将简之而弗得，故无以为。屈折礼乐，吁俞仁义，以慰天下之心，得人之得，而不自得其得，故有以为。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫德者，得也。内得于心，外得于物，常得而无丧，利而不害，物得以生，谓之德也。且道有浅深，故德有上下。所谓上德者，至德也。至德者，深矣远矣，与物反矣。人不见其迹，则谓之不德。以其含光匿耀，支离所为，使百姓日用而不知，咸曰：我之自然而已矣，所谓德全者也。故曰：是以有德。谷神子曰：上德不德，与道同也。下德者，迹用渐彰，至一渠散，因循任物，物保其安，天下称之，归美于己。虽其德不丧，已远于至德也。夫有上德者，性受自然之至妙，命得元气之精微，神贯天地，明并日月，无思无虑而心自无为，忘功忘名而迹无以为。以，用也，故无用己为也，不为而自得也。故曰：上德无为而无以为。夫言下德者，降于上德者也。性受自然之平淡，命得元气之纯和，神配阴阳，明效日月，民皆仰戴，咸共乐推，麟凤见而嘉祥来，歌谣彰而有以为也。故曰：下德为之而有以为。",
                    "zhushu": "",
                    "type": 2
                },
                {
                    "paragraph": "涑水司马光曰：我无为，民自化。无以为，犹言无用有为也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人纵心所欲不逾矩，非有意于德而德自足。其下知德之贵，勉强以求不失，盖仅自完耳，而何德之有？无为而有以为之，则犹有为也。唯无为而无以为之者，可谓无为矣。其下非为不成，然犹有以为之，非徒作而无术者也。",
                    "zhushu": "",
                    "type": 2
                },
                {
                    "paragraph": "陆佃曰：知之者不如忘之者，得之者不如冥之者。上德者，忘之者也。故曰上德不德。又曰：上德无为而无事于为也；下德有为而有事于为也。",
                    "zhushu": "",
                    "type": 2
                },
                {
                    "paragraph": "刘概曰：上德无为而无以为，此心迹俱无为者也，所谓真空是也。真空者，圣人所以极高明，而其崇以效天者也。下德为之而有以为，此心迹俱有为者也，所谓妙有是也。妙有者，圣人之所以道中庸，而其卑法地者也。",
                    "zhushu": "",
                    "type": 2
                },
                {
                    "paragraph": "陈象古曰：不德者，谓不自矜其德，故人仰其德而归之。不失德者，谓自矜其德而患失之。苟患失之，无所不至，故人观其所为而轻之，安可更以德言哉？书曰：满招损，谦受益，时乃天道。又曰：汝惟不矜，天下莫与汝争能；汝惟不伐，天下莫与汝争功。",
                    "zhushu": "",
                    "type": 2
                },
                {
                    "paragraph": "叶梦得曰：道无上下，上亦道也，下亦道也。虽稊稗瓦砾之微，而道无不在。是以上经言道，论其常与非常而已。德则有体，履之为行，施之为政，在得为得，在失为失，在吉为吉，在凶为凶，故不得不辨其上下。德虽道之降，然去道未远，犹有通乎道而不自为德者，故曰上焉者，不德而有德。过是则认德而忘道，有役其身以求之，惟恐其不获者，而德自是微矣，故曰下焉者，不失德而无德。无为者，道也。德能体之，而有无敢欲为之心，德犹在焉。至于为之而有以为，则每下矣。",
                    "zhushu": "",
                    "type": 2
                },
                {
                    "paragraph": "清源子刘骥曰：虚静、恬淡、寂寞、无为，此天地之道，圣人之德也。同乎无知，其德不离，与道为一，而不知道之在我也。故上德不德，是以有德。不德者，不知有德，离形去智，同于大通，无问其名，无窥其情，物故自生。若彼知之，是乃离之，以其认而有之，自私以失道也。故下德不失德，是以无德。上德出于自然，不思而得，不行而至，故无为而无以为。下德出于使然，不思则不得，不行则不至，故为之而有以为。",
                    "zhushu": "",
                    "type": 2
                },
                {
                    "paragraph": "黄茂材曰：道与德相去一间尔。中之谓道，不偏之谓德，由之谓道，不已之谓德。道如婴儿之未孩，德如其始孩。谓之玄德者，其妙不可穷也；谓之常德者，愈久而不亡也；谓之上德者，非人所能及也；皆足以合于道。上德不德，无为而无以为，非道而何？至于下德，则去道远矣。",
                    "zhushu": "",
                    "type": 2
                },
                {
                    "paragraph": "林东曰：上德近于道，故不认德而为德，是以有德。下德则勤，勤于德，如恐失之，所以无德。此德之真者，非于勤执而得之也。",
                    "zhushu": "",
                    "type": 2
                },
                {
                    "paragraph": "上仁为之而无以为，上义为之而有以为，上礼为之而莫之应，则攘臂而仍之。故失道而后德，失德而后仁，失仁而后义，失义而后礼。",
                    "zhushu": "",
                    "type": 2
                },
                {
                    "paragraph": "御注曰：尧舜性之，仁覆天下而非利之也，故无以为。列敌度宜之谓义，以立我，以制事，能无为乎？礼以交物，以示人，以节文。仁义其用多矣，则忿争之心生，而乖乱之变起。春秋之时，一言之不雠，一拜之不中，两国为之暴骨，则攘臂而仍之，尚其患之小者。圣人厚于仁而薄于义，礼以履之，非所处也。故上仁则同于德，上义则有以为，上礼则有莫之应者。道不可致，故失道而后德；德不可至，故失德而后仁。仁可为也，为则近乎义，故失仁而后义。义可亏也，亏则饰以礼，故失义而后礼。至于礼，则离道滋远，而所失滋众矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫仁者，博施兼爱，皆可为也。可为而无偏私，故言上仁。有心济乎群品，故言为之。功成不居，事遂不宰，故言而无以为。夫义者，宜也。有所宜必有所亏，处于事类而无所不宜，故曰上义。有宜有利，故为之。其所为者，皆由裁非断割而有以为，故曰上义为之而有以为。攘臂，谓攘除衣袂以出臂也。仍，引也。夫礼者，履也，谓履道而行，辩上下，定贵贱，谦恭和柔，使无争心，斯礼之本也，故称上焉。玉帛交驰，威仪相答，擎跽曲拳，进退顾揖，此礼之文也，故为末焉。庄子曰：大礼与天地同节。又曰：以礼为翼者，所以行于世也。古圣制礼，使人定心气、整容貌，故曰为之。然而中下之士，丧本崇末，曲说烦多，不能应答，故曰而莫之应，此失礼之微者也。而有怫然作色，奋臂仍引，指陈去就，为争竞之端，故曰则攘臂而仍之，又失礼之甚者也。",
                    "zhushu": "",
                    "type": 2
                },
                {
                    "paragraph": "涑水司马光曰：立制度以强民，民不肯从，则用刑以威之。仍，引也，字或作扔。",
                    "zhushu": "",
                    "type": 2
                },
                {
                    "paragraph": "颍滨苏辙曰：仁义皆不免于为之矣。其所以异者，仁以无以为为胜，义以有以为为功耳。德有上下，而仁义有上无下，何也？下德在仁义之间，而仁义之下者不足复言故也。自德以降而至于礼，圣人之所以齐民者极矣。故为之而不应，则至于攘臂而强之，强之而又不应，于是刑罚兴而甲兵起，则徒作而无术矣。",
                    "zhushu": "",
                    "type": 2
                },
                {
                    "paragraph": "程大昌曰：仁、义、礼无异道，礼即仁义之形诸文为度数者也，非别有一礼也。老氏既贱仁义，则仁义之形而每下者，至于有条可画、有数可数者，固其所贱也。",
                    "zhushu": "",
                    "type": 2
                },
                {
                    "paragraph": "林东曰：或以前识继于礼之后，以为智次之说。老氏尚谓礼为忠信之薄，故不言信。其于智则有所谓以智治国国之贼，不以智治国国之福，非如三纲五常之叙。至于仁义礼，上者止此，尚何下之足言。",
                    "zhushu": "",
                    "type": 2
                },
                {
                    "paragraph": "夫礼者，忠信之薄而乱之首也。前识者，道之华而愚之始也。是以大丈夫处其厚不处其薄，居其实不居其华，故去彼取此。",
                    "zhushu": "",
                    "type": 2
                },
                {
                    "paragraph": "御注曰：凡物不并盛，阴阳是也。理相夺予，威德是也。实厚者貌薄，父子之礼是也。由是观之，礼繁者实必衰也，实衰则伪继之而争乱作。故曰：夫礼者，忠信之薄而乱之首也。道降而出，出而生智。以智为凿，揣而锐之，敝精神而妄意度，兹谓前识。前识则徇末忘本，故为道之华。心劳而智益困，故为愚之始。亿则屡中，此孔子所以恶子贡。在彼者道所去，在此者道所尚。道所尚则厚而不薄，实而无华，非夫智足以自知，反其性本而不流于事物之末习其孰能之。易曰：敦复无悔，中以自考也。敦者，厚之至也。人生而厚者，性也。复其性者，处其厚而已。此大丈夫所以备道而全德。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫忽道德仁义而专以礼教为用者，岂非忠信之薄而乱之首乎？若乃尊道德仁义而兼用礼教者，是礼之上也，则何往而不治哉？德，和也。道，理也。德无不容，仁也；道无不理，义也。义明而物亲，忠也。忠纯实而反乎情，乐也；信行容体而顺乎文，礼也。此足以见老庄之旨，于道德、仁义、礼乐、忠信，岂有忽弃者乎？夫修崇礼教者，智也。智为先见，故曰前识。识既先物，安能忘怀？故以智治国，国之贼，岂非道之华而愚之始乎？若乃藏识藏智，何思何虑，则反其质素而为大贤矣。且礼烦则乱，智变则诈，此必然之理也。大丈夫者，刚健纯粹，有道之士也。文中子曰：大丈夫恬然无思，澹然无虑，行乎无路，游乎无怠，出乎无门，入乎无房，属其精神，偃其知见，漠然无为而无不为也。夫如是，则所处自然朴厚而居于上德，不置身于□薄烦巧也。居则忠信而诚实，曷尝华绮而诈伪也。是故去彼礼义之浅末，取此道德之大本者也。",
                    "zhushu": "",
                    "type": 2
                },
                {
                    "paragraph": "涑水司马光曰：忠信，礼之本也。守其文，忘其本，则巧伪横生矣。世有臆度屡中，人或谓之智，而多言数穷，未免于愚。",
                    "zhushu": "",
                    "type": 2
                },
                {
                    "paragraph": "颍滨苏辙曰：忠信而无礼，则忠信不见。礼立而忠信之美发越于外，",
                    "zhushu": "",
                    "type": 2
                },
                {
                    "paragraph": "君臣父子之间，夫妇朋友之际，其外粲然，而其中无余矣。故顺之则治，违之则乱，治乱之相去，其间不能以发，故曰乱之首也。圣人玄览万物，是非得失毕陈于前，如鉴之照形，无所不见，而孰为前后？世人视止于目，听止于耳，思止于心，冥行于万物之间，役智以求识，而偶有见焉，虽自以为明，而不知至愚之自是始也。世之鄙夫，乐其有得于下而忘其上，故喜薄而遗厚，采华而弃实，非大丈夫，孰能去彼取此？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：礼者，束以名教，加以耻辱，克意强说，伪而失真。礼者，诈伪，而忠信之诚薄矣。忠信既薄，岂不犯上而奸谄？故为乱之先也。不待自然，先造智谋，预为机术，以在道为华，非真实也。乱真役念，求明而反愚也。大丈夫，有道之士也。处纯厚而弃浮薄，绝华伪而居其真实。远者，彼也。近者，此也。近者求诸己，远者求诸人。不强知他事，而自取己真。",
                    "zhushu": "",
                    "type": 2
                },
                {
                    "paragraph": "黄茂材曰：古今一时也，万物一物也，无有前后之异。人以智强推测之，或得其一二，则自矜耀以为有先见之明，而不知其愚莫甚焉。何则？用智者，见物而不见道，苟不见道，谓之愚可也。所谓大丈夫者，为其有高世之见，而不徇于流俗者也。以礼为忠信之薄，不处而处于厚。以前识为道之华，不居而居于实。非有高世之见，而不徇于流俗者，能之乎？去彼取此者，道也。",
                    "zhushu": "",
                    "type": 2
                }
            ]
        },
        {
            "name": "昔之得一章第三十九",
            "paragraphs": [
                {
                    "paragraph": "昔之得一章第三十九",
                    "zhushu": "",
                    "type": 1
                },
                {
                    "paragraph": "昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下贞。其致之一也。",
                    "zhushu": "",
                    "type": 2
                },
                {
                    "paragraph": "御注曰：庄子曰：通于一，万事毕。致一则不二，抱一则不离，守一则不迁。能知一，则无一之不知。不能知一，则无一之能知。昔之得一者，体天下之至精，物无得而耦之者。故确然乎其上者，纯粹而不杂。隤然乎其下者，静止而不变。至幽而无形者，神也，得一则不昩。至虚而善应者，谷也，得一则不穷。万物以精化形，故得一以生。侯王以独制众，故得一以为天下正。自天地以至于侯王，虽上下异位，幽明散殊，而天之所以清，地之所以宁，侯王之所以为天下正，非他求而外铄也，一以致之而已。故曰：其致之一也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：一者，元气也。庄子曰：气也者，虚而待物者也。唯道集虚。又曰：虚室生白，吉祥止止。天者，纯阳之气。且天得之，故能刚健运动，穹窿广覆，垂象清明，万物资始。地者，纯阴之质。且地得之，故能信顺柔弱，盘礴厚载，安宁不动，万物资生。神者，妙万物以为言。且神得之，故能通变无方，反复不穷，正直灵响，应物无尽。谷者，谿之绝深。且谷得之，故能气运水注，盈满不竭。万者，数之大；物者，形可见。且物得之，故能生生成成而不歇灭。侯王者，人主也。且侯王得之，故能永有大寳，无思不服，而为天下平正。夫上五事能致清、宁、灵、盈、生者，皆由君道正之使然也。正者，得其冲一之谓也。",
                    "zhushu": "",
                    "type": 2
                },
                {
                    "paragraph": "涑水司马光曰：一者，道之子，物之祖也，故莫不赖之以成功。以事言之，常久不已，所谓一也。",
                    "zhushu": "",
                    "type": 2
                },
                {
                    "paragraph": "颍滨苏辙曰：一，道也。物之所以得为物者，皆道也。天下之人，见物而忘道。天知其清而已；地知其宁而已；神知其灵而已；谷知其盈而已；万物知其生而已；侯王知其为天下贞而已。不知其所以得此者，皆道存焉耳。",
                    "zhushu": "",
                    "type": 2
                },
                {
                    "paragraph": "陆佃曰：入于一，道将得；出于一，道将失。一者，有无之界也。列子曰：一者，形变之始。庄子曰：一之所起，有一而未形。天尊地卑，故言天而地次之。天地之间，虚而不屈，动而愈出者，不可知之神也，故神次之。万物盈于天地之间，所以生且死者，听乎神而已，故言谷而万物次之。侯王者，所以法夫四者而以宰万物者也，故侯王次之。",
                    "zhushu": "",
                    "type": 2
                },
                {
                    "paragraph": "达真子曰：道之混同则归于一。故得一者，得其道之混同者也。",
                    "zhushu": "",
                    "type": 2
                },
                {
                    "paragraph": "陈象古曰：一者，大道之妙用也。致，至也。至其妙用之理也。",
                    "zhushu": "",
                    "type": 2
                },
                {
                    "paragraph": "叶梦得曰：前既离道为德，以迹观之，盖析而有二矣。恐天下遂认其二，而不知其一者未尝亡也，故于是复极言之。一者何也？庄周曰：泰初有无，无有无名。一之所起，有一而未形。此道之将判，万物总焉而不能外者也。故曰道生一，一生二。自是而往，巧历所不能算矣。其在易，自天一而降，积之为天地之五十五，衍之为大衍四十九。而所谓一者，终藏而不见，岂非散于天地万物之间，无往而不在，人无得而窥之者欤？是以自天而清，至王侯之贞，概而论焉，未有不得而能立者。",
                    "zhushu": "",
                    "type": 2
                },
                {
                    "paragraph": "黄茂材曰：夫盈于天地之间，何可以数计，皆不离乎一。物始于一，一即一也。一生二，二即二，一也；二生三，三即三，一也；三生万物，万物即万一也。自此推之，至于恒河沙数，即恒河沙数一也。故知乎一，恒河沙数可得而知，其致之宁非一乎？",
                    "zhushu": "",
                    "type": 2
                },
                {
                    "paragraph": "天无以清，将恐裂；地无以宁，将恐发；神无以灵，将恐歇；谷无以盈，将恐竭；万物无以生，将恐灭；侯王无以为贞而贵高，将恐蹶。",
                    "zhushu": "",
                    "type": 2
                },
                {
                    "paragraph": "御注曰：天职生覆，地职形载。裂则无以覆，发则无以载。神依人而行者也，歇则无所示。谷受而不藏者也，竭则莫之应。聚则精气为物，得一以生故也；散则游魂为变，失一以灭故也。惟正也，故能御万变而独立万物之上。无以为正而贵高，将不足以自保，能无蹶乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：无以者，致诫之辞也。阴阳书曰：天裂者，阳气之不足，君德之衰微也。地震者，阴气之有余，臣道之失职也。已上虽叙天地等事，会归戒于侯王。侯王尚尔，况黎庶乎？",
                    "zhushu": "",
                    "type": 2
                },
                {
                    "paragraph": "颍滨苏辙曰：致之言极也。天不得一，未遽裂也；地不得一，未遽发也；神不得一，未遽歇也；谷不得一，未遽竭也；万物不得一，未遽灭也；侯王不得一，未遽蹶也。然其极必至于此耳。",
                    "zhushu": "",
                    "type": 2
                },
                {
                    "paragraph": "陈象古曰：裂则不全，发则不静，歇则不久，竭则易崩，灭则不继，蹶则不安，皆失道所致也。",
                    "zhushu": "",
                    "type": 2
                },
                {
                    "paragraph": "叶梦得曰：不幸而失之，为裂、为发，以至为蹶，虽天地之大，亦不能自存也。此虽未必然，而理则有是，故以将言之。",
                    "zhushu": "",
                    "type": 2
                },
                {
                    "paragraph": "黄茂材曰：天无一必裂，地无一必发，神无一必歇，谷无一必竭，万物无一必灭，侯王无一必蹶。不言必而言将恐者，是一未尝无也。故贵以贱为本，高以下为基，是以侯王自称孤、寡、不谷，此其以贱为本邪？非乎？",
                    "zhushu": "",
                    "type": 2
                },
                {
                    "paragraph": "故贵以贱为本，高以下为基，是以侯王自称孤、寡、不谷，此其以贱为本邪？非乎？",
                    "zhushu": "",
                    "type": 2
                },
                {
                    "paragraph": "御注曰：贱者，贵之所恃以为固；下者，高之所自起。世之人睹其末，而圣人探其本；世之人见其成，而圣人察其微，故常得一也。孤、寡、不谷，名之贱者也，而侯王以为称，知所本而已。侯王所以贵高而不蹶，其以此乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫贵者岂可以自贵哉？必由贱者所奉，然后贵耳。高者岂可自高哉？必缘下者所戴，然后高耳。孤、寡、不谷，凡此三者，皆人之鄙恶，而侯王以为称谓者，盖谦以自牧，不矜其尊贵。若乃，岂非以贱为本耶？",
                    "zhushu": "",
                    "type": 2
                },
                {
                    "paragraph": "颍滨苏辙曰：天地之大，侯王之贵，皆一之致。夫一果何物也？视之不见，执之不得，则亦天下之至微也。此所谓贱且下也。昔之为此称者，亦举其本而遗其末耳。陈象古曰：是用贱下之道者也。自谓孤、寡、不谷，谦之至也。易曰：天道亏盈而益谦，地道变盈而流谦，鬼神害盈而福谦，人道恶盈而好谦。谦尊而光，卑而不可逾，君子之终也。非乎者，不可以为非也。",
                    "zhushu": "",
                    "type": 2
                },
                {
                    "paragraph": "黄茂材曰：夫是一也，非特贵者有之，贱者亦有之；非特高者有之，下者亦有之。东郭子问于庄子曰：道乌乎在？曰：在蝼蚁。曰：何其下耶？曰：在稊稗。曰：何其愈下耶？曰：在瓦甓。曰：何其愈甚耶？曰：在屎溺。孤、寡、不谷，未为贱也。故致数誉无誉。不欲琭琭如玉，落落如石。",
                    "zhushu": "",
                    "type": 2
                },
                {
                    "paragraph": "故致数誉无誉。不欲琭琭如玉，落落如石。",
                    "zhushu": "",
                    "type": 2
                },
                {
                    "paragraph": "御注曰：自高以胜物，琭贵以贱物，强而不知守以柔，白而不知守以黑，以求誉于世而致数誉，则过情之誉暴集，无实之毁随至，所以无誉。玉贵而石贱，一定而不变。圣人乘时任物，无所底滞，万变无常，而吾心常一，是真得一者也，故不可得而贵贱。孟子曰：所恶乎执一者，谓其执一而废百也。不欲琭琭如玉，落落如石，非知化之圣，不能及此，是谓上德。",
                    "zhushu": "",
                    "type": 2
                },
                {
                    "paragraph": "碧虚子陈景元曰：开元本作故致数舆无舆者，言就数舆则有轮辕箱轴等群材之名，无有名为舆者，合之则舆矣。就国求之，则有士农工商等万民之号，无有名为国者，合之则为国矣。然则忽群材而舆何以成之？弃万民而国何以存之？此重戒侯王之爱民也。有道之君，不欲显耀，琭琭如玉，冥心韬光，落落如石，此能守冲一之道，为天下正者也。",
                    "zhushu": "",
                    "type": 2
                },
                {
                    "paragraph": "颍滨苏辙曰：轮、辐、盖、轸、衡、轭、毂、轊，会而为车，物物可数而车不可数，然后知无有之为车，所谓无之以为用者也。然则天地将以大为天地耶？侯王将以贵为侯王耶？大与贵之中有一存焉，此其所以为天地、侯王者，而或莫之知耳。故一处贵而非贵，处贱而非贱，非若玉之琭琭，贵而不能贱；石之落落，贱而不能贵也。",
                    "zhushu": "",
                    "type": 2
                },
                {
                    "paragraph": "达真子曰：致人之以言尚己者，谓之誉。凡处至贵，则有贵之誉，处至高则有高之誉。且处至贵至高，莫不致誉之速数也。侯王虽得致速数之誉，心得其道之一，忘贵而同贱，忘高而同下，常若其无誉也。故曰：故致数誉无誉。琭琭者，玉之貌也。落落者，石之貌也。玉也，石也，坚确而不易者也。玉者贵之，譬则侯王也。石者贱之，譬则孤寡也。玉之贵也，不能同乎石之贱。石之贱也，不能齐乎玉之贵。至道之人，得一于心者，以至贵同至贱，故不欲琭琭如玉。以至贱同至贵，故不欲落落如石。非道之得一于心者，孰能与此。",
                    "zhushu": "",
                    "type": 2
                },
                {
                    "paragraph": "黄茂材曰：致，就也。就车数之，为轮、为毂、为衡、为舆，无有名为车者，故成为车。此河上公旧说也。玉，德之美也。石，质之坚也。而不欲，如之何也。琭琭、落落，可得而名尔。",
                    "zhushu": "",
                    "type": 2
                }
            ]
        },
        {
            "name": "反者道之动章第四十",
            "paragraphs": [
                {
                    "paragraph": "反者道之动章第四十",
                    "zhushu": "",
                    "type": 1
                },
                {
                    "paragraph": "反者，道之动。弱者，道之用。天下之物生于有，有生于无。",
                    "zhushu": "",
                    "type": 2
                },
                {
                    "paragraph": "御注曰：天下之理，动静相因，强弱相济。敛藏于冬，而蕃鲜于春。水之性，至柔也，而攻坚强者莫之能先，其此之谓欤？然则有无之相生，若循环然。故无动而生有，有极而归无。彼蔽于莫为，溺于或使，岂道也哉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：反者，覆也，变也。虚静者，物之本。物之将生，先反复虚静之原。及其变也，出虚静而动之，是先反而后动。易之复卦刚反动而顺以行，是以出入无疾，此之谓也。弱者，道之用。既反虚静为道之动，则柔弱雌静，实道之用也。有一也。一者，元气也。言天下之万物皆生于元气也。元气属有，有光而无象，虽有光景，出于虚无。虚无者，道之体也。列子曰：有形者生于无形，则天地安从生？又曰：形动不生形而生影，声动不生声而生响，无动不生无而生有。是故物生于有，有生于无。",
                    "zhushu": "",
                    "type": 2
                },
                {
                    "paragraph": "涑水司马光曰：一阴一阳之谓道。",
                    "zhushu": "",
                    "type": 2
                },
                {
                    "paragraph": "颍滨苏辙曰：复性则静矣，然其寂然不动，感而遂通天下之故，则动之所自起也。道无形无声，天下之弱者莫如道，然而天下之至强莫加焉，此其所以能用万物也。世不知静之为动，弱之为强，故告之以物之所自生者。盖天下之物，闻有以母制子，而未闻有以子制母者也。",
                    "zhushu": "",
                    "type": 2
                },
                {
                    "paragraph": "临川王安石曰：言反不言静，言弱不言强，言动则知反之为静，言弱则知用之为强。叶梦得曰：此犹以论夫一也。自其多者数之，则一者其反，而万物由之以运，则道之动也。自贵与高者观之，则一者其弱，而万物资之以立，则道之用也。夫如是，知天下之物生于有，则天地至于侯王者是已。而有生于无，则一固存焉于其间也。清源子刘骥曰：经云：虚无恍惚，道之根。万物共本，道之元。反于此者，离道以善，故为道之动；体于此者，至弱而强，故为道之用。黄茂材曰：无生有，有生物。凡物之生，莫知其所以然。人能求其所以生者，还以自生，岂不长生乎？",
                    "zhushu": "",
                    "type": 2
                },
                {
                    "paragraph": "林东曰：道本静矣，反之得非动乎？天下之物生于有，盖有天地以生之，非生于有耶？有生于无，则无者道也。此道之或反或弱，而主于生物，非有生于无可乎？",
                    "zhushu": "",
                    "type": 2
                }
            ]
        },
        {
            "name": "上士闻道章第四十一",
            "paragraphs": [
                {
                    "paragraph": "上士闻道章第四十一",
                    "zhushu": "",
                    "type": 1
                },
                {
                    "paragraph": "上士闻道，勤而行之；中士闻道，若存若亡；下士闻道，大笑之，不笑不足以为道。",
                    "zhushu": "",
                    "type": 2
                },
                {
                    "paragraph": "《御注》曰：士，志于道者也。上士闻道，真积力久，至诚不息；中士则有疑心焉，疑心生则用志分，其于道也，一出一入焉；下士则信不足以守，智不足与明也，故笑。夫道无形色声味之可得，则其去耳目鼻口之所嗜也远矣。庄子曰：大声不入于俚耳，高言不止于众人之心。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫上士者，受性清静，恬澹寂寞，虚无无为，纯粹而不杂，静一而不变。闻乎道也，超然而入，以至于大妙，而人观其迹，真以为勤行者也，实无勤行也，斯所谓天然县解矣。中士者，受性中庸。世之不用也，则思欲就薮泽、处闲旷，吐故纳新，能经凤骞，导引养形，寿考保神而已矣。及乎世之用也，则思欲语大功，立大名，礼君臣，正上下，杀身为仁为治而已矣。此之谓若存若亡也。下士者，受性浊辱，目欲视色，耳欲听声，口欲察味，志气欲盈，若不得者则大忧以惧，闻其恬澹寂寞无为则大笑而非之。若不为下士之所非笑，则不足以为清真上道也。",
                    "zhushu": "",
                    "type": 2
                },
                {
                    "paragraph": "涑水司马光曰：非常之道，固非常人所知。颕滨苏辙曰：道非形不可见，非声不可闻，不先知万物之妄，廓然无蔽，卓然有见，未免于不信也。故下士闻道，以为荒唐谬悠而笑之。中士闻道，与之存亡出没而疑之。惟了然见之者，然后勤行服膺而不怠。孔子曰：语之而不惰者，其回也与？斯可谓上士也哉！",
                    "zhushu": "",
                    "type": 2
                },
                {
                    "paragraph": "黄茂材曰：上士闻道，了然无疑，故勤而行之；中士闻道，未能尽信，故若存若亡；下士瞢然无所知，故大笑。世之上士无几，中士不可多得，所谓下士，比比皆是，此道所以难明也欤？故建言有之：明道若昧，夷道若类，进道若退。上德若谷，大白若辱，广德若不足，建德若偷，质真若渝。大方无隅，大器晩成，大音希声，大象无形，道隐无名。夫惟道，善贷且成。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夷，平也。颣，丝之不匀者。夫丝之无颣，乃织者之所取。有颣，则纺者之所弃也。夫上士襟怀，坦夷平一，与物无际，而能支离其德，若丝之有颣，不为世用也。河上公本作类。言大道之人，坦荡平夷，随类参同，不自分别也。上德之人，无为无事，心同虚空，高下莫测，有若深谷，无所不容。大白者，雪霜之谓也。若雪霜之洁白而无所不到，虽瓦甓污溷之处，施而无择。有道之士，岂异于是？故处于浊世，纯白独全而不杂染也。孙登曰：其德深广，则通疏见远，遗略小节，如智识不足。故良贾深藏若虚，君子盛德，容貌若愚。陆希声曰：衣被天下而不有其仁，斯广德若不足者也。此言阴德密行也。夫建立阴德之人，不显其功，畏人之知，故若偷窃耳。吴筠《元纲论》曰：功欲阴，过欲阳。功阴则能全，过阳则易改。此之谓也。渝，变也，色不明也。质真者，纯素也。夫纯素之士，动无文章，如五色之渝浅，光华不发也。《开元御注》曰：方，正也。隅，角也。夫砥砺名节以作廉隅，此谓束教之人，非曰大方之士。磨而不磷，在涅不淄，大方也。而能和光同尘，行不崖异，无隅也。故曰大方无隅。贷，施与也。夫叹美独有此妙道，能神鬼神帝，生天生地，善以冲和妙气施与万物，且成实而复于自然也。严君平曰：道之为化也，始于无有，终于无终，存于不存，贷于不贷，动而万物成，静而天下遂也。陆希声曰：夫唯善济贷于万物而不责其报，是以万物受其成而不知其德。故下士闻此道而笑之，不信其能若此耳。",
                    "zhushu": "",
                    "type": 2
                },
                {
                    "paragraph": "颕滨苏辙曰：建，立也。古之立言者有是说，而老子取之，下之所陈者是也。道之所遇，无所不见。凡此十二者，皆道之见于事者也。而道之大全，则隐于无名，惟其所遇，推其有余以贷不足，物之赖之以成者也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：颣为不平，然而道至平而趣高下不一。至人与世浮沉，曲全其道，不特异其迹，故若有瑕颣也。德之上者，其虚若谷，似不盈矣。世俗为高洁之行以显于名，有道之者至洁白而混于污辱之间，至德不耀，故若不足。",
                    "zhushu": "",
                    "type": 2
                },
                {
                    "paragraph": "叶梦得曰：明而若昧，夷而若类，进而若退者，中智之所疑也。上德者若谷，不自有其德也。大白者若辱，能纳污也。广德者若不足，所以能有进也。建德者若偷，不见其用力，则疑于惰也。质真者若渝，不知其有常，则以为或变也。大方者无隅，不示人以形也。大器者晚成，不使见者速也。大音者希声，不使得以闻也。大象者无形，不使得以见也。道之隐于无名者，每如此，不可以一端求，是以能推其余以与人，而万物莫不资之以成也。",
                    "zhushu": "",
                    "type": 2
                },
                {
                    "paragraph": "黄茂材曰：夫为道者，用心于内，不暇顾其外，世人不足以知之。故虽明道，乃以为昧。虽进道，乃以为退。虽夷道，乃以为类。上德乃以为谷，谷不盈也。大白乃以为辱，广德乃以为不足，建德乃以为偷，质真乃以为渝。求其方则无隅，不知其为大方。求其器则晩成，不知其为大器。求其音则希声，不知其为大声。求其像则无形，不知其为大像。下士所以每大笑之。夫道隐无名，知者固少，然善贷万物而不遗，全生养命，足以成功而有余，未有如道者也。",
                    "zhushu": "",
                    "type": 2
                }
            ]
        },
        {
            "name": "道生一章第四十二",
            "paragraphs": [
                {
                    "paragraph": "道生一章第四十二",
                    "zhushu": "",
                    "type": 1
                },
                {
                    "paragraph": "道生一，一生二，二生三，三生万物。",
                    "zhushu": "",
                    "type": 2
                },
                {
                    "paragraph": "《御注》曰：泰初有无，无有无名。一之所起，天一而地二次之，水生而火次之，精具而神从之。天肇一于北，地耦二于南，人成位于三，三才具而万像分矣。号物之数谓之万，自此以往，巧历不能计。",
                    "zhushu": "",
                    "type": 2
                },
                {
                    "paragraph": "碧虚子陈景元曰：道者，虚之虚者也，无之无者也，然之然者也。混同大无，冥寂渊通，不可名言者也。然而动出变化则谓之浑沦。浑沦者，一也。浑沦一气未相离散，必有神明潜兆于中。神明者，二也。有神有明则有分焉。是故清浊和三气噫然而出，各有所归。清浊和者，三也。是以清气为天，浊气为地，和气为人。三才既具，万物资生，故曰三生万物。",
                    "zhushu": "",
                    "type": 2
                },
                {
                    "paragraph": "涑水司马光曰：道生一，自无入有。一生二，分阴分阳。二生三，济以中和。",
                    "zhushu": "",
                    "type": 2
                },
                {
                    "paragraph": "颕滨苏辙曰：夫道非一非二，及其与物为偶而物不一，故以一名道。然而道则非一也，一与一为二，二与一为三。自是以往而万物生。虽有万不同，而莫不负阴抱阳，冲气以为和。盖物生于三而三生于一，理之自然也。",
                    "zhushu": "",
                    "type": 2
                },
                {
                    "paragraph": "陆佃曰：道生一，一者盖太极也。一生二，二者阴阳也。二生三，三者冲气也。有阴有阳，而阴阳之中又有冲气，则万物于是乎生矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：此显道之始，其理至微，其言至玄，自悟始得，不可以言传而象比。故曰：太极生阴阳，阴阳生万物。",
                    "zhushu": "",
                    "type": 2
                },
                {
                    "paragraph": "陈象古曰：一谓朴之始也。二，天之体也。三，地之形也。天地既判，万物遂生，情欲之繁，不能守一矣。",
                    "zhushu": "",
                    "type": 2
                },
                {
                    "paragraph": "叶梦得曰：此盖明道分而为二，虽裂而为阴阳，而一阴一阳亦不离乎道之所一。是故道生一而阴阳各得其一。惟一乃能为二，故阴阳配而为二，二具而一存乎其间，则为三。三散而为和气以生万物，则万物亦得其三之一，以抱负乎阴阳，是终始未见一物之外乎一也。",
                    "zhushu": "",
                    "type": 2
                },
                {
                    "paragraph": "清源子刘骥曰：道生一气，一气运转而生阴、阳二气，二气变化而生天、地、人三才，三才既具，万物资生。晦庵朱熹曰：道即《易》之太极，一乃阳数之奇，二乃阴数之耦，三乃奇耦之积。其曰二生三者，犹所谓二与一为三也。若直以一为太极，则不容复言道生一矣。与《列子》易变而为一之语正同。所谓一者，皆形变之始耳，不得为非数之一也。",
                    "zhushu": "",
                    "type": 2
                },
                {
                    "paragraph": "黄茂材曰：知其所以常存而不灭者，然后可以语长生。道生一矣，一之中而道常存。一生二矣，二之中而一常存。二生三矣，三之中而二常存。三生万物矣，而万之中三常存。人与万物同生者也，诚能思之，则其所以生我者非三乎？所以生三者非二乎？所以生二者非一乎？所以生一者非道乎？故知道者常存而不灭，不知道者堕于数，数尽而止，乌能以长生？",
                    "zhushu": "",
                    "type": 2
                },
                {
                    "paragraph": "林东曰：道生一至于三而止，即《庄子》所谓一与言为二，二与一为三是也。物生于三，三生于一，理之自然者也。",
                    "zhushu": "",
                    "type": 2
                },
                {
                    "paragraph": "万物负阴而抱阳，冲气以为和。",
                    "zhushu": "",
                    "type": 2
                },
                {
                    "paragraph": "《御注》曰：阴止而静，万物负焉，君子所以日入而息。阳融而亨，万物抱焉，圣人所以向明而治。必有阴阳之中，冲气是已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：负，背也。抱，向也。夫动物则畏死而趋生，植物则背寒而向暖。物之皮质周包于外，皮质阴气之所结也，故曰负阴。而骨髓充实于内，骨髓阳气之所聚也，故曰抱阳。冲和之气运行于其间，所以成乎形精也。夫冲和之气盛全，则形精不亏而生理王也；冲和之气衰散，则形精相离而入于死地也。",
                    "zhushu": "",
                    "type": 2
                },
                {
                    "paragraph": "涑水司马光曰：万物莫不以阴阳为体，以冲气为用。",
                    "zhushu": "",
                    "type": 2
                },
                {
                    "paragraph": "临川王安石曰：字说，冲气以天一为主，故从水。天地之中也，故从中。",
                    "zhushu": "",
                    "type": 2
                },
                {
                    "paragraph": "陆佃曰：道家谓之冲气，医家谓之胃气。故五脏之脉无胃气则死。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：形质者有而碍，故曰阴。神气虚而灵，故曰阳。冲气以为和，形假神而动，神托形而用。形与神非冲气则不能和于内外之用。",
                    "zhushu": "",
                    "type": 2
                },
                {
                    "paragraph": "陈象古曰：阴阳，道之妙用也。负则在外，抱则在内，冲而用之，不失其和也。",
                    "zhushu": "",
                    "type": 2
                },
                {
                    "paragraph": "清源子刘骥曰：冲气者，自然中和之气，非阴非阳，不离阴阳，可以调和阴阳。然天下之至柔也，是犹孤、寡、不谷，名之至贱，而王公自以为称。",
                    "zhushu": "",
                    "type": 2
                },
                {
                    "paragraph": "黄茂材曰：《庄子》曰，至阴肃肃，至阳赫赫。肃肃出乎天，赫赫发乎地，两者交通成和，而物生焉。此言天地之阴阳。至于万物之阴阳亦然。阳必负阴，阴必抱阳，阴阳合而冲和之气生。",
                    "zhushu": "",
                    "type": 2
                },
                {
                    "paragraph": "程大昌曰：《列子》曰，清轻者上为天，浊重者下为地，冲和气者为人。言能虚中以承清浊之会者，是其和之得以成体者也。张湛释之曰，阴阳气偏，交会而气和，气和而人生也。此其为说，是二之交焉而三，三之徧焉而万者也。说者并冲为和，则失之矣。",
                    "zhushu": "",
                    "type": 2
                },
                {
                    "paragraph": "林东曰：负阴之静而属于背，故曰负阴。耳目鼻口在前，皆阳动者也，故曰抱阳。抱则在前也。阴阳气冲合而为和。",
                    "zhushu": "",
                    "type": 2
                },
                {
                    "paragraph": "人之所恶唯孤、寡、不谷，而王公以为称。",
                    "zhushu": "",
                    "type": 2
                },
                {
                    "paragraph": "御注曰：物罔隆而不杀，事靡盛而不衰。阴阳之运，事物之理也。消息盈虚，与之偕行而不失其和者，其惟圣人乎！",
                    "zhushu": "",
                    "type": 2
                },
                {
                    "paragraph": "碧虚子陈景元曰：乃所以有王公之贵耳。",
                    "zhushu": "",
                    "type": 2
                },
                {
                    "paragraph": "颕滨苏辙曰：世之人不知万物之所自生，莫不贱寡小而贵众大。然王公之尊，自称孤、寡、不谷，古之达者盖已知之矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：王公自以为称，以至尊至高，故取最下最薄而称之也。",
                    "zhushu": "",
                    "type": 2
                },
                {
                    "paragraph": "黄茂材曰：水处人之所恶而几于道，孤、寡、不谷亦人之所恶，而王公以为称道，亦有可恶乎？所谓在瓦甓而愈甚者也。然亦何恶之有？",
                    "zhushu": "",
                    "type": 2
                },
                {
                    "paragraph": "林东曰：人所嫌恶，惟孤、寡、不谷，而王公以为称，且安得而有抗争？此气之冲虚合而为和也。",
                    "zhushu": "",
                    "type": 2
                },
                {
                    "paragraph": "故物或损之而益，或益之而损。",
                    "zhushu": "",
                    "type": 2
                },
                {
                    "paragraph": "御注曰：木落则粪本，损之而益故也。月盈则必缺，益之而损故也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫物有能减损情欲而不自矜伐，卑以自牧，以谦受益，如王公称孤、寡、不谷之损，故有尊贵之益也。若俗物则不然，唯好盈满，饕餮富贵而危败及之。",
                    "zhushu": "",
                    "type": 2
                },
                {
                    "paragraph": "涑水司马光曰：满招损，谦受益，皆所以去甚泰就中和。",
                    "zhushu": "",
                    "type": 2
                },
                {
                    "paragraph": "临川王安石曰：天道亏盈而益谦。唯其益谦，故损者乃所以为益。唯其亏盈，故益者乃所以为损。",
                    "zhushu": "",
                    "type": 2
                },
                {
                    "paragraph": "人之所教，亦我义教之。强梁者不得其死，吾将以为教父。",
                    "zhushu": "",
                    "type": 2
                },
                {
                    "paragraph": "御注曰：以强胜弱，以刚胜柔，人之所教也。我之所教则异乎此。强梁者有我而好争，有死之道。智者观之，因以为戒，故将以为教父。",
                    "zhushu": "",
                    "type": 2
                },
                {
                    "paragraph": "碧虚子陈景元曰：上之强梁者则失群下之心而覆亡无日矣。下之强梁者则为众所加而颠踬可待矣。不得其死，谓不得其寿终也。老氏观俗之失道，将以为后世法，知谦损柔弱者必吉，贪暴强梁者必凶。书之垂诫，以为教父。父，先也，本也。",
                    "zhushu": "",
                    "type": 2
                },
                {
                    "paragraph": "涑水司马光曰：亦我教之，为众教之父。",
                    "zhushu": "",
                    "type": 2
                },
                {
                    "paragraph": "颕滨苏辙曰：世以柔弱为损，强梁为益，不知其非也。故将使天下之教者，皆以此教之。曰：不见强梁者之不得其死乎？强梁，妄之极也。人知强梁之不免于死，则知妄之不可为。知妄之不可为，而后可与语道矣。故曰：吾将以为教父。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：人莫不谓自己之所见为是，而教人使从，亦我须当教人，而于义宜然而后教之。",
                    "zhushu": "",
                    "type": 2
                },
                {
                    "paragraph": "黄茂材曰：损之而益，益之而损，人情物理，古今皆然。当是时，儒、墨各自名家，其为道虽不同，而其教人未尝或异。至于以强梁为戒，尤老氏所尚，故曰：吾将以为教父。虽然，其教人者止于是矣，而其妙有不言之旨。父不能传于其子，子不能受之于其父，岂可得而教人哉？",
                    "zhushu": "",
                    "type": 2
                },
                {
                    "paragraph": "程大昌曰：此谓强梁者不得其死，古必尝有是语，而时人已有师之者矣。故引人言以证己教，而曰人之所教，我亦义教之。言不止我之立教独出于此也。既已表发其语，而又尊之以为教父。",
                    "zhushu": "",
                    "type": 2
                },
                {
                    "paragraph": "林东曰：人之所教者，亦我以理义论而教之，故强梁者去强梁而免死。吾将以为教父，我主其教，得以制其子也。",
                    "zhushu": "",
                    "type": 2
                }
            ]
        },
        {
            "name": "天下之至柔章第四十三",
            "paragraphs": [
                {
                    "paragraph": "天下之至柔章第四十三",
                    "zhushu": "",
                    "type": 1
                },
                {
                    "paragraph": "天下之至柔，驰骋天下之至坚。无有入于无间，是以知无为之有益也。",
                    "zhushu": "",
                    "type": 2
                },
                {
                    "paragraph": "《御注》曰：柔之胜刚，无之摄有，道之妙用，实寓于此。弃事则形不劳，遗生则精不亏，兹所以为有益。",
                    "zhushu": "",
                    "type": 2
                },
                {
                    "paragraph": "碧虚子陈景元曰：至柔者，水也。至坚者，金石也。天下者，泛举也。驰骋，犹奔竞不息貌。",
                    "zhushu": "",
                    "type": 2
                },
                {
                    "paragraph": "王弼曰：无有不可穷，至柔不可折。以此推之，故知无为之道，而有益于物也。",
                    "zhushu": "",
                    "type": 2
                },
                {
                    "paragraph": "涑水司马光曰：太山之溜穿石形之细者，无若微尘，然不能入无隙之物。唯无有乃可以入于无间。",
                    "zhushu": "",
                    "type": 2
                },
                {
                    "paragraph": "颕滨苏辙曰：以坚御坚，不折则碎。以柔御坚，柔亦不靡，坚亦不病；求之于物，则水是也。以有入有，捍不相受；以无入有，无未尝劳，有未尝觉。求之于物，则鬼神是也。是以圣人唯能无为，故能役使众强，出入众有。",
                    "zhushu": "",
                    "type": 2
                },
                {
                    "paragraph": "清源子刘骥曰：经云：道常无为而无不为。无为者，寂然不动，天下之至柔也。无不为者，感而遂通，驰骋天下之至坚也。以至神鬼神帝，生天生地，天下之至坚，其孰能当之？无有者，道也。无间者，虚空无为也。经所谓人能虚空无为，非欲于道，道自归之。故无有入于无间，注焉而不满，酌焉而不竭，广乎其无不容，渊乎其不可测，故是以知无为之有益也。",
                    "zhushu": "",
                    "type": 2
                },
                {
                    "paragraph": "黄茂材曰：天下莫柔弱于水，而攻坚强者莫之能先，无有争之为患也。古之真人，入水不濡，入火不热，无有形之为累也。人能用其至柔，造于无有，何坚之不攻？何往之不入？斯二者，非夫无为之功不能至焉。",
                    "zhushu": "",
                    "type": 2
                },
                {
                    "paragraph": "程大昌曰：谓柔能胜刚者，非曰直致而可以必遂也。彼以刚来，此不与抗，常自处于雌弱，而待其有隙之可乘。列子固尝谕之以水矣，庄子又尝喻之以风矣。此二物者，非不能极其驰骋也。然使水而碍山，风而触石，其能入乎？则驰骋者有时而不得常遂也。若夫超有而无也者，生生化化而无所于待，运道物物而莫之或撄，则岂守柔待间者之所能及也。",
                    "zhushu": "",
                    "type": 2
                },
                {
                    "paragraph": "不言之教，无为之益，天下希及之矣。",
                    "zhushu": "",
                    "type": 2
                },
                {
                    "paragraph": "御注曰：不言之教，设之以神。无为之益，不亏其真。圣人以此抱朴而天下宾，无为而万物化，故及之者希。",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣人观天道之自然，而谨身节用，饬容仪以悟物，故不言而其教行。若乃有为，则滞迹损物，既而无为，则利益甚多。故知清静简易之道，诚南面之至术，则天下希及之也。经曰：知我者希，则我贵矣。",
                    "zhushu": "",
                    "type": 2
                },
                {
                    "paragraph": "黄茂材曰：载籍以来，立大功，建大业，其著见于有为之迹，世有人焉，至于不言之教，无为之益，至人君子，修于方寸之间，及其成也，旁日月，挟宇宙，挥斥八极之表，非夫有为之功所有髣髴其万一，故曰希及之矣。",
                    "zhushu": "",
                    "type": 2
                }
            ]
        },
        {
            "name": "名与身章第四十四",
            "paragraphs": [
                {
                    "paragraph": "名与身章第四十四",
                    "zhushu": "",
                    "type": 1
                },
                {
                    "paragraph": "名与身孰亲？身与货孰多？",
                    "zhushu": "",
                    "type": 2
                },
                {
                    "paragraph": "御注曰：非所亲也，非所多也。",
                    "zhushu": "",
                    "type": 2
                },
                {
                    "paragraph": "颕滨苏辙曰：夫忘我者，身且不有，而况于名与货乎？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：身与名何者为亲？而弃身成名，可谓至愚者也。身止有一，而世间财货至多。物常多于身，而一身与多物为敌。身先尽而物与货尚多。",
                    "zhushu": "",
                    "type": 2
                },
                {
                    "paragraph": "陈象古曰：身者，道之本。",
                    "zhushu": "",
                    "type": 2
                },
                {
                    "paragraph": "黄茂材曰：天下之所谓名者，皆其外物，而乃欲亡吾身以争之，是亦不知亲疏者乎！天下之所谓货者，何可胜计，而乃欲役吾身以求之，是亦不知多寡者乎？",
                    "zhushu": "",
                    "type": 2
                },
                {
                    "paragraph": "得与亡孰病？",
                    "zhushu": "",
                    "type": 2
                },
                {
                    "paragraph": "御注曰：烈士徇名，贪夫徇利，其所得者，名与货，而其亡也，乃无名之朴，不赀之躯，病孰甚焉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫虚名浮利，得之若轻羽。而性命形神，亡之若泰山。达人校量，谁者是病？",
                    "zhushu": "",
                    "type": 2
                },
                {
                    "paragraph": "涑水司马光曰：得名货而亡身，与得身而忘名货，二者孰病。",
                    "zhushu": "",
                    "type": 2
                },
                {
                    "paragraph": "颕滨苏辙曰：不得者以亡为病，及其既得而患失，则病又有甚于亡者。惟齐有无，均得丧，而后无病也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：得则忧失，已失又何忧也。",
                    "zhushu": "",
                    "type": 2
                },
                {
                    "paragraph": "陈象古曰：得不安于亡也。",
                    "zhushu": "",
                    "type": 2
                },
                {
                    "paragraph": "黄茂材曰：使其得之，不过名也货也。而其亡者身也。",
                    "zhushu": "",
                    "type": 2
                },
                {
                    "paragraph": "程大昌曰：名之不亲于身也，货之不重于身也，人皆知之。然徇物失我者，常不暇恤，是特不能权其轻重焉耳。老子于此，以身、名、货三者参观，而概评之曰：得名货而亡身，与得身而亡名货，二者孰病？人能用此语也，对而思之，则轻重之衷，昭昭然白黑分矣。庄子用其说而伸之曰：废一手以得天下，韩侯不为。委隋珠以弹一雀，世所共笑。则轻重益明矣。",
                    "zhushu": "",
                    "type": 2
                },
                {
                    "paragraph": "是故甚爱必大费，多藏必厚亡。",
                    "zhushu": "",
                    "type": 2
                },
                {
                    "paragraph": "黄茂材曰：费非谓费其赀财也，而费精神之为损大。亡非谓亡其蓄积也，而亡性命之为祸厚。凡此数者，利害得失，灼然甚明，而人不思。",
                    "zhushu": "",
                    "type": 2
                },
                {
                    "paragraph": "林东曰：爱之甚，则凡可以求之者无所不至，能无费乎？藏之多，则攻之者必众，能无亡乎？",
                    "zhushu": "",
                    "type": 2
                },
                {
                    "paragraph": "知足不辱。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：辱莫大于贪。程大昌曰：知足之富，决不受辱。",
                    "zhushu": "",
                    "type": 2
                },
                {
                    "paragraph": "知止不殆，可以长久。",
                    "zhushu": "",
                    "type": 2
                },
                {
                    "paragraph": "陈象古曰：虽不欲长久，其可得乎？",
                    "zhushu": "",
                    "type": 2
                },
                {
                    "paragraph": "黄茂材曰：古之人知止足之戒，无如汉之二疏，辞荣还里，保其天年而终，可谓长久矣乎？曰：二疏为免于殆辱则可，以为长久则未可。",
                    "zhushu": "",
                    "type": 2
                },
                {
                    "paragraph": "程大昌曰：无辱、无殆，故可长久。",
                    "zhushu": "",
                    "type": 2
                }
            ]
        },
        {
            "name": "大成若缺章第四十五",
            "paragraphs": [
                {
                    "paragraph": "大成若缺章第四十五",
                    "zhushu": "",
                    "type": 1
                },
                {
                    "paragraph": "大成若缺，其用不敝；大盈若冲，其用不穷。大直若屈，大巧若拙，大辩若讷。",
                    "zhushu": "",
                    "type": 2
                },
                {
                    "paragraph": "御注曰：域中有四大，道居一焉。体道之全，故可名于大。无成与亏，是谓大成。不有其成，故若缺，故其用不敝。此孔子所以集大成而为圣之时。",
                    "zhushu": "",
                    "type": 2
                },
                {
                    "paragraph": "碧虚子陈景元曰：大成谓全德之君于，如大壑酌之而不竭，明鉴应之而不疲，故曰其用不敝。盛德大业者，谦冲而不骄，富贵满堵者，虚俭而不奢，所用岂能穷匮！大直者，谓随物而直彼，含垢而不申，其直不在已，故若屈也。大巧者，谓因物性之自然而成器用，不造为异端，故若拙也。",
                    "zhushu": "",
                    "type": 2
                },
                {
                    "paragraph": "涑水司马光曰：物成必毁，盈必溢，理之常也。有道者虽成若缺，虽盈若冲，故不弊不穷。",
                    "zhushu": "",
                    "type": 2
                },
                {
                    "paragraph": "颍滨苏辙曰：天下以不缺为成，故成必有弊；以不虚为盈，故盈必有穷。圣人要于大成而不恤其缺，期于大盈而不恶其冲，是以成而不弊，盈而不穷也。直而不屈，其直必折；循理而行，虽曲而直。巧而不拙，其巧必劳；付物自然，虽拙而巧。辩而不讷，其辩必穷。因理而言，虽讷而辩。",
                    "zhushu": "",
                    "type": 2
                },
                {
                    "paragraph": "临川王安石曰：万物始乎是，终乎是，是大成也。",
                    "zhushu": "",
                    "type": 2
                },
                {
                    "paragraph": "陆佃曰：大成不见其足，故若缺；大盈不见其溢，故若冲；大直不见其伸，故若屈；大巧不见其力，故若拙；大辩不见其给，故若讷。",
                    "zhushu": "",
                    "type": 2
                },
                {
                    "paragraph": "清源子刘骥曰：道无成亏，故谓之大成；道无盈虚，故谓之大盈。不有其成，故若缺；不见其盈，故若冲。成必有亏，以其若缺，故其用不敝；盈必有虚，以其若冲，故其用不穷。大直者直而不肆，故若屈；大巧者，不为而成，故若拙。大辩者，不言之教，故若讷。",
                    "zhushu": "",
                    "type": 2
                },
                {
                    "paragraph": "黄茂材曰：苟不知道，其谁肯以屈、拙、讷自处哉！",
                    "zhushu": "",
                    "type": 2
                },
                {
                    "paragraph": "躁胜寒，静胜热，清静为天下正。",
                    "zhushu": "",
                    "type": 2
                },
                {
                    "paragraph": "御注曰：阳动而躁，故胜寒；阴止而静，故胜热。二者毗乎阴阳而不适乎中，方且为物汨，方且与动争，鸟能正天下。惟无胜寒之躁，胜热之静，则不杂而清，抱神以静，天下将自正。",
                    "zhushu": "",
                    "type": 2
                },
                {
                    "paragraph": "碧虚子陈景元曰：躁，动也。言春夏阳气发于地上，万物因之以生，物极则反，故夏至则一阴生乎其中矣。气动极则寒，寒则万物以衰死。明躁为死本，盛为衰原。夫至清者在浊，而物莫能滑乱。至静者处动，而事莫能溷挠。且大成、大盈、大直、大巧、大辩，则有不敝、不穷、若屈、若缺、若讷以对之。惟清惟静，则可以持众事而为天下之中正者也。庄子曰：抱神以静，形将自正。必静必清，无劳汝形，无摇汝精，乃可以长生也。",
                    "zhushu": "",
                    "type": 2
                },
                {
                    "paragraph": "颍滨苏辙曰：成而不缺，盈而不冲，直而不屈，巧而不拙，辩而不讷，譬如躁之不能静，静之不能躁耳。夫躁能胜寒而不能胜热，静能胜热而不能胜寒，皆滞于一偏而非其正也。唯泊然清静，不染于一，非成非缺，非盈非冲，非直非屈，非巧非拙，非辩非讷，而后无所不胜，可以为天下正矣。",
                    "zhushu": "",
                    "type": 2
                },
                {
                    "paragraph": "达真子曰：春与夏，则万物动之时也。动之极，则有寒之者至焉，故曰躁胜寒。是躁胜之时，必有寒也。秋与冬，则万物静之时也。静之极，则有热之者至焉，故曰静胜热。是静胜之时，必有热也。此理之必然矣，皆出于胜极之所致也。惟大成犹若缺，大盈犹若冲，大直犹若屈，大巧犹若缺，大辩犹若讷，皆无其胜极之心也。心无胜极，则清不为物所污，静不为动所诱，若是则心之所造，其有不正哉？故曰清静为天下正。",
                    "zhushu": "",
                    "type": 2
                },
                {
                    "paragraph": "叶梦得曰：春秋传曰：正直为正，正曲为直。清静之为天下正，正其直者也。",
                    "zhushu": "",
                    "type": 2
                },
                {
                    "paragraph": "黄茂材曰：有天之寒暑，有人之寒暑。堕脂折胶，天之寒亦甚矣，而躁则胜之。烁石流金，天之暑亦酷矣，而静则胜之。乃知人身自有一宇宙，其寒暑足以胜天之寒暑。若其知道，清静自然，则可同于太极，为天下正，何至于胜之。",
                    "zhushu": "",
                    "type": 2
                }
            ]
        },
        {
            "name": "天下有道章第四十六",
            "paragraphs": [
                {
                    "paragraph": "天下有道章第四十六",
                    "zhushu": "",
                    "type": 1
                },
                {
                    "paragraph": "天下有道，却走马以粪；天下无道，戎马生于郊。",
                    "zhushu": "",
                    "type": 2
                },
                {
                    "paragraph": "御注曰：以道治天下者，民各乐其业而无所争，粪其田畴而已。强陵弱，众暴寡，虽疆界不能正也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：却，屏去也。粪，治田也。郊，交也。言二国相交之境也。天下有道，谓时之泰也。兵革寝息，人多务本，户竞农桑，屏去走马之武功，而归治田之常业。天下无道，谓时之否也。强弱相陵，人皆失业，习尚战争，自然戎马生于郊境之上。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：去走马以息战，民耕桑以粪田内若意马不驰，丹田自实。如不务道则好兵，则戎马生于郊野。",
                    "zhushu": "",
                    "type": 2
                },
                {
                    "paragraph": "达真子曰：走马者，亡战之马也。戎马者，备战之马也。国之战敌，皆弃道徇欲所致之然也。天下有道，无所事于战敌，故却其走马，则同于粪壤。天下无道，有所事于战，故戎马生于郊。",
                    "zhushu": "",
                    "type": 2
                },
                {
                    "paragraph": "清源子刘骥曰：庄子所谓野马尘埃，以马喻气也。扬子亦言气也者，所以适善恶之马也欤！气之盛衰，系心动静，心静气正，心动气奔。有道之士，其心既静，其气徐清，其息自灭，从减至无，凝然自定，故却走马以粪。粪者，粪其根本，谓其归根返本也。天下无道，忘道逐物，其心既动，其气自奔，嗜欲气邪，妄想气乱，故戎马生于郊。庄子所谓坐驰，亦此之谓也。",
                    "zhushu": "",
                    "type": 2
                },
                {
                    "paragraph": "黄茂材曰：至治之世，以道莅天下，何用走马？却以粪，宜矣。及其有事且急也，非戎马无以遏乱略，乃使生于近郊，盖有不得已焉。如人日衰，疾病间作，舍医药不可。夫摄生者而至于用医药，其于道不亦远乎？",
                    "zhushu": "",
                    "type": 2
                },
                {
                    "paragraph": "罪莫大于可欲，祸莫大于不知足，咎莫大于欲得。故知足之足常足矣。",
                    "zhushu": "",
                    "type": 2
                },
                {
                    "paragraph": "御注曰：人见可欲则不知足，不知足则欲得，欲得则争端起而祸乱作，祸乱作则戎马生于郊。然则知足而各安其性命之分，无所施其智巧也。日用饮食而已，何争乱之有？",
                    "zhushu": "",
                    "type": 2
                },
                {
                    "paragraph": "碧虚子陈景元曰：犯法为罪。夫人有欲爱之心者，则非理贪求，奔驰而不反。是故逐秋毫之微者，失大山之重。为罪之因，莫重乎可欲也。列子曰：齐人有欲金者，清旦衣冠而之市，适鬻金者之所，因攫其金而去。吏捕得之，问曰：人皆在焉，子攫人之金何？对曰：取金之时不见人，徒见金。夫观于浊水而迷于清渊者，不照也。祸，害也。可欲者于贪求之中尚有数耳。不知足者，凡经历于目而无一可舍。满不知损，亡败及之。故祸衅之发，莫大乎不知足也。咎，殃咎也。物之经目，犹有限也。天下之物，见与不见，咸欲得之，使尽在己而靡有孑遗者，此无道之甚也。小则害身，大则丧国，得不戒哉！",
                    "zhushu": "",
                    "type": 2
                },
                {
                    "paragraph": "颍滨苏辙曰：匹夫有一于身，患必及之。侯王而为是，必戎马之所自起也。知足者所遇而足，故无不足也。",
                    "zhushu": "",
                    "type": 2
                },
                {
                    "paragraph": "临川王安石曰：墨子曰：非无安居也，我无足心也；非无足财也，我无足心也。万物常至于足，而有所谓不足者，以其无足心也。得道者知其足心足财，故曰：知足之足，常足矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：不知足者，足亦不足。知足则不足常足。",
                    "zhushu": "",
                    "type": 2
                },
                {
                    "paragraph": "达真子曰：罪者，人加也；祸者，鬼责也。咎者，天伐也。人之罪未深于鬼祸，鬼之祸未深于天之殃咎也。凡无道徇欲者必致乎此。知足者，足于道而不足于物，足于内而不足于外，是以举无不足也。故知足之足，则常足矣。若是则奚有罪祸咎之及己哉！",
                    "zhushu": "",
                    "type": 2
                },
                {
                    "paragraph": "清源子刘骥曰：人之有欲，至于决性命之情以争之，故罪莫大于可欲。若不知足，则攘夺诞谩无所不至，故祸莫大于不知足。欲得则所欲必得，恣纵之甚，殃咎尤大。然此三事，不过衣食适身，充口之外，皆是余物，故继之以知足。知足则定乎性命之分，逍遥于天地之间，而心意自得，何祸咎之有？故知足之足，常足矣。",
                    "zhushu": "",
                    "type": 2
                },
                {
                    "paragraph": "黄茂材曰：人有三患：可欲也，不知足也，欲得也。一性之内，无欠无余，人能知之，无适不足。",
                    "zhushu": "",
                    "type": 2
                },
                {
                    "paragraph": "程大昌曰：可，读当如许可之可。人之有欲者，不加制遏，顾乃自恕自许，以为无害者也。世人纵欲而不知足者，未必不幸于一胜。所欲既遂，则秦人尽兼天下，而还以兵亡，是其祸也。汉文帝之罢露台也，自言其心曰：吾奉先帝宫室，常恐羞之，何以台为？及其谢诸将用兵，则又曰：朕能胜衣冠，念不到此。故虽拊髀叹颇、牧，饮食念巨鹿，而十万横行可乐之言，终不听也。武帝继之，奢侈逾于古初，郡县亘乎四夷，而哆然未厌也。由后世言之，文帝为足乎？武帝为足乎？",
                    "zhushu": "",
                    "type": 2
                }
            ]
        },
        {
            "name": "不出户章第四十七",
            "paragraphs": [
                {
                    "paragraph": "不出户章第四十七",
                    "zhushu": "",
                    "type": 1
                },
                {
                    "paragraph": "不出户，知天下。不窥牖，见天道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：当食而思天下之饥；当衣而思天下之寒。爱其亲，知天下之有耆老。怜其子，知天下之有稚幼。夫如是，又何出户而知天下哉？",
                    "zhushu": "",
                    "type": 2
                },
                {
                    "paragraph": "涑水司马光曰：得其宗本。",
                    "zhushu": "",
                    "type": 2
                },
                {
                    "paragraph": "颍滨苏辙曰：性之为体，充遍宇宙，无远近古今之异。古之圣人其所以不出户牖而无所不知者，特其性全故耳。",
                    "zhushu": "",
                    "type": 2
                },
                {
                    "paragraph": "陆佃曰：万物皆备于我，有天道焉，有地道焉，有人道焉。",
                    "zhushu": "",
                    "type": 2
                },
                {
                    "paragraph": "叶梦得曰：虽山河不能为之碍，况户牖乎？",
                    "zhushu": "",
                    "type": 2
                },
                {
                    "paragraph": "黄茂材曰：天地万物，其道一也。",
                    "zhushu": "",
                    "type": 2
                },
                {
                    "paragraph": "林东曰：抚我则后，虐我则雠，天下之心何难知之有？所福者善，所祸者淫，天之道何难见之有？此其不出户亦可知，不窥牖亦可见。",
                    "zhushu": "",
                    "type": 2
                },
                {
                    "paragraph": "其出弥远，其知弥少。",
                    "zhushu": "",
                    "type": 2
                },
                {
                    "paragraph": "御注曰：去道弥远，所知弥少矣。",
                    "zhushu": "",
                    "type": 2
                },
                {
                    "paragraph": "涑水司马光曰：去本逐末。",
                    "zhushu": "",
                    "type": 2
                },
                {
                    "paragraph": "颍滨苏辙曰：世之人为物所蔽，性分于耳目，内为身心之所纷乱，外为山河之所障塞，见不出视，闻不出听，户牖之微能蔽而绝之。不知圣人复性而足，乃欲出而求之，是以弥远而弥少也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽远愈迷。",
                    "zhushu": "",
                    "type": 2
                },
                {
                    "paragraph": "叶梦得曰：有不能达，则播糠眯目，天地且为之易位。",
                    "zhushu": "",
                    "type": 2
                },
                {
                    "paragraph": "清源子刘骥曰：离静而动，故其知弥少。",
                    "zhushu": "",
                    "type": 2
                },
                {
                    "paragraph": "是以圣人不行而知，不见而名，不为而成。",
                    "zhushu": "",
                    "type": 2
                },
                {
                    "paragraph": "碧虚子陈景元曰：盖由得之于身心而施之万事。",
                    "zhushu": "",
                    "type": 2
                },
                {
                    "paragraph": "涑水司马光曰：至理不易。",
                    "zhushu": "",
                    "type": 2
                },
                {
                    "paragraph": "颍滨苏辙曰：性之所及，非特能知能名而已。盖可以因物之自然，不劳而成之矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：契理即知，何必亲见。",
                    "zhushu": "",
                    "type": 2
                },
                {
                    "paragraph": "林东曰：亦道在迩而求诸远意。",
                    "zhushu": "",
                    "type": 2
                }
            ]
        },
        {
            "name": "为学日益章第四十八",
            "paragraphs": [
                {
                    "paragraph": "为学日益章第四十八",
                    "zhushu": "",
                    "type": 1
                },
                {
                    "paragraph": "为学日益，为道日损，损之又损，以至于无为而无不为矣。",
                    "zhushu": "",
                    "type": 2
                },
                {
                    "paragraph": "御注曰：学以致其道，始乎为士，终乎为圣，日加益而道积于厥躬。孔子谓颜渊曰：吾见其进也。致道者堕支体，黜聪明，离形去智，而万事销忘，故日损。",
                    "zhushu": "",
                    "type": 2
                },
                {
                    "paragraph": "颍滨苏辙曰：苟一日知道，顾视万物，无一非妄。",
                    "zhushu": "",
                    "type": 2
                },
                {
                    "paragraph": "临川王安石曰：为学者，穷理也；为道者尽性也。性在物谓之理，则天下之理无不得，故曰：日益。天下之理宜存之于无，故曰日损。穷理尽性必至于复命，故损之又损之，以至于无为者，复命也。然命不亟复也，必至于消之复之，然后至于命，故曰：损之又损之，以至于无为。然无为也，亦未尝不为，故曰：无为而无不为。",
                    "zhushu": "",
                    "type": 2
                },
                {
                    "paragraph": "陆佃曰：为学日益，此智者也；为道日损，此仁者也。损之又损之，至于无为而无不为，圣人也。智者所以穷理，而将以增其所无；仁者所以尽性而将以减其所有，故有日损。若夫圣人，则所谓至命者也。无所不有，故无日益；无所不益，故无日损。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：损者，减也。世之学求之于外，外事纷葩，故尚于多知博闻，日加其能，以游名利之场。道之学者，其志在内，内事简直，故贵于息心养气，日践其事，以游道德之乡。劳役精神气血皆以削除，减之损之，以至无为无事。",
                    "zhushu": "",
                    "type": 2
                },
                {
                    "paragraph": "陈象古曰：学者有渐，从少至多，故曰有益。道成则藏其用，秘其明，故曰日损。",
                    "zhushu": "",
                    "type": 2
                },
                {
                    "paragraph": "黄茂材曰：无所不知而后可以言学，故学欲日益；忘其所知而后可以言道，故道欲日损。益者易进，损者难忘。损而未能忘其损，未为损也；损之而忘其损，乃可至于无为之地。",
                    "zhushu": "",
                    "type": 2
                },
                {
                    "paragraph": "颍滨苏辙曰：无所不为而不失于无为矣。",
                    "zhushu": "",
                    "type": 2
                },
                {
                    "paragraph": "故取天下者，常以无事，及其有事，不足以取天下。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：以道自治，无心而天下自服。法以系之，力以率之，智以笼之，威以加之，故有不服之者。天下者，通言万物也。达真子曰：无心则无为，无为则无事。舜禹有天下而不与，盖其无心及于无为，无为及于无事故也。",
                    "zhushu": "",
                    "type": 2
                },
                {
                    "paragraph": "颍滨苏辙曰：人皆有欲取天下之心，故造事而求之，心见于外而物恶之，故终不可得。圣人无为，故无事，其心见于外而物安之，虽不取天下而天下归之矣。",
                    "zhushu": "",
                    "type": 2
                },
                {
                    "paragraph": "黄茂材曰：深于道者，为无为，事无事。若其有事，岂足以取天下？",
                    "zhushu": "",
                    "type": 2
                }
            ]
        },
        {
            "name": "圣人无常心章第四十九",
            "paragraphs": [
                {
                    "paragraph": "圣人无常心章第四十九",
                    "zhushu": "",
                    "type": 1
                },
                {
                    "paragraph": "圣人无常心，以百姓心为心。",
                    "zhushu": "",
                    "type": 2
                },
                {
                    "paragraph": "御注曰：圣人之心，万物之照也。虚而能受，静而能应。疏：观万物而知其情，因民而已，此之谓以百姓心为心。庄子曰：卑而不可不因者，民也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣人体道无为，虚心待物，物感斯应，应其所感，感既不一，故应无常心。庄子曰：至人之用心若镜，不将不迎，应而不藏，故能胜物而不伤。此乃圣人无常心也。",
                    "zhushu": "",
                    "type": 2
                },
                {
                    "paragraph": "颍滨苏辙曰：虚空无形，因万物之形以为形。在方为方，在圆为圆。如使空自有形，则何以形万物哉？是以圣人无心，因百姓之心以为心。",
                    "zhushu": "",
                    "type": 2
                },
                {
                    "paragraph": "临川王安石曰：圣人无心，故无思无为。虽然无思也，未尝不思，无为也，未尝不为，以吉凶与民同患故也。",
                    "zhushu": "",
                    "type": 2
                },
                {
                    "paragraph": "黄茂材曰：有常德，有常道，何独无常心？有常德，有常道，所以处已；无常心，所以处世。天下之人如此其不一也，而使其心皆如吾之心，岂不繁然乱哉？故圣人不以己之心为心，而以百姓之心为心，欲与天下大同也欤。",
                    "zhushu": "",
                    "type": 2
                },
                {
                    "paragraph": "善者吾善之，不善者吾亦善之，德善矣。信者吾信之，不信者吾亦信之，德信矣。",
                    "zhushu": "",
                    "type": 2
                },
                {
                    "paragraph": "御注曰：善否相非，诞信相讥，世俗之情自为同异，岂德也哉？德善则见百行无非善者，故不善者亦善之。德信则见万情无非信者，故不信者亦信之。真伪两忘，是非一致，是全德之人。此舜之于象所以诚信而喜之。",
                    "zhushu": "",
                    "type": 2
                },
                {
                    "paragraph": "颍滨苏辙曰：无善不善皆善之，无信不信皆信之。善不善、信不信在彼，而吾之所以善之、信之者，未尝渝也，可谓德善、德信矣。不然，善善而弃不善，信信而弃不信，岂所谓常善救人而无弃人哉？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：尔善，吾岂不以为善？而尔自不善，吾亦善之。尔信，吾固信之。尔虽无信，吾亦信之。",
                    "zhushu": "",
                    "type": 2
                },
                {
                    "paragraph": "黄茂材曰：善其善，不善其不善，则所善者寡矣。信其信，不信其不信，则所信者狭矣。天下之大，人物之众，孰善孰不善，孰信孰不信。圣人未尝有弃物之心，故善者吾善之，不善者吾亦善之。未尝有疑物之心，故信者吾信之，不信者吾亦信之。夫然，则吾心之中无适而非善信，是为德善德信。",
                    "zhushu": "",
                    "type": 2
                },
                {
                    "paragraph": "圣人之在天下，惵惵为天下浑心，百姓皆注其耳目，圣人皆孩之。",
                    "zhushu": "",
                    "type": 2
                },
                {
                    "paragraph": "御注曰：方其在天下，则吉凶与民同患，虽无常心，而不可以不戒。故所以为己，则惵惵然不自暇逸；所以为天下，则齐善否，同信诞，两忘而闭其所誉，浑然而已。圣人作而万物睹，故百姓皆注其耳目。百姓惟圣人之视听，则圣人者民之父母也。矜怜抚奄，若保赤子，而仁覆天下。",
                    "zhushu": "",
                    "type": 2
                },
                {
                    "paragraph": "碧虚子陈景元曰：惵惵，忧勤貌，又不停貌。浑者，无分别也。陆希声曰：圣人在天下，𢡁然应彼物感，未尝少息，而其心浑然与天下为一，未尝自有所为。故仲尼之所绝者有四，谓无意、无必、无固、无我，是以能无可无不可，无为无不为也。河上公本作怵怵，王弼本作歙歙，注：倾也。圣人以无为德化，不逆万物之情，故百姓被其圣德而各遂其能。明者为视，聪者为听，皆倾注其耳目，以效圣人自然之法。而圣人冕旒垂目，黈纩塞耳，不劳身于聪明，不察物于幽隐，抚念苍生皆如赤子，宁忍以事骚挠？惟孩之而已矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：天下善恶信伪方各自是，以相非相贼，不知所定。圣人忧之，故惵惵为天下浑其心，无善恶，无信伪，皆以一待之。彼方注其耳目以观圣人之予夺，而吾一以婴儿遇之，于善无所喜，于恶无所嫉。夫是以善者不矜，恶者不愠，释然皆化，而天下始定矣。",
                    "zhushu": "",
                    "type": 2
                },
                {
                    "paragraph": "王雱曰：惵惵者，恐惧之意。圣人以天下为心，所以建立万法；天下以圣人为心，所以归复大道。心者能觉知分别，而圣人务使人复于无知，故曰浑心也。一本作歙歙，歙歙，收敛之意，亦通也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：圣人忘言，不得已而惵惵垂诲，欲令天下之心浑合为一。至言皆注知于百姓耳目，冀其开悟哀怜愚昩之至也。圣人欲令其去浇竞，皆返孩稚之朴，此圣人视赤子之至诚如是。",
                    "zhushu": "",
                    "type": 2
                },
                {
                    "paragraph": "达真子曰：惵惵者，恐畏之谓也。圣人之在天下，常恐畏其人之不善，欲使之皆善；常恐畏其人之不信，欲使之皆信。故善者应，不善者亦应；信者应，不信者亦应。故为天下浑其心，则此所谓无常心也。若是，则百姓皆注其耳，则莫不听也；百姓皆注其目，则莫不视也。百姓视听皆一仰于圣人者，何哉？以圣人皆孩之也。故曰：圣人皆孩之。陈象古曰：言百姓随教顺治，未有所能，如孩童之就乳，不难率也。",
                    "zhushu": "",
                    "type": 2
                },
                {
                    "paragraph": "黄茂材曰：谓之圣人，出而与民同患者也。天下之人孰不注其耳目，今也惵惵然浑其心，无所是非，无所好恶，可以使民由之而不知孩者，未有知也。",
                    "zhushu": "",
                    "type": 2
                },
                {
                    "paragraph": "程大昌曰：若婴儿之未孩，则孩也者，又婴儿之稚者也。孟子曰：大人不失赤子之心者也。则赤子也者，取其方为婴儿，而真淳尤为未散者也。百姓既注其耳目，而圣人遂求有以复其赤子之初。",
                    "zhushu": "",
                    "type": 2
                }
            ]
        },
        {
            "name": "出生入死章第五十",
            "paragraphs": [
                {
                    "paragraph": "出生入死章第五十",
                    "zhushu": "",
                    "type": 1
                },
                {
                    "paragraph": "出生入死。",
                    "zhushu": "",
                    "type": 2
                },
                {
                    "paragraph": "御注曰：万物皆出于机，入于机。天机自张，与出俱生。天机自止，与入俱死。生者，造化之所始。死者，阴阳之所变。",
                    "zhushu": "",
                    "type": 2
                },
                {
                    "paragraph": "碧虚子陈景元曰：未出乎域中者也。",
                    "zhushu": "",
                    "type": 2
                },
                {
                    "paragraph": "涑水司马光曰：出生地则入死地。",
                    "zhushu": "",
                    "type": 2
                },
                {
                    "paragraph": "颍滨苏辙曰：性无生死，出则为生，入则为死。",
                    "zhushu": "",
                    "type": 2
                },
                {
                    "paragraph": "生之徒十有三，死之徒十有三，民之生动之死地亦十有三。",
                    "zhushu": "",
                    "type": 2
                },
                {
                    "paragraph": "碧虚子陈景元曰：徒，类也。生之徒，谓摄生者之类也。死之徒，谓趣死者之类也。十有三者，韩非曰：四支与九窍十有三动静属于生死焉。夫善摄生者，目不妄视于采色，耳不妄听于淫声，鼻不妄嗅于秽膻，口不妄言于非道，手不妄持于凶器，足不妄履于邪径，动静翛然，诸恶莫犯，此乃长生之徒也。趣死者，目乱于采色，耳耽于淫声，鼻因于秽膻，口美于非道，手便于凶器，足捷于邪径，动静没溺，诸吉无有，此乃近死之徒也。夫生死之原，皆系此十三事矣。孙登曰：天地之物，有生之类，顺理者寡，逆理者众，故十分之中顺理者三耳。夫生不以道，死不以理，顺生者尟则逆死者多，故死之中顺命者三耳。或解云：三业十恶能制伏者，长生之徒；放纵者，近死之徒。以理推之，九窍四支最长。",
                    "zhushu": "",
                    "type": 2
                },
                {
                    "paragraph": "涑水司马光曰：言十人之中，大约柔弱以保其生者三，刚强以速其死者三，虽志在爱生，而不免于趋死者亦三。其所以爱生而趋死者，由其自奉养大厚故也。",
                    "zhushu": "",
                    "type": 2
                },
                {
                    "paragraph": "颍滨苏辙曰：用物取精以自滋养者，生之徒也；声色臭味以自贼戕者，死之徒也。二者既分生死之道矣，吾又知作而不知休，知言而不知默，知思而不知忘，以趣于尽，则所谓动而之死地者也。生死之道以十言之，三者各居其三矣，岂非生死之道九，而不生不死之道一而已乎？不生不死，则易所谓寂然不动者也。老子言其九，不言其一，使人自得之，以寄无思无为之妙也。",
                    "zhushu": "",
                    "type": 2
                },
                {
                    "paragraph": "临川王安石曰：有求生以恶灭者，生之徒十有三是也；有求减而恶生者，死之徒十有三是也。有生无异于死者，动之死地亦十有三是也。惟其不悟真灭真生，是以不脱轮回，故曰生之徒十有三，死之徒十有三，动之死地亦十有三。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：修生者若奉黄老之道，求长生不死者也，亦十中或有三得之。死之徒若奉释氏，修无生寂灭之道，亦十中或有三得之。既不达黄老长生之旨，又不悟释氏无生之性，故其数终则死。而枉纵之人不得天数，凡所动作皆趋速死之地。又非修无生不往不来之法，皆以嗜欲动，则就亏神损道之地。十中亦有三，以此而自致伤夭之者。",
                    "zhushu": "",
                    "type": 2
                },
                {
                    "paragraph": "三峩了一子李文惒曰：夫坎水子位，在人为肾，宜实而不宜虚，元阳复还之生门也。离火午位，在人为心，宜虚而不宜实，众阴剥阳之死户也。是以人能修坎则生，役离则死。故摄生者，悟精气之生身在乎坎，妄念之丧神在乎离。故自少至老，一周十二辰，消而从坎重复。即生之徒十有三，重阳而再益，火灭而益膏也。不善摄生者，莫知生理，役用从离，妄念纵欲，故自少至老亦一周十二辰消而自离再姤，即死之徒十有三。重阴而再损，膏竭而益火也。",
                    "zhushu": "",
                    "type": 2
                },
                {
                    "paragraph": "叶梦得曰：十有三，四支九窍是也。老氏盖尝以有身为大患矣，而昩者不察，累于有身之患，皆无能外此十有三物之间。使能知其非我有，则超然乃立乎形骸之外，岂出入之所得名？然而沉迷转徒，自壮至老，日化而至于死，非特不知生，而且其动而趋焉者，未尝不之于死地也，则亦以是十有三物而已。",
                    "zhushu": "",
                    "type": 2
                },
                {
                    "paragraph": "黄茂材曰：坎为水，水数六。离为火，火数七，凡十有三也。",
                    "zhushu": "",
                    "type": 2
                },
                {
                    "paragraph": "林东曰：出于胚胎则为生，体魄入地则为死。虽有生死，而九窍四支生死俱焉。一身之中，上七窍而下二窍，两手两足，故谓十有三也。然动之死地亦十有三，盖以自戕自贼，动与恶会，而自趋死地亦十有三。",
                    "zhushu": "",
                    "type": 2
                },
                {
                    "paragraph": "本来子邵若愚曰：老子以十分为率而言之。生之徒，十分中有三分；死之徒，十分中有三分。又有民之缘求养生，动之死地，亦十分中有三分。缘生之徒心著有，死之徒心著无。民之生心著境。三者心有所著，皆居生死之地。",
                    "zhushu": "",
                    "type": 2
                },
                {
                    "paragraph": "夫何故？以其生生之厚。",
                    "zhushu": "",
                    "type": 2
                },
                {
                    "paragraph": "御注曰：不知身之为大患。",
                    "zhushu": "",
                    "type": 2
                },
                {
                    "paragraph": "颍滨苏辙曰：有生则有死，故生之徒则死之徒也。人之所赖于生者厚，则死之道常十九。",
                    "zhushu": "",
                    "type": 2
                },
                {
                    "paragraph": "盖闻善摄生者，陆行不遇兕虎，入军不被甲兵。兕无所投其角，虎无所措其爪，兵无所容其刃。夫何故？以其无死地。",
                    "zhushu": "",
                    "type": 2
                },
                {
                    "paragraph": "碧虚子陈景元曰：诸恶害其有情，而不损其无心。",
                    "zhushu": "",
                    "type": 2
                },
                {
                    "paragraph": "颍滨苏辙曰：至人常在不生不死中。生地且无，安有死地哉？",
                    "zhushu": "",
                    "type": 2
                },
                {
                    "paragraph": "达真子曰：凡言摄者，皆非己所有也。能齐死生，则以生为假摄而已。",
                    "zhushu": "",
                    "type": 2
                },
                {
                    "paragraph": "陈象古曰：外境之来，于我何有？",
                    "zhushu": "",
                    "type": 2
                }
            ]
        },
        {
            "name": "道生之章第五十一",
            "paragraphs": [
                {
                    "paragraph": "道生之章第五十一",
                    "zhushu": "",
                    "type": 1
                },
                {
                    "paragraph": "道生之，德畜之，物形之，势成之。是以万物莫不尊道而贵德。道之尊，德之贵，莫之爵而常自然。",
                    "zhushu": "",
                    "type": 2
                },
                {
                    "paragraph": "碧虚子陈景元曰：道者，虚无之体。德者，自然之用。道体虚无，运动而生物，物从道受气，故曰生之。德用自然，包含而畜物，物自德养形，故曰畜之。凡动植之类，皆本道而生，因德而养，物质方具，故形之。物既形矣，则随四时之势而成之。道降纯精而生物之性，德含和气而养物之形。道可以为父，德可以为母。由此而言，万物无有不尊仰于道，而贵重于德也。爵者，锡命也。世之所以尊贵者，皆因王者之爵命。万物咸被道德生成之功，而尊贵若父母者，是道德非假于爵命，而常自然有所摄伏也。",
                    "zhushu": "",
                    "type": 2
                },
                {
                    "paragraph": "颖滨苏辙曰：道者，万物之母，故生万物者道也。及其运而为德，牧养群众而不辞，故畜万物者德也。然而道德则不能以自形，因物而后形，见物则不能自成。远近相取，刚柔相交，积而为势，而后兴亡治乱之变成矣。",
                    "zhushu": "",
                    "type": 2
                },
                {
                    "paragraph": "王雱曰：德者，道之分；物者，德之器；势者，物之理。道尊而德卑，德贵而物贱。尊者如君父，贵者如金玉。命于天则为天子，命于天子则为诸侯。有所受命，则出命者能贱之矣。惟道在万物之先而制其命，孰能爵之，故常自然也。",
                    "zhushu": "",
                    "type": 2
                },
                {
                    "paragraph": "清源子刘骥曰：万物之尊道而贵德也，迎之不见其首，随之不见其后。不可得而尊，故不可得而卑；不可得而贵，故不可得而贱。所以莫之爵而常自然也。",
                    "zhushu": "",
                    "type": 2
                },
                {
                    "paragraph": "黄茂材曰：道有常尊，不待物而尊；德有常贵，不因物而贵。非如人爵者也。人爵尊贵，出于使然；道德尊贵，自然而已。",
                    "zhushu": "",
                    "type": 2
                },
                {
                    "paragraph": "故道，生之、畜之，长之育之；成之，熟之，养之、覆之。生而不有，为而不恃，长而不宰，是谓玄德。",
                    "zhushu": "",
                    "type": 2
                },
                {
                    "paragraph": "御注曰：别而言，则有道德势物之异；合而言，则皆出于道。道者，万物之奥也。万物化作而道与之生，万物敛藏而道与之成。出乎震，成乎艮，养乎坤，覆乎乾。刚柔相摩，八卦相荡，若有机缄，不能自己，道实冒之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此八者皆大道之元功，肖翘蝡动之物，得不尊之贵之乎？道之生乎万物，若显其有，则收其仁矣。养乎万物，若恃其为，则居其功矣。长育群材，成熟庶品，养覆动植，若矜其宰，则处其长矣。有是而退藏于密，可谓阴德深矣，远矣。",
                    "zhushu": "",
                    "type": 2
                },
                {
                    "paragraph": "临川王安石曰：此三者皆出于无我，故谓之元德。",
                    "zhushu": "",
                    "type": 2
                },
                {
                    "paragraph": "黄茂材曰：道之与德，相为用也。始言其道之大，终言其德之元。元者，妙也。非妙不足以继其道。",
                    "zhushu": "",
                    "type": 2
                }
            ]
        },
        {
            "name": "天下有始章第五十二",
            "paragraphs": [
                {
                    "paragraph": "天下有始章第五十二",
                    "zhushu": "",
                    "type": 1
                },
                {
                    "paragraph": "天下有始，以为天下母。既得其母，以知其子；既知其子，复守其母，没身不殆。",
                    "zhushu": "",
                    "type": 2
                },
                {
                    "paragraph": "御注曰：无名天地之始，有名万物之母。始与母皆道也。自其气之始则谓之始，自其生生则谓之母。有始则能生生矣。道能母万物而字之，则物者其子也。通于道者兼物物，故得其母，以知其子。多闻则守之以约，多见则守之以卓。穷物之理而不累于物，达道之徼而不失其妙，则利用出入，往来不穷，可以全生，可以尽年，而无危殆之患。",
                    "zhushu": "",
                    "type": 2
                },
                {
                    "paragraph": "碧虚子陈景元曰：成者子也，生者母也。子者一也。一为冲气，乃道之子，所谓道生一也。一为道之子，道为一之母。道为真精之体，一为妙物之用。既得其道体，以知其妙用，体用相须，会归虚极。夫人既知其妙物之用，而复守其真精之体，体用冥一，应感不穷，然后可以无为而无不为，故能没身不殆矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人体道以周物，譬如以母知子，了然无不察也。虽其智能周之，然而未尝以物忘道，故终守其母也。",
                    "zhushu": "",
                    "type": 2
                },
                {
                    "paragraph": "临川王安石曰：一阴一阳之谓道，而阴阳之中有冲气，冲气生于道。道者，天也，万物之所自生，故为天下母。夫物芸芸，各归其根，归根曰静，静曰复命，则得以返其本也，故曰复守其母也。",
                    "zhushu": "",
                    "type": 2
                },
                {
                    "paragraph": "达真子曰：万物以天地为始，天地以道为始，是天下之始莫不始于道也。唯天下莫不始之于道，所以为天下之母也。凡万物之所资生者，母也；凡万物之所资息者，子也。以道为母，则天下资生于道者，皆子也。是以既得其母，以知其子矣。以其有复归于无，以其动复归于静，则有之者无终穷，动之者无危殆。故曰：既知其子，复守其母，没身不殆。言体道之反本者能然也。",
                    "zhushu": "",
                    "type": 2
                },
                {
                    "paragraph": "黄茂材曰：天下之生，林林如也。推其始，必有生之者焉。经曰：有名，万物之母。此其始生者也，故为母。万物其子也，得其母而守之，则是生我者常存，而我生者不失矣，故能不殆。",
                    "zhushu": "",
                    "type": 2
                },
                {
                    "paragraph": "塞其兑，闭其门，终身不勤。开其兑，济其事，终身不救。",
                    "zhushu": "",
                    "type": 2
                },
                {
                    "paragraph": "碧虚子陈景元曰：兑，目也。缄无厌之目，则诸境自绝矣。门，口也。杜多言之口，则众祸莫干矣。诸境自绝，则嗜欲之源塞；众祸莫干，则云为之路闭。如是则恬澹安逸而终身不勤。若乃不守母道者，开其爱悦之源而弗塞，则嗜欲之情长矣；通其云为之路而弗闭，则祸患之事济矣；如是则忧苦危亡而终身不救也。",
                    "zhushu": "",
                    "type": 2
                },
                {
                    "paragraph": "王雱曰：兑，悦也。人悦则形开矣，故为兑。兑则物入之矣。门者，精神之所出也。外见诸理，形开以受之而复出，精神与之为构，则扰扰万绪自此始矣。故当塞兑闭门，常守其母也。塞兑闭门，以外应物，则酬酢万变而用常有余。兑开物入而复费精神，用以济事，则以内徇外，逐物往矣。一溺此流，谁能救之哉？",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：兑，泽也。在人为口与舌，祸福枢机，不可妄发。门谓语言视听情念也。吉凶之应，出入于此，故闭之也。有道者掩扉塞兑，终身不劳。",
                    "zhushu": "",
                    "type": 2
                },
                {
                    "paragraph": "清源子刘骥曰：经所谓闭塞命门保玉都是也。内景不出，外景不入，其气自定，其神自真。其神既真，则性入自然，与道为一，以挈天地，以袭气母，而入于不死不生，故终身不勤。若开其喜悦之源而弗塞，济其爱欲之事而弗闭，则物诱于外而情动于中，气亡液漏，精散神去，所以役役不见其成功，故终身不救。",
                    "zhushu": "",
                    "type": 2
                },
                {
                    "paragraph": "见小曰明，守柔曰强。用其光，复归其明，无遗身殃，是谓袭常。",
                    "zhushu": "",
                    "type": 2
                },
                {
                    "paragraph": "御注曰：小者道之妙，见道之妙者，自知而已，故无不明；柔者道之本，守道之本者，自胜而已，故无不强。明者，光之体；光者，明之用。圣人之应世，从体起用，则辉散为光；摄用归体，则智彻为明。显诸仁，藏诸用，如彼日月，万物皆照而明未尝亏，所以神明其德是也。物之化无常也，惟复命者遗物离人，复归于明，而不与物俱化，故体常而无患。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此谓防于未萌，治于未乱。守柔弱则物不能加，可谓强矣。见微小则事不能昏，可谓明矣。光者，智照也。智主外，故外照而常动，动则为物之用。明者，慧解也。慧主内，故内景而常静，静则为己之体。夫智照出则应事，反则归理，是以用归体。故曰：用其光，复归其明。不役智外照而守慧内景，复嗜欲之未萌，而归子母之元，故无殃。是谓密用常道者也。",
                    "zhushu": "",
                    "type": 2
                },
                {
                    "paragraph": "颍滨苏辙曰：夫耳之能听，目之能视，鼻之能嗅，口之能尝，身之能触，心之能思，皆所谓光也。盖光与物接，物有去而明无损，是以应万变而不穷，殃不及于其身，故其常性湛然，相袭而不绝矣。",
                    "zhushu": "",
                    "type": 2
                },
                {
                    "paragraph": "临川王安石曰：见小曰明者，微而见之则可谓之明，见于大则不足以谓之明，故曰见小曰明。至柔驰骋天下之至坚也，故曰守柔曰强。用光复归其明者，盖光者明之用，明者光之体，言强则知柔之为体，言明则知光之为用，唯其能用其光，复归其根，则终身不至于有咎，而能密合常久之道，故曰无遗身殃，是谓袭常。",
                    "zhushu": "",
                    "type": 2
                },
                {
                    "paragraph": "陈象古曰：常人忽于小而重于大，干云之木起于葱青，千里之涂始于足下，此见小之义也。预识先知，非明而何？揉曲木者不累日，销金石者不累月，此柔弱胜刚强之义也。光者，照于外者也；明者，内自照者也。用其光，则知其子是也，归其明，则复其母是也。",
                    "zhushu": "",
                    "type": 2
                },
                {
                    "paragraph": "黄茂材曰：汉世尚黄老，有老父者，独深得其道，盖公诸人皆不及也，惜乎史失其名。龚胜之死，有老父来吊，甚哀。既而曰：嗟乎！薰以香自烧，膏以明自销。龚生竟夭天年，非吾徒也。遂趋而出，莫知其谁。",
                    "zhushu": "",
                    "type": 2
                }
            ]
        },
        {
            "name": "使我介然章第五十三",
            "paragraphs": [
                {
                    "paragraph": "使我介然章第五十三",
                    "zhushu": "",
                    "type": 1
                },
                {
                    "paragraph": "使我介然有知，行于大道，唯施是畏。",
                    "zhushu": "",
                    "type": 2
                },
                {
                    "paragraph": "碧虚子陈景元曰：畏其不合于古道也。",
                    "zhushu": "",
                    "type": 2
                },
                {
                    "paragraph": "颍滨苏辙曰：体道者无知无行，无所施设而物自化。今介然有知而行于大道，则有所施设建立，非其自然，有足畏者矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：介然谓凝寂不动。长守大道，无为而已。凡有所为者，虽曰善动，至人之所畏也。",
                    "zhushu": "",
                    "type": 2
                },
                {
                    "paragraph": "达真子曰：介者，纤介之谓。小有知于大道，犹唯施是畏，况大有知者乎？",
                    "zhushu": "",
                    "type": 2
                },
                {
                    "paragraph": "清源子刘骥曰：知之浅矣。使我介然有知，已非道之妙。若有所施为，则尤非自然。",
                    "zhushu": "",
                    "type": 2
                },
                {
                    "paragraph": "黄茂材曰：夫道不可以智知，不可以力行，无所施设作为。今有介然有知，是以智知之。行于大道，是以力行之。唯施是畏，是有所设施作为，不亦可畏乎？",
                    "zhushu": "",
                    "type": 2
                },
                {
                    "paragraph": "林东曰：使我介毅然有知而行于大道，唯于施为间而无不致其畏谨，则不至于好邪径而求捷速，不至于舍本而逐末。如下文所谓也。",
                    "zhushu": "",
                    "type": 2
                },
                {
                    "paragraph": "大道甚夷，而民好径。",
                    "zhushu": "",
                    "type": 2
                },
                {
                    "paragraph": "御注曰：道夷而径速，欲速以邀近功，而去道也远矣。碧虚子陈景元曰：是以崎岖迷惑不达。",
                    "zhushu": "",
                    "type": 2
                },
                {
                    "paragraph": "涑水司马光曰：道本简易，由人之好凿，故失道。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：修身之道，自然绵绵，实为至理。而学速求必得，故方术之家纷然并作。",
                    "zhushu": "",
                    "type": 2
                },
                {
                    "paragraph": "清源子刘骥曰：好由捷径以失真道，所谓甚易知、甚易行，而天下莫能知、莫能行也。",
                    "zhushu": "",
                    "type": 2
                },
                {
                    "paragraph": "朝甚除，田甚芜，仓甚虚，服文采，带利剑，厌饮食，资财有余，是谓盗夸，非道也哉！",
                    "zhushu": "",
                    "type": 2
                },
                {
                    "paragraph": "碧虚子陈景元曰：也哉，伤叹之词也。唯施是畏，其在兹乎！",
                    "zhushu": "",
                    "type": 2
                },
                {
                    "paragraph": "涑水司马光曰：失道之国，好察近而遗远，逐末而忘本。故视其朝若修治，而察其民实贫困，又取非其有，谓之盗。德薄位尊，智小谋大，危亡将及，曾不自知，乃更矜夸以为得意。服美不称，积实无厌，故曰盗夸。所以有此夸者，岂非本欲行道而更凿以致失哉？",
                    "zhushu": "",
                    "type": 2
                },
                {
                    "paragraph": "临川王安石曰：此逐末也，犹人趋邪径而弃大道也。",
                    "zhushu": "",
                    "type": 2
                },
                {
                    "paragraph": "达真子曰：失大道而由小径者，以事物比之，则如朝甚除而日用，田甚芜而荒塞，仓甚虚其畜积，而反服文采、带利剑，厌饮食，以为资财有余，是不务修其本，而反矜施其末也。",
                    "zhushu": "",
                    "type": 2
                }
            ]
        },
        {
            "name": "善建不拔章第五十四",
            "paragraphs": [
                {
                    "paragraph": "善建不拔章第五十四",
                    "zhushu": "",
                    "type": 1
                },
                {
                    "paragraph": "善建者不拔，善抱者不脱，子孙以祭祀不辍。",
                    "zhushu": "",
                    "type": 2
                },
                {
                    "paragraph": "御注曰：建中以该上下，故不拔。抱一以应万变，故不脱。建中而不外乎道，抱一而不离于精。若是者，岂特行一国与当年，盖将及天下与来世，其传也远矣。",
                    "zhushu": "",
                    "type": 2
                },
                {
                    "paragraph": "涑水司马光曰：不拔者，深根固蒂，不可动摇。不脱者，民心懐服，不可倾夺。不辍者，享祚久长。",
                    "zhushu": "",
                    "type": 2
                },
                {
                    "paragraph": "颍滨苏辙曰：世岂有建而不拔，抱而不脱者乎？惟圣人知性之真，审物之妄，捐物而修身，其德充积，实无所立，而其建有不可拔者，实无所执，而其抱有不可脱者，故至其子孙，犹以祭祀不辍也。",
                    "zhushu": "",
                    "type": 2
                },
                {
                    "paragraph": "临川王安石曰：善建者，德建也，能德建则不拔矣。善抱者，抱一也，抱一而不离则不脱矣。能建德抱一，则德之盛，故盛德百世祭祀。祭祀者见于愈远而不忘，故曰子孙祭祀不辍。",
                    "zhushu": "",
                    "type": 2
                },
                {
                    "paragraph": "陆佃曰：善闭无关键而不可开，故曰善建者不拔。善结无绳约而不可解，故曰善抱者不脱。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：深根固蒂，是谓善建。抱本守真，是谓不脱。先利于身，次及于物，又以正直清廉仁爱之道遗于后世，故庆及子孙，积德继美，祭祀不绝矣。",
                    "zhushu": "",
                    "type": 2
                },
                {
                    "paragraph": "叶梦得曰：出而有立，故谓之建。入而有守，故谓之抱。出者有本，故不可拔。入者有常，故不可脱。夫如是，则立者虽远而愈长，守者虽近而愈久。譬之于己，非特及其身而已，垂之子孙，祭祀不辍，其事我者，无时而可亡也。",
                    "zhushu": "",
                    "type": 2
                },
                {
                    "paragraph": "黄茂材曰：夫道独立而不改，以是而建，则为善建，故不拔。载营魄抱一，能无离乎？以是而抱，则为善抱，故不脱。不拔不脱，非特可持当年，虽传后世可也。故曰：子孙以祭祀不辍。",
                    "zhushu": "",
                    "type": 2
                },
                {
                    "paragraph": "修之身，其德乃真；修之家，其德乃余；修之乡，其德乃长；修之国，其德乃丰；修之天下，其德乃普。",
                    "zhushu": "",
                    "type": 2
                },
                {
                    "paragraph": "御注曰：修之身，其德乃真，所谓道之真以治身也。修之家，其德乃余，修之乡，其德乃长，所谓其绪余以治人也。修之国，其德乃丰；修之天下，其德乃普，所谓其土苴以治天下国家也。其修弥远，其德弥广。在我者皆其真也，在彼者特其末耳。故余而后长，丰而后普，于道为外。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此五者，近修诸身而远及天下也。夫修道于身者，心闲性淡，爱气养神，少私寡欲，益寿延年。诸伪咸尽，乃为真人矣。",
                    "zhushu": "",
                    "type": 2
                },
                {
                    "paragraph": "涑水司马光曰：皆循本以治末，由近以及远。",
                    "zhushu": "",
                    "type": 2
                },
                {
                    "paragraph": "王雱曰：因修身之法而推之以及其外，余而后长，长而后丰，丰而后普。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：以道修身，则神真行正，身正而天下化。况以之治家，信有余矣；施于乡而一乡化矣；施于一国，其国盛矣。始自一身，遍及四海。",
                    "zhushu": "",
                    "type": 2
                },
                {
                    "paragraph": "达真子曰：真则不伪，余则不欠。逾于众则曰长，足于众则曰丰，遍于众则曰普。凡得于道之谓德。自一身以至一家，自一家以至一乡，自一乡以至一国，自一国以至天下，以道为治，则无乎不善矣。",
                    "zhushu": "",
                    "type": 2
                },
                {
                    "paragraph": "故以身观身，以家观家，以乡观乡，以国观国，以天下观天下。吾何以知天下之然哉？以此。",
                    "zhushu": "",
                    "type": 2
                },
                {
                    "paragraph": "碧虚子陈景元曰：观者，照察也。故以先圣治身之道反观吾身心。若吾身心能体于道，则其德乃真矣。老氏言我奚以知天下之民向道者昌，背道者亡。之然哉者，设问之辞也。答曰：我以此上之所陈五事，反观照察，所以知之。经曰：不出户，知天下。易曰：观我生，观民也。其是之谓乎！",
                    "zhushu": "",
                    "type": 2
                },
                {
                    "paragraph": "颍滨苏辙曰：天地外者，世俗所不见矣，然其理可推而知也。修身之至，以身观身，以家观家，以乡观乡，以国观国，皆吾之所及知也。然安知圣人以天下观天下，不若吾之以身观身乎？岂身可以身观，而天下独不可以天下观乎？故曰：吾何以知天下之然哉？以此言亦以身知之耳。",
                    "zhushu": "",
                    "type": 2
                },
                {
                    "paragraph": "临川王安石曰：身有身之道，故以身观身；家有家之道，故以家观家，以至于乡、国、天下。吾何以知天下之然哉？以此者，盖以此道观之也。言以此者，此则同于道，彼则异于道，同则取之，异则去之。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：察身之损益邪正，则知众人矣。察家之逆顺盛衰，则知他之家矣。自一乡之小至天下之大，小大则殊，其治一也。何以知天下之然，以用此道而知矣。",
                    "zhushu": "",
                    "type": 2
                },
                {
                    "paragraph": "陈象古曰：见治身之道，则知治己之身。见治家之道，则知治己之家。见治乡之道，则知治己之乡。见治国之道，则知治己之国。见治天下之道，则知治己之天下。不拔不脱，由此可明矣。以此者，盖用此观身、观家、观乡、观国、观天下之道矣。",
                    "zhushu": "",
                    "type": 2
                },
                {
                    "paragraph": "黄茂材曰：虽其大小远近之有不同，而其为德未始或异。故以吾一身而观众身，以吾一家而观众家，以吾一乡而观众乡，以吾一国而观众国，以吾一天下而观众天下，皆可以知之。或问：以吾一天下而观众天下，何也？汤问于夏革曰：四海之外奚有？曰：犹齐州也。朕东行至营，人民犹是也。问营之东，复犹营也。西行至豳，人民犹是也。问豳之西，复犹豳也。朕以是知四海、四荒、四极之不异是也。以天下观天下，舍夏革其谁知之。",
                    "zhushu": "",
                    "type": 2
                },
                {
                    "paragraph": "程大昌曰：吾何以知天下之然，而自指其要领在此者，以真为断也。",
                    "zhushu": "",
                    "type": 2
                }
            ]
        },
        {
            "name": "含德之厚章第五十五",
            "paragraphs": [
                {
                    "paragraph": "含德之厚章第五十五",
                    "zhushu": "",
                    "type": 1
                },
                {
                    "paragraph": "含德之厚，比于赤子。",
                    "zhushu": "",
                    "type": 2
                },
                {
                    "paragraph": "御注曰：孟子曰：大人不失赤子之心。",
                    "zhushu": "",
                    "type": 2
                },
                {
                    "paragraph": "碧虚子陈景元曰：含，怀也。夫至人纯粹，怀德深厚，情复于性，憺泊无欲，状貌兀然，比于赤子也。赤子者，取其始生其色赤，纯和之至也。",
                    "zhushu": "",
                    "type": 2
                },
                {
                    "paragraph": "颍滨苏辙曰：老子之言道德，每以婴儿况之者，皆言其体而已，未及其用也。今夫婴儿泊然无欲，其体之者至矣。然而物来而不知应，故未可以言用也。",
                    "zhushu": "",
                    "type": 2
                },
                {
                    "paragraph": "临川王安石曰：赤子者，天守全而阳不散，故含德之厚，比于赤子。",
                    "zhushu": "",
                    "type": 2
                },
                {
                    "paragraph": "陆佃曰：知其雄，守其雌，为天下谿。为天下谿，常德不离，复归于婴儿。此即所谓含德之厚，比于赤子也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：含者，抱也。心不偷薄，其德乃厚。赤子，谓婴儿也。天纯未散，外无所营，积和在中，复如赤子。",
                    "zhushu": "",
                    "type": 2
                },
                {
                    "paragraph": "叶梦得曰：老子既以婴儿论道矣，于此含德之厚，复比之赤子。婴儿，其未孩者也，所保者气而已，故道似之。赤子则既孩矣，而未有知也，故德似之。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人抱道怀德深厚，无思无为，寂然不动，故比于赤子。",
                    "zhushu": "",
                    "type": 2
                },
                {
                    "paragraph": "程大昌曰：含德者，蕴其德于内而不形于外者也。庄子谓绝灭声律文采，而人始含其聪明；削曾、史之行，钳杨、墨之口，而后人始含其德者，盖释此也。",
                    "zhushu": "",
                    "type": 2
                },
                {
                    "paragraph": "毒虫不螫，猛兽不据，攫鸟不搏。",
                    "zhushu": "",
                    "type": 2
                },
                {
                    "paragraph": "御注曰：含德之厚者，忧患不能入，邪气不能袭，故物莫能伤焉。庄子曰：人能虚己以游世，其孰能害之？",
                    "zhushu": "",
                    "type": 2
                },
                {
                    "paragraph": "碧虚子陈景元曰：毒虫者，蜂虿之类也。以尾端肆毒，曰螫。猛兽者，虎豹之类也。以爪拏按曰据。攫鸟者，雕鹗之类也。以羽距击触，曰搏。夫至人神矣，嗒然丧偶，如赤子之无心，故神全而物莫能伤也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道无形体，物莫得而见也，况可得而伤之乎？人之所以至于有形者，由其有心也。故有心而后有形，有形而后有敌，敌立而伤之者至矣。无心之人，物无与敌者，而曷由伤之？夫赤子之所以至此者，唯无心也。",
                    "zhushu": "",
                    "type": 2
                },
                {
                    "paragraph": "临川王安石曰：赤子之心，非有害物也。无害物则物亦莫能害。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：稚子无心害物，物亦不与为害。",
                    "zhushu": "",
                    "type": 2
                },
                {
                    "paragraph": "清源子刘骥曰：忧患不能入，邪气不能袭。其天守全，其神无郤，物无自入焉。如庄子所谓醉者之坠车，虽骨节与人同，而犯害与人异，以其死生惊惧不入于胸中。彼全于酒者犹若是，而况全于天者乎？",
                    "zhushu": "",
                    "type": 2
                },
                {
                    "paragraph": "黄茂材曰：今夫赤子，毒虫不螫，猛兽不据，攫鸟不抟者，精不离而和不散尔。人能养其精和之至，则亦赤子如也。昔有梁鸯者，能养野禽兽，委食于园庭之内，虽虎狼雕鹗之类，无不柔驯者。雌雄在前，孳尾成群，异类杂居，不相抟噬。问其术，则曰：吾心无逆顺，鸟兽视吾犹其侪也。夫心无逆顺，所谓含德之厚也欤！",
                    "zhushu": "",
                    "type": 2
                },
                {
                    "paragraph": "骨弱筋柔而握固，未知牝牡之合而峻作，精之至也。",
                    "zhushu": "",
                    "type": 2
                },
                {
                    "paragraph": "御注曰：德全者形全，故骨弱筋柔而握固。形全者神全，故未知牝牡之合而峻作精之至者，可以入神。庄子曰：圣人贵精。",
                    "zhushu": "",
                    "type": 2
                },
                {
                    "paragraph": "碧虚子陈景元曰：赤子未知喜怒而拳握至坚者，以其真性专一故也。峻者，赤子之命源也。情欲未萌而阳德自动者，真精之气运行之所至也。以况至人虚心无情，气运自动而诸欲莫干也。上清洞真品云：人之生也，禀天地之气为神为形，受元一之气为液为精。天气减耗，神将散矣；地气减耗，形将病矣；元气减耗，命将竭矣。故帝一回元之道，溯流百脉，上补泥丸。脑实则神全，神全则形全。形全者，百关调于内，邪气亡于外，髓凝为骨，肠化为筋，纯粹不杂而长生可致矣。峻作，古本作全作。王弼曰：作，长也。无物以损其身，故能全长也。",
                    "zhushu": "",
                    "type": 2
                },
                {
                    "paragraph": "涑水司马光曰：皆在其自然。",
                    "zhushu": "",
                    "type": 2
                },
                {
                    "paragraph": "颖滨苏辙曰：无执而自握，无欲而自作，是以知其精有余而非心也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：手未能把执，攫夺、取掇，心无所知而手无所用，故自然握固。未知牝牡之合而峻作。人禀五行全气，精力气血既盛，则因牝牡发泄而婴儿未知，嗜欲无所流散，而时为跳踯、伸缩、顿奋之状。此谓峻作。",
                    "zhushu": "",
                    "type": 2
                },
                {
                    "paragraph": "达真子曰：骨弱筋柔而握固，体之自然也，不为物屈矣。未知牝牡之合而峻作，性之自然也，不为情乱矣。",
                    "zhushu": "",
                    "type": 2
                },
                {
                    "paragraph": "陈象古曰：握固则无所欲得而自执也；峻作则不因有为而自动也。",
                    "zhushu": "",
                    "type": 2
                },
                {
                    "paragraph": "清源子刘骥曰：德全则形全，故骨弱筋柔而握固；形全则精全，故未知牝牡之合而峻作。无执而自握，无欲而峻作，以一心定而万物服，精之至也。",
                    "zhushu": "",
                    "type": 2
                },
                {
                    "paragraph": "程大昌曰：握固，峻作，非知而为之也。真淳未散，不知其然而然。",
                    "zhushu": "",
                    "type": 2
                },
                {
                    "paragraph": "终日号而嗌不嗄，和之至也。",
                    "zhushu": "",
                    "type": 2
                },
                {
                    "paragraph": "御注曰：致一之谓精，精则德全而神不亏。冲气以为和，和则气全而嗌不嗄。人之生也，精受于天一而为智之源，和得于天五而为信之本。及其至也，可以入神，可以复命。而失其赤子之心者，精摇而不守，气暴而不纯，驰其形性，潜之万物，岂不悲夫！",
                    "zhushu": "",
                    "type": 2
                },
                {
                    "paragraph": "碧虚子陈景元曰：号，啼也。啼极无声曰嗄。又声嘶也。夫赤子终日皞啼而嗌不嘶散者，天和之气至全也。故真人之息以踵，其嗌不哇而和气全也。",
                    "zhushu": "",
                    "type": 2
                },
                {
                    "paragraph": "颍滨苏辙曰：心动则气伤，气伤则号而嗄。终日号而不嗄，是以知其心不动而气和也。",
                    "zhushu": "",
                    "type": 2
                },
                {
                    "paragraph": "临川王安石曰：终日号而声不嗄，乃和之至。盖和者主于气也。",
                    "zhushu": "",
                    "type": 2
                },
                {
                    "paragraph": "程大昌曰：是其淳和中充，皞啼所不能变也，故得取以喻和也。",
                    "zhushu": "",
                    "type": 2
                },
                {
                    "paragraph": "知和曰常。",
                    "zhushu": "",
                    "type": 2
                },
                {
                    "paragraph": "御注曰：纯气之守，制命在内，形化而性不亡。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫和者，大同于物，故赤子以和全真。至人知和之贵也，故用之为常道。",
                    "zhushu": "",
                    "type": 2
                },
                {
                    "paragraph": "颍滨苏辙曰：和者，不以外伤内也。复命曰常，遇物而知反其本者也。知和曰常，得本以应万物者也。其实一道也，故皆谓之常。",
                    "zhushu": "",
                    "type": 2
                },
                {
                    "paragraph": "临川王安石曰：和之为用，则常而不变。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：和者，生理之常，非别有方法。",
                    "zhushu": "",
                    "type": 2
                },
                {
                    "paragraph": "陈象古曰：知此和之至，可以常行而不离。",
                    "zhushu": "",
                    "type": 2
                },
                {
                    "paragraph": "清源子刘骥曰：知和则纯粹不杂，静一不变，而与天地为常。",
                    "zhushu": "",
                    "type": 2
                },
                {
                    "paragraph": "黄茂材曰：号而不嗄，和之至也。知此则为复归于婴儿矣，故能长久。",
                    "zhushu": "",
                    "type": 2
                },
                {
                    "paragraph": "知常曰明。",
                    "zhushu": "",
                    "type": 2
                },
                {
                    "paragraph": "御注曰：明足以见道者，知性之不亡故也。",
                    "zhushu": "",
                    "type": 2
                },
                {
                    "paragraph": "临川王安石曰：不明则不足以知常。",
                    "zhushu": "",
                    "type": 2
                },
                {
                    "paragraph": "清源子刘骥曰：知常则朝彻见独，无古无今，而与日月参光。",
                    "zhushu": "",
                    "type": 2
                },
                {
                    "paragraph": "黄茂材曰：常，久也。日月得天而能久照，四时变化而能久成。圣人久于其道而天下化成。非夫明智洞达天地造化之机，安能识之？",
                    "zhushu": "",
                    "type": 2
                },
                {
                    "paragraph": "益生曰祥。",
                    "zhushu": "",
                    "type": 2
                },
                {
                    "paragraph": "御注曰：祥者，物之先见生物之理，增之则赘，祸福特未定也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：祥者，吉凶之兆也。夫一受其成形而素分已定，若非理益之，必致凶祥。",
                    "zhushu": "",
                    "type": 2
                },
                {
                    "paragraph": "颍滨苏辙曰：生不可益而欲益之，则非其正矣。祥，妖也。",
                    "zhushu": "",
                    "type": 2
                },
                {
                    "paragraph": "陆佃曰：达生之情，常任于自然而不益生，故能出乎吉凶之表。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：但于身命有益者，则为吉祥。过此虽外美而内不善，非生之祥也。",
                    "zhushu": "",
                    "type": 2
                },
                {
                    "paragraph": "达真子曰：祥者，非其常也。",
                    "zhushu": "",
                    "type": 2
                },
                {
                    "paragraph": "陈象古曰：保此常，守此明，日益日生，至于盛大，无凶咎也。",
                    "zhushu": "",
                    "type": 2
                },
                {
                    "paragraph": "黄茂材曰：天下之人或夭于婴孩，或丧于强壮，其能保百年之寿者几何？今吾益吾生而使长生不死，在于天下，岂不曰祥乎？",
                    "zhushu": "",
                    "type": 2
                },
                {
                    "paragraph": "心使气曰强。",
                    "zhushu": "",
                    "type": 2
                },
                {
                    "paragraph": "御注曰：体合于心，心合于气，则气和而不暴。兹强也，以与物敌，而非自胜之道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：心有是非而气无分别。",
                    "zhushu": "",
                    "type": 2
                },
                {
                    "paragraph": "颍滨苏辙曰：气恶妄作而又以心使之，则强梁甚矣。",
                    "zhushu": "",
                    "type": 2
                },
                {
                    "paragraph": "临川王安石曰：气者，当专气致柔。今反为心之所使，不能专守于内，则为暴矣。此祥者非作善之祥，乃灾异之祥。此强者非守气之强，乃胜暴之强。夫言岂一端而已，各有所当也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：心动而使气，气作而形随，未有动作而不求强好胜者也。真人心不动而气自动，亦若人之眠睡，外务已息，泯然无知，而寐中手足瞤动，岂心之使而动也？一寐尚然，况寂然在道者也。",
                    "zhushu": "",
                    "type": 2
                },
                {
                    "paragraph": "黄茂材曰：以力使气，是气也，为暴戾之气；以心使气，是气也，为冲和之气。冲和之气充于一身，天地不能使之夭，鬼神不能使之灾，声色利欲不能使之乱，岂不曰强乎？",
                    "zhushu": "",
                    "type": 2
                },
                {
                    "paragraph": "物壮则老，是谓不道，不道早已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫物之壮也，必至乎枯老；心之强也，必至于凶暴。且道以柔弱为用，今以强壮为心者，谓之不道。巳，止也，死也。言不行道者早死也巳。",
                    "zhushu": "",
                    "type": 2
                },
                {
                    "paragraph": "颍滨苏辙曰：益生使气，不能听其自然，日入于刚强而老从之，则失其赤子之性矣。",
                    "zhushu": "",
                    "type": 2
                },
                {
                    "paragraph": "临川王安石曰：惟道则先于天地而不为壮，长于上古而不为老。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽欲不止，如何哉？",
                    "zhushu": "",
                    "type": 2
                },
                {
                    "paragraph": "叶梦得曰：是以已之，亦贵乎早也。",
                    "zhushu": "",
                    "type": 2
                },
                {
                    "paragraph": "黄茂材曰：壮而老，老而已，在物莫不然。若知道者，可与天地相为终始，岂有已乎？",
                    "zhushu": "",
                    "type": 2
                }
            ]
        },
        {
            "name": "知者不言章第五十六",
            "paragraphs": [
                {
                    "paragraph": "知者不言章第五十六",
                    "zhushu": "",
                    "type": 1
                },
                {
                    "paragraph": "知者不言，言者不知。塞其兑，闭其门，挫其锐，解其纷，和其光，同其尘，是谓玄同。",
                    "zhushu": "",
                    "type": 2
                },
                {
                    "paragraph": "御注曰：道无问，问无应，知道者默而识之，无所事言。啮缺问于王倪，所以四问而四不知，多言数穷，离道远矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：庄子曰：知北游于玄水之上，登隐弅之丘，而适遭无为谓焉。知谓无为谓曰：子欲有问乎若，何思何虑则知道？何处何服则安道？何从何道则得道？三问而无为谓不答也。非不答，不知答也。知不得问，反于白水之南，登狐阕之上，而睹狂屈焉。知以之言也问乎狂屈。狂屈曰：唉！予知之，将语若，中欲言而忘其所欲言。知不得问，反于帝宫，见黄帝而问焉。黄帝曰：无思无虑始知道，无处无服始安道，无从无道始得道。知问黄帝曰：我与若知之，彼与彼不知也，其敦是耶？帝曰：彼无为谓真是也，狂屈似之，我与知终不近也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道非言说，亦不离言说。然能知者未必言，能言者未必知。唯塞兑闭门以杜其外，挫锐解纷、和光同尘以治其内，默然不言而与道同。",
                    "zhushu": "",
                    "type": 2
                },
                {
                    "paragraph": "临川王安石曰：挫其锐，同其尘，此文两见，盖道德莫不皆如此",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：契理则忘言，虽言而不能行，与不知道何异？兑，口也。缄口默行，不须说也。三要七窍为身之门户，自内其散失者，神气、精血、机情、好恶；自外而入者，缘境、声色、滋味、寒暑。所失者真，所入者假，故闭其门也。彼方为光显，沮之则为怨，俱与和之，于己何损？彼方尘垢，外之则不乐，故至人韬光隐德，暂与同之，于身何浼？玄者，隐密不显，不自饰智矜俗，独异于众。",
                    "zhushu": "",
                    "type": 2
                },
                {
                    "paragraph": "清源子刘骥曰：天地有大美而不言，四时有明法而不议，万物有成理而不说。圣人行不言之教，譬如知音者识音以弦，心知其音，口不能传。道深微妙，知者不言；不知道者，以言相烦，多言数穷，去道远矣。善为道者，默而识之，性以成之。塞其兑，则收视反听；闭其门，则形全精复；挫其锐，则归精神乎无始；解其纷，则体纯素而不杂；和其光，则含光不耀；同其尘，则大同无己。夫如是，则与天同心而无知，与道同身而无体，是谓玄同。岂拘拘然自投于亲疏、利害、贵贱之间哉！",
                    "zhushu": "",
                    "type": 2
                },
                {
                    "paragraph": "程大昌曰：塞兑闭门，不使众人得见其经历出入之地也。挫锐解纷，平夷而简易也。和光同尘，则能降己齐物矣。凡为此，皆求至乎浑兮其若浊者也。彼我一观，高下无别，是之谓同。同之上加元焉，深而又深，侣鸥群兽，几微更不外见。又诸家释兑，皆本易之兑悦为义，恐不然也。诗曰：行道兑矣。毛氏曰：兑，成蹊也。成蹊者，孟子谓山间之蹊，介然用之而成路者是也。其，读如税。",
                    "zhushu": "",
                    "type": 2
                },
                {
                    "paragraph": "不可得而亲，不可得而疏；不可得而利，不可得而害；不可得而贵，不可得而贱。故为天下贵。",
                    "zhushu": "",
                    "type": 2
                },
                {
                    "paragraph": "御注曰：世之人爱恶相攻而有戚疏之态；情伪相感而有利害之见；用舍相权，而有贵贱之分。反复更代，未始有极，奚足为天下贵？",
                    "zhushu": "",
                    "type": 2
                },
                {
                    "paragraph": "碧虚子陈景元曰：上交于道而不谄，举世举之而不劝，故不可得而亲暱也；下交于器而不渎，举世非之而不沮，故不可得而疏隔也；澹泊无欲，守分知足，故不可得而利诱也；处卑不辱，在丑不争，故不可得而陷害也；爵禄不能污，权势不能动，故不可得而贵宠也；失志不屈，居贫愈安，故不可得而贱鄙也。夫至人行此六行，不荣通，不丑穷，无天怨，无人非，无物累，无鬼责，故为天下贵。",
                    "zhushu": "",
                    "type": 2
                },
                {
                    "paragraph": "颍滨苏辙曰：可得而亲，则可得而疏；可得而利，则可得而害；可得而贵，则可得而贱。体道者均覆万物而孰为亲疏？等观逆顺而孰为利害，不知荣辱而孰为贵贱？情计之所不及，此所以为天下贵也。",
                    "zhushu": "",
                    "type": 2
                },
                {
                    "paragraph": "陆佃曰：神人者，不即不离，无缚无脱，故不可得而亲疏；不生不灭，无取无舍，故不可得而利害。不损不益，无得无失，故不可得而贵贱。夫惟如此，故能无对于物，旁日月，挟宇宙，天地为一官，万物为一府，其绪余足以为天下国家，其土苴足以治天下，其糠粃尘垢足以陶铸尧舜，而天下之物岂复有加哉？故曰为天下贵。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：未尝与物交，焉能亲也；不使欲厌，焉能疏也；不妄求取，焉能利也？不犯禁忌，焉能害也；不取荣盛，焉能贵也；不处卑猥，焉能贱也。",
                    "zhushu": "",
                    "type": 2
                },
                {
                    "paragraph": "陈象古曰：亲疏、利害、贵贱，世之所重，众人之所分别者也。大道所在，名非常名，不可见其形，不可闻其声，况可得而亲疏、利害、贵贱乎？",
                    "zhushu": "",
                    "type": 2
                },
                {
                    "paragraph": "黄茂材曰：孔子曰：吾观老子，其犹龙乎！夫龙岂可得而亲之、疏之、利之、害之、贵之、贱之者乎？既曰不可得而贵，又曰为天下贵，何也？盖亦自贵而已。经曰：知我者希，则我贵矣。",
                    "zhushu": "",
                    "type": 2
                }
            ]
        },
        {
            "name": "以正治国章第五十七",
            "paragraphs": [
                {
                    "paragraph": "以正治国章第五十七",
                    "zhushu": "",
                    "type": 1
                },
                {
                    "paragraph": "以正治国，以奇用兵，以无事取天下。吾何以知其然哉？",
                    "zhushu": "",
                    "type": 2
                },
                {
                    "paragraph": "御注曰：正者，道之常；奇者，道之变；无事者，道之真。国以正定，兵以奇胜，道之真无容私焉，顺物自然而天下治矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：其然，犹如是也。老氏自设问答，言我何以知天人之意如是哉？谓下文也。",
                    "zhushu": "",
                    "type": 2
                },
                {
                    "paragraph": "颍滨苏辙曰：古之圣人柔远能迩，无意于用兵。唯不得已，然后有征伐之事，故以治国为正，用兵为奇。虽然，此亦未足以取天下。天下神器，不可为也。为者败之，执者失之。唯体道者廓然无事，虽不取天下，而天下归之矣。",
                    "zhushu": "",
                    "type": 2
                },
                {
                    "paragraph": "叶梦得曰：物各有所当，治国者必以正，用兵者必以奇。国以奇治之，则乱兵诡道。用之以正，亦未免于败。然圣人之奇，岂若后世之诈哉？敌至而为之所，是以其变不穷。",
                    "zhushu": "",
                    "type": 2
                },
                {
                    "paragraph": "黄茂材曰：夫道无为而无不为，正也，奇也，无事也。非知道者孰能之，推而治国、用兵、取天下，特其绪余土苴耳。古之人有行之者，如伊尹、太公、范蠡、张良之徒皆以此。",
                    "zhushu": "",
                    "type": 2
                },
                {
                    "paragraph": "程大昌曰：正者，如人之行正路也；奇者，如人之行捷径也；无事者，本其当然而不凿不扰也。",
                    "zhushu": "",
                    "type": 2
                },
                {
                    "paragraph": "夫天下多忌讳，而民弥贫；人多利器，国家滋昏；人多伎巧，奇物滋起；法令滋彰，盗贼多有。故圣人云：我无为而民自化，我好静而民自正，我无事而民自富，我无欲而民自朴。",
                    "zhushu": "",
                    "type": 2
                },
                {
                    "paragraph": "碧虚子陈景元曰：忌讳，谓禁令也。君不能无为，而以政教治国，禁网繁密，民虑抵犯，避讳不暇，弗敢云为，举动失业，日至贫穷。利器者，权谋也。君不能安静，而以智变为务，上下欺绐，则民多权谋，偷安其生，包藏祸心，日至昏乱。伎巧，谓工伎巧妙也。君不能无事，而以机械为妙，志在奢淫，则民尚雕琢，服玩金玉，奇怪异物日益滋生。古本作民多智慧而邪事滋起。法令，谓刑法教令也。君不能无欲，而以刑法作威，民虽苟免其罪，然而不足，则奸宄生焉。故圣人云：此老氏之谦，不敢自专其言，故举圣人之云。或谓老氏为周柱下史，遍观上世之遗书，三坟之古文，以证其必然。",
                    "zhushu": "",
                    "type": 2
                },
                {
                    "paragraph": "颍滨苏辙曰：人主多忌讳，下情不上达，则民贫而无告矣。利器，权谋也。明君在上，常使民无知无欲。民多权谋，则其上眩而昏矣。人不敦本业而趋末伎，则非常无益之物作矣。患人之诈伪而多为法令以胜之，民无所措手足，则日入于盗贼矣。",
                    "zhushu": "",
                    "type": 2
                },
                {
                    "paragraph": "达真子曰：有欲者，外也，朴之散也。无欲者，内也，朴之聚也。故曰：我无欲而民自朴。前曰以无为取天下，盖由此而见矣。非体道之尽者，孰能与此？",
                    "zhushu": "",
                    "type": 2
                },
                {
                    "paragraph": "黄茂材曰：上古之时，民如标枝。然昧昧而行，安有忌讳；权谋不作，安有利器；穴居坏饮，安有伎巧；不知君臣上下之分，安有法令。大朴既散，人伪日长，至于商周之末极矣。忌讳尚而民弥贫，利器用而国家昏，伎巧工而奇物起，法令烦而盗贼充斥。圣人将欲举天下而返于淳朴之俗，亦岂有他术哉！清静无为，无所事而去其欲而已。",
                    "zhushu": "",
                    "type": 2
                },
                {
                    "paragraph": "程大昌曰：其曰圣人云者，古有是语，而老子援以自主也。",
                    "zhushu": "",
                    "type": 2
                }
            ]
        },
        {
            "name": "其政闷闷章第五十八",
            "paragraphs": [
                {
                    "paragraph": "其政闷闷章第五十八",
                    "zhushu": "",
                    "type": 1
                },
                {
                    "paragraph": "其政闷闷，其民淳淳。其政察察，其民缺缺。",
                    "zhushu": "",
                    "type": 2
                },
                {
                    "paragraph": "御注曰：在宥天下，下知有之而无欣欣之乐。",
                    "zhushu": "",
                    "type": 2
                },
                {
                    "paragraph": "碧虚子陈景元曰：法令滋彰，盗贼多有，故人则凋弊。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：闷闷，如天道昏昏默默，任其自然。察察者，政教烦细，民多犯之，故缺缺也。",
                    "zhushu": "",
                    "type": 2
                },
                {
                    "paragraph": "清源子刘骥曰：闷闷者，不徇于物而恬淡无为也。察察，以智治国也。",
                    "zhushu": "",
                    "type": 2
                },
                {
                    "paragraph": "黄茂材曰：昏昏默默，至道之极。窈窈冥冥，至道之精。而以察察为政者，岂足语道哉！故曰水至清则无鱼，人至察则无徒。",
                    "zhushu": "",
                    "type": 2
                },
                {
                    "paragraph": "祸兮福所倚，福兮祸所伏。孰知其极？",
                    "zhushu": "",
                    "type": 2
                },
                {
                    "paragraph": "御注曰：昭昭生于冥冥，有伦生于无形，德慧术智存乎疢疾。高明之家，鬼瞰其室。知时无止，知分无常，知终始之不可故，则祸福倚伏，何常之有？",
                    "zhushu": "",
                    "type": 2
                },
                {
                    "paragraph": "碧虚子陈景元曰：若有道之君，守之以清净，任之以自然，不利货财，不近贵富，不乐寿、不哀夭，不荣通、不丑穷，不拘一世之利以为己私分，不以王天下为己处显。如是则祸福倚伏于何而有？",
                    "zhushu": "",
                    "type": 2
                },
                {
                    "paragraph": "陆佃曰：天之肇降生民，而其福至于淳淳，其祸至于缺缺，岂有他哉？系一人之政而已。故祸兮福所倚，福兮祸所伏。",
                    "zhushu": "",
                    "type": 2
                },
                {
                    "paragraph": "清源子刘骥曰：其民缺缺，则民始惑乱，无以反其性情而复其初，则祸福倚伏，千变万化而未始有极也。其无正邪？",
                    "zhushu": "",
                    "type": 2
                },
                {
                    "paragraph": "碧虚子陈景元曰：祸福倚伏，岂无正邪？必有正耳。在乎有道之君，无为无事，忘形忘物而后正耳。若有心为正，其正必复为奇矣。有心为善，其善必复为妖矣。谓下文也。",
                    "zhushu": "",
                    "type": 2
                },
                {
                    "paragraph": "陈象古曰：言物未尝不存于正道也。",
                    "zhushu": "",
                    "type": 2
                },
                {
                    "paragraph": "正复为奇，善复为祅，民之迷也，其日固已久矣。",
                    "zhushu": "",
                    "type": 2
                },
                {
                    "paragraph": "御注曰：通天下一气耳。今是而昨非，先迕而后合，神奇臭腐相为终始，则奇正之相生，祅善之更化，乃一气之自尔。天下之生久矣，小惑易方，大惑易性，自私之俗胜，而不明乎祸福之倚伏，且复察察以治之，民安得而反其真乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：嗟薄俗不能自正自善，而乃矫真为正，逆性为善，而反为奇为妖，迷惑不悟其所由来，固已久矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：天地之大，世俗之见有所眩而不知也。盖福倚于祸，祸伏于福，譬如昼夜寒暑之相代。正之为奇，善之为妖，譬如老稚生死之相继。未始有正，而迷者不知也。夫惟圣人出于万物之表，而览其终始，得其大全而遗其小察，视之闷闷，若无所明，而其民淳淳，各全其性矣。若夫世人不知道之全体，以耳目之所知为至矣。方且自以为福，而不知祸之伏于其后；方且自以为善，而不知妖之起于其中。区区以察为明，至于察甚伤物而不悟其非也，可不哀哉！",
                    "zhushu": "",
                    "type": 2
                },
                {
                    "paragraph": "临川王安石曰：种种分别，遂生妄想。",
                    "zhushu": "",
                    "type": 2
                },
                {
                    "paragraph": "黄茂材曰：祸福、奇正、善妖之在天下，如循环然，孰知其极。易称惟圣人能知进退存亡，况夫祸福之倚伏，奇正之相生，祅善之更化，岂世人所能知哉？故曰久矣。",
                    "zhushu": "",
                    "type": 2
                },
                {
                    "paragraph": "是以圣人方而不割，廉而不刿，直而不肆，光而不耀。",
                    "zhushu": "",
                    "type": 2
                },
                {
                    "paragraph": "御注曰：圣人所以正天下者何哉？如斯而已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：剧作秽，浊，秽也。有道之君，率性清廉，使物之自化耳。而不以己之洁白扬彼之污，但使物知劝而洗除秽浊矣。自此以上，皆闷闷之政，非察察之治也。古作剧，伤也。言圣人廉以自清，而不以刑物使伤也。",
                    "zhushu": "",
                    "type": 2
                },
                {
                    "paragraph": "颍滨苏辙曰：知小察之不能尽物，是以虽能方、能廉、能直、能光而不用其能，恐其陷于一偏而不反也。此则世俗之所谓闷闷也。",
                    "zhushu": "",
                    "type": 2
                },
                {
                    "paragraph": "临川王安石曰：圣人无方无隅，故方而不割；崖岸而不畏，故廉而不剧；大直若屈，故直而不肆；用其光复归其明，故光而不耀。",
                    "zhushu": "",
                    "type": 2
                },
                {
                    "paragraph": "陆佃曰：不割彼以为方，不剧彼以为廉，不肆彼以为直，不耀彼以为光。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：不以廉而彰人之秽，不以洁而明人之污。",
                    "zhushu": "",
                    "type": 2
                },
                {
                    "paragraph": "叶梦得曰：民日迷于其间而弗悟，圣人固当有以救之。是故方而不割，则有全者存；廉而不剧，则有质者存；直而不肆，则有屈者存；光而不耀，则有晦者存。是以闭而不尽用为闷而不为察者也。",
                    "zhushu": "",
                    "type": 2
                },
                {
                    "paragraph": "清源子刘骥曰：此四者皆闷闷之政，非察察之治。使民去智与故，循天之理。",
                    "zhushu": "",
                    "type": 2
                },
                {
                    "paragraph": "黄茂材曰：夏商以来，士守一介，不见道之大全。方则必割，廉则必剧，直则必肆，光则必耀。如伯夷、叔齐、尾生、申徒狄之徒，而遂至于害性伤生，亦可悲矣。老子时为柱下史，非不方也、廉也，直也，光也，而人莫知其为老子者，不割、不剧、不肆、不耀焉尔，故能乐其全。",
                    "zhushu": "",
                    "type": 2
                },
                {
                    "paragraph": "程大昌曰：廉者，物之棱也，陛廉之廉是也。既曰廉，则遂有芒角锋刃矣。",
                    "zhushu": "",
                    "type": 2
                }
            ]
        },
        {
            "name": "治人事天章第五十九",
            "paragraphs": [
                {
                    "paragraph": "治人事天章第五十九",
                    "zhushu": "",
                    "type": 1
                },
                {
                    "paragraph": "治人事天，莫若啬。夫惟啬，是以早复。早复谓之重积德，重积德则无不克，无不克则莫知其极，莫知其极，可以有国。有国之母，可以长久。",
                    "zhushu": "",
                    "type": 2
                },
                {
                    "paragraph": "御注曰：聪明智识，天也；动静思虑，人也。适动静之节，省思虑之累，所以治人。不极聪明之力，不尽智识之任，所以事天。此之谓啬。",
                    "zhushu": "",
                    "type": 2
                },
                {
                    "paragraph": "涑水司马光曰：啬者，省啬精神也。早复者，不远复也。不远而复，不离于德，可以修身。",
                    "zhushu": "",
                    "type": 2
                },
                {
                    "paragraph": "颍滨苏辙曰：凡物方则割，廉则剧，直则肆，光则耀。唯圣人方而不割，廉而不剧，直而不肆，光而不耀，此所谓啬也。夫啬者，有而不用者也。世患无以服人，苟诚有而能啬，虽未尝与物较，而物知其非不能也，则其服之早矣。物既已服，敛藏其用，至于没身而终不试，则德重积矣。德积既厚，虽天下之刚强，无不能克，则物莫测其量矣。如此而后可以有国。彼小人有尺寸之柄而轻用之，一试不服，而天下测知其深浅而争犯之，虽欲保其国家而不可得也。吾是以知啬之可以有国，则有国之母也。",
                    "zhushu": "",
                    "type": 2
                },
                {
                    "paragraph": "临川王安石曰：夫人莫不有视、听、思。目之能视，耳之能听，心之能思，皆天也。然视而使之明，听而使之聪，思而使之正，皆人也。然形不可太劳，精不可太用，太劳则竭，太用则瘦。唯能啬之而不使至于太劳，太用则能尽性，尽性则至于命。早复者，复于命也。",
                    "zhushu": "",
                    "type": 2
                },
                {
                    "paragraph": "王雱曰：治人在乎正己，事天在乎尽性，惟此两者，一于啬而已。动极而静，则其复晩矣。惟啬者不侈于费己，其去本也未尝远，故复静为早。德不外耗，则积于内矣。积于内而资纳无穷，则其为积也，积之又积也。尽性之人，盖将生天生地，宰制造化，其于事物何所不能尽？性则大矣，大而化之则圣矣。化则无穷，故莫知其极。",
                    "zhushu": "",
                    "type": 2
                },
                {
                    "paragraph": "陆佃曰：啬者，爱养之辞。韩非所谓爱其精神，啬其知识是也。盖啬精养神，然后可以俯治人而仰事天，故曰，治人事天莫如啬。达真子曰：啬于一心，则必敛动而归静。啬于一性，则必敛意而归无。心敛动于静，然后能尽心。性敛意于无，然后能正性。尽其心、正其性者，人道之尽也。人道尽，则固可以治人矣。心静则任其自然，性正则安其固有。任自然、安固有者，天道之尽也。天道尽则固可以事天矣。是以治人事天莫如啬。惟心早复于静，意早复于性，则所谓重其积德也。能内重其积德以至治人，则人无不顺；以至事天，则天无不符；以至应万物，则万物莫不归；以至率万化，则万化莫不尽。是谓重积德则无不克。母也者，为众子之莫不从，以众动而归静，以众有而归无，固不异子之从母也。惟众动而归静，则静之者无终穷。众有而归无，则无之者无极尽。故曰：有国之母，可以长久。",
                    "zhushu": "",
                    "type": 2
                },
                {
                    "paragraph": "晦庵朱熹曰：早服者，言能啬则不远而复。重积德者，言先已有所积，复养以啬，是又加积之也。如修养者，此身未有损失，而又加以啬养，是谓早服而重积。若待其已损而后养，则养之方足以补其所损，不得谓之重积矣。所以贵早服者，早觉未损而啬之也。",
                    "zhushu": "",
                    "type": 2
                },
                {
                    "paragraph": "黄茂材曰：啬者，守于内，不耗于外，以之治人而人治，事天而天应，谓之早复。复者，物之初，今之道家所谓返本还元是已。可以成德，可以胜群物，可以同于无极，可以为有国之母。",
                    "zhushu": "",
                    "type": 2
                },
                {
                    "paragraph": "林东曰：啬虽有悭吝意，乃简损之理。人为难治，天为难事。能于简损而早复其德性之真，则可以见道。既见夫道，则人虽奸诈，天虽难测，理不难见。治之事之，皆基于此。是谓深根固柢，长生久视之道。",
                    "zhushu": "",
                    "type": 2
                },
                {
                    "paragraph": "是谓深根固柢，长生久视之道。",
                    "zhushu": "",
                    "type": 2
                },
                {
                    "paragraph": "御注曰：根深则柢固，性复则形全。与天地为常，故能长生。与日月参光，故能久视。人与物化而我独存，此之谓道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：杜光庭曰，修道之士，啬神以安体，积气以全和，内固三关而祛万虑，百神率服，众行周圆，变化莫穷，享年长久。固蒂于混元之域，深根于无何有之乡，与夫九老七元差肩接武矣。古本作柢，本也。",
                    "zhushu": "",
                    "type": 2
                },
                {
                    "paragraph": "颍滨苏辙曰：孟子曰：尽其心，养其性，所以事天也。以啬治人，则可以有国者是也。以啬事天，则深根固蒂者是也。古之圣人保其性命之常，不以外耗内，则根深而不可拔，蒂固而不可脱，虽以长生久视可也。盖治人事天虽有内外之异，而莫若啬则一也。",
                    "zhushu": "",
                    "type": 2
                },
                {
                    "paragraph": "陆佃曰：根在幽，蒂在显。根则以言其命，蒂则以言其性。万物莫足以测之之谓深，惟命为能与于此，故曰深根。万物莫足以倾之之谓固，惟性为能与于此，故曰固蒂。",
                    "zhushu": "",
                    "type": 2
                },
                {
                    "paragraph": "黄茂材曰：深根固柢，长生久视之道于是乎在。经云：归根曰静，静曰复命。其道见于《易》之《复卦》。",
                    "zhushu": "",
                    "type": 2
                }
            ]
        },
        {
            "name": "治大国章第六十",
            "paragraphs": [
                {
                    "paragraph": "治大国章第六十",
                    "zhushu": "",
                    "type": 1
                },
                {
                    "paragraph": "治大国若烹小鲜。",
                    "zhushu": "",
                    "type": 2
                },
                {
                    "paragraph": "御注曰：事大众而数摇之则少成功。藏大器而数徙之则多伤败。烹小鲜而数挠之则溃。治大国而数变法则惑。是以治道贵清静而民自定。",
                    "zhushu": "",
                    "type": 2
                },
                {
                    "paragraph": "颍滨苏辙曰：烹小鲜者不可挠，治大国者不可烦。烦则人劳，挠则鱼烂。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：宽猛相济，生熟得中。",
                    "zhushu": "",
                    "type": 2
                },
                {
                    "paragraph": "黄茂材曰：道无大小，治大国、烹小鲜，同于一道。",
                    "zhushu": "",
                    "type": 2
                },
                {
                    "paragraph": "以道莅天下者，其鬼不神。非其鬼不神，其神不伤民。非其神不伤民，圣人亦不伤民。夫两不相伤，故德交归焉。",
                    "zhushu": "",
                    "type": 2
                },
                {
                    "paragraph": "碧虚子陈景元曰：《西升经》曰，所谓为道，自然助之。不善于祠，鬼自避之。此之谓也。人之不作舋，则妖祥何缘而兴？人守常德，则神变无因而伤民。河上公曰：夫两不相伤，人得治于阳，鬼得治于阴；人得全其性命，鬼得保其精神。故德交归焉。杜光庭曰：夫民为邦本，本固则邦宁。人为神主，主安则神享。圣人以道为治，既不伤于人。鬼神感圣人之功，亦不害于物。两者交悦，二德交归。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人无为，使人各安其自然，外无所求，内无所畏，则物莫能侵，虽鬼无所用神矣。非其鬼之不神，亦有神而不伤人。非神之不伤人，圣人亦未尝伤人。故鬼无能为耳。人鬼之所以不相伤者，由上有圣人耳，故德交归之。",
                    "zhushu": "",
                    "type": 2
                },
                {
                    "paragraph": "陆佃曰：神无乎不在，其在人，则圣而不可知者也。其在鬼，则灵而不可知者也。故鬼之所以不神者，非无神也，其神不伤而已。故曰：非其鬼不神，其神不伤人。",
                    "zhushu": "",
                    "type": 2
                },
                {
                    "paragraph": "叶梦得曰：《诗》颂文王之圣，至于《思齐》曰：神罔时怨。继之曰：神罔时恫。岂不以鬼无所怨于人，则亦无恫于人。降之嘉生而祸灾不至，其有伤之者乎？",
                    "zhushu": "",
                    "type": 2
                },
                {
                    "paragraph": "晦庵朱熹曰：老子谓以道莅天下者，其鬼不神。若是王道修明，则此等不正之气都消铄了。",
                    "zhushu": "",
                    "type": 2
                },
                {
                    "paragraph": "黄茂材曰：有道之世，人能养其神，不使其鬼胜，故曰其鬼不神。有干越之剑者，柙而藏之，不敢用也，寳之至也。圣人之不轻用其神，亦如其剑，虽曰神不伤人，是亦圣人能养其神使不伤人尔。故曰：两不相伤，德交归焉。",
                    "zhushu": "",
                    "type": 2
                }
            ]
        },
        {
            "name": "大国者下流章第六十一",
            "paragraphs": [
                {
                    "paragraph": "大国者下流章第六十一",
                    "zhushu": "",
                    "type": 1
                },
                {
                    "paragraph": "大国者下流。",
                    "zhushu": "",
                    "type": 2
                },
                {
                    "paragraph": "御注曰：人莫不有趋高之心，而趋高者常蹶。江海所以能为百谷王者，以其善下之也。",
                    "zhushu": "",
                    "type": 2
                },
                {
                    "paragraph": "颍滨苏辙曰：天下之归大国，犹众水之趋下流也。",
                    "zhushu": "",
                    "type": 2
                },
                {
                    "paragraph": "临川王安石曰：大国下流者，如众人之所恶也。非君子恶居之下流也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：人以谦为德，海以容为量。自高者不受于物，能下者为物所归。",
                    "zhushu": "",
                    "type": 2
                },
                {
                    "paragraph": "清源子刘骥曰：一身之设，一国之象也。身之虚而万物至，心之无而和气归。虚无者，圣人之所居，所谓大国也。以其不争而天下莫能与之争。至于万物之精华，无极之物自来归之，犹众水之趋下流也。经所谓知其雄，守其雌，为天下谿，此之谓也。",
                    "zhushu": "",
                    "type": 2
                },
                {
                    "paragraph": "天下之交，天下之牝，牝常以静胜牡，以静为下。故大国以下小国，则取小国。小国以下大国，则取大国。故或下以取，或下而取。",
                    "zhushu": "",
                    "type": 2
                },
                {
                    "paragraph": "御注曰：天下皆以刚强敌物，而我独寓于柔静不争之地，则人孰胜之者，是乃所以交天下之道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天下之所交牝者，以其大国善守雌牝柔静之德，故能摄伏天下雄壮之国。",
                    "zhushu": "",
                    "type": 2
                },
                {
                    "paragraph": "涑水司马光曰：交犹归聚也。",
                    "zhushu": "",
                    "type": 2
                },
                {
                    "paragraph": "颍滨苏辙曰：众动之赴静，犹众高之赴下也。大国下以取人，小国下而取于人。",
                    "zhushu": "",
                    "type": 2
                },
                {
                    "paragraph": "临川王安石曰：交者，众人之会。能处众人之所恶，则天下之动莫不归之矣。故曰天下之交牝。盖天下之交，交于牝而已。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：牝者，母也。物莫不慕其母也。牝柔而静，牡刚而动，常为牝之驱役。故圣人知雄守雌，柔而不争，虚而处下，物皆归之。",
                    "zhushu": "",
                    "type": 2
                },
                {
                    "paragraph": "达真子曰：牝者，静也。牡者，动也。以静为众动之所归，以牝为众牡之所往。理固无他，以静为下故也。为国者体此，以静制动，以牝制牡。故大国以下小国，能屈己之势也。大国屈己之势，则取小国矣。小国以下大国，能畏彼之势也。小国能畏彼之势，则取大国矣。以，用也。以取者，力行而取也。而取者，自然而取也。大国忘势难，在乎力行，故曰以取。小国趋势易，情之自然，故曰而取。",
                    "zhushu": "",
                    "type": 2
                },
                {
                    "paragraph": "陈象古曰：交谓交结而附于己者也。",
                    "zhushu": "",
                    "type": 2
                },
                {
                    "paragraph": "叶梦得曰：取之为言，得其所欲之谓也。",
                    "zhushu": "",
                    "type": 2
                },
                {
                    "paragraph": "清源子刘骥曰：天一生水，在人为精。地二生火，在人为神。神者阳中之阴，故谓之雌，亦天下之牝也。圣人知雄守雌，以阴炼阳，阴极则阳生，无为之妙，天地之要，变化之机也。故牝常以静胜牡焉。以静而为之下。静则群动趋之，下则众高赴之，天下常胜之道也。",
                    "zhushu": "",
                    "type": 2
                },
                {
                    "paragraph": "黄茂材曰：夫道非徒下之而已。虽曰下之，其终也不有以胜之，必有以取之。牝，柔也。静而处下，然能胜牡，此非下之而终有以胜之者欤？大国以下小国则取小国，汤事葛是也。小国以下大国则取大国，勾践事吴是也。此非下之而终有取之者欤？故曰：或下以取，或下而取，亦其自然之理，本于无心。",
                    "zhushu": "",
                    "type": 2
                },
                {
                    "paragraph": "大国不过欲兼畜人，小国不过欲入事人，两者各得其所欲，故大者宜为下。",
                    "zhushu": "",
                    "type": 2
                },
                {
                    "paragraph": "御注曰：天道下济而光明，故无不覆。地道卑而上行，故能承天。人法地，地法天，故大者宜为下。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：大国得小国则益盛，小国得大国则遂安。各遂所欲，大者能先下之，则小者归，故宜下。",
                    "zhushu": "",
                    "type": 2
                },
                {
                    "paragraph": "陈象古曰：大国恃强，鲜能下下。今独言大者宜为下，明所难也。",
                    "zhushu": "",
                    "type": 2
                },
                {
                    "paragraph": "黄茂材曰：夫有所欲于人而不能下人，则不得其所欲。大国欲兼畜人，小国欲入事人。能下则得，不能下则不得。至于道固无欲，然欲至于道，是亦为有欲也。大者，道也，故宜为下。此一篇全是借物明道。",
                    "zhushu": "",
                    "type": 2
                },
                {
                    "paragraph": "道徳真经集注卷之十四",
                    "zhushu": "",
                    "type": 2
                }
            ]
        },
        {
            "name": "道者万物之奥章第六十二",
            "paragraphs": [
                {
                    "paragraph": "道者万物之奥章第六十二",
                    "zhushu": "",
                    "type": 1
                },
                {
                    "paragraph": "道者，万物之奥也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫道也者，包括无外，万物资始，最深最奥，为庶品之根本，无有逃其术内者。",
                    "zhushu": "",
                    "type": 2
                },
                {
                    "paragraph": "颍滨苏辙曰：凡物之见于外者，皆其门堂也。道之在物，譬如其奥，物皆有之，而人莫之见耳。",
                    "zhushu": "",
                    "type": 2
                },
                {
                    "paragraph": "清源子刘骥曰：《西升经》云：道深甚奥，虚无之渊。言道为万类之渊薮，无物不蕴藏也。莫神于天，道实覆之；莫富于地，道实载之。天地之大尚不离于覆载之内，况其他乎？",
                    "zhushu": "",
                    "type": 2
                },
                {
                    "paragraph": "黄茂材曰：物生于三，三生于二，二生于一，一生于道。则道也者，岂不为万物之奥乎？",
                    "zhushu": "",
                    "type": 2
                },
                {
                    "paragraph": "程大昌曰：道之播而出也为有，有之又出也为形。形具而物有其质。及其在人，则德、仁、义、礼皆是物也。故物者道之边际，而道者万物之蕴奥也。",
                    "zhushu": "",
                    "type": 2
                },
                {
                    "paragraph": "善人之寳，不善人之所保。",
                    "zhushu": "",
                    "type": 2
                },
                {
                    "paragraph": "碧虚子陈景元曰：善人谓上士也。上士闻道，勤而行之，炼质资神，固守妙本，以为长久之寳也。不善人谓下士也。下士闻道而大笑之，及其忤道悖德，履凶践祸，思欲反复元吉，咸仰道之所保庇也。",
                    "zhushu": "",
                    "type": 2
                },
                {
                    "paragraph": "涑水司马光曰：守而用之，依于有道以自安。",
                    "zhushu": "",
                    "type": 2
                },
                {
                    "paragraph": "颍滨苏辙曰：夫惟贤者得而有之，故曰：善人之寳。愚者虽不能有，然而非道则不能安也，故曰：不善人之所保。",
                    "zhushu": "",
                    "type": 2
                },
                {
                    "paragraph": "临川王安石曰：莫非道也，善人求之足以至于道。不善而求之，则足以免于罪。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：小人虽不善，略知道，亦能自保其身。",
                    "zhushu": "",
                    "type": 2
                },
                {
                    "paragraph": "黄茂材曰：道无善无不善。善人得之为寳，不善人得之可资以安。",
                    "zhushu": "",
                    "type": 2
                },
                {
                    "paragraph": "程大昌曰：善人者，不善人之反也。善人寳之，则不善人且将背而远之矣。而此之所寳，彼亦保之，其理何也？孔子曰：谁能出不由户，何莫由斯道也？美言可以市，尊行可以加于人。人之不善，何弃之有？",
                    "zhushu": "",
                    "type": 2
                },
                {
                    "paragraph": "碧虚子陈景元曰：此释不善人之所保也。无言无行之夫，尚假甘美之言，自尊之行，可以夺众货之贾，可以升稠人之上，又况有道者乎？",
                    "zhushu": "",
                    "type": 2
                },
                {
                    "paragraph": "颍滨苏辙曰：盖道不远人而人自远之。今诚有人美言之则可以为市于世，尊行之则可以加于人矣。朝为不义而夕闻大道，妄尽而性复，虽欲指其不善，不可得也，而又安可弃之哉！",
                    "zhushu": "",
                    "type": 2
                },
                {
                    "paragraph": "清源子刘骥曰：美言可以市，言市之所同知也。尊行可以加于人，言人之所能行也。所以圣人常善救人而无弃人。",
                    "zhushu": "",
                    "type": 2
                },
                {
                    "paragraph": "黄茂材曰：经曰：天下皆知善之为善，斯不善已。美言尊行，天下所谓善也，未足以语道。",
                    "zhushu": "",
                    "type": 2
                },
                {
                    "paragraph": "故立天子、置三公，虽有拱璧以先驷马，不如坐进此道。",
                    "zhushu": "",
                    "type": 2
                },
                {
                    "paragraph": "颕滨苏辙曰：立天子、置三公，将以道救人耳。虽有拱璧之贵、驷马之良而进之，不如进此道之多也。",
                    "zhushu": "",
                    "type": 2
                },
                {
                    "paragraph": "临川王安石曰：立天子、置三公，虽有合拱之璧、先乘驷马，足以迎贤者之来，而不如坐进此道而已。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：日以驷马璧玉遍求贤俊，不如端居进道，则不召自来矣。",
                    "zhushu": "",
                    "type": 2
                },
                {
                    "paragraph": "叶梦得曰：驷马贵矣，而先之以拱璧，世必以是为寳，非吾所谓寳也。",
                    "zhushu": "",
                    "type": 2
                },
                {
                    "paragraph": "清源子刘骥曰：立天子以化之，置三公以佐之，虽有拱璧之寳以先驷马之车，然出而治人也，不如坐进此道。",
                    "zhushu": "",
                    "type": 2
                },
                {
                    "paragraph": "黄茂材曰：魏文侯闻田子方之言，形解而不欲动，口钳而不欲言，曰：吾所学者，真土梗耳。夫魏真为我累耳。然则贵为天子，辅以三公，加之拱璧、驷马之荣，不如坐进此道，亦可知矣。",
                    "zhushu": "",
                    "type": 2
                },
                {
                    "paragraph": "程大昌曰：坐之为言，安其所而不佗，犹坐忘之坐也。",
                    "zhushu": "",
                    "type": 2
                },
                {
                    "paragraph": "古之所以贵此道者何也？不曰求以得，有罪以免邪？故为天下贵。",
                    "zhushu": "",
                    "type": 2
                },
                {
                    "paragraph": "御注曰：求则得之，求在我者也。古之人所以求之于阴阳度数而未得者，求在外故也。恶者迁善，愚者为哲，此有罪所以免欤？故道之善救者如此。",
                    "zhushu": "",
                    "type": 2
                },
                {
                    "paragraph": "碧虚子陈景元曰：耶者，叹美之词也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道本在我，人患不求，求则得之矣。道无功罪，人患不知，知则凡罪不能污也。",
                    "zhushu": "",
                    "type": 2
                },
                {
                    "paragraph": "王雱曰：求以得，故善人寳之。有罪以免，故不善人保之。",
                    "zhushu": "",
                    "type": 2
                },
                {
                    "paragraph": "叶梦得曰：夫妇之愚，未有求道而不得。一有闻焉，虽向之尝以为罪者，可以一洗皆空。则道之为贵，果在此不在彼也。",
                    "zhushu": "",
                    "type": 2
                },
                {
                    "paragraph": "清源子刘骥曰：古之得道者，出乎天地阴阳度数之外，祸亦不至，福亦不来，祸福无有，乌有人灾？",
                    "zhushu": "",
                    "type": 2
                },
                {
                    "paragraph": "程大昌曰：若其昔尝暴弃，溺于不善矣，今而回心向道，则亦受而诲之，未尝追咎既住也。",
                    "zhushu": "",
                    "type": 2
                }
            ]
        },
        {
            "name": "为无为章第六十三",
            "paragraphs": [
                {
                    "paragraph": "为无为章第六十三",
                    "zhushu": "",
                    "type": 1
                },
                {
                    "paragraph": "为无为，事无事，味无味。大小多少，报怨以德。",
                    "zhushu": "",
                    "type": 2
                },
                {
                    "paragraph": "御注曰：圣人应物之有，体道之无，于斯三者，概可见矣。大小言形。多少，言数。物量无穷，不可为倪。大而不多，小而不少，则怨恩之报，孰睹其辨？圣人所以同万有于一，无能成其大。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫心不动则虚明，虚明则众妙可观矣。身不劳则实厚，实厚则精神不亏矣。口不嗜则恬漠，恬漠则灵液不竭矣。又解：味无味者，不味是非美恶之言，而味大道无味之言。经曰：道之出口，淡乎其无味也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人为无为，故无所不为；事无事，故无所不事；味无味，故无所不味。其于大小多少，一以道遇之而已。盖人情之所不忘者，怨也。然及其爱恶之情忘，则报怨犹报德也。",
                    "zhushu": "",
                    "type": 2
                },
                {
                    "paragraph": "王雱曰：大小多少者，畏事之小如大，谨事之少如多。庄子曰：不忽于人。报怨以德者，以直报怨者，事也。以德报怨者，得也。事则吉凶与民同患，故种种色相一不可废。若夫德，则不见有物，安得怨乎？如上三事，体道者也。方其体道，故当如此尔。举怨而以德，则知无所不用德。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：世间之物与事，不过大小多少，道一以贯之。报怨以德，仇雠怨绝。报怨以怨，相报无尽。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体道在己，与天地同其德，与混元同其功，不为而为，不作而作，自然而然也。故为出于无为，事出于无事，味出于无味。其道虽大而本甚小，故言大小。其用虽多而要甚少，故言多少。大小者，含太虚于方寸。多少者，总万有于真一。大小多少，则大同于物，而万物与我为一，何怨之有？此言报怨以德，足见圣人仁民爱物之广大，如天地之无不覆载，所以能体道之大也。",
                    "zhushu": "",
                    "type": 2
                },
                {
                    "paragraph": "黄茂材曰：道无为也，而有无为之为；道无事也，而有无事之事；道无味也，而有无味之味。天下莫大乎秋毫之末，而太山为小，何形之小大？莫寿乎殇子，而彭祖为夭，何数之多少？虽有忮心之人，不怨飘瓦，又何怨何德？其能齐小大、一多少、平怨德如此。图难于其易，为大于其细。天下之难事必作于易，天下之大事必作于细。是以圣人终不为大，故能成其大。夫轻诺必寡信，多易必多难，是以圣人由难之故，终无难矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：图度其始易之时，则于终无难矣。营为于初细之日，则于后无大矣。严君平曰：是以大难之将生也，犹风邪之中人也。未然之时，慎之不来。在于皮毛，汤熨去之；入于凑理，微针取之；在于脏腑，百药除之；入于骨髓，天地不能变，造化不能治。故曰：天下难事必作于易。",
                    "zhushu": "",
                    "type": 2
                },
                {
                    "paragraph": "颍滨苏辙曰：世人莫不畏大而侮小，难多而易少。至于难而后图，大而后为，则事常不济矣。圣人齐大小、一多少，无所不畏，无所不难，而安有不济者哉？",
                    "zhushu": "",
                    "type": 2
                },
                {
                    "paragraph": "陆佃曰：天下难事必作于易，天下大事必作于细。既谨矣，又当守之以谦。故曰：圣人终不为大，故能成其大。",
                    "zhushu": "",
                    "type": 2
                },
                {
                    "paragraph": "陈象古曰：易者难之基。细者大之本。故难易之相寻，大小之相续，如循环之无端。圣人知其然，信其理，故保小守下而已。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人抱道怀德，不离乎方寸之中，自知不自见，自爱不自贵，故终不为大。然方寸之中，真性之内，无不忘也，无不有也，澹然无极而众美从之，此天地之道，圣人之德也，故能成其大。轻诺者其后必寡信，多易者其后必多难。圣人之于道，勤而行之，犹以为难，故能穷理尽性以至于命，而终无难也。",
                    "zhushu": "",
                    "type": 2
                }
            ]
        },
        {
            "name": "其安易持章第六十四",
            "paragraphs": [
                {
                    "paragraph": "其安易持章第六十四",
                    "zhushu": "",
                    "type": 1
                },
                {
                    "paragraph": "其安易持，其未兆易谋，其脆易泮，其微易散。为之于未有，治之于未乱。",
                    "zhushu": "",
                    "type": 2
                },
                {
                    "paragraph": "御注曰：安者危之对，未兆者已形之对，脆者坚之对，微者著之对。持之于安则无危。谋之于未兆，则不形，圣人之知几也。脆者泮之，则不至于坚冰，微者散之，则不著，此贤人之殆庶几也。奔垒之车，沈流之航，圣人无所用智焉。用智于未奔沈，所谓为之于未有，治之于未乱。",
                    "zhushu": "",
                    "type": 2
                },
                {
                    "paragraph": "颍滨苏辙曰：方其未有，持而谋之足矣。及其将然，非泮而散之不去也，然犹愈于既成也。故为之于未有者，上也。治之于未乱者，次也。",
                    "zhushu": "",
                    "type": 2
                },
                {
                    "paragraph": "陆佃曰：其安易持，其未兆易谋，此言造理而悟也。其脆易破，其微易散，此言造形而悟也。",
                    "zhushu": "",
                    "type": 2
                },
                {
                    "paragraph": "清源子刘骥曰：身乃神之车、神之舍、神之主也。主人安静，神即居之，主人躁动，神即去之。故其安易持。患生不意，祸生所忽，审其未兆而谋之。乘其微脆，泮而散之，则易矣。及其祸患已成而后谋之，是犹奔垒之车、沈流之航，圣人无所施其智巧。圣人用智于未奔、沈，故为之于未有，治之于未乱，去其害道者而已。",
                    "zhushu": "",
                    "type": 2
                },
                {
                    "paragraph": "黄茂材曰：当其安而持之，不待于已危，故易持；当其未兆而谋之，不待于已形，故易谋；当其脆而泮之，不待于已坚，故易泮；当其微而散之，不待于已著，故易散。为于未有之前，何为不成？治于未乱之际，何治不济？而不谓之易为易治者，其易可知矣。",
                    "zhushu": "",
                    "type": 2
                },
                {
                    "paragraph": "合抱之木，生于毫末，九层之台，起于累土；千里之行，始于足下。",
                    "zhushu": "",
                    "type": 2
                },
                {
                    "paragraph": "御注曰：有形之类，大必滋于小，高必基于下，远必自于近。其作始也简，其将毕也必巨。圣人见端而思末，睹指而知归。",
                    "zhushu": "",
                    "type": 2
                },
                {
                    "paragraph": "碧虚子陈景元曰：此三者喻不见几。夫患不预防，恶不渐杜，其犹植木乎，初生于毫末，可拔而绝之。及其合抱也，本据乎阴崖，梢侵于阳岭，青青百寻，郁蔽日月，恶可伐哉！又如筑台乎，起土于一畚，可蹴而圯之。及其九层也，耸百仞之高，出乎中天，拟丘陵之大，广乎数亩，恶可毁哉！又如远行乎，始登于跬步，可旋踵而返。及其千里也，长川渺弥，峻岭巇崄，途隘而可畏，路僻而多岐，恶可还哉？",
                    "zhushu": "",
                    "type": 2
                },
                {
                    "paragraph": "清源子刘骥曰：神圣之道，积习而成，虽可以顿悟，不可以顿进。日月有数，大小有定，圣功生焉，神明出焉。由小至大，犹合抱之于毫末；从卑至高，犹九层之于累土；自近及远，犹千里之于足下。",
                    "zhushu": "",
                    "type": 2
                },
                {
                    "paragraph": "黄茂材曰：合抱之木，天下以为大也，大生于小，故知合抱即毫末也。九层之台，天下以为高也，高起于下，故知九层即累土也。千里之行，天下以为远也，远始自近，故知千里即足下也。然则物之小者、下者、近者，其可忽诸？",
                    "zhushu": "",
                    "type": 2
                },
                {
                    "paragraph": "为者败之，执者失之。是以圣人无为故无败，无执故无失。故民之从事，常于几成而败之。慎终如始，则无败事矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：为，营为也。执，执著也。败起于有为，不为则何败之有？失因于有执，不执则何失之有？是以圣人禀高明之性，措意不在小成，而常以虚静恬淡寂寞无为为心，自然无为、无执、无败、无失。几，近也。言世俗之人虽从务于善事，皆有始而无卒，先勤而后堕，常以功业近成而不能戒谨，乃复亡败也。若能谨末如初，始终如一，则所为无不成矣，岂有败事也？诗曰：靡不有初，鲜克有终。",
                    "zhushu": "",
                    "type": 2
                },
                {
                    "paragraph": "颍滨苏辙曰：治乱祸福之来，皆如彼三者，积小以成大，圣人待之以无为，守之以无执，故能使福自生，使祸自亡。譬如种苗，深而厚耔，耘之，及秋自穰。譬如被盗，危坐而熟视之，盗将自却。世人不知物之自然，以为非为不成，非执不留，故常与祸争胜，与福生赘，是以祸至于不救，福至于不成，盖其理然也。圣人知有为之害，不以人助天，始终皆因其自然，故无不成者。又曰：世人心存于得丧，方事之微，犹有不知而听其自然者，及见其几成而重失之，则未有不以为败之者矣。故曰：慎终如始，则无败事矣。",
                    "zhushu": "",
                    "type": 2
                },
                {
                    "paragraph": "陈象古曰：极力有为，为极必败。极力以执，执极必失。",
                    "zhushu": "",
                    "type": 2
                },
                {
                    "paragraph": "叶梦得曰：世固未尝有成败，以吾有为，故成者必败。世固未尝有得失，以吾有执，故得者必失。此民之所以从事而不得不谨者也。是以圣人欲不欲，不贵难得之货。学不学，以复众人之所过。以辅万物之自然而不敢为。",
                    "zhushu": "",
                    "type": 2
                },
                {
                    "paragraph": "碧虚子陈景元曰：难得之货，谓金玉珠犀也。世俗以不欲为忧，圣人以不欲为乐。圣人之清静节俭，世俗之贪浊奢侈。是以世俗之所不欲者，迺圣人之所欲也，故视金玉如遗土也。世俗损天真以务外学，而失其分内之性。圣人守自然而不学，保其分内之天和。然世俗以不学为过，圣人以不学为真学。故曰：学不学，以复众人之所过。",
                    "zhushu": "",
                    "type": 2
                },
                {
                    "paragraph": "颕滨苏辙曰：人皆徇其所欲以伤物，信其所学以害理。圣人非无欲也，欲而不欲，故虽欲而不伤于物。非无学也，学而不学，故虽学而不害于理。然后内外空明，廓然无为，可以辅万物之自然，而待其自成矣。",
                    "zhushu": "",
                    "type": 2
                },
                {
                    "paragraph": "刘概曰：欲众人之所不欲，故曰欲不欲。不欲众人之所欲，故曰不贵难得之货。学众人之所不学，故曰学不学。不学众人之所学，故曰复众人之所过。",
                    "zhushu": "",
                    "type": 2
                },
                {
                    "paragraph": "达真子曰：欲之所先，莫甚于难得之货；学之所失，莫甚于众人之所过。动不知静，为不知止，皆所谓过也。圣人欲期于不欲，所以不贵难得之货；学期于不学，所以复众人之所过。若是，则不有其为执之蔽也。故曰以辅万物之自然。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人非无欲也，欲人之所不欲，不以物易性，故不贵难得之货。非无学也，学人之所不学，不以博溺心，故以复众人之所过。反其性情而复其初而已。不益生，不助长，顺物自然，无容私焉，而天下治。故以辅万物之自然，而不敢为。",
                    "zhushu": "",
                    "type": 2
                },
                {
                    "paragraph": "黄茂材曰：道无欲也，欲不欲，所以求在我也。外物又何足贵？天下之物，各有自然之理，愚者不及，智者过之。与其过也，宁不及。故刳心去智，学所不学，辅物自然而已，何敢为哉。",
                    "zhushu": "",
                    "type": 2
                }
            ]
        },
        {
            "name": "古之善为道章第六十五",
            "paragraphs": [
                {
                    "paragraph": "古之善为道章第六十五",
                    "zhushu": "",
                    "type": 1
                },
                {
                    "paragraph": "古之善为道者，非以明民，将以愚之。",
                    "zhushu": "",
                    "type": 2
                },
                {
                    "paragraph": "御注曰：民可使由之，不可使知之。三代而下，释夫恬淡无为而悦夫啍啍之意，屈折礼乐以正天下之形，吁俞仁义以慰天下之心，将以明民也。名曰治之，而乱孰甚焉？",
                    "zhushu": "",
                    "type": 2
                },
                {
                    "paragraph": "涑水司马光曰：去华务实，还淳反朴。",
                    "zhushu": "",
                    "type": 2
                },
                {
                    "paragraph": "颕滨苏辙曰：古之所谓智者，知道之大全而览于物之终始，故足贵也。凡民不足以知此，而溺于小智，以察为明，则智之害多矣。故圣人以道治民，非以明之，将以愚之耳。盖使之无知无欲而听上之所为，则民虽有过亦小矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：智则生奸，愚则反朴。",
                    "zhushu": "",
                    "type": 2
                },
                {
                    "paragraph": "达真子曰：用其光，复归其明。古之善为道者，欲使民复归其明，是谓非以明民也。欲使敛明若愚，是谓将以愚之也。",
                    "zhushu": "",
                    "type": 2
                },
                {
                    "paragraph": "叶梦得曰：自道而降，民日趋于伪，不患其不明，而患其明之过。故圣人逆为之防，而欲以道愚之也。",
                    "zhushu": "",
                    "type": 2
                },
                {
                    "paragraph": "民之难治，以其智多。",
                    "zhushu": "",
                    "type": 2
                },
                {
                    "paragraph": "御注曰：天下每每大乱，罪在于好智。",
                    "zhushu": "",
                    "type": 2
                },
                {
                    "paragraph": "碧虚子陈景元曰：民之多智，则奸宄生焉。虽有法令而无所畏，故曰难治也。夫弓弩毕弋机变之智多，则鸟乱于上矣；钩饵纲罟曹笱之智多，则鱼乱于水矣；削格罗落罝罘之智多，则兽乱于泽矣；智诈渐毒、颉滑坚白、解垢同异之变多，则俗惑于辩矣。故天下每每大乱。",
                    "zhushu": "",
                    "type": 2
                },
                {
                    "paragraph": "故以智治国，国之贼。",
                    "zhushu": "",
                    "type": 2
                },
                {
                    "paragraph": "御注曰：法出奸生。",
                    "zhushu": "",
                    "type": 2
                },
                {
                    "paragraph": "涑水司马光曰：上下相欺。",
                    "zhushu": "",
                    "type": 2
                },
                {
                    "paragraph": "颍滨苏辙曰：吾以智御人，人亦以智应之，而上下交相贼矣。",
                    "zhushu": "",
                    "type": 2
                },
                {
                    "paragraph": "陈象古曰：用智则失其自然，故喻之以贼。",
                    "zhushu": "",
                    "type": 2
                },
                {
                    "paragraph": "不以智治国，国之福。",
                    "zhushu": "",
                    "type": 2
                },
                {
                    "paragraph": "御注曰：焚符破玺，而民鄙朴。掊斗折衡，而民不争。",
                    "zhushu": "",
                    "type": 2
                },
                {
                    "paragraph": "涑水司马光曰：王道正直。",
                    "zhushu": "",
                    "type": 2
                },
                {
                    "paragraph": "达真子曰：以智治国，如庄子所谓开人也。开人者贼生。不以智治国，如庄子所谓开天也，开天者德生。",
                    "zhushu": "",
                    "type": 2
                },
                {
                    "paragraph": "清源子刘骥曰：不以智治国，则忘情去欲，返本复朴，故国之福。",
                    "zhushu": "",
                    "type": 2
                },
                {
                    "paragraph": "知此两者亦楷式。",
                    "zhushu": "",
                    "type": 2
                },
                {
                    "paragraph": "御注曰：知此两者，则知所以治国。知所以治国，故民则而象之，以为楷式。",
                    "zhushu": "",
                    "type": 2
                },
                {
                    "paragraph": "碧虚子陈景元曰：两者谓用智与不用智。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：可为后世楷模。",
                    "zhushu": "",
                    "type": 2
                },
                {
                    "paragraph": "陈象古曰：楷式不可渝也。",
                    "zhushu": "",
                    "type": 2
                },
                {
                    "paragraph": "常知楷式，是谓玄德。玄德深矣、远矣，与物反矣，然后乃至大顺。",
                    "zhushu": "",
                    "type": 2
                },
                {
                    "paragraph": "御注曰：玄者，天之色。常知楷式而不用其智，则与天合德，深不可测，远不可穷，独立乎万物之上，物无得而偶之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：人君常知福可任之，贼可去之，致黔首于富寿，是有深冥之德。又观其迹，与物违戾。究其理，则与民同归。涑",
                    "zhushu": "",
                    "type": 2
                },
                {
                    "paragraph": "涑水司马光曰：物情莫不贵智，而有玄德者独贱之。虽反于物，乃顺于道。",
                    "zhushu": "",
                    "type": 2
                },
                {
                    "paragraph": "颍滨苏辙曰：吾之所贵者，德也。物之所贵者，智也。德与智固相反，然智之所顺者小，而德之所顺者大矣。",
                    "zhushu": "",
                    "type": 2
                },
                {
                    "paragraph": "达真子曰：然则此者能与物反，归于道也。凡以道则大顺，非道则大逆。",
                    "zhushu": "",
                    "type": 2
                },
                {
                    "paragraph": "黄茂材曰：物皆强，吾独弱；物皆动，吾独静；物皆华，吾独朴；物皆死，吾独生。非为与物反乎？能反于物者，可以至大顺。",
                    "zhushu": "",
                    "type": 2
                }
            ]
        },
        {
            "name": "江海为百谷王章第六十六",
            "paragraphs": [
                {
                    "paragraph": "江海为百谷王章第六十六",
                    "zhushu": "",
                    "type": 1
                },
                {
                    "paragraph": "江海所以能为百谷王者，以其善下之，故能为百谷王。",
                    "zhushu": "",
                    "type": 2
                },
                {
                    "paragraph": "御注曰：王有归往之义。君能下下，则民归之，如水之就下。",
                    "zhushu": "",
                    "type": 2
                },
                {
                    "paragraph": "碧虚子陈景元曰：《开元御疏》曰：江海所以能令百川朝宗而为王者，以其善居下流之所致也。《易》云：地道变盈而流谦。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体江海之善下，所以懐微妙，抱质朴，虚空无为，非欲于道，道自归之。以至天地之精，万物之灵，莫不归之。经所谓执大象，天下往，亦此之谓也。",
                    "zhushu": "",
                    "type": 2
                },
                {
                    "paragraph": "黄茂材曰：此章所以重发明大国者下流章之义。以江海喻之，又见其道之大而能下者也。孰得而争之。",
                    "zhushu": "",
                    "type": 2
                },
                {
                    "paragraph": "程大昌曰：孟子曰：以善服人者，未有能服人者也。有其善而能下人，则天下归之，如百谷之归江海矣。",
                    "zhushu": "",
                    "type": 2
                },
                {
                    "paragraph": "是以圣人欲上人，以其言下之。欲先人，以其身后之。是以圣人处上而人不重，处前而人不害。是以天下乐推而不厌。以其不争，故天下莫能与之争。",
                    "zhushu": "",
                    "type": 2
                },
                {
                    "paragraph": "御注曰：《易》于《屯》之初曰：以贵下贱，大得民也。得其民者，得其心也。处上而人不重，则从之也轻；处前而人不害，则利之者众。若是者无思不服，故不厌。《易》曰：百姓与能。",
                    "zhushu": "",
                    "type": 2
                },
                {
                    "paragraph": "碧虚子陈景元曰：陆希声曰：天道亏盈而益谦，地道变盈而流谦，鬼神害盈而福谦，人道恶盈而好谦。谦之为德，卑以自牧。故江海以谦为德，而为百谷所归往；圣人以谦为德，而为天下所先上。夫圣人岂欲先上哉？天下乐推而不厌耳。所以言先上者，举圣人以劝众人耳。然则圣人之处先上者，岂争而得之耶？书曰：汝惟不矜，故天下莫与汝争能；汝惟不伐，故天下莫与汝争功。此之谓也。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人非欲上人、先人也，盖下之后之，其道不得不上且先耳。",
                    "zhushu": "",
                    "type": 2
                },
                {
                    "paragraph": "王雱曰：圣人岂计利而为此哉？亦德而已矣。德下之则形上矣，德后之则形先矣，故常为天下贵。",
                    "zhushu": "",
                    "type": 2
                },
                {
                    "paragraph": "陈象古曰：孤、寡、不谷，以言下之也。菲饮食而致孝乎鬼神，恶衣服而致美乎黼冕，卑宫室而尽力乎沟洫，以身后之也。",
                    "zhushu": "",
                    "type": 2
                },
                {
                    "paragraph": "道徳真经集注卷之十五",
                    "zhushu": "",
                    "type": 2
                }
            ]
        },
        {
            "name": "天下皆谓章第六十七",
            "paragraphs": [
                {
                    "paragraph": "天下皆谓章第六十七",
                    "zhushu": "",
                    "type": 1
                },
                {
                    "paragraph": "天下皆谓我道大，似不肖。夫惟大，故似不肖。若肖，久矣其细也夫！",
                    "zhushu": "",
                    "type": 2
                },
                {
                    "paragraph": "御注曰：肖物者小，为物所肖者大。道，覆载万物者也，洋洋乎其大哉！故似不肖。若肖，则道外有物，岂得为大乎？",
                    "zhushu": "",
                    "type": 2
                },
                {
                    "paragraph": "碧虚子陈景元曰：肖，似也。天下之人皆言我道虚无广大，光而不耀，盛德若愚，无所象似，犹如不贤。我道虚无广大，不为下士所信，故似不贤也。若贤而使人称美之，不待于今亦已久矣。若为人所称美，其道岂足为大耶？细，小也夫！老子谓士成绮曰：夫巧智神圣之人，吾自以为脱焉。此乃老氏不以贤美为贵久矣。寗武子其智可及，其愚不可及，近之矣。",
                    "zhushu": "",
                    "type": 2
                },
                {
                    "paragraph": "涑水司马光曰：言异于众人。",
                    "zhushu": "",
                    "type": 2
                },
                {
                    "paragraph": "颍滨苏辙曰：夫道旷然无形，颓然无名，充遍万物而与物无一相似，此其所以为大也。若似于物，则亦一物矣，而何足大哉！",
                    "zhushu": "",
                    "type": 2
                },
                {
                    "paragraph": "临川王安石曰：夫道之大则不可以名，故似不肖。小则可以名，故若肖。故曰若肖，久矣其细也夫！",
                    "zhushu": "",
                    "type": 2
                },
                {
                    "paragraph": "达真子曰：凡以此肖彼，则有形有体也。有形有体，则必有形体之所胜，而不能为无敌之大也。唯道无形无体，凡所以言大者莫能胜。若肖则为更大之所胜，终不免细之名也。故曰若肖，久矣其细也夫。",
                    "zhushu": "",
                    "type": 2
                },
                {
                    "paragraph": "黄茂材曰：天下惟道为大，又孰有肖似？若有肖似，则道亦是一物也，何足以为道？",
                    "zhushu": "",
                    "type": 2
                },
                {
                    "paragraph": "程大昌曰：特不与俗肖而与道肖也。为其不与世俗肖，足以见其大。",
                    "zhushu": "",
                    "type": 2
                },
                {
                    "paragraph": "我有三寳，寳而持之：一曰慈，二曰俭，三曰不敢为天下先。夫慈，故能勇；俭，故能广；不敢为天下先，故能成器长。今舍其慈且勇，舍其俭且广，舍其后且先，死矣！",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣人以慈为行，勇于济物。语曰仁者必有勇。谓勇于救难，水火可蹈，不惧之谓也。俭约其用者，必能广于赈施，所谓节用而爱人也。不敢先于天下，则必能成器用之长。《易》曰：用九，见群龙无首，吉。此所谓道大似不肖也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道以不似物为大，故其运而为德，则亦闷然。以钝为利，以退为进，不合于世俗。今夫世俗贵勇敢，尚广大，夸进锐，而吾之所寳，则慈忍、俭约、廉退，此三者，皆世之所谓不肖者也。世以勇决为贤，而以慈忍为不及事，不知勇决之易挫，而慈忍之不可胜，其终必至于勇也。世以广大盖物，而以俭约为陋，不知广大之易穷，而俭约之易足，其终必至于广也。世以进锐为能，而以不敢先为耻，不知进锐之多恶于人，而不敢先之乐推于世，其终卒为器长也。盖朴散而为器，圣人用之则为官长。自朴成器，始有属有长矣。勇、广、先三者，人之所共疾也。为众所疾，故常近于死。",
                    "zhushu": "",
                    "type": 2
                },
                {
                    "paragraph": "临川王安石曰：慈则能柔，柔则能胜天下之至坚，故能勇；俭则知足，知足则常足，故能广；不敢为天下先，则物莫为之先，故能成其器长。勇、广、先三者，人之所共疾也。为众所疾，故常近于死。",
                    "zhushu": "",
                    "type": 2
                },
                {
                    "paragraph": "清源子刘骥曰：夫道之至大，然有三寳可以寳而持之。慈以爱物，应世之寳也；俭以自爱，修身之寳也；不敢为天下先，则挫锐解纷，体道之寳也。慈则果敢于济难，故勇；俭则寡欲而易足，故广；不敢为天下先则不争，而天下莫能与之争，故能成器长。若舍其慈且勇，舍其俭且广，舍其后且先，三者人之所共疾也，则刚强之徒有死之道焉。",
                    "zhushu": "",
                    "type": 2
                },
                {
                    "paragraph": "夫慈，以战则胜，以守则固。天将救之，以慈卫之。",
                    "zhushu": "",
                    "type": 2
                },
                {
                    "paragraph": "御注曰：仁人无敌于天下，故以战则胜；民爱其上，若手足之捍头目，子弟之卫父兄，效死而弗去，故以守则固。",
                    "zhushu": "",
                    "type": 2
                },
                {
                    "paragraph": "碧虚子陈景元曰：三寳之中，慈最为贵，故偏叹美也。且慈，兵入于敌之境也，则人知有所庇矣。兵至于国邑之郊，不践果稼，不穴丘墓，不残积聚，不焚室屋，得人虏而厚归之，则人人悦之，若孝子之见慈亲，饿隶之遇美食，归降者若强弩之射深谷也。如是，则何必陈兵于野，战而后胜，重门击柝以为守固哉？天道福善祸淫，善人则自天祐之，吉无不利。经曰：天道无亲，常与善人。所以天将救助之者，以其主将能用慈仁卫护于士卒人民也。此皆道大似不肖者也。",
                    "zhushu": "",
                    "type": 2
                },
                {
                    "paragraph": "颍滨苏辙曰：以慈御物，物之爱之如己父母，虽为之效死而不辞，故可以战，可以守。天之将救是人也，则开其心志，使之无所不慈。无所不慈，则物皆为之卫矣。",
                    "zhushu": "",
                    "type": 2
                },
                {
                    "paragraph": "达真子曰：慈则众无不归，故以战则胜。无不共力，故以守则固。凡天将拯救其人者，必使有慈以卫之也。",
                    "zhushu": "",
                    "type": 2
                },
                {
                    "paragraph": "叶梦得曰：虽然，我自处己易，物无所不济难。故即三者推慈以为先，而终复明之，以为以战则胜，以守则固，是今之所急也。天若救斯民，必使有为慈者出而卫之，此老氏之所怛然有期于天下者欤？",
                    "zhushu": "",
                    "type": 2
                },
                {
                    "paragraph": "清源子刘骥曰：三寳之中，慈最为贵，所以再言之。慈以爱人，爱人者人常爱之，为之效死，可以无敌于天下。故慈以战则胜，以守则固。天将救之，则使之无所不慈；无所不慈，则物皆为之卫矣。",
                    "zhushu": "",
                    "type": 2
                },
                {
                    "paragraph": "黄茂材曰：慈爱之人，无害物之心，物亦无害之者，岂特战则胜、守则固哉？物无害之，则可以长生。故曰：天将救之，以慈卫之。",
                    "zhushu": "",
                    "type": 2
                },
                {
                    "paragraph": "程大昌曰：曾子曰：戒之戒之，出乎尔者，反乎尔者也。我能慈，人且为我勇，故遇战则胜，遇守则固。设有不及，天且以其慈而加佑助焉。去邠而岐周以兴，是其救也。",
                    "zhushu": "",
                    "type": 2
                }
            ]
        },
        {
            "name": "善为士章第六十八",
            "paragraphs": [
                {
                    "paragraph": "善为士章第六十八",
                    "zhushu": "",
                    "type": 1
                },
                {
                    "paragraph": "善为士者不武，善战者不怒，善胜敌者不争，善用人者为之下。",
                    "zhushu": "",
                    "type": 2
                },
                {
                    "paragraph": "颕滨苏辙曰：士当以武为本，行之以怯。若以武行，武则死矣。圣人不得已而后战，若出于怒，是以我故杀人也，天必殃之。以吾不争，故能胜彼之争。若皆出于争，则未必胜矣。人皆有相上之心，故莫能相为用。诚能下之，则天下皆吾用也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：勇而不武，威而不怒。不争者胜，贪先动者必败。谦下则人与为用，忽慢者人不为力。",
                    "zhushu": "",
                    "type": 2
                },
                {
                    "paragraph": "程大昌曰：老氏论兵，常恶乎争胜于两阵之交，而贵夫图全于未战之前，正其重用人命焉耳。",
                    "zhushu": "",
                    "type": 2
                },
                {
                    "paragraph": "是谓不争之德，是谓用人之力，是谓配天古之极。",
                    "zhushu": "",
                    "type": 2
                },
                {
                    "paragraph": "涑水司马光曰：德与天合，自生民以来无以加也。",
                    "zhushu": "",
                    "type": 2
                },
                {
                    "paragraph": "黄茂材曰：老子言兵，皆有为而发，故曰是谓配天古之极。然非深知兵者，安能言之？熟论此篇之义，正使太公、穰苴、孙武之俦，亦不过此。",
                    "zhushu": "",
                    "type": 2
                }
            ]
        },
        {
            "name": "用兵有言章第六十九",
            "paragraphs": [
                {
                    "paragraph": "用兵有言章第六十九",
                    "zhushu": "",
                    "type": 1
                },
                {
                    "paragraph": "用兵有言：吾不敢为主而为客，不敢进寸而退尺。是谓行无行，攘无臂，仍无敌，执无兵。",
                    "zhushu": "",
                    "type": 2
                },
                {
                    "paragraph": "御注曰：感之者为主，应之者为客。迫而后动，不得已而后起，谓之应兵。不嗜杀人，故难进而易退。",
                    "zhushu": "",
                    "type": 2
                },
                {
                    "paragraph": "碧虚子陈景元曰：老氏痛当世用兵以好战为本。夫兵者必以先举为主，后应为客。且圣人之兵常为不得已而用之，故应敌而后起。应敌而后起者，所以常为客也。进少而退多者，是沈机密用，重敌之意也。夫行师在乎止敌，贵乎不争。虽行止敌，不行杀心。既无杀心，即我之师徒抱义以守，故行无行也。又将奋臂而先登，则若无臂而可奋，以其恶杀而尚慈也。夫有道之君，纵有凶暴之寇妄动而来，则告之以文德，示之以义兵，彼必闻义而退，自然无敌。虽有仍引之威，而无敌可引，故曰：仍无敌。敌既远退，干戈戢藏，虽有持执之仪，而无兵可执，故曰执无兵。",
                    "zhushu": "",
                    "type": 2
                },
                {
                    "paragraph": "涑水司马光曰：主谓以强兵为己任，客谓人加于己，己不得已而应之。",
                    "zhushu": "",
                    "type": 2
                },
                {
                    "paragraph": "颍滨苏辙曰：主，造事者也。客，应敌者也。进者，有意于争者也。退者，无意于争者也。无意于争，则虽用兵，与不用均也。苟无意于争，则虽在军旅，如无臂可攘，无敌可因，无兵可执，而安有用兵之咎耶？",
                    "zhushu": "",
                    "type": 2
                },
                {
                    "paragraph": "达真子曰：不能不有其己，不能不专其性，莫甚于用兵也。故用兵有言，可以托其至道之心矣。设若虽用兵之时，犹不敢为主而为客，则是不自有其己，不自专其性，心不事于杀伐者也。不敢进寸而退尺，心不勇于胜敌者也。",
                    "zhushu": "",
                    "type": 2
                },
                {
                    "paragraph": "祸莫大于轻敌，轻敌几丧吾寳。故抗兵相加，哀者胜矣。",
                    "zhushu": "",
                    "type": 2
                },
                {
                    "paragraph": "御注曰：轻敌则好战，好战是乐杀人也。乐杀人者，丧其慈而失仁民爱物之心，不可得志于天下矣。圣人用兵，救民于水火之中，取其残而已。神武不杀而以慈为寳。故仁眇天下而无不懐，义眇天下而无不畏，是谓常胜。",
                    "zhushu": "",
                    "type": 2
                },
                {
                    "paragraph": "碧虚子陈景元曰：《书》曰：抚我则后，虐我则雠。若然者，则天下皆敌也，一国亦吾敌也，一乡亦吾敌也，一家亦吾敌也，一身亦吾敌也。故王者不遗卑小之臣，即得万国之欢心；公侯不侮于鳏寡，即得百姓之欢心；志士不忘于修身，即神悦而天乐。然后可以全吾寳。几亡吾寳者何哉？我本慈爱，不乐杀人，不得已而至于无敌，非吾志也。抗，举也。夫两国举兵相加也。哀者，慈爱发于哀诚之谓也，则由其君之有道也。若夫上存慈爱之心，不失使臣之礼，下输忠臣之节，尽得事君之义，则何向而不胜哉？",
                    "zhushu": "",
                    "type": 2
                },
                {
                    "paragraph": "颕滨苏辙曰：圣人以慈为寳，轻敌则轻战，轻战则轻杀人，丧其所以为慈矣。两敌相加而吾出于不得已，则有哀心。哀心见而天人助之，虽欲不胜，不可得矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：轻敌，必败之因也。失计则死，得计则生，其所系之大者，莫若于生与邦家之重，非寳者何？以兵相抗，爱士则哀，其临敌以身视士卒，不以鬪战杀人贪功为乐，必胜也。",
                    "zhushu": "",
                    "type": 2
                },
                {
                    "paragraph": "黄茂材曰：自周之衰，大道不明，人伪长而天真失，天下之人溺于声色嗜欲以丧其生者，十常八九。故曰：轻敌者几丧吾寳。老子所以再三言之，不已深哀其祸惨于兵矣。",
                    "zhushu": "",
                    "type": 2
                }
            ]
        },
        {
            "name": "吾言甚易知章第七十",
            "paragraphs": [
                {
                    "paragraph": "吾言甚易知章第七十",
                    "zhushu": "",
                    "type": 1
                },
                {
                    "paragraph": "吾言甚易知，甚易行。天下莫能知，莫能行。",
                    "zhushu": "",
                    "type": 2
                },
                {
                    "paragraph": "御注曰：道炳而易见也，故载之言则甚易知。要而易守也，故见之事则甚易行。孟子曰：道若大路然，岂难知哉？故道无难而天下无不能。有难不能者，不知反求诸己耳。",
                    "zhushu": "",
                    "type": 2
                },
                {
                    "paragraph": "碧虚子陈景元曰：经曰：常无欲以观其妙。又曰：少则得。又曰：为无为，事无事。又曰：不出户，知天下。不窥牖，见天道。又曰：行不言之教。并是无为分内简易之道。言则不烦，行则不劳，是易知易行也。莫能知行者，下士也。",
                    "zhushu": "",
                    "type": 2
                },
                {
                    "paragraph": "颍滨苏辙曰：道之大，复性而足，而性之妙，见于起居饮食之间耳。圣人指此以示人，岂不易知乎？人能体此以应物，岂不易行乎？然世常患日用而不知，知且不能，而况行之乎？",
                    "zhushu": "",
                    "type": 2
                },
                {
                    "paragraph": "王雱曰：凡天地之难事，皆起于舍本逐末，与妄为构，故内外交乱，奇物滋出，而智者不能胜也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：至简至易，无出于道。平易逍遥，何可难行？以其至简，非思虑拟议之能喻，故莫能知。以其至近，非步骤迟速之能至，故莫能行。",
                    "zhushu": "",
                    "type": 2
                },
                {
                    "paragraph": "清源子刘骥曰：天下莫能知、莫能行者，以其见善不明，用心不刚，败道于有为，丧生于多方。",
                    "zhushu": "",
                    "type": 2
                },
                {
                    "paragraph": "言有宗，事有君。",
                    "zhushu": "",
                    "type": 2
                },
                {
                    "paragraph": "御注曰：言不胜穷也，而理为之本。事不胜应也，而道为之主。顺理而索，循道而行，天下无难矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：宗，本也。君，主也。百家之言虽殊途而同归于理。得理者忘言，故言以不言为宗本。万绪之事虽异趣而同会于功。成功而遣事，故事以无事为君主。此以不言、无事为教，岂不易知易行耶？",
                    "zhushu": "",
                    "type": 2
                },
                {
                    "paragraph": "颍滨苏辙曰：言者，道之筌也。事者，道之迹也。使道可以言尽，则听言而足矣。可以事见，则考事而足矣。唯言不能尽，事不能见，非舍言而求其宗，遗事而求其君，不可得也。",
                    "zhushu": "",
                    "type": 2
                },
                {
                    "paragraph": "刘概曰：天下莫能知吾之易而知其难者，盖有宗莫之知也。天下莫能行吾之易而行其难者，盖有君莫之知也。",
                    "zhushu": "",
                    "type": 2
                },
                {
                    "paragraph": "达真子曰：天下适于详而不能反约，离其本而不能归要，故曰莫能知，莫能行。言有宗为言有宗主，所谓约也。事有君为事有君领，所谓要也。",
                    "zhushu": "",
                    "type": 2
                },
                {
                    "paragraph": "陈象古曰：宗、君，强名也，在知其要而已。",
                    "zhushu": "",
                    "type": 2
                },
                {
                    "paragraph": "清源子刘骥曰：百家之言不胜穷也，当舍其言以求其意，得意则言可忘，忘言者，事之宗也。万绪之事不胜应也，当弃其事以求其理，穷理则事无事，无事者，事之君也。言得其宗，事得其君，则知一气之动作为变化之枢机，炼形中之神，修神中之真，内澄一景，万气流行。恍恍惚惚，其中化物。窈窈冥冥，其中育精。",
                    "zhushu": "",
                    "type": 2
                },
                {
                    "paragraph": "程大昌曰：宗者，族之总也。君者，臣之总也。道者，事之总也。",
                    "zhushu": "",
                    "type": 2
                },
                {
                    "paragraph": "夫惟无知，是以不吾知也。",
                    "zhushu": "",
                    "type": 2
                },
                {
                    "paragraph": "御注曰：小夫之智，不离简牍，虽曰有知，实无知也。夫岂足以知道？",
                    "zhushu": "",
                    "type": 2
                },
                {
                    "paragraph": "碧虚子陈景元曰：不我知，犹不知我也。不知我之道大，而谓似不肖也。",
                    "zhushu": "",
                    "type": 2
                },
                {
                    "paragraph": "涑水司马光曰：有知则知道矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：盖古之圣人无思无为，而有漠然不自知者存焉。此则思虑之所不及，是以终莫吾知也。",
                    "zhushu": "",
                    "type": 2
                },
                {
                    "paragraph": "黄茂材曰：井蛙不可以语于海者，拘于墟也；夏虫不可以语于冰者，笃于时也；曲士不可以语于道者，束于教也。岂非其无知，故不吾知耶？",
                    "zhushu": "",
                    "type": 2
                },
                {
                    "paragraph": "知我者稀，则我贵矣。",
                    "zhushu": "",
                    "type": 2
                },
                {
                    "paragraph": "御注曰：有高世之行者，见非于众。有独智之虑者，见骜于民。故有以少为贵者。",
                    "zhushu": "",
                    "type": 2
                },
                {
                    "paragraph": "涑水司马光曰：道大，故知之者鲜。",
                    "zhushu": "",
                    "type": 2
                },
                {
                    "paragraph": "颍滨苏辙曰：众人之所能知，亦不足贵矣。",
                    "zhushu": "",
                    "type": 2
                },
                {
                    "paragraph": "临川王安石曰：中士闻道若存若亡。下士闻道则大笑之。惟其大笑，故知我者稀。惟其若存，故知我者贵。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：知我者稀，则我之道不与世相往来，我乃贵矣。若人皆知我，则我不足贵也。",
                    "zhushu": "",
                    "type": 2
                },
                {
                    "paragraph": "是以圣人被褐怀玉。",
                    "zhushu": "",
                    "type": 2
                },
                {
                    "paragraph": "御注曰：圣人藏于天而不自衒鬻。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人外与人同而中独异耳。",
                    "zhushu": "",
                    "type": 2
                },
                {
                    "paragraph": "清源子刘骥曰：被褐则和光同尘，外与人同。怀玉则抱道蕴奇，中与人异。",
                    "zhushu": "",
                    "type": 2
                },
                {
                    "paragraph": "程大昌曰：褐者，日用之不可无，举世所共也。玉者，难得之货，富者所独也。知我者稀，固足以见吾道之上矣。而圣人不以自异也，还以圣不可知之妙，而藏诸日用共由之间，以期乎人之皆能也。此孔子所谓二三子以我为隐乎？吾无隐乎尔者也。",
                    "zhushu": "",
                    "type": 2
                }
            ]
        },
        {
            "name": "知不知章第七十一",
            "paragraphs": [
                {
                    "paragraph": "知不知章第七十一",
                    "zhushu": "",
                    "type": 1
                },
                {
                    "paragraph": "知不知，尚矣。不知知，病矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫圣人之禀气纯粹而天性高明，内懐真知而万事自悟。虽能通知而不以知自矜，是德之上也。故曰知不知，上。夫中下之士，受气昏浊而属性刚强，内多机智而凡事夸大，实不知道而强辩饰说以为知之，是德之病也。故曰不知知，病。此亦所谓知者不言，而言者不知也。涑水司马光曰：知之如不知，则远怨。不知而强知，则招患。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：虽知谦而曰不知，是实胜于名，故为上。不知而曰知，是名过于实，故为病。",
                    "zhushu": "",
                    "type": 2
                },
                {
                    "paragraph": "清源子刘骥曰：无思无虑始知道，无处无服始安道，无从无道始得道。所以至人无为，大圣不作。无知而无不知，无为而无不为，通于一而万事毕。其知出于不知，故知不知，尚矣。众人务多知而乐通物于不知而知之，弊精神，役思虑，以文灭质，以博溺心，故不知知，病矣。",
                    "zhushu": "",
                    "type": 2
                },
                {
                    "paragraph": "黄茂材曰：夫深知道者，与道为一，尚何有知哉！此为知之之至。若夫世人未尝知道，乃自以为知，知之之病，又甚于不知者焉。",
                    "zhushu": "",
                    "type": 2
                },
                {
                    "paragraph": "夫唯病病，是以不病。圣人之不病，以其病病，是以不病。",
                    "zhushu": "",
                    "type": 2
                },
                {
                    "paragraph": "御注曰：知其愚者，非大愚也。知其惑者，非大惑也。大惑者，终身不解。大愚者，终身不灵。",
                    "zhushu": "",
                    "type": 2
                },
                {
                    "paragraph": "涑水司马光曰：病人能自知其病，斯不甚病矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：能知病为病，则终不为病。圣人缘何不病？圣人知病为病，终日循省，是以不病。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人所以不病，以病其病而去其病也。",
                    "zhushu": "",
                    "type": 2
                }
            ]
        },
        {
            "name": "民不畏威章第七十二",
            "paragraphs": [
                {
                    "paragraph": "民不畏威章第七十二",
                    "zhushu": "",
                    "type": 1
                },
                {
                    "paragraph": "民不畏威，则大威至矣。",
                    "zhushu": "",
                    "type": 2
                },
                {
                    "paragraph": "御注曰：小人以小恶为无伤而弗去也，故恶积而不可揜。《易》曰：荷校灭耳，凶。",
                    "zhushu": "",
                    "type": 2
                },
                {
                    "paragraph": "碧虚子陈景元曰：大威谓死兆也。君子有三畏：畏天命，畏大人，畏圣人之言。夫人立身以忧畏为本，若以小恶为无伤而不忧畏，遂积之盈贯，以致乎大威至而不可逃也。严君平曰：大威已至，乃始为善。当是之时，道德不能救，天地不能解，非天之罪也。",
                    "zhushu": "",
                    "type": 2
                },
                {
                    "paragraph": "颕滨苏辙曰：夫性自有威，高明光大，赫然物莫能加，此所谓大威也。人常患溺于众，妄畏生死而惮得丧，万物之威杂然乘之，终身惴栗之不暇，虽有大威而无自知也。苟诚知之，一生死、齐得丧，坦然无所怖畏，则大威熚然见于前矣。",
                    "zhushu": "",
                    "type": 2
                },
                {
                    "paragraph": "刘概曰：《诗》曰畏天之威，于时保之。盖众人不知畏天之威，故大威至矣。",
                    "zhushu": "",
                    "type": 2
                },
                {
                    "paragraph": "清源子刘骥曰：世俗之人不知天命，不畏天威，以小恶为无伤而不知忧畏，然积之足以灭身，以至大威至而无所逃于天地之间。大威谓死兆也。",
                    "zhushu": "",
                    "type": 2
                },
                {
                    "paragraph": "黄茂材曰：夫民冒险而行，死亡有所不顾，何威之畏？不畏威则大威及之。孰为大威？不有人祸，必有天殃是也。",
                    "zhushu": "",
                    "type": 2
                },
                {
                    "paragraph": "无狭其所居，无厌其所生，夫惟不厌，是以不厌。",
                    "zhushu": "",
                    "type": 2
                },
                {
                    "paragraph": "御注曰：居者性之宅，人之性至大，不可围，而曲士不可以语于道者，狭其所居故也。扩而充之，则充满天地，包裹六极，无自而不可。孟子曰：居天下之广居。生者，气之聚。人之生，通乎物之所造，而厌其所生者，旦昼之所为，有梏亡之矣。梏之反复，则夜气不足以存。彼保合太和而无中道夭者，无厌其所生故也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：古本作狎。狎，习也。所居，谓所居之处也。厌，恶也。所生，谓道也。言畏慎之人，凡居处当择善邻，无习恶友，清静自守，使灾祸莫干，形全神王，斯所谓畏慎之深也。人不可厌恶其道，当服勤尊仰，则可以永保元吉也。若纵其欲恶，厌道慢德，则祸不旋踵矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：性之大可以包络天地。彼不知者，以四肢九窍为己守也。守之而不厌，是以见不出视，闻不出听，蕞然其甚陋也。故教之曰：无狭其所居。彼知之者，知性之大而吾生之狭也，则愀然厌之，欲脱而不得，不知有厌有慕之方囿于物也，故教之曰无厌其所生。夫惟圣人不狭不厌，与人同生而与道同居，无广狭净秽之辨。既不厌生，而后知生之无可厌也。",
                    "zhushu": "",
                    "type": 2
                },
                {
                    "paragraph": "刘概曰：无狭其所居，德之地也。无厌其所生，德之本也。德之地，尽性也。德之本，至命也。",
                    "zhushu": "",
                    "type": 2
                },
                {
                    "paragraph": "清源子刘骥曰：无狭其所居，无厌其所生，所以畏威也。居者，性之宅也。扩而充之，无狭其所居，则居天下之广居，与万物同其情，与虚无同其体。生者，气之聚也，寳而持之，无厌其所生，则含太虚之至精，与天地合其德，与日月合其明，曲士不可语于道，或狭其所居，或厌其所生也。小智自私，惑于存想，狭其所居者也。弃有著空，蔽于断灭，厌其所生者也。夫道不弃人，人自弃道。人若不厌道，道亦不厌人。故夫惟不厌，是以不厌。",
                    "zhushu": "",
                    "type": 2
                },
                {
                    "paragraph": "黄茂材曰：无厌其所生，欲其好生也。夫能好生，则能长保其生，何厌之有？",
                    "zhushu": "",
                    "type": 2
                },
                {
                    "paragraph": "程大昌曰：不厌之一语，方且重复言之者，其一在上，其一在下也。夫惟不厌者，君上不厌也。是以不厌者，民多赖也。故曰：夫惟不厌，是以不厌也。",
                    "zhushu": "",
                    "type": 2
                },
                {
                    "paragraph": "是以圣人自知不自见，自爱不自贵，故去彼取此。",
                    "zhushu": "",
                    "type": 2
                },
                {
                    "paragraph": "御注曰：圣人有自知之明，而不自见以矜其能。有自爱之仁，而不自贵以临物。若是者，处物不伤物，物莫之能伤也。方且乐天而无忧，何威怒之足畏乎？圣人之所去取，抑可见矣。",
                    "zhushu": "",
                    "type": 2
                },
                {
                    "paragraph": "碧虚子陈景元曰：若夫去彼自见自贵之㤭纵，而取此自知自爱之畏威，得其尊道奉天之理，而天道亦不厌恶于人。是故威罚外消而生道内足也。",
                    "zhushu": "",
                    "type": 2
                },
                {
                    "paragraph": "颖滨苏辙曰：圣人虽自知之，而不自见以示人。虽自爱之，而不自贵以眩人。恐人之有厌有慕也。厌慕之心未忘，则犹有畏也。畏去而后大威至矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：自知消息损益，惟道是从，不自见功能求显于世。保身自爱，内自修炼，不自贵其身而耀俗。彼谓外物，此谓自真。",
                    "zhushu": "",
                    "type": 2
                },
                {
                    "paragraph": "达真子曰：所居不能无狭，所生不能无厌者，盖由乎自见其自知之性，自贵其自爱之心也。唯虽自知也不自见，虽自爱也不自贵，则所居不狭而广，所生不厌而善。故圣人去彼自知自爱之情，取此不自见不自贵之心也。",
                    "zhushu": "",
                    "type": 2
                },
                {
                    "paragraph": "黄茂材曰：知者在心，见者在目，故知可自而见不可自。爱者在我，贵者在人，故爱可自而贵不可自。去彼，去其自见自贵者也。取此，取其自知自爱者也。",
                    "zhushu": "",
                    "type": 2
                },
                {
                    "paragraph": "道徳真经集注卷之十六",
                    "zhushu": "",
                    "type": 2
                }
            ]
        },
        {
            "name": "勇于敢则杀章第七十三",
            "paragraphs": [
                {
                    "paragraph": "勇于敢则杀章第七十三",
                    "zhushu": "",
                    "type": 1
                },
                {
                    "paragraph": "勇于敢则杀，勇于不敢则活。",
                    "zhushu": "",
                    "type": 2
                },
                {
                    "paragraph": "御注曰：刚强者，死之徒。柔弱者生之徒。列子曰：天下有常胜之道曰柔。",
                    "zhushu": "",
                    "type": 2
                },
                {
                    "paragraph": "碧虚子陈景元曰：刚毅之人，无所畏忌，见威不惧，必果无回，眎其凶顽，便施诛戮，虽有谏诤，未尝顾盻。故曰勇于敢则杀。怀道之士，谨于去就，检身知退，静顺柔和，弗敢有为，不忍杀伤，众虽睚眦，终怀慈仁。故曰勇于不敢则活。",
                    "zhushu": "",
                    "type": 2
                },
                {
                    "paragraph": "叶梦得曰：勇于敢则好杀，勇于不敢则好活，均于必行而不可屈，故同谓之勇。",
                    "zhushu": "",
                    "type": 2
                },
                {
                    "paragraph": "程大昌曰：勇于敢则杀，即所谓强梁者不得其死。盖推其理，有取死之道焉故也。勇于不敢则活，即虎兕无所投其爪，甲兵无所措其刃者也。",
                    "zhushu": "",
                    "type": 2
                },
                {
                    "paragraph": "此两者或利或害，天之所恶，孰知其故？是以圣人犹难之。",
                    "zhushu": "",
                    "type": 2
                },
                {
                    "paragraph": "御注曰：顺天者存，逆天者亡，虽圣人不敢易也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：两者谓敢与不敢、杀与活也。故，意也。夫天地之大德曰生，故圣人以慈为寳，而不乐杀人也。死者，人伦之荼毒也。凡含生之类，皆恶其死也。勇于果敢者，杀之道也；勇于慈仁者，活之道也。若以此义守而不变，是未明天地杀生之权也。今乃曰或利或害者，是于杀活有所未定耶？夫人为不善于显明之处，人得而诛戮之；为不善于幽闲之所，鬼得而杀伐之。此虽有大圣之慈，天道之仁，不能悯救也。",
                    "zhushu": "",
                    "type": 2
                },
                {
                    "paragraph": "涑水司马光曰：圣人于天道亦不敢易言之。",
                    "zhushu": "",
                    "type": 2
                },
                {
                    "paragraph": "颍滨苏辙曰：勇于敢则死，勇于不敢则生，此物理之常也。然而敢者或以得生，不敢者或以得死，世遂以侥幸其或然而忽其常理。夫天道之远，其有一或然者，孰知其好恶之所从来哉？故虽圣人犹以常为正，其于勇敢未尝不难之。列子曰：迎天意，揣利害，不如其已。患天道之难知，是以历陈之也。",
                    "zhushu": "",
                    "type": 2
                },
                {
                    "paragraph": "王雱曰：下愚小智，但见众人之所利，而不知天所恶也。故下文明天道之所以然，当视以为法。",
                    "zhushu": "",
                    "type": 2
                },
                {
                    "paragraph": "陆佃曰：观之以粗理，则刚强胜柔弱；观之以真理，则柔弱胜刚强。故刚强，天之所恶也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：此两者，敢与不敢。然而保生者以不敢为利，谓其可活，而亦有端居偶逢其祸者。慕名者勇于敢，捍敌而多害，或有轻生而终不罹害者。",
                    "zhushu": "",
                    "type": 2
                },
                {
                    "paragraph": "达真子曰：勇于敢，则勇于有为也。勇于不敢，则勇于无为也。无为则任于自然，有为则因其或使。有为之为害，莫不甚于杀。无为之为利，莫不甚于活。是以此两者或利或害也。天之道任其自然，则或使者为天之所恶也。且天道远而难测，虽圣人犹难之，况非圣人者乎？",
                    "zhushu": "",
                    "type": 2
                },
                {
                    "paragraph": "陈象古曰：勇于敢是害也；勇于不敢是利也。皆失其冲和之妙用也。天之所恶，与道违也。",
                    "zhushu": "",
                    "type": 2
                },
                {
                    "paragraph": "叶梦得曰：可杀而杀则利，非所当杀而杀则害；可活而活则利，非所当活而活则害。盖可杀者，必天之所恶。天道难谌，人不可以知其故，圣人犹难之。",
                    "zhushu": "",
                    "type": 2
                },
                {
                    "paragraph": "清源子刘骥曰：勇于敢，或以得生；勇于不敢，或以得死。此两者或利或害，天之所恶，孰知其故？是以圣人犹难之。然要其终而尽其变，然后知天网恢恢广大，虽疏而不失也。",
                    "zhushu": "",
                    "type": 2
                },
                {
                    "paragraph": "天之道，不争而善胜。",
                    "zhushu": "",
                    "type": 2
                },
                {
                    "paragraph": "御注曰：万物之出，与之出而不辞，万物之归，与之归而不迕。是谓不争。消息盈虚，物与之俱，而万物之多皆所受命，是谓不争而善胜。",
                    "zhushu": "",
                    "type": 2
                },
                {
                    "paragraph": "陈象古曰：天法道，故如是。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天道自然平施，不逆万物，而万物自尊之，岂与人校其敢与不敢、杀与活哉？然而人自服从者，不与物争而能善胜者也。所谓胜物而不伤，非由其勇敢也。",
                    "zhushu": "",
                    "type": 2
                },
                {
                    "paragraph": "涑水司马光曰：任物自然，物莫能违。",
                    "zhushu": "",
                    "type": 2
                },
                {
                    "paragraph": "颍滨苏辙曰：不与物争于一时，要于终胜之而已。",
                    "zhushu": "",
                    "type": 2
                },
                {
                    "paragraph": "王雱曰：天为群物之父，岂与赤子为敌乎？",
                    "zhushu": "",
                    "type": 2
                },
                {
                    "paragraph": "清源子刘骥曰：不争而天下莫能与之争。",
                    "zhushu": "",
                    "type": 2
                },
                {
                    "paragraph": "不言而善应。",
                    "zhushu": "",
                    "type": 2
                },
                {
                    "paragraph": "御注曰：天何言哉，变以雷风，示以祸福，无毫厘之差，有影响之应。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天何言哉，四时行焉，百物生焉，而福善祸淫之应，信不差矣。",
                    "zhushu": "",
                    "type": 2
                },
                {
                    "paragraph": "涑水司马光曰：随其顺逆，应以吉凶。",
                    "zhushu": "",
                    "type": 2
                },
                {
                    "paragraph": "颍滨苏辙曰：天何言哉，四时行焉，百物生焉，未有求而不应者也。",
                    "zhushu": "",
                    "type": 2
                },
                {
                    "paragraph": "清源子刘骥曰：不言而万物莫不受其命，",
                    "zhushu": "",
                    "type": 2
                },
                {
                    "paragraph": "不召而自来。",
                    "zhushu": "",
                    "type": 2
                },
                {
                    "paragraph": "碧虚子陈景元曰：天道高远，又无言教，何尝呼召万物？而万物背阴而向阳，春生而秋实，暑往而寒来。",
                    "zhushu": "",
                    "type": 2
                },
                {
                    "paragraph": "涑水司马光曰：不疾而速，不行而至。",
                    "zhushu": "",
                    "type": 2
                },
                {
                    "paragraph": "颍滨苏辙曰：神之格思，不可度思，矧可斁思，夫又谁召之哉？",
                    "zhushu": "",
                    "type": 2
                },
                {
                    "paragraph": "临川王安石曰：阴阳代谢，四时往。盈虚与时偕行，故不召而自来。",
                    "zhushu": "",
                    "type": 2
                },
                {
                    "paragraph": "坦然而善谋。",
                    "zhushu": "",
                    "type": 2
                },
                {
                    "paragraph": "御注曰：德行常易以知险。",
                    "zhushu": "",
                    "type": 2
                },
                {
                    "paragraph": "临川王安石曰：以其常易，故坦然；以其知险，故善谋。",
                    "zhushu": "",
                    "type": 2
                },
                {
                    "paragraph": "颍滨苏辙曰：坦然舒缓，若无所营，而其谋非人之所及也。",
                    "zhushu": "",
                    "type": 2
                },
                {
                    "paragraph": "天网恢恢，疏而不失。",
                    "zhushu": "",
                    "type": 2
                },
                {
                    "paragraph": "御注曰：圣人为能体此，故不就利，不违害，常利而无害，所以与天合德，异夫勇于敢者。",
                    "zhushu": "",
                    "type": 2
                },
                {
                    "paragraph": "碧虚子陈景元曰：张自然之罗，故曰天网。纵太虚之宽，故曰恢恢。四达皇皇是谓疏，幽明难逃，是谓不失。",
                    "zhushu": "",
                    "type": 2
                },
                {
                    "paragraph": "颍滨苏辙曰：世以耳目观天，见其一曲而不睹其大全。有以善而得祸、恶而得福者，未有不疑天网之疏而多失也。唯能要其终始而尽其变化，然后知其恢恢广大，虽疏而不失也。",
                    "zhushu": "",
                    "type": 2
                },
                {
                    "paragraph": "达真子曰：皆其自然之所致，惟勇于不敢者能同也。盖能同于天，则能同于道矣。",
                    "zhushu": "",
                    "type": 2
                },
                {
                    "paragraph": "黄茂材曰：四者，天之道也。人能顺天则存，不能顺天则亡。无谓其道阔远，可得而欺也。",
                    "zhushu": "",
                    "type": 2
                },
                {
                    "paragraph": "程大昌曰：天之覆物也广矣，苟于细小之地而致察焉，则效近而力狭。所谓三年生一叶，则物之有叶者少矣，正其理也。夫惟总大略小，则夫不能致察于初大，类乎疏矣。然要其终，验其大，则夫一定而不爽者，常可必也。故曰一雀过，羿必得之，则以一人而候一物者耳。以天下为之笼，而雀无所逃，此明于用大者之论也。世之疑天者，殆如夏叶有一黄落，而执之以为不纯乎阳；冬枝而有一华实，而指之以为不纯于阴。岂其可与论大者哉？周之兴也，商之贤者不间在亡，皆得伸气，而伯夷、叔齐饿死于首阳之下。至于汉之武帝，慕古好儒，而司马迁独受刑辟。故迁发愤于夷、齐，以舒其怨，而曰：天道无亲，常与善人。若伯夷、叔齐者，非善人耶？此以一叶焦枯而议夏，以一枝华实而疑冬者也。迁盖好黄老而不得夫恢恢之大旨者也。",
                    "zhushu": "",
                    "type": 2
                }
            ]
        },
        {
            "name": "民常不畏章第七十四",
            "paragraphs": [
                {
                    "paragraph": "民常不畏章第七十四",
                    "zhushu": "",
                    "type": 1
                },
                {
                    "paragraph": "民常不畏死，奈何以死惧之？若使民常畏死而为奇者，吾岂执而杀之？孰敢？",
                    "zhushu": "",
                    "type": 2
                },
                {
                    "paragraph": "碧虚子陈景元曰：不畏死有二义：达者得其常理而不畏死；愚者失其常理而不畏死。夫人生而静，天之性；乐生恶死，人之常。耕而食，织而衣，安其居，乐其业，养生葬死，此世之常礼也。夫民存常性，官守常法，而无枉滥，皆得其死。而生死得常，则何畏之有？逮德下衰，不能无为，禁网繁密，民不聊生，盗窃为非，欺绐生乱。小恐惴惴而怀惊，大恐缦缦而忘死。如何刑法滋深，主司暴酷，更以大辟族诛之令，而恐惧于良民哉？畏死亦有二义：养生谨慎之人，畏其夭死而修德也；造恶偷安之人，畏其刑死而矫法也。人之自然也，则含哺而嬉乎淡泊，鼓腹而游乎混茫，虽百年之殂，而不知老之将至，此顺化之民也。今乃法令滋彰，动入死地，是使民常畏死。夫民畏死，则偷安其生。偷安其生者，未有不先兴奇变奸诈之心而矫其法也。奸诈生而祸乱作，则吾主司者得专执而杀戮之，欲其奸诈绝踪，而谁敢犯之者？",
                    "zhushu": "",
                    "type": 2
                },
                {
                    "paragraph": "颍滨苏辙曰：政烦刑重，民无所措其手足，则常不畏死。虽以死惧之，无益也。民安于政，常乐生畏死，然后执其诡异乱群者而杀之，孰敢不服哉！",
                    "zhushu": "",
                    "type": 2
                },
                {
                    "paragraph": "达真子曰：民之所畏者莫甚于死。然所动者以爱欲，所适者以情累，所以动之死地，是谓常不畏死也。以道言之，则常不畏死，奈何以死焉惧乎？言虽惧亦无如之何也。",
                    "zhushu": "",
                    "type": 2
                },
                {
                    "paragraph": "陈象古曰：奇，邪也。今以其不畏死，故不敢任杀。",
                    "zhushu": "",
                    "type": 2
                },
                {
                    "paragraph": "黄茂材曰：此有司之事，非老子可得而代其任。独孔子为鲁司寇，七日而诛少正卯，其他奇行之民固亦不少。",
                    "zhushu": "",
                    "type": 2
                },
                {
                    "paragraph": "常有司杀者杀，而代司杀者杀，是代大匠斲。夫代大匠斲，希有不伤其手矣。",
                    "zhushu": "",
                    "type": 2
                },
                {
                    "paragraph": "御注曰：上必无为而用天下，下必有为而为天下用，不易之道也。代司杀者杀，代大匠者斲，是上与下同德。倒道而言，迕道而说，人之所治也，安能治人？文王罔攸兼于庶言、庶狱、庶慎，惟有司之牧夫，为是故也。",
                    "zhushu": "",
                    "type": 2
                },
                {
                    "paragraph": "颍滨苏辙曰：司杀者，天也。方世之治，而诡异乱群之人恣行于其间，则天之所弃也。天之所弃而吾杀之，则是天杀之而非我也。非天之所杀而吾杀之，是代司杀者杀也。代大匠斲，则伤其手；代司杀者杀，则及其身矣。",
                    "zhushu": "",
                    "type": 2
                },
                {
                    "paragraph": "清源子刘骥曰：然司杀者，造化也。万物之自生自杀，有造物者主之，不假人手。若以人为代造化生杀，是犹代大匠斲也。代斲且不免伤，况代杀乎？",
                    "zhushu": "",
                    "type": 2
                }
            ]
        },
        {
            "name": "民之饥章第七十五",
            "paragraphs": [
                {
                    "paragraph": "民之饥章第七十五",
                    "zhushu": "",
                    "type": 1
                },
                {
                    "paragraph": "民之饥，以其上食税之多也，是以饥。民之难治，以其上之有为也，是以难治。",
                    "zhushu": "",
                    "type": 2
                },
                {
                    "paragraph": "御注曰：赋重则民不足，政烦则奸伪滋起，民失其朴。",
                    "zhushu": "",
                    "type": 2
                },
                {
                    "paragraph": "碧虚子陈景元曰：有为则政烦，无为则简易。易则易从，烦则难治。又上有击鲜玉食之厌，则下有腐糗糟糠之美。",
                    "zhushu": "",
                    "type": 2
                },
                {
                    "paragraph": "涑水司马光曰：扰之故难治。",
                    "zhushu": "",
                    "type": 2
                },
                {
                    "paragraph": "颍滨苏辙曰：上以有为导民，民亦以有为应之，故事多而难治。",
                    "zhushu": "",
                    "type": 2
                },
                {
                    "paragraph": "黄茂材曰：赋敛重而民力困，故饥；法令烦而民心诈，故难治。",
                    "zhushu": "",
                    "type": 2
                },
                {
                    "paragraph": "人之轻死，以其生生之厚也，是以轻死。",
                    "zhushu": "",
                    "type": 2
                },
                {
                    "paragraph": "御注曰：矜生太厚，则欲利甚勤，放僻邪侈无不为已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫政令烦苛，赋敛重大，而民亡本业矣。亡业则竞求寳货而触法犯禁，轻就死地。以其各求养生之具太厚，致有蹈水火而不惧，逆白刃而不惊，故曰：是以轻死。",
                    "zhushu": "",
                    "type": 2
                },
                {
                    "paragraph": "涑水司马光曰：求利所以养生也，而民常以利丧其生。",
                    "zhushu": "",
                    "type": 2
                },
                {
                    "paragraph": "颍滨苏辙曰：上以利欲先民，民亦争厚其生，故虽死而求利不厌。",
                    "zhushu": "",
                    "type": 2
                },
                {
                    "paragraph": "王雱曰：生者不有其生，则生常全。既过于厚，则求欲无已，触刑蹈险，视死轻矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：多欲则厚，于用度则不足，不足则生贪心，嗜好驱之，饥寒迫之，故轻生图利也。",
                    "zhushu": "",
                    "type": 2
                },
                {
                    "paragraph": "陈象古曰：迷于爱欲，忘其患苦，众人之情也。",
                    "zhushu": "",
                    "type": 2
                },
                {
                    "paragraph": "黄茂材曰：风俗骄奢，而民决性命之情以争，故轻死。",
                    "zhushu": "",
                    "type": 2
                },
                {
                    "paragraph": "唯无以生为者，是贤于贵生也。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫贪生趋利者，如羊之就屠，以速其死耳。独有外形忘生者，处皂隶而不辱，食藜藿而常甘，虽世事之险巇，亦陆沉而安稳，是以有异乎贵生者也。自贵其生者，谓身欲安逸，口欲厚味，形欲美服，目欲好色，耳欲音声。",
                    "zhushu": "",
                    "type": 2
                },
                {
                    "paragraph": "涑水司马光曰：外其身而身存。",
                    "zhushu": "",
                    "type": 2
                },
                {
                    "paragraph": "颍滨苏辙曰：贵生之极，必至于轻死。惟无以生为，而生自全矣。",
                    "zhushu": "",
                    "type": 2
                },
                {
                    "paragraph": "王雱曰：此篇三事，但明其一，则余二可知也。",
                    "zhushu": "",
                    "type": 2
                },
                {
                    "paragraph": "陈象古曰：无以生为，道之妙也。",
                    "zhushu": "",
                    "type": 2
                },
                {
                    "paragraph": "叶梦得曰：由是言之，患民之难治，而有为以治之，岂若无为而使之自治？恐民之饥而多税以食之，岂若无税而使之自食也？",
                    "zhushu": "",
                    "type": 2
                },
                {
                    "paragraph": "黄茂材曰：夫言岂一端而足哉？老子之道，本以贵生。今云无以生为者，以民矜生大厚。郑有公孙朝、公孙穆二人者，极其酒色之欲，问之，则曰生难遇，将以尽吾一生之欢。此言所以祛其惑耶？",
                    "zhushu": "",
                    "type": 2
                },
                {
                    "paragraph": "程大昌曰：箪食瓢饮，亦可以饱，而必以食前方丈为事，则失于太厚也。充方丈之食，而推其所自来，则岂其易办也哉？攫金忘人，犯龙而探珠，折一臂而期得国，亦将甘心为之。虽水火兵刃，悉皆无避，则或因生生以致丧生也。",
                    "zhushu": "",
                    "type": 2
                }
            ]
        },
        {
            "name": "人之生章第七十六",
            "paragraphs": [
                {
                    "paragraph": "人之生章第七十六",
                    "zhushu": "",
                    "type": 1
                },
                {
                    "paragraph": "人之生也柔弱，其死也坚强。草木之生也柔脆，其死也枯槁。故坚强者死之徒也；柔弱者生之徒也。",
                    "zhushu": "",
                    "type": 2
                },
                {
                    "paragraph": "御注曰：万物负阴而抱阳，冲气以为和。阳以发生为德，阴以肃杀为事。方其肃杀，则冲和丧矣。故曰：坚强者死之徒；柔弱者生之徒。",
                    "zhushu": "",
                    "type": 2
                },
                {
                    "paragraph": "碧虚子陈景元曰：民之生也，含元和之气，抱真一之精，形全神王，故其百骸柔弱也。及其死也，元和之气散，而真一之精竭，形亏神亡，故其百骸坚强也。无情者以气聚散为荣枯，有识者以道存亡为生死。开元疏曰：草木生则柔脆，死则坚强。则知人为坚强之行者，是入死之徒也；为柔弱之行者，是出生之类尔。严君平曰：阳气之所居，木可卷而草可结也。阳气之所去，水可凝而冰可拆也。故神明阳气，生之根也；柔弱，物之药也。柔弱和顺，长生之具；而神明，阳气之所托也。万物随阳气以柔弱也。故坚强实满，死之形象也；柔弱润滑，生之区宅也。",
                    "zhushu": "",
                    "type": 2
                },
                {
                    "paragraph": "颖滨苏辙曰：冲气在焉，则体无坚强之病；至理在焉，则事无坚强之累。",
                    "zhushu": "",
                    "type": 2
                },
                {
                    "paragraph": "是以兵强则不胜，木强则共。故坚强居下，柔弱处上。",
                    "zhushu": "",
                    "type": 2
                },
                {
                    "paragraph": "御注曰：拱把之桐梓，人皆知养之，强则伐而共之矣。柔之胜刚，弱之胜强，老氏之道术有在于是。庄子曰：以濡弱谦下为表。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫兵者，所谓凶险之器，斗争之具，所触之境与敌对者也。故兵强则主不忧，主不忧则将骄，将骄则卒暴。夫以不忧之君御骄将，以骄将临暴卒，且败覆之不暇，何胜敌之有哉？故夏商之裔，以百万之师而倾四海；始皇之末以一统之业而丧九州。项羽忽霸而遽亡，王莽既篡而旋灭。符坚狼狈于淮上，隋炀分崩于楚宫。此数家之兵，皆多至数兆，少犹数亿，无不自恃其成以取其败。此皆兵强则不胜之明验也。",
                    "zhushu": "",
                    "type": 2
                },
                {
                    "paragraph": "临川王安石曰：共者，不顺之辞。故曰木强则共。",
                    "zhushu": "",
                    "type": 2
                },
                {
                    "paragraph": "王雱曰：伐而共之。",
                    "zhushu": "",
                    "type": 2
                },
                {
                    "paragraph": "达真子曰：用兵有言：不敢为主而为客，不敢进寸而退尺，善胜敌者不争，皆意不在于强也。是以兵强则不胜者，此也。木之强则必人共伐，兵以柔弱致其胜，木以柔弱致其存，是以坚强可居其下，而柔弱可处其上也。人之立性固不异此。",
                    "zhushu": "",
                    "type": 2
                },
                {
                    "paragraph": "颍滨苏辙曰：物之常理，精者在上，粗者在下。其精必柔弱，其粗必刚强。",
                    "zhushu": "",
                    "type": 2
                },
                {
                    "paragraph": "黄茂材曰：列子载老聃之言曰：兵强则灭，木强则折。列子之书大抵祖述老子之意，且其世相去不远。木强则折，其文为顺。今作共，又读如拱，其说不通，当以列子之书为正。",
                    "zhushu": "",
                    "type": 2
                },
                {
                    "paragraph": "叶梦得曰：此有道以佐人主者，所以不欲以兵强天下也。",
                    "zhushu": "",
                    "type": 2
                }
            ]
        },
        {
            "name": "天之道章第七十七",
            "paragraphs": [
                {
                    "paragraph": "天之道章第七十七",
                    "zhushu": "",
                    "type": 1
                },
                {
                    "paragraph": "天之道，其犹张弓乎？高者抑之，下者举之；有余者损之，不足者补之。天之道，损有余补不足。人之道则不然，损不足而奉有余。",
                    "zhushu": "",
                    "type": 2
                },
                {
                    "paragraph": "御注曰：道无益损，物有盈虚，注焉而不满，酌焉而不竭者，圣人之所保也。降而在物，则天地盈虚，与时消息，而况于人乎？天之道以中为至，故高者抑之，不至有余；下者举之，不至于不足。将来者进，成功者退。四时运行，各得其序。满招损，谦得益，时乃天道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：严君平曰：夫工人之为弓也，无杀无生，无噏无张，制以规矩，督以准绳。弦高急者，宽而缓之；弦弛下者，摄而上之；其有余者，削而损之；其不足者，补而益之。弦质相任，上下相权，平正为主，调和为常，故弓可秤而矢可行。夫按高举下，损大益小，天地之道也。开元疏曰：此明人道不能同天道之损益，而裒多益寡也。在易之损下益上曰损，损上益下曰益，以下为本也。口损，损下益上，其道上行。夫在泰卦，而损下益上，遂变之为损。口益，损上益下，民说无疆。夫在否卦，而损上益下，遂变之为益。此圣人设卦观象之法也。开元引证，深得之矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：张弓上筋，弛弓上角，故以况天之抑高举下。天无私，故均；人多私，故不均。",
                    "zhushu": "",
                    "type": 2
                },
                {
                    "paragraph": "叶梦得曰：张弓者，挽之而后弛，是亦敛之于己，而施之于物者也，故天道亦如之。此其高下抑扬，有余不足，无不中其节者，其取之不在外也。人反是，求于外而不求于内，是以每损人之不足，以奉己之有余。",
                    "zhushu": "",
                    "type": 2
                },
                {
                    "paragraph": "清源子刘骥曰：天道出于自然，故损有余而补不足；人道出于使然，故损不足以奉有余。",
                    "zhushu": "",
                    "type": 2
                },
                {
                    "paragraph": "黄茂材曰：天之道无高无下，无有余不足。譬之张弓然，适其平而已。人则异于天，以眇然之躯，精神能有几何？昼夜用之，役于外物，无时少休，岂非损不足奉有余乎？",
                    "zhushu": "",
                    "type": 2
                },
                {
                    "paragraph": "孰能损有余而奉不足于天下者，其唯道乎！是以圣人为而不恃，功成不居，其不欲见贤耶？",
                    "zhushu": "",
                    "type": 2
                },
                {
                    "paragraph": "御注曰：不恃其为，故无自伐之心；不居其功，故无自满之志。人皆饰智，己独若愚；人皆求胜，己独曲全。惟不欲见贤也，故常无损，得天之道。",
                    "zhushu": "",
                    "type": 2
                },
                {
                    "paragraph": "碧虚子陈景元曰：奉者，明圣君哲人居物之上，心不忘下，如卑者之奉尊而不以高贵加人也。夫圣人者，圆通为智，因物为心，𩐋万物而不为义，泽及万世而不为仁，长于上古而不为老，覆载天地、刻雕众形而不为巧。岂以己所施为矜恃其美哉！功成事遂，固处其位哉！夫惟不恃不处，故能为群材之帅也。",
                    "zhushu": "",
                    "type": 2
                },
                {
                    "paragraph": "颍滨苏辙曰：有道者澹足万物而不辞，既以为人，己愈有，既以子人，己愈多。非有道无以堪此。为而恃，成而处，则贤见于世。贤见于世，则是有余自奉也。",
                    "zhushu": "",
                    "type": 2
                },
                {
                    "paragraph": "叶梦得曰：惟有道者为能为天之所为，则亦为而不恃，功成而不处，不自安乎外尔。此圣人也。而曰不欲见其贤，夫贤且不欲见，而况其圣者乎？",
                    "zhushu": "",
                    "type": 2
                },
                {
                    "paragraph": "清源子刘骥曰：孰能损有余而奉不足于天下者，其唯道乎？道之在天下，万物恃之以生而不辞，皆往资焉而不匮。有余者损之，不足者奉之，循天之理，与天同德，使天下自然不失其正也。无自伐之心，故为而不恃；无自满之志，故功成不居。不恃其为，不居其功，故不欲见贤。",
                    "zhushu": "",
                    "type": 2
                },
                {
                    "paragraph": "黄茂材曰：有道之士，以太虚为室，以无何有为乡，以日月山川为其燕娱，乘云气驱役阴阳，饮沆瀣而食至和，皆天地间物之有余者。取之不穷，用之无尽，将以养其精神，无使不足而已。非夫圣人，孰能为之？然亦何尝恃其为之之迹，居成功而见其贤耶？",
                    "zhushu": "",
                    "type": 2
                }
            ]
        },
        {
            "name": "天下柔弱章第七十八",
            "paragraphs": [
                {
                    "paragraph": "天下柔弱章第七十八",
                    "zhushu": "",
                    "type": 1
                },
                {
                    "paragraph": "天下莫柔弱于水，而攻坚强者莫之能先，以其无以易之也。",
                    "zhushu": "",
                    "type": 2
                },
                {
                    "paragraph": "御注曰：易以井喻性，言其不改。老氏谓水几于道，以其无以易之也。有以易之，则徇人而失己，乌能胜物？惟无以易之，故万变而常一，物无得而胜之者。",
                    "zhushu": "",
                    "type": 2
                },
                {
                    "paragraph": "临川王安石曰：天下之物能小而不能大，能方而不能圆。水则不然，因地而为小大，随器而为方圆，不失其常，故曰无以易。",
                    "zhushu": "",
                    "type": 2
                },
                {
                    "paragraph": "王雱曰：水方圆曲直，随物万变而初不易己，此其所以终能胜物也。夫玉石坚强矣，而持以攻物，有时而碎者，以其可易耳。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：柔之力甚大，日以摩乹驰骋，坚而强者皆不能胜之矣。",
                    "zhushu": "",
                    "type": 2
                },
                {
                    "paragraph": "陈象古曰：水之为功，善利万物，入污流下，非柔而何？攻坚强者恃力违顺，故不能胜水之柔也。无以易之，其理自然，故不可改易。",
                    "zhushu": "",
                    "type": 2
                },
                {
                    "paragraph": "清源子刘骥曰：水且尚尔，况于道乎？道之为物，惟恍惟惚，至柔至弱也。",
                    "zhushu": "",
                    "type": 2
                },
                {
                    "paragraph": "黄茂材曰：上善若水章，言水善利万物而不争，处众人所恶，与此所言大抵略同。含垢纳污，水之德也。虽为天下王，莫能违之。柔之胜刚，弱之胜强，天下莫不知而莫之能行。",
                    "zhushu": "",
                    "type": 2
                },
                {
                    "paragraph": "柔之胜刚，弱之胜强，天下莫不知而莫之能行。",
                    "zhushu": "",
                    "type": 2
                },
                {
                    "paragraph": "御注曰：智及之，仁不能守之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫水之灭火，阴之制阳，舌柔齿刚，舌存齿亡，此天下之莫不知，而世俗之所共闻也。而迺各师其心，莫能行其柔弱之道者，此老氏所以重叹息，故引圣人之言。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：人非不知而不能行者，何也？以其好强耻弱也。",
                    "zhushu": "",
                    "type": 2
                },
                {
                    "paragraph": "陈象古曰：水，众人之所见，非难知之物也。莫能行，则信道不明，崇道不笃也。",
                    "zhushu": "",
                    "type": 2
                },
                {
                    "paragraph": "是以圣人言：受国之垢，是谓杜稷主；受国之不祥，是谓天下王。",
                    "zhushu": "",
                    "type": 2
                },
                {
                    "paragraph": "碧虚子陈景元曰：圣人言者，三坟之遗文也，或老氏之谦也。垢，秽辱也。言人君能含受垢秽，引万方之罪在子一人。子一人有罪，无以汝万方，则民仰德美而不离散，可以常奉社稷而为至矣。又人君能谦虚用柔，称孤、寡、不榖，则四海归仁，六合宅心，是谓天下王矣。传曰：山泽纳污，国君含垢。盖近之矣。",
                    "zhushu": "",
                    "type": 2
                },
                {
                    "paragraph": "涑水司马光曰：含垢纳污，乃能成其大道。真仁静先生曹道冲曰：杜稷之主，如天地之大，江海之宽，容垢包浊，无所不可。祥者，善也。自是则人皆非之，不自善者，人皆美之，故王天下。",
                    "zhushu": "",
                    "type": 2
                },
                {
                    "paragraph": "叶梦得曰：不祥重于垢，故所受弥多，所得弥大。",
                    "zhushu": "",
                    "type": 2
                },
                {
                    "paragraph": "程大昌曰：百姓有过，在子一人。小人怨汝詈汝，则曰朕之愆，允若时，是受垢也。人之所恶，惟孤、寡、不谷，而侯王以为称，是受不祥也。二者皆庄子之所谓谦下濡弱也。",
                    "zhushu": "",
                    "type": 2
                },
                {
                    "paragraph": "正言若反。",
                    "zhushu": "",
                    "type": 2
                },
                {
                    "paragraph": "御注曰：言岂一端而已，反于物而合于道，是谓天下之至正。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫能行柔弱则为王为主；尚刚强，则招祸招咎。圣人受垢受恶，则永保元吉。世俗乐美乐荣，则终致灾凶。正言俗意如此，乖反明矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：正言合道而反俗，俗以受垢为辱，受不祥为殃故也。",
                    "zhushu": "",
                    "type": 2
                },
                {
                    "paragraph": "王雱曰：此可为智者道尔。正言若反，反于小智之近情，而合于大道之至正也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：皆反于俗见，故曰若反。",
                    "zhushu": "",
                    "type": 2
                },
                {
                    "paragraph": "陈象古曰：似反于正矣。受垢为社稷主，受不祥为天下王，以言观之，",
                    "zhushu": "",
                    "type": 2
                },
                {
                    "paragraph": "则似非正；以理观之，则至正矣。",
                    "zhushu": "",
                    "type": 2
                },
                {
                    "paragraph": "叶梦得曰：此正言而人谓之反，以其言观之也。",
                    "zhushu": "",
                    "type": 2
                },
                {
                    "paragraph": "黄茂村曰：合于道者反于俗。",
                    "zhushu": "",
                    "type": 2
                },
                {
                    "paragraph": "程大昌曰：若反而实不反也。",
                    "zhushu": "",
                    "type": 2
                }
            ]
        },
        {
            "name": "和大怨章第七十九",
            "paragraphs": [
                {
                    "paragraph": "和大怨章第七十九",
                    "zhushu": "",
                    "type": 1
                },
                {
                    "paragraph": "和大怨者，必有余怨，安可以为善？",
                    "zhushu": "",
                    "type": 2
                },
                {
                    "paragraph": "御注曰：复雠者，不折镆干，虽有忮心，不怨飘瓦，故无余怨。爱人者，害人之本也；偃兵者，造兵之本也。安可以为善。",
                    "zhushu": "",
                    "type": 2
                },
                {
                    "paragraph": "碧虚子陈景元曰：怨，恚也，恶也，相望也。大怨者，轻生徇死之谓也。夫国君不能无为无事，谦卑柔弱，而民乃多欲好争，奸诈并兴，怨恶相望，心气不平，遂使轻生徇死之徒攘臂于道术矣。而国君设教立法以绳之，其杀人者死，伤人者刑，而和报其恚恶怨望也。然以事和之，则翻济其怨。故知有怨而和之者，未若无怨而不和也。徒知和其大怨，而不省其大怨之所由兴，虽和之以至公，而不免有余怨。若乃大小、多少而以无心至德报之者，几乎造物哉！夫圣贤本以刑政和报其怨恶，奈何奸诈愈甚而怨望益多也。如是则安可以为善？",
                    "zhushu": "",
                    "type": 2
                },
                {
                    "paragraph": "颍滨苏辙曰：夫怨生于妄，而妄出于性。知性者不见诸妄，而又何怨乎？今不知除其本而欲和其末，故外虽和而内未忘也。",
                    "zhushu": "",
                    "type": 2
                },
                {
                    "paragraph": "清源子刘骥曰：为治者不能无事无为，至于有大怨而后和之，必有余怨，安可以为善？",
                    "zhushu": "",
                    "type": 2
                },
                {
                    "paragraph": "黄茂村曰：夫人不怒虚舟，不怨飘瓦，以其无心而已。若以为怨而和之，是有心也，安能无怨？不足以为善。",
                    "zhushu": "",
                    "type": 2
                },
                {
                    "paragraph": "程大昌曰：怨之大者，莫大于两国干戈之雠矣。聘会以平之，诅盟以要之，皆求有以和之者也。然会稽之栖，厌然臣妾也，而尝胆抱冰，藏毒伺衅，多历年所，廼始发见。则阳浮道以示相平者，岂其可信也？况夫攻夺人之城邑，杀戮人之父兄，借使敌国之君迁延未肯轻动，而其人民子弟含痛茹耻，必且随事从臾以期报复者，人情之常也。故曰：安可以为善？",
                    "zhushu": "",
                    "type": 2
                },
                {
                    "paragraph": "是以圣人执左契而不责于人。",
                    "zhushu": "",
                    "type": 2
                },
                {
                    "paragraph": "碧虚子陈景元曰：李荣曰：古者圣人刻木为契，君执于左，臣执于右为信。又陆希声曰：圣人之心与百姓心，犹左右契耳。契来则合，而不责于人，故上下相亲，怨恶不作。",
                    "zhushu": "",
                    "type": 2
                },
                {
                    "paragraph": "颖滨苏辙曰：契之有左右，所以为信而息争也。圣人与人均有是性，人方以妄为常，驰惊于争夺之场，而不知性之未始少亡也。是以圣人以其性示之，使之除妄以复性，待其妄尽而性复，未有不廓然自得，如右契之合左，不待责之而自服也。然则虽有大怨怼，将涣然冰释，知其本非有矣，而安用和之？彼无德者，乃欲人人而通之，则亦劳而无功矣。",
                    "zhushu": "",
                    "type": 2
                },
                {
                    "paragraph": "王雱曰：左契取于人，右契取人，左无事而右主权，故古者分契之法如此也。圣人执左契，不从事于物，而物自来合，吾应其合者耳，所谓感而遂通天下之故也。然则圣人常受天下之责，而无责人之心，是以终无怨。庄子曰：以得为在人，以失为在己。汤曰：万方有罪，罪在朕躬。此之谓也。记曰：献牛马者操右契。盖献者并券以进，是知左契乃受责者之所执。史记曰：操右券以责事。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：左，阳也。契，合也。左契者，天道也。天道无私，民之善恶自与吉凶相契。圣人非故责人而或子之，或夺之，但司之而已。吉凶祸福，皆民自为之也。故不私其恩，而终无归其怨。",
                    "zhushu": "",
                    "type": 2
                },
                {
                    "paragraph": "达真子曰：左者，心之所处。契者，言其合也。圣人执心以合道，而不责于人。",
                    "zhushu": "",
                    "type": 2
                },
                {
                    "paragraph": "清源子刘骥曰：古者结绳以为治，破木以为契，君执于左，臣执于右，契来则合，所以取信。",
                    "zhushu": "",
                    "type": 2
                },
                {
                    "paragraph": "黄茂村曰：道无求于世，待其自至。同焉者，合而已。譬如契有左右，执其左契以待其来，合者何责于人？故有德司之。",
                    "zhushu": "",
                    "type": 2
                },
                {
                    "paragraph": "程大昌曰：献粟者执右契，汉之剖竹为符也。右留京师，左以授守臣，谓之左符。其意度制作，皆与此应也。",
                    "zhushu": "",
                    "type": 2
                },
                {
                    "paragraph": "故有德司契，无德司彻。",
                    "zhushu": "",
                    "type": 2
                },
                {
                    "paragraph": "御注曰：乐通物，非圣人也。无德者，不自得其得，而得人之得，方且物物求通，而有和怨之心焉。兹彻也，祗所以为蔽。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫有德者，中古之君也。无文书法律，但刻契合符以为信约，则民自从化，故称有德也。无德者，谓远古之君也。德大无名，物皆自然，而穴处巢居，各安其分。故其君无思无虑，朝彻而见独，不为不恃，道冥而德渊，更无契可司，但司其通彻而已矣，故称无德焉。",
                    "zhushu": "",
                    "type": 2
                },
                {
                    "paragraph": "临川王安石曰：司彻通于事，则不能无责于人。不能无责于人，则不能使人之无怨。此其所以为无德也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：司契以天道契于臧否，司彻欲以聪明尽其民情，而民情安能尽之？故与则为恩，不子则为怨。",
                    "zhushu": "",
                    "type": 2
                },
                {
                    "paragraph": "清源子刘骥曰：有德司契，亦犹是也。有德之人，真性内明，通玄究微，若合符契，而不求之于人，故谓之司契。无德之人，真性未明，博学多识，以务通彻，而不求之于己。",
                    "zhushu": "",
                    "type": 2
                },
                {
                    "paragraph": "黄茂村曰：彻者，通也。庄子曰：乐通物者，非圣人也。",
                    "zhushu": "",
                    "type": 2
                },
                {
                    "paragraph": "林东曰：圣人轨左契，不从事于物，而物自来合，吾应其合者耳。故有德之人司契，如右契之合左。彼无德者，乃欲人人而彻通之，则亦劳而无功矣。",
                    "zhushu": "",
                    "type": 2
                },
                {
                    "paragraph": "天道无亲，常与善人。",
                    "zhushu": "",
                    "type": 2
                },
                {
                    "paragraph": "御注曰：善则与之，何亲之有？",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫天道无所私，唯善人是与，是谓天网恢恢，疏而不失。是以上善之人自然符会，何用司契而责于人哉！此复太古之风也。",
                    "zhushu": "",
                    "type": 2
                },
                {
                    "paragraph": "颍滨苏辙曰：契之无私，亦犹是也。惟合者则得之矣。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：非亲而与之，而善人自与福契，此天道也。",
                    "zhushu": "",
                    "type": 2
                },
                {
                    "paragraph": "清源子刘骥曰：契之无私，亦犹是也，惟合者得之。",
                    "zhushu": "",
                    "type": 2
                },
                {
                    "paragraph": "黄茂材曰：天无私亲，善则与之。为善者，非特无求于人，亦无求于天，待其自至而已。",
                    "zhushu": "",
                    "type": 2
                }
            ]
        },
        {
            "name": "小国寡民章第八十",
            "paragraphs": [
                {
                    "paragraph": "小国寡民章第八十",
                    "zhushu": "",
                    "type": 1
                },
                {
                    "paragraph": "小国寡民。",
                    "zhushu": "",
                    "type": 2
                },
                {
                    "paragraph": "御注曰：广土众民，则事不胜应，智不胜察，德自此衰，刑自此超，后世之乱自此始矣。老氏当周之末，厌周之乱，原道之意寓之于书，方且易文胜之弊俗，而跻之淳厚之域，故以小国寡民为言。盖至德之世，自容成氏至于神农，十有二君，号称至治者，以此而已。",
                    "zhushu": "",
                    "type": 2
                },
                {
                    "paragraph": "碧虚子陈景元曰：国小能自守，民寡能自足，可以返乎太古矣。",
                    "zhushu": "",
                    "type": 2
                },
                {
                    "paragraph": "颍滨苏辙曰：老子生于衰周，文胜俗弊，将以无为救之，故于其书之终，言其所志，愿得小国寡民以试焉，而不可得尔。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：小国民少而事务亦简，若数口之家，衣食粗足，无所用心。又以小为大，则张大而劳；以大为小，则简静而佚。",
                    "zhushu": "",
                    "type": 2
                },
                {
                    "paragraph": "叶梦得曰：国之不能治，以大视之也；民之不能安，以众视之也。夫孰知有以大为小，以多为少之道乎？是故国大而以大治之，民众而以众为之，则有终身不能胜者。圣人之道无他，亦曰小国寡民而已。普天之下不为不广，率土之滨不为不多，而吾未尝知其广且多也。",
                    "zhushu": "",
                    "type": 2
                },
                {
                    "paragraph": "清源子刘骥曰：本在上，末在下；要在主，详在臣。天下虽大，其本甚小，故言小国；百姓虽多，其要甚寡，故言寡民。",
                    "zhushu": "",
                    "type": 2
                },
                {
                    "paragraph": "使民有什伯之器而不用也。",
                    "zhushu": "",
                    "type": 2
                },
                {
                    "paragraph": "颖滨苏辙曰：民各安其分，则小有材者不求用于世。什伯之器，则材堪什夫伯夫之长者也。",
                    "zhushu": "",
                    "type": 2
                },
                {
                    "paragraph": "使民重死而不远徙。",
                    "zhushu": "",
                    "type": 2
                },
                {
                    "paragraph": "御注曰：其生可乐，其死可葬，故民不轻死而之四方。孔子曰：上失其道，民散久矣。远徙之谓欤？",
                    "zhushu": "",
                    "type": 2
                },
                {
                    "paragraph": "涑水司马光曰：爱生安土。",
                    "zhushu": "",
                    "type": 2
                },
                {
                    "paragraph": "王雱曰：乐生遂性，故重死。安土无求，故不远徙。无道之世，贫薄士多，而利欲胜乎好生，末盛本衰，而食求在乎分外，故触刑陷险，如履平地，而车辙足迹交于四方。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：千金之下必有勇夫，故民重利而轻死。邦小民寡，家给事希，故乐土而不迁。",
                    "zhushu": "",
                    "type": 2
                },
                {
                    "paragraph": "陈象古曰：人各自足以全生意，故重其死。少欲寡求，不必远就其利。",
                    "zhushu": "",
                    "type": 2
                },
                {
                    "paragraph": "虽有舟舆，无所乘之；虽有甲兵，无所陈之。",
                    "zhushu": "",
                    "type": 2
                },
                {
                    "paragraph": "御注曰：山无蹊隧，泽无舟梁，同乎无知，其德不离。无绝险之迹，故虽有舟舆，无所乘之。无攻战之患，故虽有甲兵，无所陈之。",
                    "zhushu": "",
                    "type": 2
                },
                {
                    "paragraph": "临川王安石曰：民自足于性分之内，则无远游交战之患。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：水行则用舟，陆行则用舆。今既乐其土不迁，弗远徙而就利，民不相往来，故无用。大国不侵，小国守土，介胄戈矛，不战安用？",
                    "zhushu": "",
                    "type": 2
                },
                {
                    "paragraph": "陈象古曰：寡欲易足，民共不争，故舟舆可闲，甲兵可偃。",
                    "zhushu": "",
                    "type": 2
                },
                {
                    "paragraph": "清源子刘骥曰：淡然自守，不相往来，故虽有舟舆，无所乘之。恬然自足，不相纷争，故虽有甲兵，无所陈之。",
                    "zhushu": "",
                    "type": 2
                },
                {
                    "paragraph": "程大昌曰：难于就死，则必乐生，故无盗。无盗则甲兵为虚设。安土而无外慕，无外慕则不他徙，故舟舆为长物也。",
                    "zhushu": "",
                    "type": 2
                },
                {
                    "paragraph": "使民复结绳而用之。",
                    "zhushu": "",
                    "type": 2
                },
                {
                    "paragraph": "碧虚子陈景元曰：今将使人忘情去欲，归于淳古。",
                    "zhushu": "",
                    "type": 2
                },
                {
                    "paragraph": "颍滨苏辙曰：事少民朴，虽结绳足矣。",
                    "zhushu": "",
                    "type": 2
                },
                {
                    "paragraph": "清源子刘骥曰：彼民各有常性，耕而食，织而衣，含哺而熙，鼓腹而游，其行填填，其视颠颠，可以同于上古至德之世，故使民复结绳而用之。甘其食，美其服，安其俗，乐其业。邻国相望，鸡犬之音相闻，使民至老死不相往来。",
                    "zhushu": "",
                    "type": 2
                },
                {
                    "paragraph": "程大昌曰：庄子备举此语而致诸伏义、神农以上，且推论后世之失曰：今遂使民延颈举踵曰：某所有贤者，裸粮而趣之。足迹接乎诸侯之境，车轨结乎千里之外。是上好智之过也。好智而无道，则天下乱矣。故夫结绳之可复也，其必自民无外慕者始也。则愚其智，使入于无欲者，又绝其外慕之本也。",
                    "zhushu": "",
                    "type": 2
                },
                {
                    "paragraph": "甘其食，美其服，安其俗，乐其业。",
                    "zhushu": "",
                    "type": 2
                },
                {
                    "paragraph": "御注曰：止分故甘，去华故美，不扰故安；存生故乐。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫君上无欲，而民自朴。嗜好不生，民乃知足。虽蔬食藜羹之粝，而饱满淡味为甘；葛衣鹿裘之粗，而温凉无文为美；茅茨蓬荜之陋，而风雨不侵为安；南炎北沍之苦，而水土任适为乐。",
                    "zhushu": "",
                    "type": 2
                },
                {
                    "paragraph": "涑水司马光曰：虽疏恶隘陋，自以为甘美安乐。",
                    "zhushu": "",
                    "type": 2
                },
                {
                    "paragraph": "颍滨苏辙曰：内足而外无所慕，故以其所有为美，以其所处为乐，而不复求也。",
                    "zhushu": "",
                    "type": 2
                },
                {
                    "paragraph": "陈象古曰：易自足也。",
                    "zhushu": "",
                    "type": 2
                },
                {
                    "paragraph": "邻国相望，鸡犬之声相闻，使民至老死不相与往来。",
                    "zhushu": "",
                    "type": 2
                },
                {
                    "paragraph": "御注曰：居相比也，声相闻也，而不相与往来。当是时也，无欲无求，莫之为而常自然，此之谓至德。",
                    "zhushu": "",
                    "type": 2
                },
                {
                    "paragraph": "碧虚子陈景元曰：邻国相望，犹今郡县之相接也。鸡犬之音相闻，谓民丰而境近也。民至老死，言无战敌而寿终也。不相往来，犹鱼相忘于江湖，人相忘于道术也。此可以同赫胥、尊卢之风矣。",
                    "zhushu": "",
                    "type": 2
                },
                {
                    "paragraph": "颖滨苏辙曰：民物繁伙而不相求，则彼此皆足故也。",
                    "zhushu": "",
                    "type": 2
                },
                {
                    "paragraph": "临川王安石曰：夫德之被于民，及其极也，则能使民无知无欲。惟知耕而食，蚕而衣，而不知其所以然。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：自耕自织，不阙衣食，无与无求，往来何益？",
                    "zhushu": "",
                    "type": 2
                },
                {
                    "paragraph": "清源子刘骥曰：古之人有连墙二十年而不相谒请者，盖进此矣。",
                    "zhushu": "",
                    "type": 2
                },
                {
                    "paragraph": "黄茂村曰：昔者容成氏、大庭氏、伯皇氏、中央氏、栗陆氏、骊畜氏、轩辕氏、赫胥氏、尊卢氏、祝融氏、伏义氏、神农氏，当是时，民结绳而用之，甘其食，美其服，乐其俗，安其居，邻国相望，鸡犬之音相闻，民至老死不相往来。老子之意，欲与天下之民同于上古乎？",
                    "zhushu": "",
                    "type": 2
                }
            ]
        },
        {
            "name": "信言不美章第八十一",
            "paragraphs": [
                {
                    "paragraph": "信言不美章第八十一",
                    "zhushu": "",
                    "type": 1
                },
                {
                    "paragraph": "信言不美，美言不信。",
                    "zhushu": "",
                    "type": 2
                },
                {
                    "paragraph": "御注曰：道之出口，淡乎其无味貌。言，华也，故不足信。",
                    "zhushu": "",
                    "type": 2
                },
                {
                    "paragraph": "碧虚子陈景元曰：夫信实之言，淡乎无味，其犹水也，水淡则能久。不美者，以其质而苦也。美好之言，甘而滋溢。其犹醴也，醴甘则易绝。不信者，以其华而虚也。",
                    "zhushu": "",
                    "type": 2
                },
                {
                    "paragraph": "颍滨苏辙曰：信则为实而已，故不必美。美则为观而已，故未必信。",
                    "zhushu": "",
                    "type": 2
                },
                {
                    "paragraph": "临川王安石曰：信者，性也。言近于性，则极天下之至顺。故言之信者不美，言之美，则不能近于性矣。",
                    "zhushu": "",
                    "type": 2
                },
                {
                    "paragraph": "清源子刘骥曰：信言合于道，美言悦于人。",
                    "zhushu": "",
                    "type": 2
                },
                {
                    "paragraph": "黄茂村曰：天下皆知美之为美，斯恶矣。言足信于人，何用美哉？美则不信。",
                    "zhushu": "",
                    "type": 2
                },
                {
                    "paragraph": "程大昌曰：信者，诚然也。用其诚然者言之，无所缘饰，故不美也。所谓道之出口，淡乎其无味者也。美言则涉迹而文，如春台太牢者是矣。食于母而谈其真者，不如此也。",
                    "zhushu": "",
                    "type": 2
                },
                {
                    "paragraph": "善者不辩，辩者不善。",
                    "zhushu": "",
                    "type": 2
                },
                {
                    "paragraph": "涑水司马光曰：吉人寡辞，盗言孔甘。",
                    "zhushu": "",
                    "type": 2
                },
                {
                    "paragraph": "颍滨苏辙曰：以善为主，则不求辩；以辩为主，则未必善。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：其行实善，不假辩说；心行不善，自疑而巧说。",
                    "zhushu": "",
                    "type": 2
                },
                {
                    "paragraph": "黄茂材曰：道无问无辩，果于善，何用辩哉？辩则不善。",
                    "zhushu": "",
                    "type": 2
                },
                {
                    "paragraph": "知者不博，博者不知。",
                    "zhushu": "",
                    "type": 2
                },
                {
                    "paragraph": "御注曰：知道之微者，反要而已。闻见之多，不如其约也。庄子曰：博之不必知，辩之不必慧。",
                    "zhushu": "",
                    "type": 2
                },
                {
                    "paragraph": "碧虚子陈景元曰：知者，谓知其道也。明于理而知根本，得其要而已，何必博乎？所谓少则得也。西升经曰：子得一，万事毕。博者，谓博通于物，务于事而攻异端，不知所极，所谓多则惑也。庄子曰：文灭质，博溺心。",
                    "zhushu": "",
                    "type": 2
                },
                {
                    "paragraph": "涑水司马光曰：知者不博，一以贯之。博者不知，多歧亡羊。",
                    "zhushu": "",
                    "type": 2
                },
                {
                    "paragraph": "颍滨苏辙曰：有一以贯之，则无所用。博学而日益者，未必知道也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：精粹已知而不须广博。不知要理，徒谓多闻。",
                    "zhushu": "",
                    "type": 2
                },
                {
                    "paragraph": "叶梦得曰：今老氏之为书，使人得以受而味焉，则近乎美；穷万物之理而无不至，则近乎辩；察万事之变而无不该，则近乎博。然固有信而不美、善而不辩、知而不博者存。",
                    "zhushu": "",
                    "type": 2
                },
                {
                    "paragraph": "黄茂材曰：通乎一，万事毕。苟知一矣，何用博哉？",
                    "zhushu": "",
                    "type": 2
                },
                {
                    "paragraph": "圣人无积，既以为人，己愈有；既以与人，己愈多。",
                    "zhushu": "",
                    "type": 2
                },
                {
                    "paragraph": "御注曰：有积故不足；无藏故有余。庄子曰：圣道运而无所积。",
                    "zhushu": "",
                    "type": 2
                },
                {
                    "paragraph": "涑水司马光曰：圣人不积，不私无物。既以为人，己愈有，德智无穷。既以与人，己愈多，损之而益。",
                    "zhushu": "",
                    "type": 2
                },
                {
                    "paragraph": "颍滨苏辙曰：圣人抱一而已，他无所积也。然施其所能以为人，推其所有以与人，人有尽而一无尽，然后知一之为贵也。",
                    "zhushu": "",
                    "type": 2
                },
                {
                    "paragraph": "王雱曰：圣道运乎无方，而我常无滞，故以至无供万物之求，积而有之，所得鲜矣。为人者，施于事业以治天下也。因其势而利之，则吾道不亏，而事业弥广矣。与人者，授之以道也。授之以道，如天生物，吾未尝费，而物日以伙。既云无积，故又明能淡足万物。盖唯无积，乃所以能足也。",
                    "zhushu": "",
                    "type": 2
                },
                {
                    "paragraph": "道真仁静先生曹道冲曰：体虚善应。",
                    "zhushu": "",
                    "type": 2
                },
                {
                    "paragraph": "清源子刘骥曰：圣人体道之妙，应物之求，以德分人，未尝费我。既以为人，己愈有；既以与人，己愈多。万物皆往资焉而不匮，无积故也。",
                    "zhushu": "",
                    "type": 2
                },
                {
                    "paragraph": "黄茂村曰：道与天下共也，非圣人己私物。圣人运而无积，既以为人，而在己者不加亡，故曰愈有；既以与人，而在己者不加少，故曰愈多。此道所以为善贷万物而不遗者欤！",
                    "zhushu": "",
                    "type": 2
                },
                {
                    "paragraph": "程大昌曰：此其故何也？圣人者，道之管也。道者居于至无，而万有莫不由之以出，故不待营致藏聚，视之不足于见，听之不足于闻，而用之无时或既。庄子曰：益之而不加益，损之而不加损者，圣人之所保也。渊渊乎其若海，巍巍乎其终则复始也。",
                    "zhushu": "",
                    "type": 2
                },
                {
                    "paragraph": "天之道，利而不害。圣人之道，为而不争。",
                    "zhushu": "",
                    "type": 2
                },
                {
                    "paragraph": "御注曰：体天而已，何争之有？",
                    "zhushu": "",
                    "type": 2
                },
                {
                    "paragraph": "颖滨苏辙曰：势可以利人，则可以害人矣。力足以为之，则足以争之矣。能利能害而未尝害，能为能争而未尝争，此天与圣人所以大过人而为万物宗者也。",
                    "zhushu": "",
                    "type": 2
                },
                {
                    "paragraph": "叶梦得曰：抑尝观世之论老氏者矣，自汉盖公得其术，教曹参以相齐而齐治，窦太后好之，施于文景而天下大安。兹非其利乎？然以清虚而废实务，其流遂至于亡晋，则不可谓无害。孔子曰：述而不作，信而好古，窃比于我老彭。古今所传，以老为老氏，信斯言也。孔子所不废，兹非其为乎？然有病其搥提仁义，绝灭礼学，以为有见于上而无见于下，群起而非之，则不可谓无争。此二言者，老氏之所前知也。",
                    "zhushu": "",
                    "type": 2
                },
                {
                    "paragraph": "黄茂村曰：圣人与天，其道一也。在天谓之利而不害，在圣人谓之为而不争，其实无二。八十一章虽名道德经，始终言道而已。",
                    "zhushu": "",
                    "type": 2
                },
                {
                    "paragraph": "程大昌曰：此二语皆主柔而言也。凡其一书，皆主柔以达所欲，而其道原盖出于天也，是以篇终对而言之。",
                    "zhushu": "",
                    "type": 2
                },
                {
                    "paragraph": "颍滨苏辙曰：凡此皆老子之所以为书，与其所以为道之大略也，故于终篇复言之。",
                    "zhushu": "",
                    "type": 2
                }
            ]
        }
    ]
}