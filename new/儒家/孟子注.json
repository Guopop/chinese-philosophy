{
    "name": "孟子注",
    "author": "战国·孟轲撰 汉·赵岐注",
    "loadChapterCount": 2,
    "hasZhushu": true,
    "chapters": [
        {
            "name": "孟子题辞",
            "paragraphs": [
                {
                    "paragraph": "孟子题辞",
                    "zhushu": "",
                    "type": 1
                },
                {
                    "paragraph": "孟子题辞者，所以题号孟子之书本末、指义、文辞之表也。孟，姓也；子者，男子之通称也。此书孟子之所作也，故摠谓之孟子。其篇目则各自有名。",
                    "zhushu": ""
                },
                {
                    "paragraph": "孟子，邹人也，名轲，字则未闻也。邹本春秋邾子之国，至孟子时改曰邹矣。国近鲁，后为鲁所幷。又言邾为楚所幷，非鲁也，今邹县是也。或曰：孟子，鲁公族孟孙之后，故孟子仕于齐，丧母而归葬于鲁也。三桓子孙，既以衰微，分适他国。孟子生有淑质，夙丧其父，幼被慈母三迁之教，长师孔子之孙子思，治儒术之道，通五经，尤长于诗、书。",
                    "zhushu": ""
                },
                {
                    "paragraph": "周衰之末，战国纵横，用兵争强，以相侵夺。当世取士，务先权谋，以为上贤。先王大道，陵迟堕废，异端并起，若杨朱、墨翟放荡之言，以干时惑众者非一。孟子闵悼尧、舜、汤、文、周、孔之业将遂湮微，正涂壅底，仁义荒怠，佞伪驰骋，红紫乱朱。于是则慕仲尼周流忧世，遂以儒道游于诸侯，思济斯民。然由不肯枉尺直寻，时君咸谓之迂阔于事，终莫能听纳其说。孟子亦自知遭苍姬之讫录，值炎刘之未奋，进不得佐兴唐、虞雍熙之和，退不能信三代之余风，耻没世而无闻焉，是故垂宪言以诒后人。仲尼有云：我欲托之空言，不如载之行事之深切著明也。于是退而论集所与髙第弟子公孙丑、万章之徒难疑答问，又自撰其法度之言，著书七篇，二百六十一章，三万四千六百八十五字。包罗天地，揆叙万类，仁义道德，性命祸福，粲然靡所不载。帝王公侯遵之，则可以致隆平，颂清庙；卿大夫士蹈之，则可以尊君父，立忠信；守志厉操者仪之，则可以崇髙节，抗浮云。有风人之托物，二雅之正言，可谓直而不倨，曲而不屈。命世亚圣之大才者也。孔子自卫反鲁，然后乐正，雅、颂各得其所，乃删诗定书，系周易，作春秋。孟子退自齐、梁，述尧、舜之道而著作焉，此大贤拟圣而作者也。",
                    "zhushu": ""
                },
                {
                    "paragraph": "七十子之畴，会集夫子所言，以为论语。论语者，五经之錧鎋，六艺之喉衿也。孟子之书，则而象之。卫灵公问陈于孔子，孔子答以俎豆。梁惠王问利国，孟子对以仁义。宋桓魋欲害孔子，孔子称天生德于予。鲁臧仓毁鬲孟子，孟子曰：臧氏之子，焉能使予不遇哉！旨意合同，若此者众。",
                    "zhushu": ""
                },
                {
                    "paragraph": "又有外书四篇，性善、辩文、说孝经、为正，其文不能弘深，不与内篇相似，似非孟子本真，后世依放而托之者也。",
                    "zhushu": ""
                },
                {
                    "paragraph": "孟子既没之后，大道遂绌。逮至亡秦，焚灭经术，坑戮儒生，孟子徒党尽矣。其书号为诸子，故篇籍得不泯绝。",
                    "zhushu": ""
                },
                {
                    "paragraph": "汉兴，除秦虐禁，开延道德，孝文皇帝欲广游学之路，论语、孝经、孟子、尔雅皆置博士。后罢传记博士，独立五经而已。讫今诸经通义，得引孟子以明事，谓之博文。孟子长于譬喻，辞不迫切，而意已独至，其言曰：说诗者，不以文害辞，不以辞害志，以意逆志，为得之矣。斯言殆欲使后人深求其意，以解其文，不但施于说诗也。今诸解者往往摭取而说之，其说又多乖异不同。孟子以来五百余载，传之者亦已众多。",
                    "zhushu": ""
                },
                {
                    "paragraph": "余生西京，世寻丕祚，有自来矣。少蒙义方，训涉典文，知命之际，婴戚于天，遘屯离蹇，诡姓遁身，经营八纮之内，十有余年，心勦形瘵，何勤如焉。尝息肩弛檐于济、岱之闲，或有温故知新，雅德君子，矜我劬瘁，眷我皓首，访论稽古，慰以大道。余困吝之中，精神遐漂，靡所济集，聊欲系志于翰墨，得以乱思遗老也。惟六籍之学，先觉之士释而辩之者，既已详矣。儒家惟有孟子闳远微妙，缊奥难见，宜在条理之科。于是乃述己所闻，证以经传，为之章句，具载本文。章别其指，分为上下，凡十四卷。究而言之，不敢以当达者；施于新学，可以寤疑辩惑。愚亦未能审于是非。后之明者，见其违阙，傥改而正诸，不亦宜乎。",
                    "zhushu": ""
                }
            ]
        },
        {
            "name": "梁惠王章句上",
            "paragraphs": [
                {
                    "paragraph": "梁惠王章句上",
                    "zhushu": "梁惠王者，魏惠王也。魏，国名。惠，谥也。王，号也。时天下有七王，皆僭号者也，犹春秋之时，吴、楚之君称王也。魏惠王居于大梁，故号曰梁王。圣人及大贤有道德者，王公侯伯及卿大夫咸愿以为师。孔子时，诸侯问疑质礼，若弟子之问师也。鲁、卫之君皆尊事焉。故论语或以弟子名篇，而有卫灵公、季氏之篇。孟子亦以大儒为诸侯所师，是以梁惠王、滕文公题篇，与公孙丑等为一例也。",
                    "type": 1
                },
                {
                    "paragraph": "孟子见梁惠王，",
                    "zhushu": "孟子适梁，魏惠王礼请孟子见之。"
                },
                {
                    "paragraph": "王曰：叟，不远千里而来，亦将有以利吾国乎？",
                    "zhushu": "曰，辞也。叟，长老之称也，犹父也。孟子去齐，老而之魏，故王尊礼之曰：父不远千里之路而来至此，亦将有可以为寡人兴利除害也。"
                },
                {
                    "paragraph": "孟子对曰：王何必曰利？亦有仁义而已矣。",
                    "zhushu": "孟子知王欲以富国强兵为利，故曰王何必以利为名乎？亦惟有仁义之道者可以为名。以利为名，则有不利之患矣。因为王陈之。"
                },
                {
                    "paragraph": "王曰：何以利吾国？大夫曰：何以利吾家？士庶人曰：何以利吾身？上下交征利，而国危矣。",
                    "zhushu": "征，取也。从王至庶人，故言上下交争，各欲利其身，必至于篡弑，则国危亡矣。论语曰：放于利而行，多怨。故不欲使王以利为名也。又言交为俱也。"
                },
                {
                    "paragraph": "万乘之国，弑其君者，必千乘之家；",
                    "zhushu": "万乘，兵车万乘，谓天子也。千乘，兵车千乘，谓诸侯也。夷羿之弑夏后，是以千乘取万乘也。"
                },
                {
                    "paragraph": "千乘之国，弑其君者，必百乘之家。",
                    "zhushu": "天子建国，诸侯立家。百乘之家，谓大国之卿，食菜邑，有兵车百乘之赋者也。若齐崔、卫寗、晋六卿等，是以其终亦皆弑其君。此以百乘取千乘也。上千乘当言国，而言家者，诸侯以国为家，亦以避万乘称国，故称家，君臣上下之辞。"
                },
                {
                    "paragraph": "万取千焉，千取百焉，不为不多矣。",
                    "zhushu": "周制，君十卿禄，君食万锺，臣食千钟，亦多矣，不为不多矣。"
                },
                {
                    "paragraph": "苟为后义而先利，不夺不餍。",
                    "zhushu": "苟，诚也。诚令大臣皆后仁义而先自利，则不篡夺君位，不足自餍饱其欲。"
                },
                {
                    "paragraph": "未有仁而遗其亲者也，未有义而后其君者也。",
                    "zhushu": "仁者亲亲，义者尊尊。人无行仁而遗弃其亲，行义而忽后其君者。"
                },
                {
                    "paragraph": "王亦曰仁义而已矣，何必曰利",
                    "zhushu": "？孟子复申此者，重嗟叹其祸。章指言治国之道，明当以仁义为名，然后上下和亲，君臣集穆，天经地义，不易之道，故以建篇立始也。",
                    "type": 2
                },
                {
                    "paragraph": "孟子见梁惠王，王立于沼上，顾鸿鴈麋鹿，曰：贤者亦乐此乎？",
                    "zhushu": "沼，池也。王好广苑囿，大池沼，与孟子游观，顾视禽兽之众多，心以为娱乐，夸咤孟子曰贤者亦乐此乎？"
                },
                {
                    "paragraph": "孟子对曰：贤者而后乐此，不贤者虽有此，不乐也。",
                    "zhushu": "惟有贤者，然后乃得乐此耳。谓修尧舜之道，国家安宁，故得有此以为乐也。不贤之人，亡国破家，虽有此，当为人所夺，故不得以为乐也。"
                },
                {
                    "paragraph": "诗云：经始灵台，经之营之。庶民攻之，不日成之。",
                    "zhushu": "诗大雅灵台之篇也。言文王始经营规度此台，众民并来治作之，不与期日，自来成之也。"
                },
                {
                    "paragraph": "经始勿亟，庶民子来。",
                    "zhushu": "言文王不督促使之。亟，疾也。众民自来趣之，若子来为父使也。"
                },
                {
                    "paragraph": "王在灵囿，麀鹿攸伏，麀鹿濯濯，白鸟鹤鹤。",
                    "zhushu": "麀鹿，㹀鹿也。言文王在此囿中，麀鹿怀任，安其所而伏，不惊动也。兽肥饱则濯濯，鸟肥饱则鹤鹤而泽好。"
                },
                {
                    "paragraph": "王在灵沼，于牣鱼跃。",
                    "zhushu": "文王在池沼，鱼乃跳跃喜乐，言其德及鸟兽鱼鼈也。"
                },
                {
                    "paragraph": "文王以民力为台为沼，而民欢乐之，谓其台曰灵台，谓其沼曰灵沼，乐其有麋鹿鱼鼈。",
                    "zhushu": "孟子为王诵此诗，因曰：文王虽以民力筑台凿池，民由欢乐之，谓其台沼若神灵之所为，欲使其多禽兽以养文王者也。"
                },
                {
                    "paragraph": "古之人与民偕乐，故能乐也。",
                    "zhushu": "偕，俱也。言古贤之君与民共同其所乐，故能乐之。"
                },
                {
                    "paragraph": "汤誓曰：时日害丧？予及女皆亡。",
                    "zhushu": "汤誓，尚书篇名也。时，是也。时乙卯日也。害，大也。言桀为无道，百姓皆欲与汤共伐之，汤临士众而誓之，言是日桀当大丧亡，我与汝俱往亡之。"
                },
                {
                    "paragraph": "民欲与之皆亡，虽有台池鸟兽，岂能独乐哉？",
                    "zhushu": "孟子说诗书之义，以感喻王，言民皆欲与汤共亡，桀虽有台池禽兽，何能复独乐之哉？复申明上言不贤者，虽有此，不乐也。章指言圣王之德，与民共乐，恩及鸟兽，则忻戴其上，太平化兴；无道之君，众怨神怒，则国灭祀绝，不得保守其所乐也。",
                    "type": 2
                },
                {
                    "paragraph": "梁惠王曰：寡人之于国也，尽心焉耳矣。",
                    "zhushu": "王侯自称孤寡，言寡人于治国之政，尽心欲利百姓焉。耳者，恳至之辞。"
                },
                {
                    "paragraph": "河内凶，则移其民于河东，移其粟于河内。河东凶亦然。",
                    "zhushu": "言凶年以此救民也。魏旧在河东，后为强国，兼得河内也。"
                },
                {
                    "paragraph": "察邻国之政，无如寡人之用心者。",
                    "zhushu": "言邻国之君用心忧民，无如己也。"
                },
                {
                    "paragraph": "邻国之民不加少，寡人之民不加多，何也？",
                    "zhushu": "王自怪为政有此惠，而民人不增多于邻国者，何也？"
                },
                {
                    "paragraph": "孟子对曰：王好战，请以战喻。",
                    "zhushu": "因王好战，故以战事喻解王意。"
                },
                {
                    "paragraph": "填然鼓之，兵刃既接，弃甲曳兵而走，或百步而后止，或五十步而后止。以五十步笑百步，则何如？",
                    "zhushu": "填，鼓音也。兵以鼓进，以金退。孟子问王曰：今有战者，兵刃已交，其负者弃甲曳兵而走，五十步而止，足以笑百步止者不？"
                },
                {
                    "paragraph": "曰：不可。直不百步耳，是亦走也。",
                    "zhushu": "王曰：不足以相笑也。是人俱走，直事不百步耳。"
                },
                {
                    "paragraph": "曰：王如知此，则无望民之多于邻国也。",
                    "zhushu": "孟子曰：王如知此，不足以相笑。王之政犹此也。王虽有移民转谷之善政，其好战残民与邻国同，而独望民之多，何异于以五十步笑百步者乎？"
                },
                {
                    "paragraph": "不违农时，谷不可胜食也。",
                    "zhushu": "从此已下，为王陈王道也。使民得三时务农，不违夺其要时，则五谷饶穰，不可胜食。"
                },
                {
                    "paragraph": "数罟不入洿池，鱼鼈不可胜食也。",
                    "zhushu": "数罟，密网也。密细之网，所以捕小鱼鼈者也，故禁之不得用。鱼不满尺不得食。"
                },
                {
                    "paragraph": "斧斤以时入山林，材木不可胜用也。",
                    "zhushu": "时，谓草木零落之时，使林木茂畅，故有余。"
                },
                {
                    "paragraph": "谷与鱼鼈不可胜食，材木不可胜用，是使民养生丧死无憾也。",
                    "zhushu": "憾，恨也。民所用者足，故无恨。"
                },
                {
                    "paragraph": "养生丧死无憾，王道之始也。",
                    "zhushu": "王道先得民心，民心无恨，故言王道之始。"
                },
                {
                    "paragraph": "五亩之宅，树之以桑，五十者可以衣帛矣。",
                    "zhushu": "庐井邑居各二亩半以为宅。冬入保城二亩半，故为五亩也。树桑墙下，古者年五十乃衣帛矣。"
                },
                {
                    "paragraph": "鸡豚狗彘之畜，无失其时，七十者可以食肉矣。",
                    "zhushu": "言孕字不失时也。七十不食肉，不饱。"
                },
                {
                    "paragraph": "百亩之田，勿夺其时，数口之家可以无饥矣。",
                    "zhushu": "一夫一妇，耕耨百亩。百亩之田，不可以傜役夺其时功，则家给人足。农夫上中下所食多少各有差，故摠言数口之家也。"
                },
                {
                    "paragraph": "谨庠序之教，申之以孝悌之义，颁白者不负戴于道路矣。",
                    "zhushu": "庠序者，教化之宫也。殷曰序，周曰庠，谨修教化，申重孝悌之义。颁者，斑也，头半白斑斑者也。壮者代老，心各安之，故斑白者不负戴也。"
                },
                {
                    "paragraph": "七十者衣帛食肉，黎民不饥不寒，然而不王者，未之有也。",
                    "zhushu": "言百姓老稚温饱，礼义修行，积之可以致王也。孟子欲以风王，何不行此，可以王天下，有率土之民，何但望民多于邻国？"
                },
                {
                    "paragraph": "狗彘食人食而不知检，涂有饿莩而不知发。",
                    "zhushu": "言人君但养犬彘，使食人食，不知以法度检敛也。涂，道也。饿死者曰莩。诗曰：莩有梅。莩，零落也。道路之旁有饿死者，不知发仓廪以用振救之也。"
                },
                {
                    "paragraph": "人死，则曰：非我也，岁也。是何异于刺人而杀之？曰：非我也，兵也。",
                    "zhushu": "人死，谓饿疫死者也，王政使然，而曰非我杀之，岁杀之也。此何以异于用兵杀人，而曰非我也，兵自杀之也。"
                },
                {
                    "paragraph": "王无罪岁，斯天下之民至焉。",
                    "zhushu": "戒王无归罪于岁，责己而改行，则天下之民皆可致也。章指言王化之本，在于使民养生丧死之用备足，然后导之以礼义，责己矜穷，则斯民集矣。",
                    "type": 2
                },
                {
                    "paragraph": "梁惠王曰：寡人愿安承教。",
                    "zhushu": "愿安意承受孟子之教令。"
                },
                {
                    "paragraph": "孟子对曰：杀人以梃与刃，有以异乎？",
                    "zhushu": "梃，杖也。"
                },
                {
                    "paragraph": "曰：无以异也。",
                    "zhushu": "王曰：杖、刃杀人，无以异也。"
                },
                {
                    "paragraph": "以刃与政，有以异乎？",
                    "zhushu": "孟子欲以次喻王。"
                },
                {
                    "paragraph": "曰：无以异也。",
                    "zhushu": "王复曰：政杀人，无以异也。"
                },
                {
                    "paragraph": "曰：庖有肥肉，廏有肥马，民有饥色，野有饿莩，此率兽而食人也。",
                    "zhushu": "孟子言人君如此，为率禽兽以食人也。"
                },
                {
                    "paragraph": "兽相食，且人恶之。为民父母，行政不免于率兽而食人，恶在其为民父母也？",
                    "zhushu": "虎狼食禽兽，人犹尚恶视之。牧民为政，乃率禽兽食人，安在其为民父母之道也？"
                },
                {
                    "paragraph": "仲尼曰：始作俑者，其无后乎？为其象人而用之也。如之何其使斯民饥而死也？",
                    "zhushu": "俑，偶人也，用之送死。仲尼重人类，谓秦穆公时以三良殉葬，本由有作俑者也。夫恶其始造，故曰此人其无后嗣乎？如之何其使此民饥而死邪？孟子陈此以教王爱民。章指言王者为政之道，生民为首。以政杀人，人君之咎，犹以白刃，疾之甚也。",
                    "type": 2
                },
                {
                    "paragraph": "梁惠王曰：晋国，天下莫强焉，叟之所知也。",
                    "zhushu": "韩、魏、赵本晋六卿，当此时号三晋，故惠王言晋国天下强也。"
                },
                {
                    "paragraph": "及寡人之身，东败于齐，长子死焉，西丧地于秦七百里，南辱于楚，寡人耻之。愿比死者壹洒之，如之何则可？",
                    "zhushu": "王念有此三耻，求策谋于孟子。"
                },
                {
                    "paragraph": "孟子对曰：地方百里而可以王，",
                    "zhushu": "言古圣人以百里之地以致王天下，谓文王也。"
                },
                {
                    "paragraph": "王如施仁政于民，省刑罚，薄税敛，深耕易耨，壮者以暇日修其孝悌忠信，入以事其父兄，出以事其长上，可使制梃以挞秦、楚之坚甲利兵矣。",
                    "zhushu": "易耨，芸苗令简易也。制，作也。王如行此政，可使国人作杖以捶敌国，坚甲利兵，何患耻之不雪？"
                },
                {
                    "paragraph": "彼夺其民时，使不得耕耨以养其父母，父母冻饿，兄弟妻子离散。彼陷溺其民，王往而征之，夫谁与王敌？",
                    "zhushu": "彼，谓齐、秦、楚也。彼困其民，愿王往征之也。彼失民心，民不为用，夫谁与共御王之师，为王敌乎？"
                },
                {
                    "paragraph": "故曰：仁者无敌。王请勿疑。",
                    "zhushu": "邻国暴虐，己修仁政，则无敌矣。王请行之，勿有疑也。章指言以百里行仁，天下归之，以政伤民，民乐其亡，以梃服强，仁与不仁也。",
                    "type": 2
                },
                {
                    "paragraph": "孟子见梁襄王，出，语人曰：望之不似人君，",
                    "zhushu": "襄，谥也，魏之嗣王也，望之无俨然之威仪也。"
                },
                {
                    "paragraph": "就之而不见所畏焉。",
                    "zhushu": "就与之言，无人君操秉之威，知其不足畏。"
                },
                {
                    "paragraph": "卒然问曰：天下恶乎定？",
                    "zhushu": "卒，暴，问事不由其次也。问天下安所定，言谁能定之。"
                },
                {
                    "paragraph": "吾对曰：定于一，",
                    "zhushu": "孟子谓仁政为一也。"
                },
                {
                    "paragraph": "孰能一之？",
                    "zhushu": "言孰能一之者。"
                },
                {
                    "paragraph": "对曰：不嗜杀人者能一之。",
                    "zhushu": "嗜，犹甘也。言令诸侯有不甘乐杀人者，则能一之。"
                },
                {
                    "paragraph": "孰能与之？",
                    "zhushu": "王言谁能与不嗜杀人者乎？"
                },
                {
                    "paragraph": "对曰：天下莫不与也。",
                    "zhushu": "孟子曰：时人皆苦虐政，如有行仁，天下莫不与之。"
                },
                {
                    "paragraph": "王知夫苗乎？七八月之闲旱，则苗槁矣。天油然作云，沛然下雨，则苗浡然兴之矣。其如是，孰能御之？",
                    "zhushu": "以苗生喻人象也。周七八月，夏之五六月，油然，兴云之貌。沛然下雨，以润槁苗，则浡然已盛，孰能止之？"
                },
                {
                    "paragraph": "今夫天下之人牧，未有不嗜杀人者也。如有不嗜杀人者，则天下之民皆引领而望之矣。诚如是也，民归之，由水之就下，沛然谁能御之？",
                    "zhushu": "今天下牧民之君，诚能行此仁政，民皆延颈望欲归之，如水就下，沛然而来，谁能止之？章指言定天下者，一道而已，不贪杀人，人则归之，是故文王视民如伤，此之谓也。",
                    "type": 2
                },
                {
                    "paragraph": "齐宣王问曰：齐桓、晋文之事，可得闻乎？",
                    "zhushu": "宣，谥也。宣王问孟子、欲庶几齐桓公小白、晋文公重耳。孟子冀得行道，故仕于齐，不用而去，乃适于梁。建篇先梁者，欲以仁义首篇，因言魏事。章次相从，然后道齐也。"
                },
                {
                    "paragraph": "孟子对曰：仲尼之徒，无道桓、文之事者，是以后世无传焉。臣未之闻也。",
                    "zhushu": "孔子之门徒，颂述宓戏以来，至文、武、周公之法制耳，虽及五霸，心贱薄之，是以儒家后世无欲传道之者，故曰臣未之闻也。"
                },
                {
                    "paragraph": "无以，则王乎？",
                    "zhushu": "既不论三皇五帝，殊无所问，则尚当问王道耳。不欲使王问霸事也。"
                },
                {
                    "paragraph": "曰：德何如则可以王矣？",
                    "zhushu": "王曰：德行当何如，而可得以王乎？"
                },
                {
                    "paragraph": "曰：保民而王，莫之能御也。",
                    "zhushu": "保，安也。御，止也。言安民则惠，黎民怀之，若此以王，无能止也。"
                },
                {
                    "paragraph": "曰：若寡人者，可以保民乎哉？",
                    "zhushu": "王自恐德不足以安民，故问之。"
                },
                {
                    "paragraph": "曰：可。",
                    "zhushu": "孟子以为如王之性，可以安民也。"
                },
                {
                    "paragraph": "曰：何由知吾可也？",
                    "zhushu": "王问孟子：何以知吾可以安民？"
                },
                {
                    "paragraph": "曰：臣闻之胡龁曰：王坐于堂上，有牵牛而过堂下者，王见之，曰：牛何之？对曰：将以衅钟。王曰：舍之，吾不忍其觳觫，若无罪而就死地。对曰：然则废衅钟与？曰：何可废也？以羊易之。不识有诸？",
                    "zhushu": "胡龁，王左右近臣也。觳觫，牛当到死地处恐貌。新铸钟，杀牲，以血涂其衅郄，因以祭之，曰衅。周礼大祝曰：堕衅，逆牲逆尸，令钟鼓。天府：上春，衅宝钟及宝器。孟子曰：臣受胡龁言王尝有此仁，不知诚有之否？"
                },
                {
                    "paragraph": "曰：有之。",
                    "zhushu": "王曰：有之。"
                },
                {
                    "paragraph": "曰：是心足以王矣。百姓皆以王为爱也，臣固知王之不忍也。",
                    "zhushu": "爱，啬也。孟子曰：王推是仁心，足以至于王道。然百姓皆谓王啬爱其财，臣知王见牛恐惧，不欲趋死，不忍，故易之也。"
                },
                {
                    "paragraph": "王曰：然。诚有百姓者，齐国虽褊小，吾何爱一牛？即不忍其觳觫，若无罪而就死地，故以羊易之也。",
                    "zhushu": "王曰：亦诚有百姓所言者矣。吾国虽小，岂爱惜一牛之财费哉？即见其牛，哀之，衅钟又不可废，故易之以羊耳。"
                },
                {
                    "paragraph": "曰：王无异于百姓之以王为爱也。以小易大，彼恶知之？王若隐其无罪而就死地，则牛羊何择焉？",
                    "zhushu": "异，怪也。隐，痛也。孟子言无怪百姓之谓王爱财也，见王以小易大故也。王如痛其无罪，羊亦无罪，何为独释牛而取羊？"
                },
                {
                    "paragraph": "王笑曰：是诚何心哉！我非爱其财而易之以羊也，宜乎百姓之谓我爱也。",
                    "zhushu": "王自笑心不然，而不能自免，为百姓所非，乃责己之以小易大，故曰宜乎其罪我也。"
                },
                {
                    "paragraph": "曰：“无伤也，是乃仁术也，见牛未见羊也。君子之于禽兽也，见其生不忍见其死，闻其声不忍食其肉，是以君子远庖厨也。",
                    "zhushu": "孟子解王自责之心曰：无伤于仁，是乃王为仁之道也。时未见羊，羊之为牲次于牛，故用之耳。是以君子远庖厨，不欲见其生、食其肉也。"
                },
                {
                    "paragraph": "王说，曰：诗云：他人有心，予忖度之，夫子之谓也。夫我乃行之，反而求之，不得吾心。夫子言之，于我心有戚戚焉。此心之所以合于王者，何也？",
                    "zhushu": "诗小雅巧言之篇也。王喜悦，因称是诗以嗟叹孟子忖度知己心，戚戚然心有动也。寡人虽有是心，何能足以王也？"
                },
                {
                    "paragraph": "曰：有复于王者，曰：吾力足以举百钧，而不足以举一羽，明足以察秋豪之末，而不见舆薪。则王许之乎？",
                    "zhushu": "复，白也。许，信也。人有白王如此，王信之乎？百钧，三千斤也。"
                },
                {
                    "paragraph": "曰：否。",
                    "zhushu": "王曰：我不信也。"
                },
                {
                    "paragraph": "今恩足以及禽兽，而功不至于百姓者，独何与？然则一羽之不举，为不用力焉；舆薪之不见，为不用明焉；百姓之不见保，为不用恩焉。故王之不王，不为也，非不能也。",
                    "zhushu": "孟子言王恩及禽兽而不安百姓，若不用力，不用明者也。不为耳，非不能也。"
                },
                {
                    "paragraph": "曰：不为者与不能者之形何以异？",
                    "zhushu": "王问：其状何以异也？"
                },
                {
                    "paragraph": "曰：挟大山以超北海，语人曰：我不能。是诚不能也。为长者折枝，语人曰：我不能。是不为也，非不能也。故王之不王，非挟大山以超北海之类也；王之不王，是折枝之类也。",
                    "zhushu": "孟子为王陈为与不为之形若是，王则不折枝之类也。折枝，按摩折手节解罢枝也。少者耻见役，故不为耳，非不能也。大山、北海皆近齐，故以为喻也。"
                },
                {
                    "paragraph": "老吾老，以及人之老；幼吾幼，以及人之幼，天下可运于掌。",
                    "zhushu": "老，犹敬也。幼，犹爱也。敬我之老，亦敬人之老；爱我之幼，亦爱人之幼。推此心以惠民，天下可转之掌上，言易也。"
                },
                {
                    "paragraph": "诗云：刑于寡妻，至于兄弟，以御于家邦。言举斯心加诸彼而已，",
                    "zhushu": "诗大雅思齐之篇也。刑，正也。寡，少也。言文王正己适妻，则八妾从，以及兄弟。御，享也。享天下国家之福，但举己心加于人耳。"
                },
                {
                    "paragraph": "故推恩足以保四海，不推恩无以保妻子。古之人所以大过人者，无他焉，善推其所为而已矣。",
                    "zhushu": "大过人者，大有为之君也。善推其心所好恶，以安四海也。"
                },
                {
                    "paragraph": "今恩足以及禽兽，而功不至于百姓者，独何与？",
                    "zhushu": "复申此言，非王不能，不为之耳。"
                },
                {
                    "paragraph": "权，然后知轻重；度，然后知长短。物皆然，心为甚。王请度之。",
                    "zhushu": "权，铨衡也，可以称轻重也。度，丈尺也，可以量长短也。凡物皆当称度乃可知，心当行之乃为仁。心比于物，尤当为之甚者也。欲使王度心如度物也。"
                },
                {
                    "paragraph": "抑王兴甲兵，危士臣，搆怨于诸侯，然后快于心与？",
                    "zhushu": "抑，辞也。孟子问王：抑亦如是乃快邪？"
                },
                {
                    "paragraph": "王曰：否。吾何快于是？将以求吾所大欲也。",
                    "zhushu": "王言不然，我不快是也，将欲以求我心所大欲者耳。"
                },
                {
                    "paragraph": "曰：王之所大欲，可得闻与？",
                    "zhushu": "孟子虽心知王意，而故问者，欲令王自道，缘以陈之。"
                },
                {
                    "paragraph": "王笑而不言。",
                    "zhushu": "王意大而不敢正言。"
                },
                {
                    "paragraph": "曰：为肥甘不足于口与？轻煖不足于体与？抑为采色不足视于目与？声音不足听于耳与？便嬖不足使令于前与？王之诸臣皆足以供之，而王岂为是哉？",
                    "zhushu": "孟子复问此五者，欲以致王所欲也，故发异端以问也。"
                },
                {
                    "paragraph": "曰：否，吾不为是也。",
                    "zhushu": "王言：我不为是也。"
                },
                {
                    "paragraph": "曰：然则王之所大欲可知已。欲辟土地，朝秦、楚，莅中国而抚四夷也。",
                    "zhushu": "莅，临也。言王意欲庶几王者莅临中国而安四夷者也。"
                },
                {
                    "paragraph": "以若所为，求若所欲，犹缘木而求鱼也。",
                    "zhushu": "若，顺也。顺向者所为，谓搆兵诸侯之事，求顺今之所欲莅中国之愿，其不可得，如缘乔木而求生鱼也。"
                },
                {
                    "paragraph": "王曰：若是其甚与？",
                    "zhushu": "王谓比之缘木求鱼为大甚。"
                },
                {
                    "paragraph": "曰：殆有甚焉。缘木求鱼，虽不得鱼，无后灾。以若所为，求若所欲，尽心力而为之，后必有灾。",
                    "zhushu": "孟子言尽心战鬪，必有残民破国之灾，故曰殆有甚于缘木求鱼者也。"
                },
                {
                    "paragraph": "曰：可得闻与？",
                    "zhushu": "王欲知其害也。"
                },
                {
                    "paragraph": "曰：邹人与楚人战，则王以为孰胜？",
                    "zhushu": "言邹小楚大也。"
                },
                {
                    "paragraph": "曰：楚人胜。",
                    "zhushu": "王曰：楚人胜也。"
                },
                {
                    "paragraph": "曰：然则小固不可以敌大，寡固不可以敌众，弱固不可以敌强。海内之地，方千里者九，齐集有其一，以一服八，何以异于邹敌楚哉？",
                    "zhushu": "固，辞也。言小弱固不如强大，集会齐地可方千里，譬一州耳。今欲以一州服八州，犹邹欲敌楚。"
                },
                {
                    "paragraph": "盖亦反其本矣。",
                    "zhushu": "王欲服之之道，盖当反王道之本。"
                },
                {
                    "paragraph": "今王发政施仁，使天下仕者皆欲立于王之朝，耕者皆欲耕于王之野，商贾皆欲藏于王之市，行旅皆欲出于王之涂，天下之欲疾其君者皆欲赴愬于王。其若是，孰能御之？",
                    "zhushu": "反本道，行仁政，若此，则天下归之，谁能止之者？"
                },
                {
                    "paragraph": "王曰：吾惛，不能进于是矣，愿夫子辅吾志，明以教我。我虽不敏，请尝试之。",
                    "zhushu": "王言我情思惛乱，不能进行此仁政，不知所当施行也。欲使孟子明言其道以教训之。我虽不敏，愿尝使少行之也。"
                },
                {
                    "paragraph": "曰：无恒产而有恒心者，惟士为能。若民则无恒产，因无恒心。",
                    "zhushu": "孟子为王陈其法也。恒，常也。产，生也。恒产，则民常可以生之业也。恒心，人常有所善心也。惟有学士之心者，虽穷不失道，不求苟得耳。凡民迫于饥寒，则不能守其常善之心。"
                },
                {
                    "paragraph": "苟无恒心，放辟邪侈，无不为已。及陷于罪，然后从而刑之，是罔民也。",
                    "zhushu": "民诚无恒心，放溢辟邪，侈于姧利，犯罪触刑，无所不为，乃就刑之，是由张罗罔以罔民者也。"
                },
                {
                    "paragraph": "焉有仁人在位，罔民而可为也？",
                    "zhushu": "安有仁人为君，罔陷其民，是政何可为也？"
                },
                {
                    "paragraph": "是故明君制民之产，必使仰足以事父母，俯足以畜妻子，乐岁终身饱，凶年免于死亡，然后驱而之善，故民之从之也轻。",
                    "zhushu": "言衣食足，知荣辱，故民从之，教化轻易也。"
                },
                {
                    "paragraph": "今也制民之产，仰不足以事父母，俯不足以畜妻子，乐岁终身苦，凶年不免于死亡。此惟救死而恐不赡，奚暇治礼义哉？",
                    "zhushu": "言今民困穷，救死恐冻饿而不给，何暇修礼行义也。"
                },
                {
                    "paragraph": "王欲行之，则盍反其本矣。",
                    "zhushu": ""
                },
                {
                    "paragraph": "五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，八口之家可以无饥矣。谨庠序之教，申之以孝悌之义，颁白者不负戴于道路矣。老者衣帛食肉，黎民不饥不寒，然而不王者，未之有也。",
                    "zhushu": "其说与上同。八口之家，次上农夫也。孟子所以重言此者，此乃王政之本，常生之道，故为齐梁之君各具陈之，当章究义，不嫌其重也。章指言典籍攸载，帝王道纯，桓、文之事，谲正相纷，拨乱反正，圣意弗珍，故曰后世无传未闻。仁不施人，犹不成德，衅钟易牲，民不被泽，王请尝试，欲践其路，答以反本，惟是为要。此盖孟子不屈道之言也。"
                }
            ]
        },
        {
            "name": "梁惠王章句下",
            "paragraphs": [
                {
                    "paragraph": "梁惠王章句下",
                    "zhushu": "正二十五年二月。",
                    "type": 1
                },
                {
                    "paragraph": "庄暴见孟子，曰：暴见于王，王语暴以好乐，暴未有以对也。曰：好乐何如？",
                    "zhushu": "庄暴，齐臣也，不能决知之，故无以对，而问曰：王好乐何如？"
                },
                {
                    "paragraph": "孟子曰：王之好乐甚，则齐国其庶几乎？",
                    "zhushu": "王诚能大好古之乐，齐国其庶几治乎！"
                },
                {
                    "paragraph": "他日，见于王，曰：王尝语庄子以好乐，有诸？",
                    "zhushu": "孟子问：王有是语不？"
                },
                {
                    "paragraph": "王变乎色，曰：寡人非能好先王之乐也，直好世俗之乐耳。",
                    "zhushu": "变乎色，愠恚庄子道其好乐也。王言我不能好先圣王之乐也，直好世俗之乐，谓郑声也。"
                },
                {
                    "paragraph": "曰：王之好乐甚，则齐其庶几乎？今之乐犹古之乐也。",
                    "zhushu": "甚，大也。谓大要与民同乐，古今何异也。"
                },
                {
                    "paragraph": "曰：可得闻与？",
                    "zhushu": "王问：古今同乐之意，宁可得闻邪？"
                },
                {
                    "paragraph": "曰：独乐乐，与人乐乐，孰乐？",
                    "zhushu": "孟子复问：王独自作乐，乐邪？与人共听乐，乐也？"
                },
                {
                    "paragraph": "曰：不若与人。",
                    "zhushu": "王曰：独听乐，不如与众共听之乐也。"
                },
                {
                    "paragraph": "曰：与少乐乐，与众乐乐，孰乐？",
                    "zhushu": "孟子复问：王与少人共听乐，乐邪？与众人共听乐，乐也？"
                },
                {
                    "paragraph": "曰：不若与众。",
                    "zhushu": "王言：不若与众人共听乐乐也。"
                },
                {
                    "paragraph": "臣请为王言乐。",
                    "zhushu": "孟子欲为王陈独乐与众人乐之状。"
                },
                {
                    "paragraph": "今王鼓乐于此，百姓闻王钟鼓之声、管籥之音，举疾首蹙頞而相告曰：吾王之好鼓乐，夫何使我至于此极也？父子不相见，兄弟妻子离散。",
                    "zhushu": "鼓乐者，乐以鼓为节也。管、笙、籥、箫，或曰：籥若笛，短而有三孔。诗云：左手执籥，以节众也。疾首，头痛也。蹙頞，愁貌。言王击鼓作乐，发赋傜役，皆出于民，而德不加之，故使百姓愁。"
                },
                {
                    "paragraph": "今王田猎于此，百姓闻王车马之音，见羽旄之美，举疾首蹙頞而相告曰：吾王之好田猎，夫何使我至于此极也？父子不相见，兄弟妻子离散，此无他，不与民同乐也。",
                    "zhushu": "田猎无节，以非时取牲也。羽旄之美，但饰羽旄，使之美好也。发民驱兽，供给役使，不得休息，故民穷极而离散奔走也。"
                },
                {
                    "paragraph": "今王鼓乐于此，百姓闻王钟鼓之声、管籥之音，举欣欣然有喜色而相告曰：吾王庶几无疾病与？何以能鼓乐也？",
                    "zhushu": "百姓欲令王康强而鼓乐也，今无赋敛于民而有惠益，故欣欣然而喜也。"
                },
                {
                    "paragraph": "今王田猎于此，百姓闻王车马之音，见羽旄之美，举欣欣然有喜色，而相告曰：吾王庶几无疾病与？何以能田猎也？此无他，与民同乐也。",
                    "zhushu": "王以农隙而田，不妨民时，有愍民之心，因田猎而加抚恤之，是以民悦也。"
                },
                {
                    "paragraph": "今王与百姓同乐，则王矣。",
                    "zhushu": "孟子言王何故不大好乐，效古贤君，与民同乐，则可以王天下也。何恶庄子之言王好乐也。章指言人君田猎以时，钟鼓有节，发政行仁，民乐其事，则王道之阶在于此矣。故曰天时不如地利，地利不如人和矣。",
                    "type": 2
                },
                {
                    "paragraph": "齐宣王问曰：文王之囿方七十里，有诸？",
                    "zhushu": "王言：闻文王苑囿方七十里，宁有之？"
                },
                {
                    "paragraph": "孟子对曰：于传有之。",
                    "zhushu": "于传文有是言。"
                },
                {
                    "paragraph": "曰：若是其大乎？",
                    "zhushu": "王怪其大。"
                },
                {
                    "paragraph": "曰：民犹以为小也。",
                    "zhushu": "言文王之民尚以为小也。"
                },
                {
                    "paragraph": "曰：寡人之囿方四十里，民犹以为大，何也？",
                    "zhushu": "王以为文王在岐丰之时，虽为西伯，王地尚狭，而囿以大矣。今我地方千里，而囿小之，民以为寡人囿大，何故也？"
                },
                {
                    "paragraph": "曰：文王之囿方七十里，刍荛者往焉，雉兔者往焉，与民同之，民以为小，不亦宜乎？",
                    "zhushu": "刍荛者，取刍薪之贱人也。雉免，猎人，取雉兔者，言文王听民往取禽兽，刈其刍薪，民苦其小，是其宜也。"
                },
                {
                    "paragraph": "臣始至于境，问国之大禁，然后敢入。",
                    "zhushu": "言王之政严刑重也。"
                },
                {
                    "paragraph": "臣闻郊关之内，有囿方四十里，杀其麋鹿者如杀人之罪，",
                    "zhushu": "郊关，齐四境之郊皆有关。"
                },
                {
                    "paragraph": "则是方四十里为阱于国中，民以为大，不亦宜乎？",
                    "zhushu": "设陷阱者，不过丈尺之闲耳。今王陷阱乃方四十里，民苦其大，不亦宜乎？章指言讥王广囿专利，严刑陷民也。"
                },
                {
                    "paragraph": "齐宣王问曰：交邻国有道乎？",
                    "zhushu": "问与邻国交接之道。"
                },
                {
                    "paragraph": "孟子对曰：有。",
                    "zhushu": "欲为王陈古圣贤之比。"
                },
                {
                    "paragraph": "惟仁者为能以大事小，是故汤事葛，文王事混夷。",
                    "zhushu": "葛伯放而不祀，汤先助之祀。诗云：混夷兑矣，惟其喙矣。谓文王也。是则圣人行仁政，能以大事小者也。"
                },
                {
                    "paragraph": "惟智者为能以小事大，故大王事獯鬻，句践事吴。",
                    "zhushu": "獯鬻，北狄强者，今匈奴也。大王去邠避獯鬻，越王句践退于会稽，身自官事吴王夫差。是则智者用智，是故以小事大而全其国也。"
                },
                {
                    "paragraph": "以大事小者，乐天者也；以小事大者，畏天者也。乐天者保天下，畏天者保其国。诗云：畏天之威，于时保之。",
                    "zhushu": "圣人乐行天道，如天无不盖也，故保天下，汤、文是也。智者量时畏天，故保其国，大王、句践是也。诗周颂我将之篇。言成王尚畏天之威，于是时故能安其大平之道也。"
                },
                {
                    "paragraph": "王曰：大哉言矣！寡人有疾，寡人好勇。",
                    "zhushu": "王谓孟子之言，大不合于其意，答之云：寡人有疾，疾于好勇，不能行圣贤之所履也。"
                },
                {
                    "paragraph": "对曰：王请无好小勇。夫抚剑疾视曰：彼恶敢当我哉！此匹夫之勇，敌一人者也。",
                    "zhushu": "疾视，恶视也。抚剑瞋目曰：人安敢当我哉？此一夫之勇，足以当一人之敌者也。"
                },
                {
                    "paragraph": "王请大之。",
                    "zhushu": ""
                },
                {
                    "paragraph": "诗云：王赫斯怒，爰整其旅，以遏徂莒，以笃周祜，以对于天下。此文王之勇也。文王一怒而安天下之民。",
                    "zhushu": "诗大雅皇矣之篇也。言文王赫然斯怒，于是整其师旅，以遏止往伐莒者，以笃周家之福，以扬名于天下。文王一怒而安民，愿王慕其大勇，无论匹夫之小勇。"
                },
                {
                    "paragraph": "书曰：天降下民，作之君，作之师。惟曰其助上帝，宠之四方，有罪无罪，惟我在，天下曷敢有越厥志？",
                    "zhushu": "书，尚书逸篇也。言天生下民，为作君，为作师，以助天光宠之也。四方善恶皆在己，所谓在予一人，天下何敢有越其志者也。"
                },
                {
                    "paragraph": "一人衡行于天下，武王耻之。此武王之勇也。",
                    "zhushu": "衡，横也。武王耻天下一人有横行不顺天道者，故伐纣也。"
                },
                {
                    "paragraph": "而武王亦一怒而安天下之民。今王亦一怒而安天下之民，民惟恐王之不好勇也。",
                    "zhushu": "孟子言武王好勇，亦则文王一怒而安天下之民也。今王好勇，亦则武王一怒而安天下之民，民恐王之不好勇耳，王何为欲小勇而自谓有疾也？章指言圣人乐天，贤者知时，仁必有勇，勇以讨乱而不为暴，则百姓安之。",
                    "type": 2
                },
                {
                    "paragraph": "齐宣王见孟子于雪宫，王曰：贤者亦有此乐乎？",
                    "zhushu": "雪宫，离宫之名也。宫中有苑囿台池之饰，禽兽之饶，王自多有此乐，故问曰：贤者亦能有此乐乎？"
                },
                {
                    "paragraph": "孟子对曰：有。人不得，则非其上矣。不得而非其上者，非也；为民上而不与民同乐者，亦非也。",
                    "zhushu": "有人不得，人有不得志者也。不责己仁义不自修，而责上之不用己，此非君子之道。人君适情从欲，独乐其身，而不与民同乐，亦非在上不骄之义也。"
                },
                {
                    "paragraph": "乐民之乐者，民亦乐其乐；忧民之忧者，民亦忧其忧。",
                    "zhushu": "言民之所乐，君与之同，故民亦乐使其君有乐也。民之所忧者，君助忧之，故民亦能忧君之忧，为之赴难也。"
                },
                {
                    "paragraph": "乐以天下，忧以天下，然而不王者，未之有也。",
                    "zhushu": "言古贤君乐则以己之乐与天下同之，忧则以天下之忧与己共之，如是未有不王者。孟子以是答王者，言虽有此乐，未能与人共之。"
                },
                {
                    "paragraph": "昔者齐景公问于晏子曰：吾欲观于转附、朝舞，遵海而南，放于琅邪，吾何修而可以比于先王观也？",
                    "zhushu": "孟子言往者齐景公尝，问其相晏子若此也。转附，朝舞，皆山名也。又言朝，水名也。遵，循也。放，至也。循海而南，至于琅邪。琅邪，齐东南境上邑也。当何修治，可以比先王之观游乎？先王，先圣之王也。"
                },
                {
                    "paragraph": "晏子对曰：善哉问也。天子适诸侯曰巡狩。巡狩者，巡所守也。诸侯朝于天子，曰述职。述职者，述所职也。无非事者。春省耕而补不足，秋省敛而助不给。",
                    "zhushu": "言天子诸侯出，必因王事有所补助于民，无非事而空行者也。春省耕，问耒耜之不足；秋省敛，助其力不足也。"
                },
                {
                    "paragraph": "夏谚曰：吾王不游，吾何以休？吾王不豫，吾何以助？一游一豫，为诸侯度。",
                    "zhushu": "晏子道夏禹之世民之谚语也。言王者巡狩观民，其行从容，若游若豫。豫亦游也。春秋传曰：鲁季氏有嘉树，晋范宣子豫焉。吾王不游，我何以得见劳苦蒙休息也？吾王不豫，我何以得见振赡助不足也？王者一游一豫，行恩布德，应法而出，可以为诸侯之法度也。"
                },
                {
                    "paragraph": "今也不然，师行而粮食，饥者弗食，劳者弗息，睊睊胥谗，民乃作慝。",
                    "zhushu": "今也者，晏子言今时天下之民，人君兴师行军，皆远转粮食而食之，有饥不得饱食者，劳者致重，亦不得休息，在位者又睊睊侧目相视，更相䜛恶，民由是化之而作慝恶也。"
                },
                {
                    "paragraph": "方命虐民，饮食若流，流连荒亡，为诸侯忧。",
                    "zhushu": "方，犹放也。放弃不用先生之命，但为虐民之政，恣意饮食，若水流之无穷极也。谓沈湎于酒，熊蹯不熟，怒而杀人之类也。流连荒亡，皆骄君之溢行也。言王道亏，诸侯行霸，由当相匡正，故为诸侯忧也。"
                },
                {
                    "paragraph": "从流下而忘反谓之流，从流上而忘反谓之连，从兽无厌谓之荒，乐酒无厌谓之亡。先王无流连之乐，荒亡之行，惟君所行也。",
                    "zhushu": "言骄君放游，无所不为，或浮水而下，乐而忘反谓之流，若齐桓与蔡姬乘舟于囿之类也。连者，引也。使人徒引舟船上行而忘反以为乐，故谓之连。书曰：罔水行舟，丹朱慢游。无水而行舟，岂不引舟于水而上行乎？此其类也。从兽无厌，若羿之好田猎，无有厌极，以亡其身，故谓之荒乱也。乐酒无厌，若殷纣以酒丧国也，故谓之亡。言圣人之行，无此四者，惟君所欲行也。晏子之意，不欲使景公空游于琅邪而无益于民也。"
                },
                {
                    "paragraph": "景公说，大戒于国，出舍于郊，于是始兴发，补不足，",
                    "zhushu": "景公说晏子之言也。戒，备也。大修戒备于国，出舍于郊，示忧民困，始兴惠政，发仓廪，以振贫下不足者也。"
                },
                {
                    "paragraph": "召大师曰：为我作君臣相说之乐。盖征招、角招是也。",
                    "zhushu": "大师，乐师也。征招、角招，其所作乐章名也。"
                },
                {
                    "paragraph": "其诗曰：畜君何尤？畜君者，好君也。",
                    "zhushu": "其诗，乐诗也。言臣说君，谓之好君，何尤者，无过也。孟子所以道晏子、景公之事者，欲以感喻宣王，非其矜夸雪宫，而欲以若贤者。章指言与天下同忧者，不为慢游之乐，不循四溢之行，是以文王不敢盘于游田也。",
                    "type": 2
                },
                {
                    "paragraph": "齐宣王问曰：人皆谓我毁明堂，毁诸？已乎？",
                    "zhushu": "谓泰山下明堂，本周天子东巡狩朝诸侯之处也，齐侵地而得有之，人劝宣王，诸侯不用明堂，可毁坏，故疑而问于孟子：当毁之乎？已，止也。"
                },
                {
                    "paragraph": "孟子对曰：夫明堂者，王者之堂也。王欲行王政，则勿毁之矣。",
                    "zhushu": "言王能行王道者，则可无毁也。"
                },
                {
                    "paragraph": "王曰：王政可得闻与？",
                    "zhushu": "王言：王政当何施？其法宁可得闻？"
                },
                {
                    "paragraph": "对曰：昔者文王之治岐也，耕者九一，仕者世禄，关市讥而不征，泽梁无禁，罪人不孥，",
                    "zhushu": "言往者文王为西伯时，始行王政，使岐民修井田，八家耕八百亩，其百亩者以为公田及庐井，故曰九一也。纣时税重，文王复行古法也。仕者世禄，贤者子孙必有土地，关以讥难非常，不征税也。陂池鱼梁不设禁，与民共之也。孥，妻子也。诗云：乐尔妻孥。罪人不孥，恶恶止其身，不及妻子也。"
                },
                {
                    "paragraph": "老而无妻曰鳏，老而无夫曰寡，老而无子曰独，幼而无父曰孤。此四者，天下之穷民而无告者。文王发政施仁，必先斯四者。",
                    "zhushu": "言此四者皆天下之穷民，文王常恤鳏寡，存孤独也。"
                },
                {
                    "paragraph": "诗云：哿矣富人，哀此㷀独。",
                    "zhushu": "诗小雅正月之篇。哿，可也。言居今之世可矣，富人但怜愍此㷀独羸弱者耳。文王行政如此也。"
                },
                {
                    "paragraph": "王曰：善哉言乎！",
                    "zhushu": "善此王政之言。"
                },
                {
                    "paragraph": "曰：王如善之，则何为不行？",
                    "zhushu": "孟子言：王如善此王政，则何为不行也。"
                },
                {
                    "paragraph": "王曰：寡人有疾，寡人好货。",
                    "zhushu": "王言：我有疾，疾于好货，故不能行。"
                },
                {
                    "paragraph": "对曰：昔者公刘好货，诗云：乃积乃仓，乃裹糇粮。于橐于囊，思戢用光。弓矢斯张，干戈戚扬，爰方启行。故居者有积仓，行者有裹囊也，然后可以爰方启行。王如好货，与百姓同之，于王何有？",
                    "zhushu": "诗大雅公刘之篇也。乃积谷于仓，乃裹盛乾食之粮于橐囊也。思安民，故用有宠光也。戚，斧；扬，钺也。又以武备之四方，启道路。孟子言公刘好货若此，王若则之，于王何有不可也。"
                },
                {
                    "paragraph": "王曰：寡人有疾，寡人好色。",
                    "zhushu": "王言：我有病，病好色，不能行也。"
                },
                {
                    "paragraph": "对曰：昔者大王好色，爱厥妃。诗云：古公亶甫，来朝走马。率西水浒，至于岐下。爰及姜女，聿来胥宇。当是诗也，内无怨女，外无旷夫。王如好色，与百姓同之，于王何有？",
                    "zhushu": "诗大雅绵之篇也。亶甫，大王名也。号称古公，来朝走马，远避狄难，去恶疾也。率，循也。浒，水涯也。循西方水浒，来至岐山下也。姜女，大王妃也。于其与姜女俱来相土居也。言大王亦好色，非但与姜女俱行而已也。普使一国男女无有怨旷。王如则之，与百姓同欲，皆使无过时之思，则于王之政，何有不可乎？章指言夫子恂恂然善诱人，诱人以进于善也。齐王好货好色，孟子推以公刘、大王，所谓责难于君谓之恭者也。",
                    "type": 2
                },
                {
                    "paragraph": "孟子谓齐宣王曰：王之臣有托其妻子于其友而之楚游者，",
                    "zhushu": "假此言以为喻。"
                },
                {
                    "paragraph": "比其反也，则冻馁其妻子，则如之何？",
                    "zhushu": "言无友道，当如之何。"
                },
                {
                    "paragraph": "王曰：弃之。",
                    "zhushu": "言当弃之，绝友道也。"
                },
                {
                    "paragraph": "曰：士师不能治士，则如之何？",
                    "zhushu": "士师，狱官吏也。不能治狱，当如之何？"
                },
                {
                    "paragraph": "王曰：已之。",
                    "zhushu": "已之者，去之也。"
                },
                {
                    "paragraph": "曰：四境之内不治，则如之何？",
                    "zhushu": "境内之事，王所当理，不胜其任，当如之何？孟子以此动王心，令戒惧也。"
                },
                {
                    "paragraph": "王顾左右而言他。",
                    "zhushu": "王惭而左右顾视，道他事，无以答此言也。章指言君臣上下，各勤其任，无堕其职，乃安其身也。"
                },
                {
                    "paragraph": "孟子见齐宣王曰：所谓故国者，非谓有乔木之谓也，有世臣之谓也。",
                    "zhushu": "故者，旧也。乔，髙也。人所谓是旧国也者，非但见其有髙大树木也，当有累世修德之臣，常能辅其君以道，乃为旧国，可法则也。"
                },
                {
                    "paragraph": "王无亲臣矣，",
                    "zhushu": "今王无可亲任之臣。"
                },
                {
                    "paragraph": "昔者所进，今日不知其亡也。",
                    "zhushu": "言王取臣不详审，往日之所知，今日为恶当诛亡，王无以知也。"
                },
                {
                    "paragraph": "王曰：吾何以识其不才而舍之？",
                    "zhushu": "王言：我当何以先知其不才而舍之不用也？"
                },
                {
                    "paragraph": "曰：国君进贤，如不得己，将使卑逾尊，疏逾戚，可不慎与？",
                    "zhushu": "言国君欲进用人，当留意考择，如使忽然不精心意，如不得己而取备官，则将使尊卑亲疏相逾，岂可不重慎之？"
                },
                {
                    "paragraph": "左右皆曰贤，未可也；诸大夫皆曰贤，未可也；国人皆曰贤，然后察之；见贤焉，然后用之。",
                    "zhushu": "谓选大臣，防比周之誉，核郷原之徒。论曰：众好之，必察焉。"
                },
                {
                    "paragraph": "左右皆曰不可，勿听；诸大夫皆曰不可，勿听；国人皆曰不可，然后察之；见不可焉，然后去之。",
                    "zhushu": "众恶之，必察焉。恶直丑正，寔繁有徒，防其朋党，以毁忠正。"
                },
                {
                    "paragraph": "左右皆曰可杀，勿听；诸大夫皆曰可杀，勿听；国人皆曰可杀，然后察之；见可杀焉，然后杀之，故曰国人杀之也。",
                    "zhushu": "言当慎行大辟之罪，五听三宥。古者刑人于市，与众弃之。"
                },
                {
                    "paragraph": "如此，然后可以为民父母。",
                    "zhushu": "行此三慎之听，乃可以子畜百姓也。章指言人君进贤退恶，翔而后集，有世贤臣，称曰旧国，则四方瞻仰之，以为则矣。",
                    "type": 2
                },
                {
                    "paragraph": "齐宣王问曰：汤放桀，武王伐纣，有诸？",
                    "zhushu": "有之否乎？"
                },
                {
                    "paragraph": "孟子对曰：于传有之。",
                    "zhushu": "于传文有之矣。"
                },
                {
                    "paragraph": "曰：臣弑其君，可乎？",
                    "zhushu": "王问：臣何以得弑其君，岂可行乎？"
                },
                {
                    "paragraph": "曰：贼仁者谓之贼，贼义者谓之残，残贼之人，谓之一夫。闻诛一夫纣矣，未闻弑君也。",
                    "zhushu": "言残贼仁义之道者，虽位在王公，将必降为匹夫，故谓之一夫也。但闻武王诛一夫纣耳，不闻弑其君也。书云：独夫纣，此之谓也。章指言：孟子云纣以崇恶，失其尊名，不得以君臣论之，欲以深寤齐王，垂戒于后也。",
                    "type": 2
                },
                {
                    "paragraph": "孟子谓齐宣王曰：为巨室，则必使工师求大木。工师得大木，则王喜，以为能胜其任也。匠人斲而小之，则王怒，以为不胜其任矣。",
                    "zhushu": "巨室，大宫也。尔雅曰：宫谓之室。工师，主工匠之吏。匠人，工匠之人也。将以此喻之也。"
                },
                {
                    "paragraph": "夫人幼而学之，壮而欲行之，王曰：姑舍女所学而从我，则何如？",
                    "zhushu": "姑，且也。谓人少学先王之正法，壮大而仕，欲施行其道，而王止之曰：且舍置汝所学，而从我之教命，此何如也？"
                },
                {
                    "paragraph": "今有璞玉于此，虽万镒，必使玉人雕琢之。至于治国家，则曰：姑舍女所学而从我，则何以异于教玉人雕琢玉哉？",
                    "zhushu": "二十两为镒。雕琢，治饰玉也。诗云：雕琢其章，虽有万镒在此，言众多也，必须玉人能治之耳。至于治国家而令从我，是为教玉人治玉也。教人治玉，不得其道，则玉不得美好；教人治国，不以其道，则何由能治者乎？章指言任贤使能，不违其学，则功成而不堕。屈人之是，从己之非，则人不成道，玉不成圭，善恶之致，可不察哉。",
                    "type": 2
                },
                {
                    "paragraph": "齐人伐燕，胜之。宣王问曰：或谓寡人勿取，或谓寡人取之。以万乘之国伐万乘之国，五旬而举之，人力不至于此。不取必有天殃。取之何如？",
                    "zhushu": "万乘，非诸侯之号。时燕国皆侵地广大，僭号称王，故曰万乘。五旬，五十日也。书曰：岁三百有六旬。言五旬未久而取之，非人力，乃天也。天与不取，惧有殃咎。取之何如？"
                },
                {
                    "paragraph": "孟子对曰：取之而燕民悦，则取之，古之人有行之者，武王是也。",
                    "zhushu": "武王伐纣而殷民喜悦，篚厥玄黄而来迎之，是以取之也。"
                },
                {
                    "paragraph": "取之而燕民不悦，则勿取，古之人有行之者，文王是也。",
                    "zhushu": "文王以三仁尚在，乐师未奔，取之惧殷民不悦，故未取之。"
                },
                {
                    "paragraph": "以万乘之国伐万乘之国，箪食壶浆以迎王师，岂有他哉？避水火也。如水益深，如火益热，亦运而已矣。",
                    "zhushu": "燕人所以持箪食壶浆来迎王师者，欲避水火难耳。如其所患益甚，则亦运行奔走而去矣。今王诚能使燕民免于水火，亦若武王伐纣，殷民喜悦之时，则可取之。章指言征伐之道，当顺民心，民心悦则天意得，天意得然后乃可以取人之国也。",
                    "type": 2
                },
                {
                    "paragraph": "齐人伐燕，取之。诸侯将谋救燕，宣王曰：诸侯多谋伐寡人者，何以待之？",
                    "zhushu": "宣王贪燕而取之，诸侯不义其事，将谋伐齐救燕，宣王惧而问之。"
                },
                {
                    "paragraph": "孟子对曰：臣闻七十里为政于天下者，汤是也。未闻以千里畏人者也。",
                    "zhushu": "成汤修德，以七十里而得天下。今齐地方千里，何畏惧哉？"
                },
                {
                    "paragraph": "书曰：汤一征，自葛始。天下信之。东面而征，西夷怨，南面而征，北狄怨。曰：奚为后我？民望之若大旱之望云霓也，归市者不止，耕者不变。诛其君而吊其民，若时雨降，民大悦。书曰：徯我后，后来其苏。",
                    "zhushu": "此二篇皆尚书逸篇之文也。言汤初征自葛始，诛其君，恤其民，天下信汤之德。面者，向也，东向征，西夷怨者，去王城四千里，夷服之国也，故谓之四夷。言远国思望圣化之甚也，故曰何为后我？霓，虹也。雨则虹见，故大旱而思见之。徯，待也。后，君也。待我君来，则我苏息也。"
                },
                {
                    "paragraph": "今燕虐其民，王往而征之，民以为将拯己于水火之中也，箪食壶浆以迎王师。若杀其父兄，系累其子弟，毁其宗庙，迁其重器，如之何其可也？",
                    "zhushu": "拯，济也。系累，犹缚结也。燕民所以悦喜迎王师者，谓济救于水火之中耳。今又残之若此，安可哉？"
                },
                {
                    "paragraph": "天下固畏齐之强也，今又倍地而不行仁政，是动天下之兵也。",
                    "zhushu": "言天下诸侯素畏齐强，今复幷燕一倍之地，以是行暴，则多所危，是动天下之兵共谋齐也。"
                },
                {
                    "paragraph": "王速出令，反其旄倪，止其重器，谋于燕众，置君而后去之，则犹可及止也。",
                    "zhushu": "速，疾也。旄，老旄也。倪，弱小倪倪者也。孟子劝王急出令，先还其老小，止勿徙其宝重之器，与燕民谋，置所欲立君而去之归齐，天下之兵，犹可及其未发而止之也。章指言伐恶养善，无贪其富，以小王大，夫将何惧也？",
                    "type": 2
                },
                {
                    "paragraph": "邹与鲁閧，穆公问曰：吾有司死者三十三人，而民莫之死也。诛之，则不可胜诛；不诛，则疾视其长上之死而不救，如之何则可也？",
                    "zhushu": "閧，鬪声也，犹构兵而鬪也。长上，军率也。邹穆公忿其民不赴难，而问其罚当谓何也。"
                },
                {
                    "paragraph": "孟子对曰：凶年饥岁，君之民老弱转乎沟壑，壮者散而之四方者，几千人矣。而君之仓廪实，府库充，有司莫以告，是上慢而残下也。",
                    "zhushu": "言往者遭凶年之阨，民困如是，有司诸臣无告白于君，有以振救之，是上骄慢以残贼其下也。"
                },
                {
                    "paragraph": "曾子曰：戒之，戒之！出乎尔者，反乎尔者也。",
                    "zhushu": "曾子有言：上所出善恶之命，下终反之，不可不戒也。"
                },
                {
                    "paragraph": "夫民今而后得反之也，君无尤焉。",
                    "zhushu": "尤，过也。孟子言百姓乃今得反报诸臣不哀矜耳，君无过责之也。"
                },
                {
                    "paragraph": "君行仁政，斯民亲其上，死其长矣。",
                    "zhushu": "君行仁恩，忧民穷困，则民化而亲其上，死其长矣。章指言上恤其下，下赴其难，恶出于己，害及其身，如影响自然也。",
                    "type": 2
                },
                {
                    "paragraph": "滕文公问曰：滕，小国也，闲于齐、楚，事齐乎，事楚乎？",
                    "zhushu": "文公言我居齐楚之闲，非其所事，不能自保也。"
                },
                {
                    "paragraph": "孟子对曰：是谋非吾所能及也。无已，则有一焉，凿斯池也，筑斯城也，与民守之，效死而民弗去，则是可为也。",
                    "zhushu": "孟子以二大国之君皆不由礼，我不能知谁可事者也，不得已有一谋焉，惟施德义以养民，与之坚守城池，至死使民不畔去，则可为矣。章指言事无礼之国，不若得民心，与之守死善道也。",
                    "type": 2
                },
                {
                    "paragraph": "滕文公问曰：齐人将筑薛，吾甚恐，如之何则可？",
                    "zhushu": "齐人幷得薛，筑其城以逼于滕，故文公恐也。"
                },
                {
                    "paragraph": "孟子对曰：昔者大王居邠，狄人侵之，去之岐山之下居焉，非择而取之，不得已也。",
                    "zhushu": "大王非好岐山之下。择而居之。迫不得已。困于强暴。故避之。"
                },
                {
                    "paragraph": "苟为善，后世子孙，必有王者矣。",
                    "zhushu": "诚能为善，虽失其地，后世乃可有王者，若周家也。"
                },
                {
                    "paragraph": "君子创业垂统，为可继也。若夫成功，则天也。君如彼何哉？强为善而已矣。",
                    "zhushu": "君子造业垂统，贵令后世可继续而行耳，又何能必有成功？成功乃天助之也。君岂如彼齐何乎？但当自强为善法，以遗后世也。章指言君子之道，正己任天，强暴之来，非己所招，谓穷则独善其身者也。"
                },
                {
                    "paragraph": "滕文公问曰：滕，小国也。竭力以事大国，则不得免焉，如之何则可？",
                    "zhushu": "问：免难全国于孟子。"
                },
                {
                    "paragraph": "孟子对曰：昔者大王居邠，狄人侵之。事之以皮币，不得免焉；事之以犬马，不得免焉；事之以珠玉，不得免焉。",
                    "zhushu": "皮，狐貉之裘。币，缯帛之货也。"
                },
                {
                    "paragraph": "乃属其耆老而告之曰：狄人之所欲者，吾土地也。吾闻之也，君子不以其所以养人者害人。二三子何患乎无君？我将去之。去邠，逾梁山，邑于岐山之下居焉。",
                    "zhushu": "属，会也。土地生五谷，所以养人也。会长老告之如此，而去之。"
                },
                {
                    "paragraph": "邠人曰：仁人也，不可失也。从之者如归市。",
                    "zhushu": "言乐随大王，如归趋于市，若将有得也。"
                },
                {
                    "paragraph": "或曰：世守也，非身之所能为也。效死勿去。君请择于斯二者。",
                    "zhushu": "或曰：土地乃先人之之所受也，世世守之，非己身所能专为，至死不可去也。欲令文公择此二者，惟所行也。章指言大王去邠，权也；效死而守业，义也。义权不并，故曰择而处之也。",
                    "type": 2
                },
                {
                    "paragraph": "鲁平公将出，嬖人臧仓者请曰：他日君出，则必命有司所之。今乘舆已驾矣，有司未知所之，敢请。",
                    "zhushu": "平，谥也。嬖人，爱幸小人也。"
                },
                {
                    "paragraph": "公曰：将见孟子。",
                    "zhushu": "平公敬孟子有德，不敢请召，将往就见之。"
                },
                {
                    "paragraph": "曰：何哉？君所为轻身以先于匹夫者，以为贤乎？礼义由贤者出，而孟子之后丧逾前丧，君无见焉。",
                    "zhushu": "匹夫，一夫也。臧仓言君何为轻千乘而先匹夫乎？以为孟子贤故也。贤者当行礼义，而孟子前丧父约，后丧母奢，君无见也。"
                },
                {
                    "paragraph": "公曰：诺。",
                    "zhushu": "诺。止不出。"
                },
                {
                    "paragraph": "乐正子入见，曰：君奚为不见孟轲也？",
                    "zhushu": "乐正，姓；子，通称，孟子弟子也。为鲁臣。问公何为不便见孟轲。"
                },
                {
                    "paragraph": "曰：或告寡人曰：孟子之后丧逾前丧，是以不往见也。",
                    "zhushu": "公言：以此故也。"
                },
                {
                    "paragraph": "曰：何哉？君所谓逾者，前以士，后以大夫；前以三鼎，而后以五鼎与？",
                    "zhushu": "乐正子曰：君所谓逾者，前者以士礼，后者以大夫礼，士祭三鼎，大夫祭五鼎故也。"
                },
                {
                    "paragraph": "曰：否。谓棺椁衣衾之美也。",
                    "zhushu": "公曰：不谓鼎数也，以其棺椁衣衾之美恶也。"
                },
                {
                    "paragraph": "曰：非所谓逾也，贫富不同也。",
                    "zhushu": "乐正子曰：此非薄父厚母，令母丧逾父也。丧父时为士，丧母时为大夫。大夫禄重于士，故使然，贫富不同也。"
                },
                {
                    "paragraph": "乐正子见孟子，曰：克告于君，君为来见也。嬖人有臧仓者沮君，君是以不果来也。",
                    "zhushu": "克，乐正子名也。果，能也。曰：克告君以孟子之贤，君将欲来，臧仓者沮君，故君不能来也。"
                },
                {
                    "paragraph": "曰：行或使之，止或尼之，行止非人所能也。吾之不遇鲁侯，天也。臧氏之子，焉能使予不遇哉！",
                    "zhushu": "尼，止也。孟子之意，以为鲁侯欲行，天使之矣，及其欲止，天令嬖人止之耳。行止天意，非人所能为也。如使吾见鲁侯，冀得行道，天欲使济斯民也，故曰吾之不遭遇鲁侯，乃天所为也。臧仓小子，何能使我不遇哉？章指言谗邪搆贤，贤者归天，不尤人也。"
                }
            ]
        },
        {
            "name": "公孙丑章句上",
            "paragraphs": [
                {
                    "paragraph": "公孙丑章句上",
                    "zhushu": "公孙丑者，公孙，姓；丑，名，孟子弟子也。丑有政事之才，问管、晏之功，犹论语子路问政，故以题篇。",
                    "type": 1
                },
                {
                    "paragraph": "公孙丑问曰：夫子当路于齐，管仲、晏子之功，可复许乎？",
                    "zhushu": "夫子，谓孟子。许，犹兴也。如使夫子得当仕路于齐，而可以行道，管夷吾、晏婴之功，宁可复兴乎？"
                },
                {
                    "paragraph": "孟子曰：子诚齐人也，知管仲、晏子而已矣。",
                    "zhushu": "诚，实也。子实齐人也，但知二子而已，岂复知王者之佐乎？"
                },
                {
                    "paragraph": "或问乎曾西曰：吾子与子路孰贤？曾西蹴然曰：吾先子之所畏也。",
                    "zhushu": "曾西，曾子之孙。蹴然，犹蹴踖也。先子，曾子也。子路在四友，故曾子畏敬之，曾西不敢比。"
                },
                {
                    "paragraph": "曰：然则吾子与管仲孰贤？曾西艴然不悦，曰：尔何曾比予于管仲？",
                    "zhushu": "艴然，愠怒色也。何曾，犹何乃也。"
                },
                {
                    "paragraph": "管仲得君如彼其专也，行乎国政如彼其久也，功烈如彼其卑也，尔何曾比予于是？",
                    "zhushu": "曾西答或人，言管仲得遇桓公，使之专国政如彼，行政于国其久如彼，功烈卑陋如彼。谓不帅齐桓公行王道而行霸道，故言卑也。重言何曾比我，耻见比之甚也。"
                },
                {
                    "paragraph": "曰：管仲、曾西之所不为也，而子为我愿之乎？",
                    "zhushu": "孟子心狭曾西，曾西尚不欲为管仲，而子为我愿之乎？非丑之言小也。"
                },
                {
                    "paragraph": "曰：管仲以其君霸，晏子以其君显，管仲、晏子犹不足为与？",
                    "zhushu": "丑曰：管仲辅桓公以霸道，晏子相景公以显名，二子如此，尚不可为邪？"
                },
                {
                    "paragraph": "曰：以齐王，由反手也。",
                    "zhushu": "孟子言以齐国之大而行王道，其易若反手耳，故讥管、晏不勉其君以王业也。"
                },
                {
                    "paragraph": "曰：若是，则弟子之惑滋甚。且以文王之德，百年而后崩，犹未洽于天下；武王、周公继之，然后大行。今言王若易然，则文王不足法与？",
                    "zhushu": "丑曰：如是言，则弟子惑益甚也。文王尚不能及身而王，何谓王易然也？若是，则文王不足以为法邪？"
                },
                {
                    "paragraph": "曰：文王何可当也？由汤至于武丁，贤圣之君六七作，天下归殷久矣，久则难变也。武丁朝诸侯，有天下，犹运之掌也。",
                    "zhushu": "武丁，髙宗也。孟子言文王之时难为功，故言何可当也。从汤以下，贤圣之君六七兴，谓大甲、大戊、盘庚等也。运之掌，言易也。"
                },
                {
                    "paragraph": "纣之去武丁未久也，其故家遗俗，流风善政，犹有存者。又有微子、微仲、王子比干、箕子、胶鬲，皆贤人也，相与辅相之，故久而后失之也，尺地莫非其有也，一民莫非其臣也，然而文王犹方百里起，是以难也。",
                    "zhushu": "纣得髙宗余化，又多良臣，故久乃亡也。微仲、胶鬲皆良臣也，但不在三仁中耳。文王当此时，故难也。"
                },
                {
                    "paragraph": "齐人有言曰：虽有智慧，不如乘势；虽有镃基，不如待时。今时则易然也。",
                    "zhushu": "齐人谚言也。乘势，居富贵之势。镃基，田器，耒耜之属。待时，三农时也，今时易以行王化者也。"
                },
                {
                    "paragraph": "夏后、殷、周之盛，地未有过千里者也，而齐有其地矣。鸡鸣狗吠相闻，而达乎四境，而齐有其民矣。地不改辟矣，民不改聚矣，行仁政而王，莫之能御也。",
                    "zhushu": "三代之盛，封畿千里耳。今齐地土民人已足矣，不更辟土聚民也。鸡鸣狗吠相闻，言民室屋相望而众多也。以此行仁而王，谁能止之也。"
                },
                {
                    "paragraph": "且王者之不作，未有疏于此时者也；民之憔悴于虐政，未有甚于此时者也。饥者易为食，渴者易为饮。孔子曰：德之流行，速于置邮而传命。",
                    "zhushu": "言王政不兴久矣，民患虐政甚矣，若饥者食易为美，渴者饮易为甘，德之流行，疾于置邮传书命也。"
                },
                {
                    "paragraph": "当今之时，万乘之国行仁政，民之悦之，犹解倒悬也。故事半古之人，功必倍之，惟此时为然。",
                    "zhushu": "倒悬，喻困苦也。当今所施恩惠之事，半于古人，而功倍之矣，言今行之易也。章指言德流之速，过于置邮。君子得时，大行其道，是以吕望睹文王而陈王图。管、晏虽勤，犹为曾西所羞也。",
                    "type": 2
                },
                {
                    "paragraph": "公孙丑问曰：夫子加齐之卿相，得行道焉，虽由此霸王，不异矣。如此，则动心否乎？",
                    "zhushu": "加，犹居也。丑问孟子：如使夫子得居齐卿相之位，行其道德，虽用此臣位而辅君行之，亦不异于古霸王之君矣。如是，宁动心畏难，自恐不能行否邪？丑以此为大道不易，人当畏惧之，不敢欲行也。"
                },
                {
                    "paragraph": "孟子曰：否，我四十不动心。",
                    "zhushu": "孟子言：礼，四十强而仕，我志气已定，不妄动心，有所畏也。"
                },
                {
                    "paragraph": "曰：若是，则夫子过孟贲远矣。",
                    "zhushu": "丑曰：若此，夫子志意坚，勇过孟贲。贲，勇士也。孟子勇于德。"
                },
                {
                    "paragraph": "曰：是不难，告子先我不动心。",
                    "zhushu": "孟子言是不难也。告子之勇，未四十而不动心矣。"
                },
                {
                    "paragraph": "曰：不动心有道乎？",
                    "zhushu": "丑问不动心之道云何。"
                },
                {
                    "paragraph": "曰：有。",
                    "zhushu": "孟子欲为言之。"
                },
                {
                    "paragraph": "北宫黝之养勇也，不肤挠，不目逃，思以一豪挫于人，若挞之于市朝，不受于褐宽博，亦不受于万乘之君；视刺万乘之君，若刺褐夫，无严诸侯，恶声至，必反之。",
                    "zhushu": "北宫，姓；黝，名也。人刺其肌肤，不为挠却；刺其目，目不转精逃避之矣。人拔一毛，若见捶挞于市朝之中矣。褐宽博，独夫被褐者，严，尊也。无有尊严诸侯可敬者也。以恶声加己，己必恶声报之，言所养育勇气如是。"
                },
                {
                    "paragraph": "孟施舍之所养勇也，曰：视不胜犹胜也。量敌而后进，虑胜而后会，是畏三军者也。舍岂能为必胜哉？能无惧而已矣。",
                    "zhushu": "孟，姓；舍，名也。施，发音也。施舍自言其名，则但曰舍。岂能为必胜哉？要不恐惧而已也。以为量敌少而进，虑胜者足胜，乃会。若此，畏三军之众者耳，非勇者也。"
                },
                {
                    "paragraph": "孟施舍似曾子，北宫黝似子夏。夫二子之勇，未知其孰贤，然而孟施舍守约也。",
                    "zhushu": "孟子以为曾子长于孝。孝，百行之本。子夏知道虽众，不如曾子孝之大也，故以舍譬曾子，黝譬子夏。以施舍要之，以不惧为约要也。"
                },
                {
                    "paragraph": "昔者曾子谓子襄曰：子好勇乎？吾尝闻大勇于夫子矣。自反而不缩，虽褐宽博，吾不惴焉；自反而缩，虽千万人，吾往矣。孟施舍之守气，又不如曾子之守约也。",
                    "zhushu": "子襄，曾子弟子也。夫子，谓孔子也。缩，义也。惴，惧也。诗云：惴惴其栗。曾子谓子襄，言孔子告我大勇之道，人加恶于己，己内自省，有不义不直之心，虽敌人被褐宽博，一夫不当轻，惊惧之也。自省有义，虽敌家千万人，我直往突之，言义之强也。施舍虽守勇气，不如曾子守义之为约也。"
                },
                {
                    "paragraph": "曰：敢问夫子之不动心，与告子之不动心，可得闻与？",
                    "zhushu": "丑曰：不动心之勇，其意岂可得闻与？"
                },
                {
                    "paragraph": "告子曰：不得于言，勿求于心；不得于心，勿求于气。不得于心，勿求于气，可；不得于言，勿求于心，不可。",
                    "zhushu": "不得者，不得人之善心善言也。求者，取也。告子为人勇而无虑，不原其情，人有不善之言加于己，不复取其心有善也，直怒之矣，孟子以为不可也。告子知人之有恶心，虽以善辞气来加己，亦直怒之矣，孟子以为是则可，言人当以心为正也。告子非纯贤，其不动心之事，一可用，一不可用也。"
                },
                {
                    "paragraph": "夫志，气之帅也；气，体之充也。",
                    "zhushu": "志，心所念虑也。气，所以充满形体为喜怒也。志帅气而行之，度其可否也。"
                },
                {
                    "paragraph": "夫志至焉，气次焉。",
                    "zhushu": "志为至要之本，气为其次。"
                },
                {
                    "paragraph": "故曰持其志，无暴其气。",
                    "zhushu": "暴，乱也。言志所向，气随之，当正持其志，无乱其气，妄以喜怒加人也。"
                },
                {
                    "paragraph": "既曰志至焉，气次焉，又曰持其志，无暴其气者，何也？",
                    "zhushu": "丑问暴乱其气云何。"
                },
                {
                    "paragraph": "曰：志壹则动气，气壹则动志也。今夫蹶者趋者，是气也，而反动其心。",
                    "zhushu": "孟子言壹者，志气闭而为壹也。志闭塞，则气不行，气闭塞，则志不通，蹶者相动。今夫行而蹶者，气闭不能自持，故志气颠倒。颠倒之闲，无不动心而恐矣，则志气之相动也。"
                },
                {
                    "paragraph": "敢问夫子恶乎长？",
                    "zhushu": "丑问孟子才志所长何等？"
                },
                {
                    "paragraph": "曰：我知言，我善养吾浩然之气。",
                    "zhushu": "孟子云：我闻人言，能知其情所趋，我能自养育我之所有浩然之大气也。"
                },
                {
                    "paragraph": "敢问何谓浩然之气？",
                    "zhushu": "丑问浩然之气状如何。"
                },
                {
                    "paragraph": "曰：难言也。其为气也，至大至刚，以直养而无害，则塞于天地之闲。",
                    "zhushu": "言此至大至刚，正直之气也。然而贯洞纤微，洽于神明，故言之难也。养之以义，不以邪事干害之，则可使滋蔓，塞满天地之闲，布施德教，无穷极也。"
                },
                {
                    "paragraph": "其为气也，配义与道，无是，馁也。",
                    "zhushu": "重说是气，言此气与道义相配偶俱行。义谓仁义，可以立德之本也。道谓阴阳。大道无形而生有形，舒之弥六合，卷之不盈握，包落天地，禀授群生者也。言能养此道气而行义理，常以充满五藏，若其无此，则腹膓饥虚，若人之馁饿也。"
                },
                {
                    "paragraph": "是集义所生者，非义袭而取之也。",
                    "zhushu": "集，杂也。密声取敌曰袭。言此浩然之气，与义杂生，从内而出，人生受气所自有者。"
                },
                {
                    "paragraph": "行有不慊于心，则馁矣。",
                    "zhushu": "慊，快也。自省所行，仁义不备，千害浩气，则心腹饥馁矣。"
                },
                {
                    "paragraph": "我故曰：告子未尝知义，以其外之也。",
                    "zhushu": "孟子曰：仁义皆出于内，而告子尝以为仁内义外，故言其未尝知义也。"
                },
                {
                    "paragraph": "必有事焉而勿正，心勿忘，勿助长也。",
                    "zhushu": "言人行仁义之事，必有福在其中，而勿正，但以为福，故为仁义也。但心勿忘其为福，而亦勿汲汲助长其福也。汲汲则似宋人也。"
                },
                {
                    "paragraph": "无若宋人然：宋人有闵其苗之不长而揠之者，芒芒然归，谓其人曰：今日病矣，予助苗长矣。其子趋而往视之，苗则槁矣。",
                    "zhushu": "揠，挺拔之，欲亟长也。病，罢也。芒芒，罢倦之貌。其人，家人也。其子，揠苗者之子也。趋，走也。槁，乾枯也。以喻人之情，邀福者必有害，若欲急长苗，而反使之枯死也。"
                },
                {
                    "paragraph": "天下之不助苗长者寡矣。以为无益而舍之者，不耘苗者也；助之长者，揠苗者也。非徒无益，而又害之。",
                    "zhushu": "天下人行善，皆欲速得其福，恬然者少也。以为福禄在天，求之无益，舍置仁义，不求为善，是由农夫任天，不复耘治其苗也。其邀福欲急得之者，由此揠苗之人也。非徒无益于苗，乃反害之。言告子外义，常恐其行义，欲急得其福，故为丑言人之行，当内治善，不当急欲求其福。"
                },
                {
                    "paragraph": "何谓知言？",
                    "zhushu": "丑问知言之意谓何。"
                },
                {
                    "paragraph": "曰：诐辞知其所蔽，淫辞知其所陷，邪辞知其所离，遁辞知其所穷。",
                    "zhushu": "孟子曰：人有险诐之言。引事以襃人。若宾孟言雄鸡自断其尾之事。能知其欲以誉子朝蔽子猛也。有淫美不信之辞。若丽姬劝晋献公与申生政。能知其欲以陷害之也。有邪辟不正之辞。若竖牛劝仲壬赐环之事。能知其欲行谮毁以离之于叔孙也。有隐遁之辞，若秦客之廋辞于朝，能知其欲以穷晋诸大夫也。若此四者之类，我闻能知其所趋者也。"
                },
                {
                    "paragraph": "生于其心，害于其政；发于其政，害于其事。圣人复起，必从吾言矣。",
                    "zhushu": "生于其心，譬若人君有好残贼严酷心，必妨害仁政，不得行之也。发于其政者，若出令欲以非时田猎，筑作宫室，必妨害民之农事，使百姓有饥寒之患也。吾见其端，欲防而止之，如使圣人复兴，必从我言也。"
                },
                {
                    "paragraph": "宰我、子贡善为说辞，冉牛、闵子、颜渊善言德行，孔子兼之，曰：我于辞命，则不能也。",
                    "zhushu": "言人各有能，我于辞言命教，则不能如二子。"
                },
                {
                    "paragraph": "然则夫子既圣矣乎？",
                    "zhushu": "丑见孟子但言不能辞命，不言不能德行，谓孟子欲自比孔子，故曰夫子既已圣矣乎。"
                },
                {
                    "paragraph": "曰：恶。是何言也。昔者子贡问于孔子曰：夫子圣矣乎？孔子曰：圣则吾不能，我学不厌而教不倦也。子贡曰：学不厌，智也；教不倦，仁也。仁且智，夫子既圣矣。夫圣，孔子不居。是何言也？",
                    "zhushu": "恶者，不安事之叹辞也。孟子答丑，言往者子贡、孔子相答如此，孔子尚不敢安居于圣，我何敢自谓为圣？故再言是何言也。"
                },
                {
                    "paragraph": "昔者窃闻之：子夏、子游、子张皆有圣人之一体，冉牛、闵子、颜渊则具体而微。",
                    "zhushu": "体者，四肢股肱也。孟子言昔日窃闻师言也。丑方问欲知孟子之德，故谦辞言窃闻也。一体者，得一肢也。具体者，四肢皆具。微，小也，比圣人之体微小耳。体以喻德也。"
                },
                {
                    "paragraph": "敢问所安？",
                    "zhushu": "丑问孟子所安比也。"
                },
                {
                    "paragraph": "曰：姑舍是。",
                    "zhushu": "姑，且也。孟子曰：且置是，我不愿比也。"
                },
                {
                    "paragraph": "曰：伯夷、伊尹何如？",
                    "zhushu": "丑曰：伯夷之行何如？孟子心可愿比伯夷不？"
                },
                {
                    "paragraph": "非其君不事，非其民不使。治则进，乱则退。伯夷也，",
                    "zhushu": "非其君，非己所好之君也。非其民，不以正道而得民，伯夷不愿使之，故谓非其民也。"
                },
                {
                    "paragraph": "何事非君，何使非民，治亦进，乱亦进，伊尹也。",
                    "zhushu": "伊尹曰：事非其君者，何伤也？使非其民者，何伤也？要欲为天理物，其得行道而已矣。"
                },
                {
                    "paragraph": "可以仕则仕，可以止则止，可以久则久，可以速则速，孔子也。",
                    "zhushu": "止，处也。久，留也。速，疾，去也。"
                },
                {
                    "paragraph": "皆古圣人也，吾未能有行焉，乃所愿，则学孔子也。",
                    "zhushu": "此皆古之圣人，我未能有所行，若此，乃言我心之所庶几，则愿欲学孔子所履，进退无常，量时为宜也。"
                },
                {
                    "paragraph": "伯夷、伊尹于孔子，若是班乎？",
                    "zhushu": "班，齐等之貌也。丑嫌伯夷、伊尹与孔子相比，问此三人之德，班然而等乎？"
                },
                {
                    "paragraph": "曰：否。自有生民以来，未有孔子也。",
                    "zhushu": "孟子曰：不等也。从有生民以来，非纯圣人，则未有与孔子齐德也。"
                },
                {
                    "paragraph": "然则有同与？",
                    "zhushu": "丑曰：然则此三人有同者邪？"
                },
                {
                    "paragraph": "曰：有。得百里之地而君之，皆能以朝诸侯，有天下；行一不义，杀一不辜，而得天下，皆不为也，是则同。",
                    "zhushu": "孟子曰：此二人君国，皆能使邻国诸侯尊敬其德而朝之，不以其义得之，皆不为也。是则孔子同之矣。"
                },
                {
                    "paragraph": "曰：敢问其所以异？",
                    "zhushu": "丑问：孔子与二人异谓何？"
                },
                {
                    "paragraph": "曰：宰我、子贡、有若，智足以知圣人，污不至阿其所好。",
                    "zhushu": "孟子曰：宰我等三人之智，足以识圣人。污，下也。言三人虽小污不平，亦不至于其所好以非其事，阿私所爱而空誉之。其言有可用者，欲为丑陈三子之道孔子也。"
                },
                {
                    "paragraph": "宰我曰：以予观于夫子，贤于尧、舜远矣。",
                    "zhushu": "子，宰我名也。以为孔子贤于尧、舜，以孔子伹为圣，不王天下，而能制作素王之道，故美之。如使当尧、舜之处，贤之远矣。"
                },
                {
                    "paragraph": "子贡曰：见其礼而知其政，闻其乐而知其德，由百世之后，等百世之王，莫之能违也。自生民以来，未有夫子也。",
                    "zhushu": "见其制作之礼，知其政之可以致大平也；听闻其雅、颂之乐，而知其德之可与文、武同也。春秋外传曰：五声昭德。言五音之乐声可以明德也。从孔子后百世，上推等其德于前百世之圣王，无能违离孔子道者，自从生民以来，未能备若孔子也。"
                },
                {
                    "paragraph": "有若曰：岂惟民哉？麒麟之于走兽，凤凰之于飞鸟，泰山之于丘垤，河海之于行潦，类也。圣人之于民，亦类也。出于其类，拔乎其萃，自生民以来，未有盛于孔子也。",
                    "zhushu": "垤，蚁封也。行潦，道旁流潦也。萃，聚也。有若以为万类之中，各有殊异，至于人类卓绝，未有盛美过于孔子者也。若三子之言孔子，则所以异于伯夷、伊尹也。夫圣人之道，同符合契，前圣后圣，其揆一也，不得相逾，云生民以来无有者，此三人皆孔子弟子，缘孔子圣德髙美而盛称之也。孟子知其言大过，故贬谓之污下，但不以无为有耳。因事则襃，辞在其中矣，亦以明师徒之义得相襃扬也。章指言义以行勇，则不动心，养气顺道，无効宋人，圣人量时，贤者道偏。是以孟子究言情理，而归之学孔子也。",
                    "type": 2
                },
                {
                    "paragraph": "孟子曰：以力假仁者霸，霸必有大国；以德行仁者王，王不待大。汤以七十里，文王以百里。",
                    "zhushu": "言霸者以大国之力，假仁义之道，然后能霸，若齐桓、晋文等是也。以己之德，行仁政于民，小国则可以致王，若汤、文王是也。"
                },
                {
                    "paragraph": "以力服人者，非心服也，力不赡也；以德服人者，中心悦而诚服也，如七十子之服孔子也。",
                    "zhushu": "赡，足也。以己力不足而往服就于人，非心服也；以己德不如彼而往服从之，诚心服者也。如颜渊、子贡等之服于仲尼，心服者也。"
                },
                {
                    "paragraph": "诗云：自西自东，自南自北，无思不服，此之谓也。",
                    "zhushu": "诗大雅文王有声之篇。言从四方来者，无思不服武王之德，此亦心服之谓也。章指言王者任德，霸者兼力，力服心服，优劣不同，故曰远人不服，修文德以怀之。",
                    "type": 2
                },
                {
                    "paragraph": "孟子曰：仁则荣，不仁则辱。今恶辱而居不仁，是犹恶湿而居下也。",
                    "zhushu": "行仁政则国昌而民安，得其荣乐；行不仁，则国破民残，蒙其耻辱，恶辱而不行仁，譬若恶湿而居埤下，近水泉之地也。"
                },
                {
                    "paragraph": "如恶之，莫如贵德而尊士。贤者在位，能者在职，",
                    "zhushu": "诸侯如恶辱之来，则当贵德以治身，尊士以敬人，使贤者居位，官得其人；能者居职，人任其事也。"
                },
                {
                    "paragraph": "国家闲暇，及是时明其政刑，虽大国必畏之矣。",
                    "zhushu": "及无邻国之虞。以是闲暇之时，明修其政教，审其刑罚，虽天下大国，必来畏服。"
                },
                {
                    "paragraph": "诗云：迨天之未阴雨，彻彼桑土，绸缪牖户，今此下民，或敢侮予。孔子曰：为此诗者，其知道乎！能治其国家，谁敢侮之？",
                    "zhushu": "诗邠国鸱鸮之篇。迨，及。彻，取也。桑土，桑根也。言此䲭鸮小鸟，尚知及天未阴雨，而取桑根之皮，以缠绵牖户。人君能治其国家，谁敢侮之？刺邠君曾不如此鸟。孔子善之，故谓此诗知道也。"
                },
                {
                    "paragraph": "今国家闲暇，及是时，般乐怠敖，是自求祸也。祸福无不自己求之者。",
                    "zhushu": "般，大也。孟子伤今时之君，国家适有闲暇，且以大作乐，怠惰敖游，不修政刑，是以见侵而不能距，皆自求祸者也。"
                },
                {
                    "paragraph": "诗云：永言配命，自求多福。",
                    "zhushu": "诗大雅文王之篇。永，长，言，我也。长我周家之命，配当善道，皆内自求责，故有多福也。"
                },
                {
                    "paragraph": "大甲曰：天作孽，犹可违；自作孽，不可活，此之谓也。",
                    "zhushu": "殷王大甲，言天之妖孽，尚可违避，譬若髙宗雊雉、宋景守心之变，皆可以德消去也。自己作孽者，若帝乙慢神震死，是为不可活也。章指言国必修政，君必行仁，祸福由己，不专在天。言当防患于未乱也。",
                    "type": 2
                },
                {
                    "paragraph": "孟子曰：尊贤使能，俊杰在位，则天下之士皆悦，而愿立于其朝矣。",
                    "zhushu": "俊，美才出众者也。万人者称杰。"
                },
                {
                    "paragraph": "市廛而不征，法而不廛，则天下之商皆悦，而愿藏于其市矣。",
                    "zhushu": "廛，市宅也。古者无征，衰世征之。王制曰：市廛而不税。周礼载师曰：国宅无征。法而不廛者，当以什一之法征其地耳，不当征其廛宅也。"
                },
                {
                    "paragraph": "关讥而不征，则天下之旅皆悦，而愿出于其路矣。",
                    "zhushu": "言古之设关，但讥禁异言，识异服耳，不征税出入者也。故王制曰：古者关讥而不征。周礼大宰曰：九赋，七曰关市之赋。司关曰：国凶札，则无关门之征，犹讥。王制谓文王以前也。文王治岐，关讥而不征。周礼有征者，谓周公以来。孟子欲令复古去征，使天下行旅悦之也。"
                },
                {
                    "paragraph": "耕者助而不税，则天下之农皆悦，而愿耕于其野矣。",
                    "zhushu": "助者，井田什一，助佐公家治公田，不横税赋，若履亩之类。"
                },
                {
                    "paragraph": "廛无夫里之布，则天下之民皆悦，而愿为之氓矣。",
                    "zhushu": "里，居也。布，钱也。夫，一夫也。周礼载师曰：宅不毛者有里布，田不耕者出屋粟。凡民无职事者，出夫家之征。孟子欲使宽独夫去里布，则人皆乐为之民矣。氓，民也。"
                },
                {
                    "paragraph": "信能行此五者，则邻国之民仰之若父母矣。率其子弟，攻其父母，自有生民以来，未有能济者也。",
                    "zhushu": "今诸侯诚能行此五事，四邻之民仰望而爱之如父母矣。邻国之君，欲将其民来伐之，譬若率勉人子弟，使自攻其父母。生民以来，何能以此济成其所欲者也。"
                },
                {
                    "paragraph": "如此，则无敌于天下。无敌于天下者，天吏也。然而不王者，未之有也。",
                    "zhushu": "言诸侯所行能如此者，何敌之有？是为天吏。天吏者，天使也。为政当为天所使，诛伐无道，故谓之天吏也。章指言修古之道，邻国之民以为父母，行今之政，自己之民不得而子，是故众夫扰扰，非所常有，命曰天吏，明天所使也。"
                },
                {
                    "paragraph": "孟子曰：人皆有不忍人之心。",
                    "zhushu": "言人人皆有不忍加恶于人之心也。"
                },
                {
                    "paragraph": "先王有不忍人之心，斯有不忍人之政矣。以不忍人之心，行不忍人之政，治天下可运之掌上，",
                    "zhushu": "先圣王推不忍害人之心，以行不忍伤民之政，以是治天下，易于转丸于掌上也。"
                },
                {
                    "paragraph": "所以谓人皆有不忍人之心者，今人乍见孺子将入于井，皆有怵惕恻隐之心，非所以内交于孺子之父母也，非所以要誉于郷党朋友也，非恶其声而然也。",
                    "zhushu": "乍，暂也。孺子，未有知小子也。所以言人皆有是心。凡人暂见小小孺子将入井，贤愚皆有惊骇之情，情发于中，非为其人也，非恶有不仁之声名，故怵惕也。"
                },
                {
                    "paragraph": "由是观之，无恻隐之心，非人也；无羞恶之心，非人也；无辞让之心，非人也；无是非之心，非人也。",
                    "zhushu": "言无此四者，当若禽兽，非人心耳。为人则有之矣，凡人但不能演用为行耳。"
                },
                {
                    "paragraph": "恻隐之心，仁之端也；羞恶之心，义之端也；辞让之心，礼之端也；是非之心，智之端也。",
                    "zhushu": "端者，首也。人皆有仁、义、礼、智之首，可引用之。"
                },
                {
                    "paragraph": "人之有是四端也，犹其有四体也。有是四端，而自谓不能者，自贼者也；",
                    "zhushu": "自谓不能为善，自贼害其性，使不为善也。"
                },
                {
                    "paragraph": "谓其君不能者，贼其君者也。",
                    "zhushu": "谓君不能为善而不匡正者，贼其君使陷恶也。"
                },
                {
                    "paragraph": "凡有四端于我者，知皆扩而充之矣。若火之始然，泉之始达。苟能充之，足以保四海；苟不充之，不足以事父母。",
                    "zhushu": "扩，廓也。几有端在于我者，知皆廓而充大之，若水火之始微小，广大之则无所不至，以喻人之四端也。人诚能充大之，可保安四海之民；诚不充大之，内不足以事父母。言无仁义礼智，何以事父母也。章指言人之行，当内求诸己，以演大四端，充广其道，上以匡君，下以荣身也。",
                    "type": 2
                },
                {
                    "paragraph": "孟子曰：矢人岂不仁于函人哉？矢人惟恐不伤人，函人惟恐伤人。巫匠亦然。故术不可不慎也。",
                    "zhushu": "矢，箭也。函，铠也。周礼曰：函人为甲。作箭之人，其性非独不仁于作铠之人也，术使之然。巫欲祝活人。匠，梓匠，作棺欲其蚤售，利在于人死也。故治术当慎修其善者也。"
                },
                {
                    "paragraph": "孔子曰：里仁为美，择不处仁，焉得智？",
                    "zhushu": "里，居也。仁，最其美者也。夫简择不处仁，为不智。"
                },
                {
                    "paragraph": "夫仁，天之尊爵也，人之安宅也。莫之御而不仁，是不智也。",
                    "zhushu": "为仁则可以长天下，故曰天所以假人尊爵也。居之则安，无止之者，而人不能知入是仁道者，何得为智乎？"
                },
                {
                    "paragraph": "不仁不智，无礼无义，人役也。",
                    "zhushu": "若此为人所役者也。"
                },
                {
                    "paragraph": "人役而耻为役，由弓人而耻为弓，矢人而耻为矢也。",
                    "zhushu": "治其事而耻其业者，惑也。"
                },
                {
                    "paragraph": "如耻之，莫如为仁。",
                    "zhushu": "如其耻为人役而为仁，仁则不为役也。"
                },
                {
                    "paragraph": "仁者如射，射者正己而后发，发而不中，不怨胜己者，反求诸己而己矣。",
                    "zhushu": "以射喻人为仁，不得其报，当反责己仁恩之未至。章指言各治其术，术有善恶，祸福之来，随行而作，耻为人役，不若居仁。治术之忌，勿为矢人也。",
                    "type": 2
                },
                {
                    "paragraph": "孟子曰：子路，人告之以有过则喜，禹闻善言则拜。",
                    "zhushu": "子路乐闻其过，过而能改也。尚书曰：禹拜谠言。"
                },
                {
                    "paragraph": "大舜有大焉，善与人同，舍己从人，乐取于人以为善。",
                    "zhushu": "大舜，虞也。孔子称曰巍巍，故言大舜有大焉，能舍己从人，故为大也。于子路，与禹同者也。"
                },
                {
                    "paragraph": "自耕、稼、陶、渔以至为帝，无非取于人者。取诸人以为善，是与人为善者也。故君子莫大乎与人为善。",
                    "zhushu": "舜从耕于历山，及其陶渔，皆取人之善谋而从之，故曰莫大乎与人为善。章指言大圣之君，由采善于人，故曰计及下者无遗策，举及众者无废功也。",
                    "type": 2
                },
                {
                    "paragraph": "孟子曰：伯夷，非其君不事，非其友不友。不立于恶人之朝，不与恶人言。立于恶人之朝，与恶人言，如以朝衣朝冠坐于涂炭。推恶恶之心，思与郷人立，其冠不正，望望然去之，若将浼焉。",
                    "zhushu": "伯夷，孤竹君之长子，让国而隐居者也。涂，泥。炭，墨也。浼，污也。思，念也。与郷人立，见其冠不正，望望代之，惭愧之貌也。去之，恐其污己也。"
                },
                {
                    "paragraph": "是故诸侯虽有善其辞命而至者，不受也。不受也者，是亦不屑就已。",
                    "zhushu": "屑，絜也。诗云：不我屑已。伯夷不絜诸侯之行，故不忍就见也。殷之末世，诸侯多不义，故不就之，后乃归西伯也。"
                },
                {
                    "paragraph": "柳下惠不羞污君，不卑小官，进不隐贤，必以其道。遗佚而不怨，阨穷而不悯，故曰：尔为尔，我为我，虽袒裼裸裎于我侧，尔焉能浼我哉？",
                    "zhushu": "柳下惠，鲁公族大夫也。姓展，名禽，字季。柳下是其号也。进不隐己之贤才，必欲行其道也。悯，懑也。云善己而己，恶人何能污我也。"
                },
                {
                    "paragraph": "故由由然与之偕而不自失焉，援而止之而止。援而止之而止者，是亦不屑去已。",
                    "zhushu": "由由，浩然之貌。不惮与恶人同朝并立。偕，俱也。与之俪行于朝何伤？但不失己之正心而己耳。援而止之，谓三绌不惭去也。是柳下惠不以去为絜也。"
                },
                {
                    "paragraph": "孟子曰：伯夷隘，柳下惠不恭。隘与不恭，君子不由也。",
                    "zhushu": "伯夷隘，惧人之污来及己，故无所含容，言其大隘狭也。柳下惠轻忽时人，禽兽畜之，无欲弹正之心，言其大不恭敬也。圣人之道，不取于此，故曰君子不由也。先言二人之行，孟子乃平之。章指言伯夷、柳下惠，古之大贤，犹有所阙。介者必偏，中和为贵，纯圣能终，君子所由，尧、舜是尊。"
                }
            ]
        },
        {
            "name": "公孙丑章句下",
            "paragraphs": [
                {
                    "paragraph": "公孙丑章句下",
                    "zhushu": "",
                    "type": 1
                },
                {
                    "paragraph": "孟子曰：天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。",
                    "zhushu": "天时，谓时日、支干、五行、王相、孤虚之属也。地利，险阻、城池之固也。人和，得民心之所和乐也。环城围之，必有得天时之善处者，然而城有不下，是不如地利。"
                },
                {
                    "paragraph": "城非不髙也，池非不深也，兵革非不坚利也，米粟非不多也，委而去之，是地利不如人和也。",
                    "zhushu": "有坚强如此而破之走者，不得民心，民不为守。卫懿公之民曰：君其使鹤战。若是之类也。"
                },
                {
                    "paragraph": "故曰：域民不以封疆之界，固国不以山谿之险，威天下不以兵革之利。",
                    "zhushu": "域民，居民也。不以封疆之界禁之，使民怀德也。不依险阻之固，恃仁惠也；不冯兵革之威，仗道德也。"
                },
                {
                    "paragraph": "得道者多助，失道者寡助。寡助之至，亲戚畔之；多助之至，天下顺之。以天下之所顺，攻亲戚之所畔，故君子有不战，战必胜矣。",
                    "zhushu": "得道之君，何向不平。君子之道，贵不战耳。如其当战，战则胜矣。章指言民和为贵，贵于天地，故曰得乎丘民为天子也。"
                },
                {
                    "paragraph": "孟子将朝王，王使人来曰：寡人如就见者也，有寒疾，不可以风。朝将视朝，不识可使寡人得见乎？",
                    "zhushu": "孟子虽仕于齐，处师宾之位，以道见敬。或称以病，未尝趋朝而拜也。王欲见之，先朝使人往谓孟子云：寡人如就见者，若言就孟子之馆相见也。有恶寒之病，不可见风，傥可来朝，欲力疾临视朝，因得见孟子也。不知可使寡人得相见否？",
                    "type": 2
                },
                {
                    "paragraph": "对曰：不幸而有疾，不能造朝，",
                    "zhushu": "孟子不悦王之欲使朝，故称有疾。"
                },
                {
                    "paragraph": "明日，出吊于东郭氏，公孙丑曰：昔者辞以病，今日吊，或者不可乎？",
                    "zhushu": "东郭氏，齐大夫家也。昔者，昨日也。丑以为不可。"
                },
                {
                    "paragraph": "曰：昔者疾，今日愈，如之何不吊？",
                    "zhushu": "孟子言我昨日病，今日愈，我何为不可以吊？"
                },
                {
                    "paragraph": "王使人问疾，医来。",
                    "zhushu": "王以孟子实病，遣人将医来，且问疾也。"
                },
                {
                    "paragraph": "孟仲子对曰：昔者有王命，有采薪之忧，不能造朝。今病小愈，趋造于朝，我不识能至否乎？",
                    "zhushu": "孟仲子，孟子之从昆弟，学于孟子者也。权辞以对如此。忧，病也。曲礼云：有负薪之忧。"
                },
                {
                    "paragraph": "使数人要于路，曰：请必无归而造于朝。",
                    "zhushu": "仲子使数人要告孟子，君命宜敬，当必造朝也。"
                },
                {
                    "paragraph": "不得已而之景丑氏宿焉。",
                    "zhushu": "孟子迫于仲子之言，不得已而心不欲至朝，因之其所知齐大夫景丑之家而宿焉，具以语景子。"
                },
                {
                    "paragraph": "景子曰：内则父子，外则君臣，人之大伦也。父子主恩，君臣主敬。丑见王之敬子也，未见所以敬王也。",
                    "zhushu": "景丑责孟子不敬，何义也？"
                },
                {
                    "paragraph": "曰：恶！是何言也？齐人无以仁义与王言者，岂以仁义为不美也？其心曰是何足与言仁义也云尔，则不敬莫大乎是。",
                    "zhushu": "曰恶者，深嗟叹。云景子之责我何言乎？今人言谓王无知，不足与言仁义。云尔，绝语之辞也。人之不敬，无大于是者也。"
                },
                {
                    "paragraph": "我非尧、舜之道，不敢以陈于王前，故齐人莫如我敬王也。",
                    "zhushu": "孟子言我每见王，常陈尧、舜之道以劝勉王，齐人岂有如我敬王者邪？"
                },
                {
                    "paragraph": "景子曰：否，非此之谓也。礼曰：父召，无诺。君命召，不俟驾，固将朝也。闻王命而遂不果，宜与夫礼若不相似然。",
                    "zhushu": "景子曰：非谓不陈尧、舜之道，谓为臣固自当朝也。今有王命而不果行。果，能也。礼：父召，无诺而不至也。君命召，辇车就牧，不坐待驾。而夫子若是，事宜与夫礼若不相似然乎？愚窃惑焉。"
                },
                {
                    "paragraph": "曰：岂谓是与？曾子曰：晋、楚之富，不可及也。彼以其富，我以吾仁；彼以其爵，我以吾义。吾何慊乎哉？夫岂不义，而曾子言之？是或一道也。",
                    "zhushu": "孟子答景丑云：我岂谓是君臣召呼之闲乎？谓王不礼贤下士，故道曾子之言，自以不慊晋、楚之君。慊，少也。曾子岂尝言不义之事邪？是或者自得道之一义，欲以喻王犹晋、楚，我犹曾子，我臣轻于王乎？"
                },
                {
                    "paragraph": "天下有达尊三：爵一，齿一，德一。朝廷莫如爵，郷党莫如齿，辅世长民莫如德。恶得有其一以慢其二哉？",
                    "zhushu": "三者，天下之所通尊也。孟子谓贤者、长者有德有齿，人君无德，但有爵耳，故云何得以一慢二乎？"
                },
                {
                    "paragraph": "故将大有为之君，必有所不召之臣，欲有谋焉，则就之。其尊德乐道，不如是不足与有为也。",
                    "zhushu": "言古之大圣大贤有所兴为之君，必就大贤臣而谋事，不敢召也。王者师臣，霸者友臣也。"
                },
                {
                    "paragraph": "故汤之于伊尹，学焉而后臣之，故不劳而王；桓公之于管仲，学焉而后臣之，故不劳而霸。",
                    "zhushu": "言师臣者王。桓公能师臣，而管仲不勉之于王，故孟子于上章陈其义，讥其功烈之卑也。"
                },
                {
                    "paragraph": "今天下地丑德齐，莫能相尚。无他，好臣其所教，而不好臣其所受教。",
                    "zhushu": "丑，类也。言今天下人君，土地相类，德教齐等，不能相绝者，无他，但好臣其所教敕役使之才可骄者耳，不能好臣大贤可从受教者。"
                },
                {
                    "paragraph": "汤之于伊尹，桓公之于管仲，则不敢召。管仲且犹不可召，而况不为管仲者乎？",
                    "zhushu": "孟子自谓不为管仲，故非齐王之召已，已是以不往也。章指言人君以尊德乐义为贤，君子以守道不回为志。",
                    "type": 2
                },
                {
                    "paragraph": "陈臻问曰：前日于齐，王餽兼金一百而不受；于宋，餽七十镒而受；于薛，餽五十镒而受。前日之不受是，则今日之受非也；今日之受是，则前日之不受非也。夫子必居一于此矣。",
                    "zhushu": "陈臻，孟子弟子。兼金，好金也。其价兼倍于常者，故谓之兼金。一百，百镒也。古者以一镒为一金。镒，二十两。"
                },
                {
                    "paragraph": "孟子曰：皆是也。当在宋也，予将有远行，行者必以赆，辞曰：餽赆，予何为不受？",
                    "zhushu": "赆，送行者赠贿之礼也，时人谓之赆。"
                },
                {
                    "paragraph": "当在薛也，予有戒心，辞曰：闻戒，故为兵餽之，予何为不受？",
                    "zhushu": "戒，有戒备不虞之心也。时有恶人欲害孟子，孟子戒备，薛君曰：闻有戒，此金可鬻以作兵备，故餽之，我何为不受也？"
                },
                {
                    "paragraph": "若于齐，则未有处也。无处而餽之，是货之也。焉有君子而可以货取乎？",
                    "zhushu": "我在齐时无事，于义未有所处也。义无所处而餽之，是以货财取我，欲使我怀惠也。安有君子而以货财见取乎？章指言取与之道，必得其礼，于其可也，虽少不辞；义之无处，兼金不顾。",
                    "type": 2
                },
                {
                    "paragraph": "孟子之平陆，谓其大夫曰：子之持戟之士，一日而三失伍，则去之否乎？",
                    "zhushu": "平陆，齐下邑也。大夫，治邑大夫也。持戟，战士也。一日三失其行伍，则去之否乎？去之，杀之也。戎昭，果毅。"
                },
                {
                    "paragraph": "曰：不待三。",
                    "zhushu": "大夫曰：一失之则行罚，不及待三失伍也。"
                },
                {
                    "paragraph": "然则子之失伍也亦多矣。凶年饥岁，子之民老羸转于沟壑，壮者散而之四方者，几千人矣。",
                    "zhushu": "转，转尸于沟壑也，此则子之失伍也。"
                },
                {
                    "paragraph": "曰：此非距心之所得为也。",
                    "zhushu": "距心，大夫名。曰：此乃齐王之大政，不肯赈穷，非我所得专为也。"
                },
                {
                    "paragraph": "曰：今有受人之牛羊而为之牧之者，则必为之求牧与刍矣。求牧与刍而不得，则反诸其人乎？抑亦立而视其死与？",
                    "zhushu": "牧，牧地。以此喻距心不得自专，何不致为臣而去乎？何为立视民之死也？"
                },
                {
                    "paragraph": "曰：此则距心之罪也。",
                    "zhushu": "距心自知以不去位为罪也。"
                },
                {
                    "paragraph": "他日，见于王曰：王之为都者，臣知五人焉，知其罪者，惟孔距心。为王诵之。",
                    "zhushu": ""
                },
                {
                    "paragraph": "王曰：此则寡人之罪也。",
                    "zhushu": "孔，姓也。为都，治都也。邑有先君之宗庙曰都。诵，言也。为王言，所与孔距心语者也。王知本之在己，故受其罪。章指言人臣以道事君，否则奉身以退。诗云：彼君子兮，不素餐兮。言不尸其禄也。",
                    "type": 2
                },
                {
                    "paragraph": "孟子谓蚳鼃曰：子之辞灵丘而请士师，似也，为其可以言也。今既数月矣，未可以言与？",
                    "zhushu": "蚳鼃，齐大夫。灵丘，齐下邑。士师，治狱官也。周礼士师曰：以五戒先后刑罚，母使罪丽于民。孟子见蚳鼃辞外邑大夫，请为士师，知其欲近王，似谏正刑罚之不中者，数月而不言，故曰未可以言与。以感责之也。"
                },
                {
                    "paragraph": "蚳鼃谏于王而不用，致为臣而去。",
                    "zhushu": "三谏不用，致仕而去。"
                },
                {
                    "paragraph": "齐人曰：所以为蚳鼃，则善矣，所以自为，则吾不知也。",
                    "zhushu": "齐人论者讥孟子为蚳鼃谏，使之谏而去，则善矣，不知自谏，又不去，故曰我不见其自为谋者。"
                },
                {
                    "paragraph": "公都子以告",
                    "zhushu": "。公都子，孟子弟子，以齐人语告孟子也。"
                },
                {
                    "paragraph": "曰：吾闻之也，有官守者，不得其职则去；有言责者，不得其言则去。我无官守，我无言责也，则吾进退岂不绰绰然有余裕哉？",
                    "zhushu": "官守，居官守职者，言责，献言之责，谏争之官也。孟子言人去，今我居师宾之位，进退自由，岂不绰绰然舒缓有余𥙿乎？绰、𥙿，皆宽也。章指言执职者劣，藉道者优，是以臧武仲雨行而不息，段干木偃寝而式闾。",
                    "type": 2
                },
                {
                    "paragraph": "孟子为卿于齐，出吊于滕，王使盖大夫王驩为辅行。王驩朝暮见，反齐滕之路，未尝与之言行事也。",
                    "zhushu": "孟子尝为齐卿，出吊滕君，盖，齐下邑也。王以治盖之大夫王驩为辅行。辅，副使也。王驩，齐之谄人，有宠于王，后为右师。孟子不悦其为人，虽与同使而行，未尝与之言行事，不愿与之相比也。"
                },
                {
                    "paragraph": "公孙丑曰：齐卿之位，不为小矣；齐滕之路，不为近矣。反之而未尝与言行事，何也？",
                    "zhushu": "丑怪孟子不与驩议行事也。"
                },
                {
                    "paragraph": "曰：夫既或治之，予何言哉？",
                    "zhushu": "既，已也。或，有也。孟子曰：夫人既自谓有治行事，我将复何言哉？言其专知自善，不知咨于人也。章指言道不合者，不相与言。王驩之操与孟子殊。君子处时，危行言逊，故不尤之，但不与言。至于公行之丧，以礼为解也。",
                    "type": 2
                },
                {
                    "paragraph": "孟子自齐葬于鲁，反于齐，止于嬴。",
                    "zhushu": ""
                },
                {
                    "paragraph": "充虞请曰：前日不知虞之不肖，使虞敦匠，事严，虞不敢请。今愿窃有请也：木若以美然。",
                    "zhushu": "孟子事于齐，丧母，归葬于鲁。嬴，齐南邑。充虞，孟子弟子。敦匠，厚作棺也。事严，丧事急，木若以泰美然也。"
                },
                {
                    "paragraph": "曰：古者棺椁无度，中古棺七寸，椁称之。自天子达于庶人，非直为观美也，然后尽于人心。",
                    "zhushu": "孟子言古者棺椁薄厚无尺寸之度。中古，谓周公制礼以来，棺厚七寸，椁薄于棺，厚薄相称相得也。从天子至于庶人，厚薄皆然，但重累之数，墙翣之饰有异，非直为人观视之美好也。厚者难腐朽，然后能尽于人心所不忍也。谓一世之厚，孝子更去辟世，是为人尽心也。过是以往，变化自其理也。"
                },
                {
                    "paragraph": "不得，不可以为悦；无财，不可以为悦。得之为有财，古之人皆用之，吾何为独不然？",
                    "zhushu": "悦者，孝子之欲厚送亲，得之则悦也。王制所禁，不得用之，不可以悦心也。无财以供，则度而用之。礼：丧事不外求，不可称贷而为悦也。礼得用之，财足备之，古人皆用之，我何为独不然？然，如是也。"
                },
                {
                    "paragraph": "且比化者无使土亲肤，于人心独无恔乎？",
                    "zhushu": "恔，快也。棺椁敦厚，比亲体之变化，且无令土亲肌肤，于人子之心，独不快然无所恨也。"
                },
                {
                    "paragraph": "吾闻之，君子不以天下俭其亲。",
                    "zhushu": "我闻君子之道，不以天下人所得用之物俭约于其亲。言事亲竭其力者也。章指言孝必尽心，匪礼之逾。论语曰：生，事之以礼，死，葬之以礼，可谓孝矣。",
                    "type": 2
                },
                {
                    "paragraph": "沈同以其私问曰：燕可伐与？",
                    "zhushu": ""
                },
                {
                    "paragraph": "孟子曰：可。子哙不得与人燕，子之不得受燕于子哙，",
                    "zhushu": "沈同，齐大臣，自以其私情问，非王命也，故曰私。子哙，燕王也。子之，燕相也。孟子曰可者，以子哙不以天子之命而擅以国与子之，子之亦不受天子之命而私受国于子哙，故曰其罪可伐。"
                },
                {
                    "paragraph": "有仕于此，而子悦之，不告于王而私与之吾子之禄爵。夫士也，亦无王命而私受之于子，则可乎？何以异于是？",
                    "zhushu": "子，谓沈同也。孟子设此以譬燕王之罪。"
                },
                {
                    "paragraph": "齐人伐燕。",
                    "zhushu": "沈同以孟子言可，因归劝其王伐燕。"
                },
                {
                    "paragraph": "或问曰：劝齐伐燕，有诸？",
                    "zhushu": "有人问孟子劝齐王伐燕，有之？"
                },
                {
                    "paragraph": "曰：未也。沈同问：燕可伐与？吾应之曰：可。彼然而伐之也。",
                    "zhushu": "孟子曰：我未劝王也。同问：可伐乎？吾曰：可。彼然而伐之。"
                },
                {
                    "paragraph": "彼如曰孰可以伐之？则将应之曰：为天吏，则可以伐之。",
                    "zhushu": "彼如将问我曰：谁可以伐之？我将曰：为天吏，则可以伐之。天吏，天所使，谓王者得天意者也。彼不复孰可，便自往伐之。"
                },
                {
                    "paragraph": "今有杀人者，或问之曰：人可杀与？则将应之曰：可。彼如曰：孰可以杀之？则将应之曰：为士师，则可以杀之。今以燕伐燕，何为劝之哉？",
                    "zhushu": "今有杀人者，问此人可杀否？将应之曰：可。为士官，主狱，则可以杀之矣。言燕虽有罪，犹当王者诛之耳。譬如杀人者，虽当死，士师乃得杀之耳。今齐国之政，犹燕政也。不能相逾，又非天吏也。我何为当劝齐伐燕乎？章指言诛不义者，必须圣贤，礼乐征伐自天子出，王道之正也。",
                    "type": 2
                },
                {
                    "paragraph": "燕人畔。王曰：吾甚惭于孟子。",
                    "zhushu": "燕人畔，不肯归齐。齐王闻孟子与沈同言，为未劝王，今竟不能有燕，故惭之。"
                },
                {
                    "paragraph": "陈贾曰：王无患焉。王自以为与周公孰仁且智？",
                    "zhushu": "陈贾，齐大夫也。问王曰：自视何如周公仁智乎！欲为王解孟子意。故曰：王无患焉。"
                },
                {
                    "paragraph": "王曰：恶。是何言也？",
                    "zhushu": "王叹曰：是何言！言周公何可及也。"
                },
                {
                    "paragraph": "曰：周公使管叔监殷，管叔以殷畔。知而使之，是不仁也；不知而使之，是不智也。仁、智，周公未之尽也，而况于王乎？贾请见而解之。",
                    "zhushu": "贾欲以此说孟子也。"
                },
                {
                    "paragraph": "见孟子，问曰：周公何人也？",
                    "zhushu": "贾问之也。"
                },
                {
                    "paragraph": "曰：古圣人也。",
                    "zhushu": "孟子曰：周公，古之圣人也。"
                },
                {
                    "paragraph": "曰：使管叔监殷，管叔以殷畔也，有诸？",
                    "zhushu": "贾问：有之否乎？"
                },
                {
                    "paragraph": "曰：然。",
                    "zhushu": "孟子曰：如是也。"
                },
                {
                    "paragraph": "曰：周公知其将畔而使之与？",
                    "zhushu": "贾问之也。"
                },
                {
                    "paragraph": "曰：不知也。",
                    "zhushu": "孟子曰：周公不知其将畔。"
                },
                {
                    "paragraph": "然则圣人且有过与？",
                    "zhushu": "过，谬也。贾曰：圣人且犹有谬误。"
                },
                {
                    "paragraph": "曰：周公，弟也；管叔，兄也。周公之过，不亦宜乎？",
                    "zhushu": "孟子以为周公虽知管叔不贤，亦不必知其将畔。周公惟管叔弟也，故爱之；管叔念周公兄也，故望之，亲亲之恩也。周公于此过谬，不亦宜乎？"
                },
                {
                    "paragraph": "且古之君子，过则改之；今之君子，过则顺之。古之君子，其过也，如日月之食，民皆见之；及其更也，民皆仰之。今之君子，岂徒顺之，又从为之辞。",
                    "zhushu": "古之所谓君子，真圣人、贤人、君子也。周公虽有此过，乃诛三监，作大诰，明敕庶国，是周公改之也。今之所谓君子，非真君子也，顺过饰非，就为之辞。孟子言此，以讥贾不能匡君，而欲以辞解之。章指言圣人亲亲，不文其过；小人顺非，以谄其上也。",
                    "type": 2
                },
                {
                    "paragraph": "孟子致为臣而归，",
                    "zhushu": "辞齐卿而归其室也。"
                },
                {
                    "paragraph": "王就见孟子，曰：前日愿见而不可得，",
                    "zhushu": "谓未来仕齐也。遥闻孟子之贤而不能得见之。"
                },
                {
                    "paragraph": "得侍同朝，甚喜。",
                    "zhushu": "来就为卿，君臣同朝，得相见，故喜也。"
                },
                {
                    "paragraph": "今又弃寡人而归，",
                    "zhushu": "今致为臣，弃寡人而归也。"
                },
                {
                    "paragraph": "不识可以继此而得见乎？",
                    "zhushu": "不知可以续今日之后，还使寡人得相见否？"
                },
                {
                    "paragraph": "对曰：不敢请耳，固所愿也。",
                    "zhushu": "孟子对王言不敢自请耳，固心之所愿也。孟子意欲使王继今当自来谋也。"
                },
                {
                    "paragraph": "他日，王谓时子曰：我欲中国而授孟子室，养弟子以万锺，使诸大夫国人皆有所矜式。子盍为我言之？",
                    "zhushu": "时子，齐臣也。王欲于国中央为孟子筑室，使养教一国君臣之子弟，与之万锺之禄。中国者，使学者远近钧也。矜，敬也。式，法也。欲使诸大夫国人皆敬法其道。盍，何不也。谓时子何不为我言之于孟子，知肯就之否。"
                },
                {
                    "paragraph": "时子因陈子而以告孟子，",
                    "zhushu": "陈子。孟子弟子陈臻。"
                },
                {
                    "paragraph": "陈子以时子之言告孟子。",
                    "zhushu": ""
                },
                {
                    "paragraph": "孟子曰：然。夫时子恶知其不可也？如使予欲富，辞十万而受万，是为欲富乎？",
                    "zhushu": "孟子曰：如是，夫时子安能知其不可乎？时子以我为欲富，故以禄诱我。我往者享十万锺之禄，以大道不行，故去耳。今更当受万锺，是为欲富乎？距时子之言也。"
                },
                {
                    "paragraph": "季孙曰：异哉子叔疑！",
                    "zhushu": "二子，孟子弟子也。季孙知孟子意不欲，而心欲使孟子就之，故曰：异哉，弟子之所闻也。子叔心疑，亦以为可就也。"
                },
                {
                    "paragraph": "使己为政，不用，则亦已矣，又使其子弟为卿。人亦孰不欲富贵？而独于富贵之中，有私龙断焉。",
                    "zhushu": "孟子解二子之异意疑心。曰：齐王使我为政，不用，则亦自止矣。今又欲以其子弟故，使我为卿，而与我万锺之禄，人亦谁不欲富贵乎？是犹独于富贵之中，有此私登龙断之类也，我则耻之。"
                },
                {
                    "paragraph": "古之为市也，以其所有易其所无者，有司者治之耳。有贱丈夫焉，必求龙断而登之，以左右望而罔市利。人皆以为贱，故从而征之。征商自此贱丈夫始矣。",
                    "zhushu": "古者市置有司，但治其争讼，不征税也。贱丈夫、贪人可贱者也。入市则求龙断而登之，龙断，谓堁断而髙者也。左右占望，见市中有利，罔罗而取之，人皆贱其贪也，故就征取其利，后世缘，此遂征商人。孟子言我苟贪万锺，不耻屈道，亦与此贱丈夫何异也。古者，谓周公以前，周礼有关市之赋也。章指言：君子正身行道，道之不行，命也。不为利回，创业可继，是以君子以龙断之人为恶戒也。",
                    "type": 2
                },
                {
                    "paragraph": "孟子去齐，宿于昼，有欲为王留行者，",
                    "zhushu": "昼，齐西南近邑也。孟子去齐，欲归邹，至昼而宿也。齐人之知孟子者，追送见之，欲为王留孟子之行。"
                },
                {
                    "paragraph": "坐而言。不应，隐几而卧。",
                    "zhushu": "客危坐而言留孟子之言也。孟子不应答，因隐倚其几而卧也。"
                },
                {
                    "paragraph": "客不悦，曰：弟子齐宿而后敢言，夫子卧而不听，请勿复敢见矣。",
                    "zhushu": "齐，敬；宿，素也。弟子素持敬心来言，夫子慢我，不受我言。言而遂起，退欲去，请绝也。"
                },
                {
                    "paragraph": "曰：坐，我明语子。",
                    "zhushu": "孟子止客曰：且坐，我明告语子。"
                },
                {
                    "paragraph": "昔者鲁缪公无人乎子思之侧，则不能安子思；泄柳、申详，无人乎缪公之侧，则不能安其身。",
                    "zhushu": "往者鲁缪公尊礼子思，子思以道不行，则欲去。缪公常使贤人往留之，说以方，且听子为政。然则子思复留。泄柳、申详，亦贤者也，缪公尊之不如子思。二子常有贤者在缪公之侧，劝以复之，其身乃安也。"
                },
                {
                    "paragraph": "子为长者虑，而不及子思，子绝长者乎？长者绝子乎？",
                    "zhushu": "长者，老者也。孟子年老，故自称长者。言子为我虑，不如子思时贤人也。不劝王使我得行道，而伹劝我留，留者何为哉？此为子绝我乎，又我绝子乎？何为而愠恨也。章指言惟贤能安贤，智能知微，以愚喻智，道之所以乖也。",
                    "type": 2
                },
                {
                    "paragraph": "孟子去齐。尹士语人曰：不识王之不可以为汤、武，则是不明也；识其不可，然且至，则是干泽也。千里而见王，不遇故去。三宿而后出昼，是何濡滞也？士则兹不悦。",
                    "zhushu": "尹士，齐人也。干。求也。泽，禄也。尹士与论者言之，云孟子不知，则为求禄。濡滞，犹稽也。既去，近留于昼三日，怪其犹久，故云：士于此事不悦也。"
                },
                {
                    "paragraph": "髙子以告。",
                    "zhushu": "髙子，亦齐人，孟子弟子，以尹士之言告孟子也。"
                },
                {
                    "paragraph": "曰：夫尹士恶知予哉？千里而见王，是予所欲也。不遇故去，岂予所欲哉？予不得已也。",
                    "zhushu": "孟子曰：夫尹士安能知我哉？我不得已而去耳。何汲汲而驱驰乎？"
                },
                {
                    "paragraph": "予三宿而出昼，于予心犹以为速。王庶几改之。王如改诸，则必反予。",
                    "zhushu": "我自谓行速疾矣，冀王庶几能反复招还我矣。"
                },
                {
                    "paragraph": "夫出昼而王不予追也，予然后浩然有归志。",
                    "zhushu": "浩然，心浩浩有远志。"
                },
                {
                    "paragraph": "予虽然，岂舍王哉？王由足用为善，王如用予，则岂徒齐民安，天下之民举安。王庶几改之。予日望之。",
                    "zhushu": "孟子以齐大国，知其可以行善政，故恋恋望王之改而反之，是以安行也。岂徒齐民安，言君子达则兼善天下也。"
                },
                {
                    "paragraph": "予岂若是小丈夫然哉？谏于其君而不受，则怒，悻悻然见于其面，去则穷日之力而后宿哉！",
                    "zhushu": "我岂若狷急小丈夫，恚怒其君而去，极日力而宿，惧其不远者哉！论曰：悻悻然小人哉！言己志大，在于济一世之民，不为小节也。"
                },
                {
                    "paragraph": "尹士闻之，曰：士诚小人也。",
                    "zhushu": "尹士闻义则服。章指言：大德洋洋，介士察察，贤者志其大者，不贤者志其小者，此之谓也。",
                    "type": 2
                },
                {
                    "paragraph": "孟子去齐，充虞路问曰：夫子若有不豫色然。前日虞闻诸夫子曰：君子不怨天，不尤人。",
                    "zhushu": "路，道也。于路中问也。充虞谓孟子去齐有恨心，颜色不悦也。"
                },
                {
                    "paragraph": "曰：彼一时，此一时也。五百年必有王者兴，其闲必有名世者。由周而来，七百有余岁矣。以其数则过矣，以其时考之则可矣。",
                    "zhushu": "彼前圣贤之出，是有时也，今此时亦是其一时也。五百年有王者兴，有兴王道者也。名世，次圣之才，物来能名，正一世者，生于圣人之闲也。七百有余岁，谓周家王迹始兴，大王、文王以来，考验其时，则可有也。"
                },
                {
                    "paragraph": "夫天未欲平治天下也，如欲平治天下，当今之世，舍我其谁也？吾何为不豫哉？",
                    "zhushu": "孟子自谓能当名世之士，时又值之，而不得施，此乃天自未欲平治天下耳。非我之愆，我固不怨天，何为不悦豫乎？章指言圣贤兴作，与天消息，天非人不因，人非天不成，是故知命者不忧不惧也。",
                    "type": 2
                },
                {
                    "paragraph": "孟子去齐，居休。公孙丑问曰：仕而不受禄，古之道乎？",
                    "zhushu": "休。地名。丑问。古人之道。仕不受禄邪。怪孟子于齐不受禄也。"
                },
                {
                    "paragraph": "曰：非也。于崇，吾得见王。退而有去志，不欲变，故不受也。",
                    "zhushu": "崇，齐地。孟子言不受禄，非古之道也。于崇，吾始得见齐王，知其不能纳善，退出，志欲去矣。不欲即去，若为变诡，见非泰甚，故旦宿留心欲去，故不复受禄。"
                },
                {
                    "paragraph": "继而有师命，不可以请，久于齐，非我志也。",
                    "zhushu": "言我本志欲速去，继见之后，有师旅之命，不得请去，故使我久而不受禄耳。久，非我本志也。章指言禄以食功，志以率事，无其事而食其禄，君子不由也。"
                }
            ]
        },
        {
            "name": "滕文公章句上",
            "paragraphs": [
                {
                    "paragraph": "滕文公章句上",
                    "zhushu": "滕文公者，滕，国名；文，谥也；公者，国人尊君之称也。文公尊敬孟子，问以古道，若弟子之问师，故以题篇。",
                    "type": 1
                },
                {
                    "paragraph": "滕文公为世子，将之楚，过宋而见孟子。孟子道性善，言必称尧、舜。",
                    "zhushu": "文公为世子，使于楚而过宋，孟子时在宋，与相见也。滕侯，周文王之后也。古纪、世本录诸侯之世，滕国有考公麇，与文公之父定公相直；其子元公弘，与文公相直，似后世避讳，改考公为定公，以元公行文德，故谓之文公也。孟子与世子言人生皆有善性，但当充而用之耳。又言尧、舜之治天下，不失仁义之道，欲劝勉世子也。"
                },
                {
                    "paragraph": "世子自楚反，复见孟子。",
                    "zhushu": "从楚还，复诣孟子，欲重受法则也。"
                },
                {
                    "paragraph": "孟子曰：世子疑吾言乎？夫道一而已矣。",
                    "zhushu": "世子疑吾言有不尽乎？天下之道，一言而已，惟有行善耳，复何疑也。"
                },
                {
                    "paragraph": "成覵谓齐景公曰：彼丈夫也，我丈夫也，吾何畏彼哉？",
                    "zhushu": "成覵，勇果者也，与景公言曰：尊贵者与我同丈夫耳，我亦能为之，我何为畏之哉？"
                },
                {
                    "paragraph": "颜渊曰：舜何人也？子何人也？有为者亦若是。",
                    "zhushu": "言欲有所为，当若颜渊，庶几成覵不畏，乃能有所成耳。又以是勉世子也。"
                },
                {
                    "paragraph": "公明仪曰：文王，我师也，周公岂欺我哉？",
                    "zhushu": "公明仪，贤者也。师文王，信周公，言其知所法则也。"
                },
                {
                    "paragraph": "今滕绝长补短，将五十里也，犹可以为善国。",
                    "zhushu": "滕虽小，其境界长短相补，可得大五十里，子男之国也，尚可以行善者也。"
                },
                {
                    "paragraph": "书曰：若药不瞑眩，厥疾不瘳。",
                    "zhushu": "书。逸篇也。瞑眩。药攻人疾。先使瞑眩愦乱。乃得瘳愈也。喻行仁当精熟。德惠乃洽也。章指言人当上则圣人，秉仁行义。髙山景行。庶几不倦。论语曰力行近仁。盖不虚云。",
                    "type": 2
                },
                {
                    "paragraph": "滕定公薨，世子谓然友曰：昔者孟子尝与我言于宋，于心终不忘。今也不幸至于大故，吾欲使子问于孟子，然后行事。",
                    "zhushu": "定公，文公父也。然友，世子之傅也。大故，谓大丧。"
                },
                {
                    "paragraph": "然友之邹，问于孟子。",
                    "zhushu": "孟子归在邹也。"
                },
                {
                    "paragraph": "孟子曰：不亦善乎！亲丧固所自尽也。",
                    "zhushu": "不亦者，亦也。问此亦其善也。"
                },
                {
                    "paragraph": "曾子曰：生，事之以礼；死，葬之以礼，祭之以礼，可谓孝矣。",
                    "zhushu": "曾子传孔子之言。孟子欲令世子如曾子之从礼也。时诸侯皆不行礼，故使独行之也。"
                },
                {
                    "paragraph": "诸侯之礼，吾未之学也；虽然，吾尝闻之矣：三年之丧，𪗋疏之服，飦粥之食，自天子达于庶人，三代共之。",
                    "zhushu": "孟子言我虽不学诸侯之礼，尝闻师言。三代以来，君臣皆行三年之丧。𪗋疏，𪗋缞也。飦，𩞁粥也。"
                },
                {
                    "paragraph": "然友反命，定为三年之丧。父兄百官皆不欲，曰：吾宗国鲁先君莫之行，吾先君亦莫之行也。至于子之身而反之，不可。",
                    "zhushu": "父兄百官，滕之同姓、异姓诸臣也，皆不欲使世子行三年。滕、鲁同姓，俱出文王。鲁，周公之后；滕，叔绣之后。敬圣人，故宗鲁者也。"
                },
                {
                    "paragraph": "且志曰：丧祭从先祖。曰：吾有所受之也。",
                    "zhushu": "父兄百官且复言也。志，记也。周礼小史掌邦国之志。曰：丧祭之事，各从其先祖之法。言我转有所承受之，不可于己身独改更也。一说吾有所受之，世子言我受之于孟子也。"
                },
                {
                    "paragraph": "谓然友曰：吾佗日未尝学问，好驰马试剑。今也父兄百官不我足也，恐其不能尽于大事，子为我问孟子。",
                    "zhushu": "父兄百官见我他日所行，谓我志行不足，似恐我不能尽大事之礼，故止我也。为我问孟子，当何以服其心，使信我也？"
                },
                {
                    "paragraph": "然友复之邹，问孟子。",
                    "zhushu": ""
                },
                {
                    "paragraph": "孟子曰：然，不可以佗求者也。孔子曰：君薨，听于冢宰，歠粥，面深墨，即位而哭，百官有司莫敢不哀，先之也。",
                    "zhushu": "孟子言如是，不可用他事求也。丧上哀，惟当以哀戚感之耳。国君薨，委政冢宰大臣，嗣君但尽哀情，歠粥不食，颜色深墨，深，甚也。墨，黑也。即丧位而哭。百官有司莫敢不哀者，以君先哀故也。"
                },
                {
                    "paragraph": "上有好者，下必有甚焉者矣。君子之德，风也，小人之德，草也。草尚之风必偃。是在世子。",
                    "zhushu": "上之所欲，下以为俗。尚，加也。偃，伏也。以风加草，莫不偃伏也。是在世子以身帅之也。"
                },
                {
                    "paragraph": "然友反命。",
                    "zhushu": ""
                },
                {
                    "paragraph": "世子曰：然，是诚在我。",
                    "zhushu": "世子闻之，知其在身，欲行之也。"
                },
                {
                    "paragraph": "五月居庐，未有命戒。百官族人可谓曰知。",
                    "zhushu": "诸侯五月而葬，未葬，居倚庐于中门之内也。未有命戒，居丧不言也。异姓同姓之臣可谓曰知世子之能行礼也。"
                },
                {
                    "paragraph": "及至葬，四方来观之，颜色之戚，哭泣之哀，吊者大悦。",
                    "zhushu": "四方诸侯之宾来吊会者，见世子之憔悴哀戚，大悦其孝行之髙美也。章指言事莫当于奉礼，孝莫大于哀恸，从善如流，文公之谓也。",
                    "type": 2
                },
                {
                    "paragraph": "滕文公问为国，孟子曰：民事不可缓也。",
                    "zhushu": "问治国之道也。民事不可缓之使怠惰，当以政督趣，教以生产之务也。"
                },
                {
                    "paragraph": "诗云：昼尔于茅，宵尔索绹。亟其乘屋，其始播百谷。",
                    "zhushu": "诗邠风七月之篇。言教民昼取茅草，夜索以为绹。绹，绞也。及尔闲暇，亟而乘盖尔野外之屋，春事起，尔将始播百谷矣。言农民之事无休已。"
                },
                {
                    "paragraph": "民之为道也，有恒产者有恒心，无恒产者无恒心。苟无恒心，放辟邪侈，无不为已。及陷乎罪，然后从而刑之，是罔民也。焉有仁人在位，罔民而可为也？",
                    "zhushu": "义与上篇同。孟子既为齐宣王言之，滕文公问，复为究陈其义，故各自载之也。"
                },
                {
                    "paragraph": "是故贤君必恭俭礼下，取于民有制。",
                    "zhushu": "古之贤君，身行恭俭，礼下大臣，赋取于民，不过什一之制也。"
                },
                {
                    "paragraph": "阳虎曰：为富不仁矣，为仁不富矣。",
                    "zhushu": "阳虎，鲁季氏家臣也。富者好聚，仁者好施。施不得聚，道相反也。阳虎非贤者也。言有可采，不以人废言也。"
                },
                {
                    "paragraph": "夏后氏五十而贡，殷人七十而助，周人百亩而彻。其实皆什一也。彻者，彻也；助者，藉也。",
                    "zhushu": "夏禹之世，号夏后氏。后，君也。禹受禅于君，故夏称后。殷、周顺人心而征伐，故言人也。民耕五十亩，贡上五亩。耕七十亩者，以七亩助公家；耕百亩者，彻取十亩以为赋。虽异名而多少同，故曰皆什一也。彻，犹人彻取物也。藉者，借也，犹人相借力助之也。"
                },
                {
                    "paragraph": "龙子曰：治地莫善于助，莫不善于贡。贡者，校数岁之中以为常。",
                    "zhushu": "龙子，古贤人也。言治土地之赋，无善于助者也。贡者，校数岁以为常，类而上之，民供奉之，有易有不易，故谓之莫不善也。"
                },
                {
                    "paragraph": "乐岁粒米狼戾，多取之而不为虐，则寡取之。凶年粪其田而不足，则必取盈焉。",
                    "zhushu": "乐岁，丰年，狼戾，犹狼藉也。粒米，粟米之粒也。饶多狼藉，弃捐于地，是时多取于民，不为暴虐也，而反以常类少取之。至于凶年饥岁，民人粪治其田，尚无所得，不足以食，而公家取其税，必满其常数焉，不若从岁饥穰以为多少，与民同也。"
                },
                {
                    "paragraph": "为民父母，使民盻盻然，将终岁勤动，不得以养其父母，又称贷而益之，使老稚转乎沟壑，恶在其为民父母也？",
                    "zhushu": "盻盻，勤苦不休息之貌。动，作，称，举也。言民勤身动作，终岁不得以养食其父母，公赋当毕，有不足者，又当举贷子倍而益满之，至使老小转尸沟壑，安可以为民之父母也？"
                },
                {
                    "paragraph": "夫世禄，滕固行之矣。",
                    "zhushu": "古者诸侯、卿、大夫、士有功德，则世禄赐族者也。官有世功也。其子虽未任居官，得世食其父禄，贤者子孙必有土之义也。滕固知行是矣，言亦当恤民之子弟，闵其勤劳者也。"
                },
                {
                    "paragraph": "诗云：雨我公田，遂及我私。惟助为有公田。由此观之，虽周亦助也。",
                    "zhushu": "诗小雅大田之篇。言大平时，民悦其上，愿欲天之先雨公田，遂以次及我私田也。犹殷人助者，为有公田耳。此周诗也，而云雨公田，知虽周家时亦助也。"
                },
                {
                    "paragraph": "设为庠序、学校以教之。",
                    "zhushu": "以学习礼，教化于国。"
                },
                {
                    "paragraph": "庠者，养也；校者，教也；序者，射也。夏曰校，殷曰序，周曰庠。学则三代共之，皆所以明人伦也。",
                    "zhushu": "养者，养耆老。教者，教以礼义。射者，三耦四矢，以达物导气也。学则三代同名，皆谓之学。学乎人伦，人伦者，人事也，犹洪范曰彝伦攸叙，谓常事所序也。"
                },
                {
                    "paragraph": "人伦明于上，小民亲于下。有王者起，必来取法，是为王者师也。",
                    "zhushu": "有行三王之道而兴起者，当取法于有道之国也。"
                },
                {
                    "paragraph": "诗云：周虽旧邦，其命惟新，文王之谓也。子力行之，亦以新子之国。",
                    "zhushu": "诗大雅文王之篇。言周虽后稷以来，旧为诸侯，其受王命，惟文王新复修治礼义以致之耳。以是劝勉文公，欲使庶几新其国也。"
                },
                {
                    "paragraph": "使毕战问井地。",
                    "zhushu": "毕战，滕臣也。问古井田之法。时诸侯各去典籍，人自为政，故井田之道不明也。"
                },
                {
                    "paragraph": "孟子曰：子之君将行仁政，选择而使子，子必勉之！夫仁政，必自经界始。经界不正，井地不钧，谷禄不平。",
                    "zhushu": "子毕战也。经，亦界也。必先正其经界，勿侵邻国，乃可钧井田，平谷禄。谷所以为禄也。周礼小司徒曰：乃经土地而井牧其田野。言正其土地之界，乃定受其井牧之处也。"
                },
                {
                    "paragraph": "是故暴君污吏必慢其经界。经界既正，分田制禄，可坐而定也。",
                    "zhushu": "暴君，残虐之君。污吏，贪吏也。慢经界，不正本也。必相侵陵，长争讼也。分田，赋庐井也。制禄，以庶人在官者比上农夫，转以为差，故可坐而定也。"
                },
                {
                    "paragraph": "夫滕，壤地褊小，将为君子焉，将为野人焉。无君子，莫治野人；无野人，莫养君子。",
                    "zhushu": "褊小，谓五十里也。为，有也。虽小国亦有君子，亦有野人，言足以为善政也。"
                },
                {
                    "paragraph": "请野九一而助，国中什一使自赋。",
                    "zhushu": "九一者，井田以九顷为数，而供什一，郊野之赋也。助者，殷家税名也，周亦用之，龙子所谓莫善于助也。时诸侯不行助法，国中什一者，周礼：园廛二十而税一，时行重赋，责之什一也。而，如也，自，从也。孟子欲请使野人如助法，什一而税之，国中从其本赋，二十而税一以宽之。"
                },
                {
                    "paragraph": "卿以下必有圭田，圭田五十亩；余夫二十五亩。",
                    "zhushu": "古者卿以下至于士，皆受圭田五十亩，所以供祭祀。圭，絜也。上田，故谓之圭田。所谓惟士无田，则亦不祭，言绌士无絜田也。井田之民，养公田者受百亩，圭田半之，故五十亩。余夫者，一家一人受田，其余老小尚有余力者，受二十五亩，半于圭田，谓之余夫也。受田者，田莱多少有上中下。周礼曰余夫亦如之，亦如上中下之制也。王制曰夫圭田无征。谓余夫圭田，皆不出征赋也。时无圭田余夫，孟子欲令复古，所以重祭祀，利民之道也。"
                },
                {
                    "paragraph": "死徙无出郷，",
                    "zhushu": "死，谓葬死也。徙，谓爰土易居平肥硗也。不出其郷，易为功也。"
                },
                {
                    "paragraph": "郷田同井，出入相友，守望相助，疾病相扶持，则百姓亲睦。",
                    "zhushu": "同郷之田，共井之家，各相营劳也。出人相友，相友耦也。周礼太宰曰：八曰友，以任得民。守望相助，助察奸也。疾病相扶持，扶持其羸弱，救其困急，皆所以教民相亲睦之道。睦，和也。"
                },
                {
                    "paragraph": "方里而井，井九百亩，其中为公田，八家皆私百亩，同养公田。公事毕，然后敢治私事，所以别野人也。",
                    "zhushu": "方一里者，九百亩之地也，为一井，八家各私得百亩，同共养其公田之苗稼。公田八十亩，其余二十亩，以为庐宅园圃，家二亩半也。先公后私，遂及我私之义也。则是野人之事，所以别于士伍者也。"
                },
                {
                    "paragraph": "此其大略也。若夫润泽之，则在君与子矣。",
                    "zhushu": "略，要也。其井田之大要如是，而加慈惠润泽之，则在滕君与子共戮力抚循之也。章指言尊贤师，知采人之善，善之至也。修学校，劝礼义，敕民事，正经界，钧井田，赋什一，则为国之大本也。",
                    "type": 2
                },
                {
                    "paragraph": "有为神农之言者许行，自楚之滕，踵门而告文公曰：远方之人，闻君行仁政，愿受一廛而为氓。",
                    "zhushu": "神农，三皇之君，炎帝神农氏也。许，姓；行，名也。治为神农之道者。踵，至也。廛，居也。自称远方之人，愿为氓。氓，野人之称。"
                },
                {
                    "paragraph": "文公与之处。",
                    "zhushu": ""
                },
                {
                    "paragraph": "其徒数十人，皆衣褐，捆屦、织席以为食。",
                    "zhushu": "文公与之居。处，舍之宅也。其徒，学其业者也。衣褐，贫也。捆，犹叩㧻也。织屦欲使坚，故叩之也。卖屦席以供食饮也。"
                },
                {
                    "paragraph": "陈良之徒陈相与其弟辛，负耒耜而自宋之滕，曰：闻君行圣人之政，是亦圣人也，愿为圣人氓。",
                    "zhushu": "陈良，儒者也。陈相，良之门徒也。辛，相弟。圣人之政，谓仁政也。"
                },
                {
                    "paragraph": "陈相见许行而大悦，尽弃其学而学焉。",
                    "zhushu": "弃陈良之儒道，更学许行神农之道也。"
                },
                {
                    "paragraph": "陈相见孟子，道许行之言曰：滕君则诚贤君也。虽然，未闻道也。",
                    "zhushu": "陈相言许行以为滕君未达至道也。"
                },
                {
                    "paragraph": "贤者与民并耕而食，饔飧而治。今也滕有仓廪府库，则是厉民而以自养也，恶得贤？",
                    "zhushu": "相言许子以为古贤君当与民并耕，而各自食其力，饔飧，熟食也。朝曰饔，夕曰飧，当身自具其食，兼治政事耳。今滕赋税有仓廪府库之富，是为厉病其民，以自奉养，安得为贤君乎？三皇之时，质朴无事，故道若此也。"
                },
                {
                    "paragraph": "孟子曰：许子必种粟而后食乎？",
                    "zhushu": "问许子必自身种粟乃食之邪？"
                },
                {
                    "paragraph": "曰：然。",
                    "zhushu": "相曰：然。许子自种之。"
                },
                {
                    "paragraph": "许子必织布然后衣乎？",
                    "zhushu": "孟子曰：许子自织布然后衣之乎？"
                },
                {
                    "paragraph": "曰：否，许子衣褐。",
                    "zhushu": "相曰：不自织布。许子衣褐。以毳织之。若今马衣者也。或曰：褐。枲衣也。一曰粗布衣也。"
                },
                {
                    "paragraph": "许子冠乎？",
                    "zhushu": "孟子问相。"
                },
                {
                    "paragraph": "曰：冠。",
                    "zhushu": "相曰：冠也。"
                },
                {
                    "paragraph": "曰：奚冠？",
                    "zhushu": "孟子问许子何冠也？"
                },
                {
                    "paragraph": "曰：冠素。",
                    "zhushu": "相曰：许子冠素。"
                },
                {
                    "paragraph": "曰：自织之与？",
                    "zhushu": "孟子曰：许子自织素与？"
                },
                {
                    "paragraph": "曰：否，以粟易之。",
                    "zhushu": "相言许子，以粟易素。"
                },
                {
                    "paragraph": "曰：许子奚为不自织？",
                    "zhushu": "孟子曰：许子何为不自织素乎？"
                },
                {
                    "paragraph": "曰：害于耕。",
                    "zhushu": "相曰：织妨害于耕，故不自织也。"
                },
                {
                    "paragraph": "曰：许子以釜甑爨，以铁耕乎？",
                    "zhushu": "爨，炊也。孟子曰：许子宁以釜甑炊食，以铁为犁，用之耕否邪？"
                },
                {
                    "paragraph": "曰：然。",
                    "zhushu": "相曰：用之。"
                },
                {
                    "paragraph": "自为之与？",
                    "zhushu": "孟子曰：许子自冶铁陶瓦器邪？"
                },
                {
                    "paragraph": "曰：否，以粟易之。",
                    "zhushu": "相曰：不自作铁瓦，以粟易之也。"
                },
                {
                    "paragraph": "以粟易械器者，不为厉陶冶；陶冶亦以其械器易粟者，岂为厉农夫哉？且许子何不为陶冶，舍皆取诸其宫中而用之？何为纷纷然与百工交易？何许子之不惮烦？",
                    "zhushu": "械，器之摠名也。厉，病也。以粟易器，不病陶冶，陶冶亦何以为病农夫乎？且许子何为不自陶冶？舍者，止也。止不肯皆自取之其宫宅中而用之，何为反与百工交易，纷纷为烦也？"
                },
                {
                    "paragraph": "曰：百工之事，固不可耕且为也。",
                    "zhushu": "相曰：百工之事，固不可耕且为，故交易也。"
                },
                {
                    "paragraph": "然则治天下独可耕且为与？",
                    "zhushu": "孟子言百工各为其事，尚不可得耕且兼之。人君自天子以下，当治天下政事，此反可得耕且为邪？欲以穷许行之非滕君不亲耕也。孟子谓五帝以来有礼义上下之事，不得复若三皇之道也。言许子不知礼也。"
                },
                {
                    "paragraph": "有大人之事，有小民之事，且一人之身，而百工之所为备，如必自为而后用之，是率天下而路也。",
                    "zhushu": "孟子言人道自有大人之事，谓人君行教化也；小人之事，谓农工商也。一人而备百工之所作，作之乃得用之者，是率导天下人以羸路之困也。"
                },
                {
                    "paragraph": "故曰：或劳心，或劳力。劳心者治人，劳力者治于人；治于人者食人，治人者食于人，天下之通义也。",
                    "zhushu": "劳心者，君也；劳力者，民也。君施教以治理之，民竭力治公田以奉养其上，天下通义，所常行也。"
                },
                {
                    "paragraph": "当尧之时，天下犹未平，洪水横流，汜滥于天下。草木畅茂，禽兽繁殖，五谷不登，禽兽逼人。兽蹄鸟迹之道，交于中国。尧独忧之，举舜而敷治焉。",
                    "zhushu": "遭洪水，故天下未平。水盛，故草木畅茂；草木盛，故禽兽繁息。众，多也。登，升也。五谷不足外用也。猛兽之迹当在山林，而反交于中国，惧害人，故尧独忧念之。敷，治也。书曰：禹敷土，治土也。"
                },
                {
                    "paragraph": "舜使益掌火，益烈山泽而焚之，禽兽逃匿。",
                    "zhushu": "掌，主也。主火之官，犹古火正也。烈，炽也。益视山泽草木炽盛者而焚烧之，故禽兽逃匿而远窜也。"
                },
                {
                    "paragraph": "禹疏九河，瀹济、漯而注诸海，决汝、汉，排淮、泗而注之江，然后中国可得而食也。当是时也，禹八年于外，三过其门而不入，虽欲耕，得乎？",
                    "zhushu": "疏，通也。瀹，治也。排，壅也。于是水害除，故中国之地可得耕而食也。禹勤事于外，八年之中，三过其家门而不得入。书曰：辛壬癸甲，启呱呱而泣。如此宁得耕乎？"
                },
                {
                    "paragraph": "后稷教民稼穑，树艺五谷，五谷熟而民人育。",
                    "zhushu": "弃为后稷也。树，种，艺，殖也。五谷，谓稻、黍、稷、麦、菽也。五谷所以养人也，故言民人育也。"
                },
                {
                    "paragraph": "人之有道也，饱食煖衣，逸居而无教，则近于禽兽。圣人有忧之，使契为司徒，教以人伦：父子有亲，君臣有义，夫妇有别，长幼有叙，朋友有信。",
                    "zhushu": "司徒主人，教以人事，父父、子子、君君、臣臣、夫夫、妇妇、兄兄、弟弟、朋友贵信，契之教也。"
                },
                {
                    "paragraph": "放勋日：劳之来之，匡之直之，辅之翼之，使自得之，又从而振德之。",
                    "zhushu": "放勋，尧名也。遭水灾，恐其小民放辟邪侈，故劳来之，匡正直其曲心，使自得其本善性，然后又复从而振其羸穷，加德惠也。"
                },
                {
                    "paragraph": "圣人之忧民如此，而暇耕乎？",
                    "zhushu": "重喻陈相。"
                },
                {
                    "paragraph": "尧以不得舜为己忧，舜以不得禹、皐陶为己忧。夫以百亩之不易为己忧者，农夫也。分人以财谓之惠，教人以善谓之忠，为天下得人者谓之仁。",
                    "zhushu": "言圣人以不得贤圣之臣为己忧，农夫以百亩不治易为己忧。"
                },
                {
                    "paragraph": "是故以天下与人易，为天下得人难。",
                    "zhushu": "为天下求能治天下者难得也。故言以天下传与人尚为易也。"
                },
                {
                    "paragraph": "孔子曰：大哉尧之为君。惟天为大，惟尧则之。荡荡乎民无能名焉。君哉舜也，巍巍乎有天下而不与焉。尧、舜之治天下，岂无所用其心哉？亦不用于耕耳。",
                    "zhushu": "天道荡荡乎大无私，生万物而不知其所由来。尧法天，故民无能名尧德者也。舜得人君之道哉！德盛乎，巍巍乎有天下之位，虽贵盛，不能与益舜。巍巍之德，言德之大，大于天子位也。尧、舜荡荡巍巍如此，但不用心于躬自耕也。"
                },
                {
                    "paragraph": "吾闻用夏变夷者，未闻变于夷者也。",
                    "zhushu": "当以诸夏之礼义化变夷蛮之人耳，未闻变化于夷蛮之人，则其道也。"
                },
                {
                    "paragraph": "陈良，楚产也。悦周公、仲尼之道，北学于中国，北方之学者，未闻或之先也。彼所谓豪杰之士也。子之兄弟事之数十年，师死而遂倍之。",
                    "zhushu": "陈良生于楚，北游中国，学者不能有先之者也，可谓豪杰过人之士也。子之兄弟，谓陈相、陈辛也。数十年师事陈良，良死而倍之，更学于许行，非之也。"
                },
                {
                    "paragraph": "昔者孔子没，三年之外，门人治任将归，入揖于子贡，相向而哭，皆失声，然后归。子贡反，筑室于场，独居三年，然后归。",
                    "zhushu": "任，担也。失声，悲不能成声。场，孔子冢上祭祀坛场也。子贡独于场左右筑室，复三年。慎终追远也。"
                },
                {
                    "paragraph": "他日，子夏、子张、子游以有若似圣人，欲以所事孔子事之，强曾子。曾子曰：不可。江汉以濯之，秋阳以暴之，皓皓乎不可尚已。",
                    "zhushu": "有若之貌似孔子。此三子者，思孔子而不可复见，故欲尊有若以作圣人，朝夕奉事之，如事孔子，以慰思也。曾子不肯，以为圣人之絜白，如濯之江汉，暴之秋阳。秋阳，周之秋，夏之五月、六月，盛阳也。皓皓，甚白也，何可尚而乃欲以有若之质，放圣人之坐席乎？尊师道，故不肯。"
                },
                {
                    "paragraph": "今也南蛮鴃舌之人，非先王之道，子倍子之师而学之，亦异于曾子矣。吾闻出于幽谷，迁于乔木者，未闻下乔木而入于幽谷者。",
                    "zhushu": "今此许行，乃南楚蛮夷，其舌之恶如鴃鸟耳。鴃，搏劳也。诗云：七月鸣鴃，应阴而杀物者也。许子托于大古，非先圣王尧舜之道，不务仁义，而欲使君臣并耕，伤害道德，恶如鴃舌，与曾子之心亦异远也。人当出深谷，上乔木，今子反下乔木，入深谷。"
                },
                {
                    "paragraph": "鲁颂曰：戎狄是膺，荆舒是惩。周公方且膺之，子是之学，亦为不善变矣。",
                    "zhushu": "诗鲁颂閟宫之篇也。膺，击也。惩，艾也。周家时击戎狄之不善者，惩止荆舒之人，使不敢侵陵也。周公常欲击之，言南夷之人难用，而子反悦是人而学其道，亦为不善变更矣。孟子究陈此者，深以责陈相也。"
                },
                {
                    "paragraph": "从许子之道，则市贾不贰，国中无伪。虽使五尺之童适市，莫之或欺。布帛长短同，则贾相若；麻缕丝絮轻重同，则贾相若；五谷多寡同，则贾相若；屦大小同，则贾相若。",
                    "zhushu": "陈相复为孟子言此，如使从许子淳朴之道，可使市无二贾，不相伪诞，不欺愚小也。长短，谓尺丈。轻重，谓斤两。多寡，谓斗石；大小，谓尺寸。皆言其同贾，故曰无二贾者也。"
                },
                {
                    "paragraph": "曰：夫物之不齐，物之情也。或相倍蓰，或相什百，或相千万，子比而同之，是乱天下也。巨屦小屦同贾，人岂为之哉？从许子之道，相率而为伪者也，恶能治国家？",
                    "zhushu": "孟子曰：夫万物好丑异贾，精粗异功，其不齐同，乃物之情性也。蓰，五倍也。什，十倍也。至于千万相倍。譬若和氏之璧，虽与凡玉之璧尺寸厚薄适等，其贾岂可同哉？子欲以大小相比而同之，则使天下有争乱之道也。巨，粗屦也。小，细屦也。如使同贾而卖之，人岂肯作其细者哉？特许子教人伪者耳，安能治国家者也？章指言神农务本，教于凡民；许行蔽道，同之君臣；陈相倍师，降于幽谷，不理万情，谓之敦朴。是以孟子博陈尧舜上下之叙以匡之也。",
                    "type": 2
                },
                {
                    "paragraph": "墨者夷之，因徐辟而求见孟子。",
                    "zhushu": "夷之，治墨家之道者，徐辟，孟子弟子也。求见孟子，欲以辩道也。"
                },
                {
                    "paragraph": "孟子曰：吾固愿见，今吾尚病，病愈，我且往见，",
                    "zhushu": "我常愿见之，今值我病，不能见也。病愈，将自往见，以辞却之。"
                },
                {
                    "paragraph": "夷子不来！",
                    "zhushu": ""
                },
                {
                    "paragraph": "他日，又求见孟子。",
                    "zhushu": "是日，夷子闻孟子病，故不来。他日。复往求见。"
                },
                {
                    "paragraph": "孟子曰：吾今则可以见矣。不直则道不见，我且直之。",
                    "zhushu": "告徐子曰：今我可以见夷之矣。不直言攻之，则儒家圣道不见，我且欲直攻之也。"
                },
                {
                    "paragraph": "吾闻夷子，墨者，墨之治丧也，以薄为其道也。夷子思以易天下，岂以为非是而不贵也？然而夷子葬其亲厚，则是以所贱事亲也。",
                    "zhushu": "我闻夷子为墨道，墨者治丧，贵薄而贱厚。夷子思欲以此道易天下之化使从己，岂肯以薄为非是而不贵之也？如使夷子葬其父母厚也。是以所贱之道奉其亲也；如其薄也，下言上世不葬者又可鄙，足为戒也。吾欲以此攻之也。"
                },
                {
                    "paragraph": "徐子以告夷子。",
                    "zhushu": ""
                },
                {
                    "paragraph": "夷子曰：儒者之道，古之人若保赤子，此言何谓也？之则以为爱无差等，施由亲始。",
                    "zhushu": "之，夷子名也。言儒家曰：古之治民，若安赤子。此何谓乎？之以为当同其恩爱，无有差次等级相殊也。但施厚之事，先从己亲属始耳。若此，何为独非墨道也。"
                },
                {
                    "paragraph": "徐子以告，孟子曰：夫夷子信以为人之亲其兄之子为若亲其邻之赤子乎？彼有取尔也。赤子匍匐将入井，非赤子之罪也。",
                    "zhushu": "亲，爱也。夫夷子以为人爱兄子与爱邻人之子等邪？彼取赤子将入井，虽他人子亦惊救之，故谓之爱同也。此但以赤子无知，非其罪恶，故救之耳。夷子必以此况之，未尽达人情者也。"
                },
                {
                    "paragraph": "且天之生物也，使之一本，而夷子二本故也。",
                    "zhushu": "天生万物，各由一本而出。今夷子以他人之亲与己亲等，是为二本，故欲同其爱也。"
                },
                {
                    "paragraph": "盖上世尝有不葬其亲者。其亲死，则举而委之于壑。",
                    "zhushu": "上世，未制礼之时。壑，路傍坑壑也。其父母终，举而委弃之壑中也。"
                },
                {
                    "paragraph": "他日过之，狐貍食之，蝇蚋姑嘬之。其颡有泚，睨而不视。夫泚也，非为人泚，中心达于面目，盖归反蔂梩而掩之。掩之诚是也，则孝子仁人之掩其亲，亦必有道矣。",
                    "zhushu": "嘬，攒共食之也。颡，额也。泚，汗出泚泚然也。见其亲为兽蛊所食，形体毁败，中心惭，故汗泚泚然出于额，非为他人而惭也，自出其心，圣人缘人心而制礼也。蔂梩，笼臿之属，可以取土者也，而掩之实是其道，则孝子仁人掩其亲有以也。"
                },
                {
                    "paragraph": "徐子以告夷子，夷子怃然，为闲，曰：命之矣。",
                    "zhushu": "孟子言是以为墨家薄葬，不合道也。徐子复以告夷子，夷子怃然者，犹怅然也。为闲者，有顷之闲也。命之犹言受命教矣。章指言圣人缘情，制礼奉终，墨子玄同，质而违中，以直正枉，怃然改容，盖其理也。"
                }
            ]
        },
        {
            "name": "滕文公章句下",
            "paragraphs": [
                {
                    "paragraph": "滕文公章句下",
                    "zhushu": "",
                    "type": 1
                },
                {
                    "paragraph": "陈代曰：不见诸侯，宜若小然。今一见之，大则以王，小则以霸。且志曰：枉尺而直寻，宜若可为也。",
                    "zhushu": "陈代，孟子弟子也。代见诸侯有来聘请孟子，孟子有所不见，以为孟子欲以是为介，故言此介得无为狭小乎！如一见之，傥得行道，可以辅致霸王乎！志，记也。枉尺直寻，欲使孟子屈己信道，故言宜若可为也。"
                },
                {
                    "paragraph": "孟子曰：昔齐景公田，招虞人以旌，不至，将杀之。",
                    "zhushu": "虞人，守苑囿之吏也。招之当以皮冠，而以旌，故不至也。"
                },
                {
                    "paragraph": "志士不忘在沟壑，勇士不忘丧其元。孔子奚取焉？取非其招不往也。如不待其招而往，何哉？",
                    "zhushu": "志士，守义者也。君子固穷，故常念死无棺椁，没沟壑而不恨也。勇士，义勇者也。元，首也。以义则丧首不顾也。孔子奚取？取守死善道，非礼招已则不往，言虞人不得其招尚不往，如何君子而不待其招，直事妄见诸侯者，何为也？"
                },
                {
                    "paragraph": "且夫枉尺而直寻者，以利言也。如以利，则枉寻直尺而利，亦可为与？",
                    "zhushu": "尺小寻大，不可枉大就小，而以要利也。"
                },
                {
                    "paragraph": "昔者赵简子使王良与嬖奚乘，终日而不获一禽。嬖奚反命曰：天下之贱工也。",
                    "zhushu": "赵简子，晋卿也。王良，善御者也。嬖奚，简子幸臣，以不能得一禽，故反命于简子，谓王良天下鄙贱之工师也。"
                },
                {
                    "paragraph": "或以告王良，良曰：请复之。",
                    "zhushu": "闻嬖奚贱之，故请复与乘。"
                },
                {
                    "paragraph": "强而后可，",
                    "zhushu": "强嬖奚，乃肯行。"
                },
                {
                    "paragraph": "一朝而获十禽。嬖奚反命曰：天下之良工也。",
                    "zhushu": "以一朝得十禽，故谓之良工。"
                },
                {
                    "paragraph": "简子曰：我使掌与女乘。",
                    "zhushu": "掌，主也。使王良主与女乘。"
                },
                {
                    "paragraph": "谓王良，良不可，",
                    "zhushu": "王良不肯。"
                },
                {
                    "paragraph": "曰：吾为之范我驰驱，终日不获一；为之诡遇，一朝而获十。",
                    "zhushu": "范，法也。王良曰：我为之法度之御，应礼之射，正杀之禽，不能得一，横而射之曰诡遇，非礼之射，则能获十。言嬖奚小人也，不习于礼。"
                },
                {
                    "paragraph": "诗云：不失其驰，舍矢如破。我不贯与小人乘，请辞。",
                    "zhushu": "诗小雅车攻之篇也。言御者不失其驰驱之法，则射者必中之。顺毛而入，顺毛而出，一发贯臧，应矢而死者如破矣。此君子之射也。贯，习也。我不习与小人乘，不愿掌与嬖奚同乘，故请辞。"
                },
                {
                    "paragraph": "御者且羞与射者比。比而得禽兽，虽若丘陵弗为也。如枉道而从彼，何也？",
                    "zhushu": "孟子引此以喻陈代，云：御者尚知羞耻此射者，不欲与比，子如何欲使我枉正道而从彼骄慢诸侯而见之？"
                },
                {
                    "paragraph": "且子过矣，枉己者，未有能直人者也。",
                    "zhushu": "谓陈代之言过谬也。人当以直矫枉耳，已自枉曲，何能正人？章指言修礼守正，非招不往，枉道富贵，君子不许。是以诸侯虽有善其辞命，伯夷亦不屑就也。",
                    "type": 2
                },
                {
                    "paragraph": "景春曰：公孙衍、张仪岂不诚大丈夫哉！一怒而诸侯惧，安居而天下熄。",
                    "zhushu": "景春，孟子时人，为从横之术者。公孙衍，魏人也。号为犀首，常佩五国相印，为从长。秦王之孙，故曰公孙。张仪，合从者也。一怒则构诸侯，使强陵弱。故言惧也。安居不用辞说，则天下兵革熄也。"
                },
                {
                    "paragraph": "孟子曰：是焉得为大丈夫乎？子未学礼乎？丈夫之冠也，父命之；女子之嫁也，母命之。往送之门，戒之曰：往之女家，必敬必戒，无违夫子。以顺为正者，妾妇之道也。",
                    "zhushu": "孟子以礼言之，男子之道，当以义匡君，女子则当婉顺从人耳。男子之冠，则命曰：就尔成德。今此二子，从君顺指，行权合从，无辅弼之义，安得为大丈夫也？"
                },
                {
                    "paragraph": "居天下之广居，立天下之正位，行天下之大道。得志，与民由之；不得志，独行其道。富贵不能淫，贫贱不能移，威武不能屈。此之谓大丈夫。",
                    "zhushu": "广居，谓天下也。正位，谓男子纯乾正阳之位也。大道，仁义之道也。得志行正，与民共之；不得志，隐居独善其身，守道不回也。淫，乱其心也。移，易其行也。屈，挫其志也。三者不惑，乃可谓大丈夫。章指言以道匡君，非礼不运，称大丈夫。阿意用谋，善战务胜，事虽有刚，心归柔顺，故云妾妇，以况仪、衍。",
                    "type": 2
                },
                {
                    "paragraph": "周霄问曰：古之君子仕乎？",
                    "zhushu": "周霄，魏人，问君子之道当仕否。"
                },
                {
                    "paragraph": "孟子曰：仕。",
                    "zhushu": ""
                },
                {
                    "paragraph": "传曰：孔子三月无君，则皇皇如也，出疆必载质。",
                    "zhushu": "质，臣所执以见君者也。三月，一时也。物变而不佐君化，故皇皇如有所求而不得。"
                },
                {
                    "paragraph": "公明仪曰：古之人三月无君则吊。",
                    "zhushu": "公明仪，贤者也，而言古人三月无君则吊，明当仕也。"
                },
                {
                    "paragraph": "三月无君则吊，不以急乎？",
                    "zhushu": "周霄怪乃吊于三月无君，何其急也。"
                },
                {
                    "paragraph": "曰：士之失位也，犹诸侯之失国家也。礼曰：诸侯耕助，以供粢盛；夫人蚕缫，以为衣服。牺牲不成，粢盛不絜，衣服不备，不敢以祭。惟士无田，则亦不祭。牲杀、器皿、衣服不备，不敢以祭，则不敢以宴，亦不足吊乎？",
                    "zhushu": "诸侯耕助者，躬耕劝率其民，收其借助，以供粢盛。粢，稷。盛，稻也。夫人亲织蚕缫之事，以率女功。衣服。祭服。不成，不实肥腯也。惟，辞也。言惟绌禄之士无圭田者，不祭，牲必特杀，故曰杀。皿，所以覆器者也。不祭则不宴，犹丧人也，不亦可吊乎？"
                },
                {
                    "paragraph": "出疆必载质，何也？",
                    "zhushu": "周霄问出疆何为复载质。"
                },
                {
                    "paragraph": "曰：士之仕也，犹农夫之耕也。农夫岂为出疆舍其耒耜哉？",
                    "zhushu": "孟子言仕之为急，若农夫不可不耕。"
                },
                {
                    "paragraph": "曰：晋国亦仕国也，未尝闻仕如此其急。仕如此其急也，君子之难仕，何也？",
                    "zhushu": "魏本晋也，故周霄曰：我晋人也，亦仕，而不知其急若此。若此，君子何为难仕？君子谓孟子，何为不急仕也？"
                },
                {
                    "paragraph": "曰：丈夫生而愿为之有室，女子生而愿为之有家。父母之心，人皆有之，不待父母之命，媒妁之言，钻穴隙相窥，逾墙相从，则父母国人皆贱之。",
                    "zhushu": "言人不可触情从欲，须礼而行。"
                },
                {
                    "paragraph": "古之人未尝不欲仕也，又恶不由其道。不由其道而往者，与钻穴隙之类也。",
                    "zhushu": "言古之人虽欲仕，如不由其正道，是与钻穴者何异。章指言君子务仕，思播其道，达义行仁，待礼而动，苟容干禄，逾墙之女，人之所贱，故弗为也。",
                    "type": 2
                },
                {
                    "paragraph": "彭更问曰：后车数十乘，从者数百人，以传食于诸侯，不以泰乎？",
                    "zhushu": "泰，甚也。彭更，孟子弟子，怪孟子徒众多，而传食于诸矦之国，得无为甚奢泰也。"
                },
                {
                    "paragraph": "孟子曰：非其道，则一箪食不可受于人；如其道，则舜受尧之天下，不以为泰。子以为泰乎？",
                    "zhushu": "箪，笥也，非以其道，一笥之食不可受也。子以舜受尧天下为泰乎？"
                },
                {
                    "paragraph": "曰：否。士无事而食，不可也。",
                    "zhushu": "彭更曰：不以舜为泰也。谓仕无功事而虚食人者，不可也。"
                },
                {
                    "paragraph": "曰：子不通功易事，以羡补不足，则农有余粟，女有余布。子如通之，则梓、匠、轮、舆皆得食于子。",
                    "zhushu": "孟子言凡人当通功易事，乃可各以奉其用。梓匠，木工也。轮人、舆人，作车者。交易则得食于子之所有矣。周礼攻木之工七，梓、匠、轮、舆，是其四者，羡，余也。"
                },
                {
                    "paragraph": "于此有人焉，入则孝，出则悌，守先王之道，以待后之学者，而不得食于子。子何尊梓、匠、轮、舆，而轻为仁义者哉？",
                    "zhushu": "入则事亲孝，出则敬长顺也。悌，顺也。守先王之道，上德之士，可以化俗者。若此不得食子之禄，子何尊彼而贱此也？"
                },
                {
                    "paragraph": "曰：梓、匠、轮、舆，其志将以求食也。君子之为道也，其志亦将以求食与？",
                    "zhushu": "彭更以为彼志于食，此亦但志食也。"
                },
                {
                    "paragraph": "曰：子何以其志为哉？其有功于子，可食而食之矣。且子食志乎？食功乎？",
                    "zhushu": "孟子言禄以食功，子何食乎？"
                },
                {
                    "paragraph": "曰：食志。",
                    "zhushu": "彭更以为当食志也。"
                },
                {
                    "paragraph": "曰：有人于此，毁瓦画墁，其志将以求食也，则子食之乎？",
                    "zhushu": "孟子言人但破碎瓦画地，则复墁灭之，此无用之为也。然而其意反欲求食，则可食乎？"
                },
                {
                    "paragraph": "曰：否。",
                    "zhushu": "彭更曰：不食也。"
                },
                {
                    "paragraph": "曰：然则子非食志也，食功也。",
                    "zhushu": "孟子曰：如是，子果食功也。章指言百工食力，以禄养贤，修仁尚义，国之所尊，移风易俗，其功可珍，虽食诸侯，不为素䬸。"
                },
                {
                    "paragraph": "万章问曰：宋，小国也，今将行王政，齐、楚恶而伐之，则如之何？",
                    "zhushu": "问：宋当如齐、楚何也？"
                },
                {
                    "paragraph": "孟子曰：汤居亳，与葛为邻，葛伯放而不祀。汤使人问之曰：何为不祀？曰：无以供牺牲也。汤使遗之牛羊，葛伯食之，又不以祀。",
                    "zhushu": "葛，夏诸侯，嬴姓之国，放纵无道，不祀先祖。"
                },
                {
                    "paragraph": "汤又使人问之曰：何为不祀？曰：无以供粢盛也。汤使亳众往为之耕，老弱馈食。葛伯率其民，要其有酒食黍稻者夺之，不授者杀之。有童子以黍肉饷，杀而夺之。书曰：葛伯仇饷。此之谓也。",
                    "zhushu": "童子，未成人，杀之尤无状。书。尚书逸篇也。仇，怨也。言汤所以伐杀葛伯，怨其害此饷也。"
                },
                {
                    "paragraph": "为其杀是童子而征之，四海之内皆曰：非富天下也，为匹夫匹妇复雠也。",
                    "zhushu": "四海之民皆曰：汤不贪天下富也，为一夫报仇也。"
                },
                {
                    "paragraph": "汤始征，自葛载，十一征而无敌于天下。东面而征，西夷怨；南面而征，北夷怨，曰：奚为后我？民之望之，若大旱之望雨也。归市者弗止，芸者不变。诛其君，吊其民，如时雨降，民大悦。书曰：徯我后，后来其无罚，",
                    "zhushu": "载，始也。言汤初征，从葛始也。十一征而服天下，一说言当作再字。再十一者，汤再出。征十一国，再十一，凡征二十二国也。书，逸篇也。民曰：待我君来，我则无罚矣。归市不止。不以有军来征，故市者止不行也，不使芸者变休也。"
                },
                {
                    "paragraph": "有攸不惟臣，东征，绥厥士女，匪厥玄黄，绍我周王见休。惟臣附于大邑周。其君子实玄黄于匪以迎其君子，其小人箪食壶浆以迎其小人。救民于水火之中，取其残而已矣。",
                    "zhushu": "从有攸以下，道周武王伐纣时也，皆尚书逸篇之文。攸，所也。言武王东征，安天下，士女小人各有所执往，无不惟念执臣子之节。匪厥玄黄，谓诸侯执玄三纁二之帛。愿见周王，望见休善，使我得附就大邑周家也。其君子小人，各有所执，以迎其类也。言武王之师，救殷民于水火之中，讨其残贼也。"
                },
                {
                    "paragraph": "大誓曰：我武惟扬，侵于之疆，则取于残，杀伐用张，于汤有光。",
                    "zhushu": "大誓，古尚书百二十篇之时大誓也。我武王用武之时，惟鹰扬也。侵于之疆，侵纣之疆界，则取于残贼者，以张伐杀之功也。民有箪食壶浆之欢，比于汤伐桀为有光宠，美武王德优前代也。今之尚书大誓篇，后得以充学，故不与古大誓同。诸传记引大誓，皆古大誓也。"
                },
                {
                    "paragraph": "不行王政云尔，苟行王政，四海之内皆举首而望之，欲以为君。齐，楚虽大，何畏焉？",
                    "zhushu": "万章忧宋迫于齐、楚，不得行政，故孟子为陈殷汤、周武之事以喻之。诚能行之，天下思以为君，何畏齐、楚焉？章指言修德无小，暴慢无强，是故夏、商之未，民思汤、武，虽欲不王，末由也已。",
                    "type": 2
                },
                {
                    "paragraph": "孟子谓戴不胜曰：子欲子之王之善与？我明告子，",
                    "zhushu": "不胜，宋臣。"
                },
                {
                    "paragraph": "有楚大夫于此，欲其子之齐语也，则使齐人傅诸？使楚人傅诸？",
                    "zhushu": "孟子假喻有楚大夫在此，欲变其子使学齐言，当使齐人传之邪？使楚人自传相之邪？"
                },
                {
                    "paragraph": "曰：使齐人传之",
                    "zhushu": "。不胜曰：使齐人。"
                },
                {
                    "paragraph": "曰：一齐人傅之，众楚人咻之，虽日挞而求其齐也，不可得矣。引而置之庄岳之闲数年，虽日挞而求其楚，亦不可得矣。",
                    "zhushu": "言使一齐人傅相，楚众人咻之。咻之者，嚾也。如此，虽日挞之，欲使齐言，不可得矣。言寡不胜众也。庄岳，齐街里名也。多人处之数年，而自齐也。"
                },
                {
                    "paragraph": "子谓薛居州，善士也，使之居于王所。在于王所者，长幼卑尊皆薛居州也，王谁与为不善？",
                    "zhushu": "孟子曰：不胜常言居州，宋之善士也，欲使居于王所。如使在王所者，小大皆如居州，则王谁与为不善也？"
                },
                {
                    "paragraph": "在王所者，长幼卑尊皆非薛居州也，王谁与为善？一薛居州，独如宋王何？",
                    "zhushu": "如使在王左右者，皆非居州之畴，王当谁与为善乎？一薛居州，独如宋王何而能化之也？周之末世，列国皆僭号自称王，故曰宋王也。章指言自非圣人，在所变化，故谚曰：白沙在涅，不染自黑；蓬生麻中，不扶自直。言辅之者众也。",
                    "type": 2
                },
                {
                    "paragraph": "公孙丑问曰：不见诸侯，何义？",
                    "zhushu": "丑怪孟子不肯毎辄应诸侯之聘，不见之，于义谓何也。"
                },
                {
                    "paragraph": "孟子曰：古者不为臣，不见。",
                    "zhushu": "古者不为臣不肯见。不义而富且贵者也。"
                },
                {
                    "paragraph": "段干木逾垣而辟之，泄柳闭门而不内，是皆已甚，迫，斯可以见矣。",
                    "zhushu": "孟子言魏文侯、鲁缪公有好善之心，而此二人距之大甚，迫窄，则可以见之。"
                },
                {
                    "paragraph": "阳货欲见孔子，而恶无礼。大夫有赐于士，不得受于其家，则往拜其门。",
                    "zhushu": "阳货，鲁大夫也。孔子，士也。"
                },
                {
                    "paragraph": "阳货矙孔子之亡也，而馈孔子蒸豚。孔子亦矙其亡也，而往拜之。当是时，阳货先，岂得不见？",
                    "zhushu": "矙，视也。阳货视孔子亡而馈之者，欲使孔子来答，恐其便答拜使人也。孔子矙其亡者，心不欲见阳货也。论语曰馈孔子豚。孟子曰蒸豚。豚非大牲，故用熟馈也。是时阳货先加礼，岂得不往拜见之哉？"
                },
                {
                    "paragraph": "曾子曰：胁肩谄笑，病于夏畦。",
                    "zhushu": "胁肩，竦体也。谄笑，强笑也。病，极也。言其意苦劳极，甚于仲夏之月治畦灌园之勤也。"
                },
                {
                    "paragraph": "子路曰：未同而言，观其色赧赧然，非由之所知也。",
                    "zhushu": "未同，志未合也。不可与言而与之言，谓之失言也。观其色赧报然。面赤，心不正貌也。由，子路名。子路刚直，故曰非由所知也。"
                },
                {
                    "paragraph": "由是观之，则君子之所养，可知已矣。",
                    "zhushu": "孟子言由是观君子，子路之言，以观君子之所养志可知矣。谓君子养正气，不以入邪也。章指言道异不谋，迫斯强之。段泄已甚，矙亡得宜，正己直行，不纳于邪，赧然不接，伤若夏畦也。",
                    "type": 2
                },
                {
                    "paragraph": "戴盈之曰：什一，去关市之征，今兹未能，请轻之，以待来年然后已，如何？",
                    "zhushu": "戴盈之，宋大夫，问孟子：欲使君去关市征税，复古行什一之赋，今年未能尽去，且使轻之，待来年然后复古，何如？"
                },
                {
                    "paragraph": "孟子曰：今有人日攘其邻之鸡者，或告之曰：是非君子之道。曰：请损之，月攘一鸡，以待来年然后已。如知其非义，斯速已矣，何待来年？",
                    "zhushu": "攘，取也，取自来之物也。孟子以此为喻，知攘之恶当即止，何可损少，月取一鸡，待来年乃止乎？谓盈之之言若此类者也。章指言从善改非，坐而待旦，知而为之，罪重于故。譬犹攘鸡，多少同盗，变恶自新，速然后可也。",
                    "type": 2
                },
                {
                    "paragraph": "公都子曰：外人皆称夫子好辩，敢问何也？",
                    "zhushu": "公都子，孟子弟子也。外人，他人论议者也。好辩，言子好与扬墨之徒辩争。"
                },
                {
                    "paragraph": "孟子曰：予岂好辩哉？予不得已也。",
                    "zhushu": "曰：我不得已耳。欲救正道，惧为邪说所乱，故辩之也。"
                },
                {
                    "paragraph": "天下之生久矣，一治一乱。当尧之时，水逆行，泛滥于中国，蛇龙居之，民无所定，下者为巢，上者为营窟。",
                    "zhushu": "天下之生，生民以来也，迭有乱治，非一世。水生蛇龙，水盛则蛇龙居民之地也。民患水，避之，故无定居。埤下者于树上为巢，犹鸟之巢也。上者，髙原之上也。凿岸而营度之，以为窟穴而处之。"
                },
                {
                    "paragraph": "书曰：洚水警余。洚水者，洪水也。",
                    "zhushu": "尚书逸篇也。水逆行，洚洞无涯，故曰洚水。洪，大也。"
                },
                {
                    "paragraph": "使禹治之。禹掘地而注之海，驱龙蛇而放之菹，水由地中行，江、淮、河、汉是也。险阻既远，鸟兽之害人者消，然后人得平土而居之。",
                    "zhushu": "尧使禹治洪水，通九州，故曰掘地而注之海也。菹，泽生草者也，今青州谓泽有草者为菹，水流行于地而去也。民人下髙就平土，故远险阻也。水去，故鸟兽害人者消尽也。"
                },
                {
                    "paragraph": "尧、舜既没，圣人之道衰，暴君代作，坏宫室以为污池，民无所安息；弃田以为园囿，使民不得衣食。邪说暴行又作，园囿、污池，沛泽多而禽兽至。",
                    "zhushu": "暴，乱也。乱君更兴，残坏民室屋，以其处为污池，弃五谷之田以为园囿，长逸游而弃夲业，使民不得衣食，有饥寒并至之厄。其小人则放辟邪侈，故作邪伪之说，为奸寇之行。沛，草木之所生也。泽，水也。至，众也。田畴不垦，故禽兽众多，谓羿、桀之时也。"
                },
                {
                    "paragraph": "及纣之身，天下又大乱。周公相武王，诛纣伐奄，三年讨其君，驱飞廉于海隅而戮之，灭国者五十；驱虎、豹、犀、象而远之，天下大悦。",
                    "zhushu": "奄，东方无道国。武王伐纣，至于孟津，还归，二年复伐，前后三年也。飞廉，纣谀臣，驱之海隅而戮之，犹舜放四罪也。灭与纣共为乱政者五十国也。奄，大国，故特伐之。尚书多方曰：王来自奄。"
                },
                {
                    "paragraph": "书曰：丕显哉，文王谟；丕承哉，武王烈。佑启我后人，咸以正无缺。",
                    "zhushu": "书，尚书逸篇也。丕，大。显、明、承、缵。烈，光也。言文王大显明王道，武王大缵承天光烈，佑开后人，谓成、康皆行正道，无亏缺也。此周公辅相以拨乱之功也。"
                },
                {
                    "paragraph": "世衰道微，邪说暴行有作，臣弑其君者有之，子弑其父者有之。孔子惧，作春秋。春秋，天子之事也。是故孔子曰：知我其惟春秋乎！罪我者其惟春秋乎！",
                    "zhushu": "世衰道微，周衰之时也。孔子惧王道遂灭，故作春秋，因鲁史记，设素王之法，谓天子之事也。知我者，谓我正王纲也。罪我者，谓时人见弹贬者，言孔子以春秋拨乱也。"
                },
                {
                    "paragraph": "圣王不作，诸侯放恣，处士横议，扬朱、墨翟之言盈天下，天下之言，不归扬，则归墨。扬氏为我，是无君也；墨氏兼爱，是无父也。无父无君，是禽兽也。",
                    "zhushu": "言孔子之后，圣人之道不兴，战国纵横，布衣处士游说以干诸侯，若扬、墨之徒，无尊异君父之义，而以横议于世也。"
                },
                {
                    "paragraph": "公明仪曰：庖有肥肉，廏有肥马，民有饥色，野有饿莩。此率禽兽而食人也。",
                    "zhushu": "公明仪，鲁贤人。言人君伹崇庖厨，养犬马，不恤民，是为率禽兽而食人也。"
                },
                {
                    "paragraph": "扬、墨之道不息，孔子之道不著，是邪说诬民，充塞仁义也。仁义充塞，则率兽食人，人将相食。",
                    "zhushu": "言仁义塞则邪说行，兽食人则人相食，此乱之甚也。"
                },
                {
                    "paragraph": "吾为此惧，闲先圣之道，距扬、墨，放淫辞，邪说者不得作。",
                    "zhushu": "闲，习也。淫，放也。孟子言我惧圣人之道不著，为邪说所乘，故习圣人之道以距之。"
                },
                {
                    "paragraph": "作于其心，害于其事；作于其事，害于其政。圣人复起，不易吾言矣。",
                    "zhushu": "说与上篇同。"
                },
                {
                    "paragraph": "昔者禹抑洪水而天下平，周公兼夷狄，驱猛兽而百姓宁，孔子成春秋而乱臣贼子惧。",
                    "zhushu": "抑，治也。周公兼怀夷狄之人，驱害人之猛兽也。言乱臣贼子惧春秋之贬责也。"
                },
                {
                    "paragraph": "诗云：戎狄是膺，荆舒是惩，则莫我敢承。",
                    "zhushu": "此诗已见上篇说。"
                },
                {
                    "paragraph": "无父无君，是周公所膺也。",
                    "zhushu": "是周公所欲伐击也。"
                },
                {
                    "paragraph": "我亦欲正人心，息邪说，距诐行，放淫辞，以承三圣者，岂好辩哉？予不得已也。",
                    "zhushu": "孟子言我亦欲正人心，距险诐之行，以奉禹、周公、孔子也。不得已而与人辩耳，岂好之哉？"
                },
                {
                    "paragraph": "能言距扬、墨者，圣人之徒也。",
                    "zhushu": "孟子自谓能距扬墨也。徒，党也。可以继圣人之道，谓名世者也。章指言夫忧世拨乱，勤以济之，义以匡之，是故禹稷骈踬，周公仰思，仲尼皇皇，墨突不及污。圣贤若是，岂得不辩也。",
                    "type": 2
                },
                {
                    "paragraph": "匡章曰：陈仲子岂不诚廉士哉！居于陵，三日不食，耳无闻，目无见也。井上有李，螬食实者过半矣，匍匐往将食之，三咽，然后耳有闻，目有见。",
                    "zhushu": "匡章，齐人也。陈仲子，齐一介之土，穷不苟求者，是以绝粮而馁也。螬，虫也。李实有虫，食之过半，言仲子目不能择也。"
                },
                {
                    "paragraph": "孟子曰：于齐国之士，吾必以仲子为巨擘焉。虽然，仲子恶能廉？充仲子之操，则蚓而后可者也。夫蚓，上食槁壤，下饮黄泉。",
                    "zhushu": "巨擘，大指也。比于齐国之士，吾必以仲子为指中大者耳，非大器也。蚓，丘蚓之虫也，充满其操行，似蚓而可行者也。蚓食土饮泉，极廉矣，然无心无识。仲子不知仁义，苟守一介，亦犹蚓也。"
                },
                {
                    "paragraph": "仲子所居之室，伯夷之所筑与？抑亦盗跖之所筑与？所食之粟，伯夷之所树与？抑亦盗跖之所树与？是未可知也。",
                    "zhushu": "孟子问匡章：仲子岂能必使伯夷之徒筑室、树粟，乃居、食之邪？抑亦得盗跖之徒使作也？是殆未可知也。"
                },
                {
                    "paragraph": "曰：是何伤哉？彼身织屦，妻辟纑，以易之也。",
                    "zhushu": "匡章曰：恶人作之何伤哉！彼仲子身自织屦，妻缉纑，以易食宅耳。缉绩其麻曰辟，练麻曰纑。"
                },
                {
                    "paragraph": "曰：仲子，齐之世家也，兄戴，盖禄万锺。以兄之禄为不义之禄而不食也，以兄之室为不义之室而不居也。避兄离母，处于于陵。",
                    "zhushu": "孟子言仲子，齐之世卿大夫之家，兄名戴，为齐卿，食采于盖，禄万锺。仲子以为事非其君，行非其道，以居富贵，故不义之，窜于于陵。"
                },
                {
                    "paragraph": "他日归，则有馈其兄生䳘者，己频顣曰：恶用是鶃鶃者为哉？",
                    "zhushu": "他日，异日也，归省其母，见兄受人之䳘而非之。己，仲子也，频顣不悦，曰：安用是鶃鶃者为乎？鶃鶃，䳘鸣之声。"
                },
                {
                    "paragraph": "他日，其母杀是䳘也，与之食之。其兄自外至，曰：是鶃鶃之肉也，出而哇之。以母则不食，以妻则食之；以兄之室则弗居，以于陵则居之。是尚为能充其类也乎？若仲子者，蚓而后充其操者也。",
                    "zhushu": "异日，母食以䳘，不知是前所频顣者也。兄疾之，告曰：是鶃鶃之肉也。仲子出门而哇吐之。孟子非其不食于母，而食妻所作屦纑易食也；不居兄室，而居于于陵人所筑室也。是尚能充人类乎？如蚓之性，然后可以充其操也。章指言圣人之道，亲亲尚和，志士之操，耿介特立，可以激浊，不可常法，是以孟子喻以丘蚓，比诸巨擘也。"
                }
            ]
        },
        {
            "name": "离娄章句上",
            "paragraphs": [
                {
                    "paragraph": "离娄章句上",
                    "zhushu": "离娄者，古之明目者，盖以为黄帝时人也。黄帝亡其玄珠，使离朱索之。离朱，即离娄也。能视于百步之外，见秋亳之末。然必须规矩，乃成方员，犹论语述而不作，信而好古，故以题篇。",
                    "type": 1
                },
                {
                    "paragraph": "孟子曰：离娄之明，公输子之巧，不以规矩，不能成方员；",
                    "zhushu": "公输子，鲁班，鲁之巧人也。或以为鲁昭公之子。虽天下至巧，亦犹须规矩也。"
                },
                {
                    "paragraph": "师旷之聪，不以六律，不能正五音。",
                    "zhushu": "师旷，晋平公之乐大师也。其听至聪，不用六律，不能正五音。六律，阳律：太蔟、姑洗、㽔宾、夷则、无射、黄钟也。五音，宫、商、角、征、羽也。"
                },
                {
                    "paragraph": "尧舜之道，不以仁政，不能平治天下。",
                    "zhushu": "当行仁恩之政，天下乃可平也。"
                },
                {
                    "paragraph": "今有仁心仁闻，而民不被其泽，不可法于后世者，不行先王之道也。",
                    "zhushu": "仁心，性仁也。仁闻，仁声远闻也。虽然，犹须行先王之道，使百姓被泽，乃可为后法也。"
                },
                {
                    "paragraph": "故曰：徒善不足以为政，徒法不能以自行。",
                    "zhushu": "但有善心而不行之，不足以为政。但有善法度而不施之，法度亦不能独自行也。"
                },
                {
                    "paragraph": "诗云：不愆不忘，率由旧章。遵先王之法而过者，未之有也。",
                    "zhushu": "诗大雅嘉乐之篇。愆，过也。所行不过差矣。不可忘者，以其循用旧故文章，遵用先王之法度，未闻有过也。"
                },
                {
                    "paragraph": "圣人既竭目力焉，继之以规矩准绳，以为方员平直，不可胜用也；",
                    "zhushu": "尽已目力，续以四者，方员平直可得而知审，故用之不可胜极也。"
                },
                {
                    "paragraph": "既竭耳力焉，继之以六律正五音，不可胜用也；",
                    "zhushu": "音须律而正也。"
                },
                {
                    "paragraph": "既竭心思焉，继之以不忍人之政，而仁覆天下矣。",
                    "zhushu": "尽心欲行恩，继以不忍加恶于人之政，则天下被覆衣之仁也。"
                },
                {
                    "paragraph": "故曰：为髙必因丘陵，为下必因川泽，为政不因先王之道，可谓智乎？",
                    "zhushu": "言因自然，则用力少而成功多矣。"
                },
                {
                    "paragraph": "是以惟仁者宜在髙位，不仁而在髙位，是播其恶于众也。",
                    "zhushu": "仁者能由先王之道，不仁逆道，则自播扬其恶于众人也。"
                },
                {
                    "paragraph": "上无道揆也，下无法守也，朝不信道，工不信度，君子犯义，小人犯刑，国之所存者幸也。",
                    "zhushu": "言君无道术可以揆度天意，臣无法度可以守职奉命，朝廷之士不信道德，百工之作不信度量，君子触义之所禁，谓学士当行君子之道也。小人触刑，愚人罹于密网也。此亡国之政，然而国存者，侥幸耳，非其道也。"
                },
                {
                    "paragraph": "故曰：城郭不完，兵甲不多，非国之灾也；田野不辟，货财不聚，非国之害也。上无礼，下无学，贼民兴，丧无日矣。",
                    "zhushu": "言君不知礼，臣不学法度，无以相检制，则贼民兴，亡在朝夕，无复有期日。言国无礼义必亡。"
                },
                {
                    "paragraph": "诗曰：天之方蹶，无然泄泄。泄泄，犹沓沓也。事君无义，进退无礼，言则非先王之道者，犹沓沓也。",
                    "zhushu": "诗大雅板之篇。天，谓王者。蹶，动也。言天方动，女无敢沓沓，但为非义非礼，背弃先王之道，而不相匡正也。"
                },
                {
                    "paragraph": "故曰：责难于君谓之恭，陈善闭邪谓之敬，吾君不能谓之贼。",
                    "zhushu": "人臣之道，当进君于善，责难为之事，使君勉之，谓行尧舜之仁，是为恭臣。陈善法以禁闭君之邪心，是为敬君。言吾君不肖，不能行善，因不谏正，此为贼其君也。章指言虽有巧智，犹须法度，国由先王，礼义为要，不仁在位，播越其恶，诬君不谏，故谓之贼。明上下相须而道化行也。",
                    "type": 2
                },
                {
                    "paragraph": "孟子曰：规矩，方员之至也；圣人，人伦之至也。",
                    "zhushu": "至，极也。人事之善者，莫大取法于圣人，犹方员须规矩也。"
                },
                {
                    "paragraph": "欲为君，尽君道；欲为臣，尽臣道，二者皆法尧舜而已矣。",
                    "zhushu": "尧舜之为君，臣道备。"
                },
                {
                    "paragraph": "不以舜之所以事尧事君，不敬其君者也；不以尧之所以治民治民，贼其民者也。",
                    "zhushu": "言舜之事尧，敬之至也；尧之治民，爱之尽也。"
                },
                {
                    "paragraph": "孔子曰：道二，仁与不仁而已矣。暴其民甚，则身弑国亡；不甚，则身危国削。名之曰幽、厉，虽孝子慈孙，百世不能改也。",
                    "zhushu": "仁则国安，不仁则国危亡。甚，谓桀纣，不甚谓幽厉。厉王流于彘，幽王灭于戏，可谓身危国削矣。名之，谓谥之也。谥以幽厉，以章其恶，百世传之，孝子慈孙， 何能改也？"
                },
                {
                    "paragraph": "诗云：殷鉴不远，在夏后之世，此之谓也。",
                    "zhushu": "诗大雅荡之篇也。殷之所鉴视，近在夏后之世耳。以前代善恶为明镜也。欲使周亦鉴于殷之所以亡也。章指言法则尧舜，以为规矩，鉴戒桀纣，避远危殆。名谥一定，千载而不可改也。",
                    "type": 2
                },
                {
                    "paragraph": "孟子曰：三代之得天下也以仁，其失天下也以不仁。国之所以废兴存亡者亦然。",
                    "zhushu": "三代、夏、殷、周。国，谓公侯之国，存亡在仁与不仁也。"
                },
                {
                    "paragraph": "天子不仁，不保四海；诸侯不仁，不保社稷；卿大夫不仁，不保宗庙；士庶人不仁，不保四体。今恶死亡而乐不仁，是由恶醉而强酒。",
                    "zhushu": "保，安也。四体，身之四肢。强酒则必醉也。章指言人所以安，莫若为人，恶而弗去，患必及身，自上达下，其道一焉。",
                    "type": 2
                },
                {
                    "paragraph": "孟子曰：爱人不亲，反其仁；治人不治，反其智；礼人不答，反其敬。行有不得者，皆反求诸己，其身正而天下归之。",
                    "zhushu": "反其仁，己仁独未至邪？反其智，己智独未足邪？反其敬，己敬独未恭邪？反求诸身，身己正，则天下归就之，服其德也。"
                },
                {
                    "paragraph": "诗云：永言配命，自求多福。",
                    "zhushu": "此诗已见上篇，其义同。章指言行有不得于人，一求诸身，责己之道也。改行饬躬，福则至矣。",
                    "type": 2
                },
                {
                    "paragraph": "孟子曰：人有恒言，皆曰天下国家。",
                    "zhushu": "恒，常也，人之常语也。天下，谓天子之所主。国，谓诸侯之国。家，谓卿大夫之家也。"
                },
                {
                    "paragraph": "天下之本在国，国之本在家，家之本在身。",
                    "zhushu": "治天下者不得良诸侯，无以为本；治其国者不得良卿大夫，无以为本；治其家者不得良身，无以为本也。章指言天下国家，各依其本，本正则立，本倾则踣，虽曰常言，必须敬慎也。",
                    "type": 2
                },
                {
                    "paragraph": "孟子曰：为政不难，不得罪于巨室。",
                    "zhushu": "巨室，大家也。谓贤卿大夫之家，人所则效者。言不难者，但不使巨室罪之，则善也。"
                },
                {
                    "paragraph": "巨室之所慕，一国慕之。一国之所慕，天下慕之。故沛然德教溢乎四海。",
                    "zhushu": "慕，思也。贤卿大夫，一国思随其所善恶，一国思其善政，则天下思以为君矣。沛然，大洽德教，可以满溢于四海之内。章指言天下倾心，思慕向善，巨室不罪，咸以为表，德之流行，可以充四海也。"
                },
                {
                    "paragraph": "孟子曰：天下有道，小德役大德，小贤役大贤。天下无道，小役大，弱役强。斯二者，天也。顺天者存，逆天者亡。",
                    "zhushu": "有道之世，小德小贤乐为大德、大贤役，服于贤德也。无道之时，小国弱国畏惧而役于大国、强国也。此二者，天时所遭也，当顺从之，不当逆也。"
                },
                {
                    "paragraph": "齐景公曰：既不能令，又不受命，是绝物也，涕出而女于吴。",
                    "zhushu": "齐景公，齐侯。景，谥也。言诸侯既不能令告邻国，使之进退，又不能事大国，往受教命，是所以自绝于物。物，事也。大国不与之通朝聘之事也。吴，蛮夷也，时为强国，故齐侯畏而耻之，泣涕而与为婚。"
                },
                {
                    "paragraph": "今也小国师大国而耻受命焉，是犹弟子而耻受命于先师也。",
                    "zhushu": "今小国以大国为师，学法度焉，而耻受命教，不从其进退，譬犹弟子不从师也。"
                },
                {
                    "paragraph": "如耻之，莫若师文王。师文王，大国五年，小国七年，必为政于天下矣。",
                    "zhushu": "文王行仁政以移殷民之心，使皆就之。今师效文王，大国不过五年，小国七年，必得政于天下矣。文王时难，故百年乃洽。今之时易。文王由百里起，今大国乃逾千里，过之十倍有余，故五年足以为政。小国差之，故七年。"
                },
                {
                    "paragraph": "诗云：商之孙子，其丽不亿。上帝既命，侯于周服。侯服于周，天命靡常。殷士肤敏，祼将于京。",
                    "zhushu": "诗大雅文王之篇。丽亿，数也。言殷帝之子孙，其数虽不伹亿万人，天既命之，惟服于周。殷之美士，执祼畅之礼，将事于京师，若微子者。肤，大。敏，达也。此天命之无常也。"
                },
                {
                    "paragraph": "孔子曰：仁不可为众也。夫国君好仁，天下无敌。",
                    "zhushu": "孔子云：行仁者，天下之众不能当也。诸侯有好仁者，天下无敢与之为敌。"
                },
                {
                    "paragraph": "今也欲无敌于天下而不以仁，是犹执热而不以濯也。诗云：谁能执热，逝不以濯？",
                    "zhushu": "诗大雅桑柔之篇。谁能持热而不以水濯其手？喻为国谁能违仁而无敌也。章指言遭衰逢乱，屈服强大，据国行仁，天下莫敌。虽有亿众，无德不亲。执热须濯，明不可违仁也。",
                    "type": 2
                },
                {
                    "paragraph": "孟子曰：不仁者可与言哉！安其危而利其葘，乐其所以亡者。不仁而可与言，则何亡国败家之有？",
                    "zhushu": "言不仁之人，以其所以为危者，反以为安，必以恶见亡，而乐行其恶。如使其能从谏从善，可与言议，则天下何有亡国败家也。"
                },
                {
                    "paragraph": "有孺子歌曰：沧浪之水清兮，可以濯我缨；沧浪之水浊兮，可以濯我足。孔子曰：小子听之，清斯濯缨，浊斯濯足矣，自取之也。",
                    "zhushu": "孺子，童子也。小子，孔子弟子也。清濯所用，尊卑若此，自取之，喻人善恶见尊贱。乃如此。"
                },
                {
                    "paragraph": "夫人必自侮，然后人侮之；家必自毁，然后人毁之；国必自伐，然后人伐之。",
                    "zhushu": "人先自为可侮慢之行，故见侮慢也；家先自为可毁坏之道，故见毁也；国先自为可诛伐之政，故见伐也。"
                },
                {
                    "paragraph": "大甲曰：天作孽，犹可违；自作孽，不可活，此之谓也。",
                    "zhushu": "己见上篇。说同。章指言人之安危，皆由于己，先自毁伐，人乃攻讨，甚于天孽，敬慎而已，如临深渊，战战恐栗也。",
                    "type": 2
                },
                {
                    "paragraph": "孟子曰：桀、纣之失天下也，失其民也，失其民者，失其心也。",
                    "zhushu": "失其民之心，则天下畔之，箪食壶浆，以迎武王之师是也。"
                },
                {
                    "paragraph": "得天下有道，得其民，斯得天下矣。得其民有道，得其心，斯得民矣。得其心有道，所欲与之聚之，所恶勿施尔也。",
                    "zhushu": "欲得民心，聚其所欲而与之。尔，近也。勿施行其所恶，使民近，则民心可得矣。"
                },
                {
                    "paragraph": "民之归仁也，犹水之就下，兽之走圹也。故为渊敺鱼者，獭也；为丛敺爵者，鹯也；为汤、武敺民者，桀与纣也。今天下之君有好仁者，则诸侯皆为之敺矣，虽欲无王，不可得已。",
                    "zhushu": "民之思明君，犹水乐埤下，兽乐圹野，敺之则归其所乐。獭，㺍也。鹯，土鹯也。故云诸侯好为仁者，敺民若此也，汤、武行之矣，如有则之者，虽欲不王，不可得也。"
                },
                {
                    "paragraph": "今之欲王者，犹七年之病求三年之艾也。苟为不畜，终身不得；苟不志于仁，终身忧辱，以陷于死亡。",
                    "zhushu": "今之诸侯，欲行王道而不积其德，如至七年病，而却求三年时艾，当畜之乃可得。以三年时不畜藏之，至七年而欲卒求之，何可得乎？艾可以为灸人病，乾久益善，故以为喻。志仁者亦久行之，不行之，则忧辱以陷死亡，桀纣是也。"
                },
                {
                    "paragraph": "诗云：其何能淑？载胥及溺。此之谓也。",
                    "zhushu": "诗大雅桑柔之篇。淑，善也。载，辞也。胥，相也。刺时君臣何能为善乎？但相与为沈溺之道也。章指言水性趋下，民乐归仁。桀纣之敺，使就其君，三年之艾，畜而可得；一时欲仁，犹将沉溺，所以明鉴戒也。",
                    "type": 2
                },
                {
                    "paragraph": "孟子曰：自暴者不可与有言也，自弃者不可与有为也。言非礼义，谓之自暴也；吾身不能居仁由义，谓之自弃也。",
                    "zhushu": "言人尚自暴自弃，何可与有言有为？"
                },
                {
                    "paragraph": "仁，人之安宅也；义，人之正路也。旷安宅而弗居，舍正路而不由，哀哉！",
                    "zhushu": "旷，空。舍，纵。哀，伤也。弗由居是者，是可哀伤哉！章指言旷仁舍义，自暴弃之道也。",
                    "type": 2
                },
                {
                    "paragraph": "孟子曰：道在迩而求诸远，事在易而求之难。人人亲其亲，长其长，而天下平。",
                    "zhushu": "迩，近也。道在近，而患人求之远也；事在易，而苦人求之难也。谓不亲其亲，不事其长，故其事远而难也。章指言亲亲敬长，近取诸己，则迩而易也。",
                    "type": 2
                },
                {
                    "paragraph": "孟子曰：居下位而不获于上，民不可得而治也。获于上有道，不信于友，弗获于上矣。信于友有道，事亲弗悦，弗信于友矣。悦亲有道，反身不诚，不悦于亲矣。诚身有道，不明乎善，不诚其身矣。",
                    "zhushu": "言人求上之意，先从己始，本之于心，心不正而得人意者，未之有也。"
                },
                {
                    "paragraph": "是故诚者，天之道也；思诚者，人之道也。至诚而不动者，未之有也；不诚，未有能动者也。",
                    "zhushu": "授人诚善之性者，天也。故曰天道。思行其诚以奉天者，人道也。至诚则动金石，不诚则鸟兽不可亲狎，故曰未有能动者也。章指言事上得君，乃可临民；信友悦亲，本在于身。是以曾子三省，大雅矜矜，以诚为贵也。",
                    "type": 2
                },
                {
                    "paragraph": "孟子曰：伯夷辟纣，居北海之滨，闻文王作，兴曰：盍归乎来！吾闻西伯善养老者。",
                    "zhushu": "伯夷让国，遭纣之世，辟之，隐遁北海之滨，闻文王起兴王道，盍归乎来？归周也。"
                },
                {
                    "paragraph": "大公辟纣，居东海之滨，闻文王作，兴曰：盍归乎来！吾闻西伯善养老者。",
                    "zhushu": "太公，吕望也。亦辟纣世，隐居东海，曰：闻西伯养老，二人皆老矣，往归文王也。"
                },
                {
                    "paragraph": "二老者，天下之大老也，而归之，是天下之父归之也。天下之父归之，其子焉往？",
                    "zhushu": "此二老犹天下之父也，其余皆天下之子耳。子当随父，二父往矣，子将安如？言皆将往也。"
                },
                {
                    "paragraph": "诸侯有行文王之政者，七年之内，必为政于天下矣。",
                    "zhushu": "今之诸侯，如有能行文王之政者，七年之闲，必足以为政矣。天以七纪，故七年。文王时难，故久；衰周时易，故速也。上章言大国五年者，大国地广人众，易以行善，故五年足以治也。章指言养老尊贤，国之上务。文王勤之，二老远至，父来子从，天之顺道，七年为政，以勉诸侯，欲使庶几于行善也。",
                    "type": 2
                },
                {
                    "paragraph": "孟子曰：求也为季氏宰，无能改于其德，而赋粟倍他日。孔子曰：求非我徒也，小子鸣鼓而攻之可也。",
                    "zhushu": "求，孔子弟子冉求。季氏，鲁卿季康子。宰，家臣。小子，弟子也。孔子以冉求不能改季氏使从善，为之多敛赋粟，故欲使弟子鸣鼓以声其罪，而攻伐责让之。曰求非我徒，疾之也。"
                },
                {
                    "paragraph": "由此观之，君不行仁政而富之，皆弃于孔子者也，况于为之强战？争地以战，杀人盈野；争城以战，杀人盈城。此所谓率土地而食人肉，罪不容于死。",
                    "zhushu": "孔子弃富不仁之君者，况于争地而杀人满之乎？此若率土地使食人肉也。言其罪大，死刑不足以容之。"
                },
                {
                    "paragraph": "故善战者服上刑，连诸侯者次之，辟草莱、任土地者次之。",
                    "zhushu": "孟子言天道重生，战者杀人，故使善战者服上刑。上刑，重刑也。连诸侯，合从者也。罪次善战者，辟草任地，不务修德而富国者，罪次合从连横之人也。章指言聚敛富君，弃于孔子，冉求行之，同闻鸣鼓。以战杀民，土食人肉，罪不容死，以为大戮，重人命之至也。",
                    "type": 2
                },
                {
                    "paragraph": "孟子曰：存乎人者，莫良于眸子。眸子不能奄其恶。",
                    "zhushu": "眸子，目瞳子也。存人，存在人之善恶也。"
                },
                {
                    "paragraph": "胸中正，则眸子瞭焉，胸中不正，则眸子眊焉，",
                    "zhushu": "瞭，明也。眊者，蒙蒙，目不明之貌。"
                },
                {
                    "paragraph": "听其言也，观其眸子，人焉廋哉？",
                    "zhushu": "廋，匿也。听言察目，言正视端，人情可见，安可匿哉？章指言目可神候，精之所在，存而察之，善恶不隠，知人之道，斯为审矣。",
                    "type": 2
                },
                {
                    "paragraph": "孟子曰：恭者不侮人，俭者不夺人。侮夺人之君，惟恐不顺焉，恶得为恭俭？",
                    "zhushu": "为恭敬者，不侮慢人，为廉俭者，不夺取人。有好侮夺人之君，有贪陵之性，恐人不顺从其所欲，安得为恭俭之行也？"
                },
                {
                    "paragraph": "恭俭岂可以声音笑貌为哉？",
                    "zhushu": "恭俭之人，俨然无欲，自取其名，岂可以和声谄笑之貌强为之哉？章指言人君恭俭，率下移风，人臣恭俭，明其廉忠，侮夺之恶，何由干之，而错其心？",
                    "type": 2
                },
                {
                    "paragraph": "淳于髠曰：男女授受不亲，礼与？",
                    "zhushu": "淳于髡，齐人也。问礼男女不相亲授。"
                },
                {
                    "paragraph": "孟子曰：礼也。",
                    "zhushu": "礼不亲授。"
                },
                {
                    "paragraph": "曰：嫂溺，则援之以手乎？",
                    "zhushu": "髡曰：见嫂溺水，则当以手牵援之否邪？"
                },
                {
                    "paragraph": "曰：嫂溺不援，是豺狼也。",
                    "zhushu": "孟子曰：人见嫂溺不援出，是为豺狼之心也。"
                },
                {
                    "paragraph": "男女授受不亲，礼也；嫂溺援之以手者，权也。",
                    "zhushu": "孟子告髡曰：此权也。权者，反经而善也。"
                },
                {
                    "paragraph": "曰：今天下溺矣，夫子之不援，何也？",
                    "zhushu": "髡曰：今天下之道溺矣，夫子何不援之？"
                },
                {
                    "paragraph": "曰：天下溺，援之以道；嫂溺，援之以手。子欲手援天下乎？",
                    "zhushu": "孟子曰：当以道援天下，而道不得行。子欲使我以手援天下乎？章指言权时之义。嫂溺援手，君子大行。拯世以道，道之指也。",
                    "type": 2
                },
                {
                    "paragraph": "公孙丑曰：君子之不教子，何也？",
                    "zhushu": "问：父子不亲教，何也？"
                },
                {
                    "paragraph": "孟子曰：势不行也。教者必以正。以正不行，继之以怒。继之以怒，则反夷矣。夫子教我以正，夫子未出于正也，则是父子相夷也。父子相夷，则恶矣。",
                    "zhushu": "父亲教子，其势不行。教以正道而不能行，则责怒之。夷，伤也。父子相责怒，则伤义矣。一说曰：父子反自相非，若夷狄也。子之心责其父云：夫子教我以正道，而夫子之身未必自行正道也。执此意，则为反夷矣，故曰恶也。"
                },
                {
                    "paragraph": "古者易子而教之，父子之闲不责善，责善则离，离则不祥莫大焉。",
                    "zhushu": "易子而教，不欲自相责以善也。父子主恩，离则不祥莫大焉。章指言父子至亲，相责离恩，易子而教，相成以仁，教之义也。",
                    "type": 2
                },
                {
                    "paragraph": "孟子曰：事孰为大？事亲为大。守孰为大？守身为大。不失其身而能事其亲者，吾闻之矣；失其身而能事其亲者，吾未之闻也。",
                    "zhushu": "事亲，养亲也。守身，使不陷于不义也。失仁义，则何能事父母乎？"
                },
                {
                    "paragraph": "孰不为事？事亲，事之本也。孰不为守？守身，守之本也。",
                    "zhushu": "先本后末，事守乃立也。"
                },
                {
                    "paragraph": "曾子养曾晳，必有酒肉。将彻，必请所与。问有余，必曰有。曾晳死，曾元养曾子，必有酒肉。将彻，不请所与，问有余，曰：亡矣，将以复进也。此所谓养口体者也。若曾子，则可谓养志也，事亲若曾子者，可也。",
                    "zhushu": "将彻，请所与，问曾晳所欲与子孙所爱者也。必曰有，恐违亲意也，故曰养志。曾元曰无，欲以复进曾子也。不求亲意，故曰养口体也。事亲之道，当如曾子之法，乃为至孝也。章指言上孝养志，下孝养体。曾参事亲，可谓至矣。孟子言之，欲令后人则曾子也。"
                },
                {
                    "paragraph": "孟子曰：人不足与适也，政不足闲也，惟大人为能格君心之非。",
                    "zhushu": "适，过也。诗云：室人交徧谪我。闲。非；格，正也。时皆小人居位，不足过责也，政教不足复非訧，独得大人为辅臣，乃能正君之非法度也。"
                },
                {
                    "paragraph": "君仁莫不仁，君义莫不义，君正莫不正，一正君而国定矣。",
                    "zhushu": "正君之身，一国定矣。欲使大人正之。章指言小人为政，不足闲非；贤臣正君，使握道机，君正国定，下不邪侈，将何闲也。",
                    "type": 2
                },
                {
                    "paragraph": "孟子曰：有不虞之誉，有求全之毁。",
                    "zhushu": "虞，度也。言人之行，有不度其将有名誉而得者，若尾生本与妇人期于梁下，不度水之卒至，遂至没溺，而获守信之誉，求全之毁，若陈不瞻将赴君难，闻金鼓之声，失气而死，可谓欲求全其节，而反有怯弱之毁者也。章指言不虞获誉，不可为戒；求全受毁，未足惩咎。君子正行，不由斯二者也。",
                    "type": 2
                },
                {
                    "paragraph": "孟子曰：人之易其言也，无责耳矣。",
                    "zhushu": "人之轻易其言，不得失言之咎责也。一说人之轻易不肯谏正君者，以其不在言责之位者也。章指言言出于身，驷不及舌，不惟其责，则易之矣。",
                    "type": 2
                },
                {
                    "paragraph": "孟子曰：人之患，在好为人师。",
                    "zhushu": "人之所患，患于不知己，未有可师而好为人师者，惑也。章指言君子好谋而成，临事而惧，时然后言，畏失言也。故曰：师哉师哉！桐子之命不慎，则有患矣。",
                    "type": 2
                },
                {
                    "paragraph": "乐正子从于子敖之齐，乐正子见孟子，",
                    "zhushu": "鲁人乐正克，孟子弟子也。从于齐之右师子敖。子敖使而之鲁，乐正子随之来之齐也。孟子在齐，乐正子见之也。"
                },
                {
                    "paragraph": "孟子曰：子亦来见我乎？",
                    "zhushu": "孟子见其来见迟，故云亦来也。"
                },
                {
                    "paragraph": "曰：先生何为出此言也？",
                    "zhushu": "乐正子曰：先生何为非克而出此言？"
                },
                {
                    "paragraph": "曰：子来几日矣？",
                    "zhushu": "孟子问：子来几曰乎？"
                },
                {
                    "paragraph": "曰：昔者。",
                    "zhushu": "克曰：昔者来至，昔者，往也，谓数日之闲也。"
                },
                {
                    "paragraph": "曰：昔者，则我出此言也，不亦宜乎？",
                    "zhushu": "孟子曰：昔者来至，而今乃来，我出此言，亦其宜也。孟子重爱乐正子，欲亟见之，思深望重也。"
                },
                {
                    "paragraph": "曰：舍馆未定。",
                    "zhushu": "克曰：所止舍馆未定，故不即来也。馆，客舍。"
                },
                {
                    "paragraph": "曰：子闻之也，舍馆定，然后求见长者乎？",
                    "zhushu": "孟子曰：子闻见长者之礼，当须舍馆定乃见之乎？"
                },
                {
                    "paragraph": "曰：克有罪。",
                    "zhushu": "乐正子谢过服罪也。章指言尊重道、敬贤事长，人之大纲。乐正子好善，故孟子讥之，责贤者备也。",
                    "type": 2
                },
                {
                    "paragraph": "孟子谓乐正子曰：子之从于子敖来，徒餔啜也。我不意子学古之道，而以餔啜也。",
                    "zhushu": "子敖，齐之贵人，右师王驩也。学而不行其道，徒食饮而已，谓之餔啜也。乐正子本学古圣人之道，而今随从贵人，无所匡正，故言不意子但餔啜也。章指言学优则仕，仕以行道，否则隐逸，免置穷处，餔啜沈浮，君子不与，是以孟子咨嗟乐正子也。"
                },
                {
                    "paragraph": "孟子曰：不孝有三，无后为大。",
                    "zhushu": "于礼有不孝者三事。谓阿意曲从，陷亲不义，一不孝也；家贫亲老，不为禄仕，二不孝也；不娶无子，绝先祖祀，三不孝也。三者之中，无后为大。"
                },
                {
                    "paragraph": "舜不告而娶，为无后也。君子以为犹告也。",
                    "zhushu": "舜惧无后，故不告而娶。君子知舜告焉不得而娶，娶而告父母，礼也；舜不以告，权也，故曰犹告，与告同也。章指言量其轻重，无后不可，是以大舜受尧二女。夫三不孝，蔽者所暗，至于大圣，卓然匪疑，所以垂法也。",
                    "type": 2
                },
                {
                    "paragraph": "孟子曰：仁之实，事亲是也；义之实，从兄是也；智之实，知斯二者弗去是也；",
                    "zhushu": "事皆有实。事亲从兄，仁义之实也。知仁义所用而不去之，则智之实也。"
                },
                {
                    "paragraph": "礼之实，节文斯二者是也；乐之实，乐斯二者。",
                    "zhushu": "礼乐之实，节文事亲从兄，使不失其节，而文其礼敬之容，而中心乐之也。"
                },
                {
                    "paragraph": "乐则生矣，生则恶可已也？恶可已也，则不知足之蹈之，手之舞之。",
                    "zhushu": "乐此事亲从兄，出于中心，则乐生其中矣。乐生之至，安可已也？岂从自觉足蹈节，手舞曲哉？章指言仁义之本，在于孝弟，孝弟之至，通于神明，况于歌舞，不能自知，盖有诸中，形于外也。",
                    "type": 2
                },
                {
                    "paragraph": "孟子曰：天下大悦而将归己，视天下悦而归己，犹草芥也，惟舜为然。",
                    "zhushu": "舜不以天下将归己为乐，号泣于天。"
                },
                {
                    "paragraph": "不得乎亲，不可以为人；不顺乎亲，不可以为子。舜尽事亲之道，而瞽瞍厎豫。瞽瞍厎豫，而天下化。瞽瞍厎豫，而天下之为父子者定。此之谓大孝。",
                    "zhushu": "舜以不顺亲意为非人子。厎，致也。豫，乐也，瞽瞍，顽父也，尽其孝道而顽父致乐，使天下化之，为父子之道者定也。章指言以天下之贵富，为不若得意于亲，故能懐协顽嚚，厎豫而欣，天下化之，父子加亲，故称盛德者，必百世祀，无与比崇也。"
                }
            ]
        },
        {
            "name": "离娄章句下",
            "paragraphs": [
                {
                    "paragraph": "离娄章句下",
                    "zhushu": "",
                    "type": 1
                },
                {
                    "paragraph": "孟子曰：舜生于诸冯，迁于负夏，卒于鸣条，东夷之人也。",
                    "zhushu": "生，始；卒，终，记终始也。诸冯、负夏、鸣条，皆地名。负，负海也。在东方夷服之地，故曰东夷之人也。"
                },
                {
                    "paragraph": "文王生于岐周，卒于毕郢，西夷之人也。",
                    "zhushu": "岐周、毕郢，地名也。岐山下周之旧邑，近畎夷，畎夷在西，故曰西夷之人也。书曰：大子发上祭于毕，下至于盟津。毕，文王墓，近于酆、镐也。"
                },
                {
                    "paragraph": "地之相去也，千有余里；世之相后也，千有余岁。得志行乎中国，若合符节。先圣后圣，其揆一也。",
                    "zhushu": "土地相去，千有余里以外也。舜至文王千二百岁，得志行政于中国，谓王也。如合符节。节，玉节也。周礼有六节。揆，度也，言圣人之度量同也。章指言圣人殊世而合其道，地虽不比，由通一轨，故可以为百王法也。",
                    "type": 2
                },
                {
                    "paragraph": "子产听郑国之政，以其乘舆济人于溱洧。",
                    "zhushu": "子产，郑卿，为政，听讼也。溱、洧，水名。见人有冬涉者，仁心不忍，以其乘车渡之也。"
                },
                {
                    "paragraph": "孟子曰：惠而不知为政。岁十一月，徒杠成，十二月，舆梁成。民未病涉也。",
                    "zhushu": "以为子产有惠民之用，而不知为政，当以时修桥梁，民何由病苦涉水乎？周十一月，夏九月，可以成步渡之功；周十二月，夏十月，可以成舆梁也。"
                },
                {
                    "paragraph": "君子平其政，行辟人可也，焉得人人而济之？故为政者，每人而悦之，日亦不足矣。",
                    "zhushu": "君子为国家平治政事刑法，使无违失其道，辟除人，使卑辟尊，可为也，安得人人济渡于水乎？毎人辄欲自加恩以悦其意，则日力不足以足之也。章指言重民之道，平政为首，人君由天，天不家抚，是故子产渡人，孟子不取也。",
                    "type": 2
                },
                {
                    "paragraph": "孟子告齐宣王曰：君之视臣如手足，则臣视君如腹心；君之视臣如犬马，则臣视君如国人；君之视臣如土芥，则臣视君如寇雠。",
                    "zhushu": "芥，草芥也。臣缘君恩以为差等，其心所执若是也。"
                },
                {
                    "paragraph": "王曰：礼，为旧君有服，何如斯可为服矣？",
                    "zhushu": "宣王问礼，旧臣为旧君服丧服，问君恩何如则可为服？"
                },
                {
                    "paragraph": "曰：谏行言听，膏泽下于民；有故而去，则君使人导之出疆，又先于其所往；去三年不反，然后收其田里，此之谓三有礼焉。如此则为之服矣。",
                    "zhushu": "为臣之时，谏行言从，德泽加民，若有他故，不得不行，譬如华元奔晋，随会奔秦是也。古之贤君遭此，则使人导之出境，又先至其所到之国，言其贤良。三年不反，乃收其田莱及里居也。此三者有礼，则为之服矣。"
                },
                {
                    "paragraph": "今也为臣，谏则不行，言则不听，膏泽不下于民；有故而去，则君搏执之，又极之于其所往。去之日，遂收其田里，此之谓寇雠。寇雠何服之有？",
                    "zhushu": "搏，执其族亲也。极者，恶而困之也。遇臣若寇雠，何服之有乎？章指言君臣之道，以义为表，以恩为里，表里相应，犹若影响。旧君之服，盖有所兴。讽谕宣王，劝以仁也。",
                    "type": 2
                },
                {
                    "paragraph": "孟子曰：无罪而杀士，则大夫可以去；无罪而戮民，则士可以徙。",
                    "zhushu": "恶伤其类，视其下等，惧次及也。语曰：鸢鹊蒙害，仁鸟曾逝。此之谓也。章指言君子见几而作，故赵杀鸣犊，孔子临河而不济也。",
                    "type": 2
                },
                {
                    "paragraph": "孟子曰：君仁莫不仁，君义莫不义。",
                    "zhushu": "君者，一国所瞻仰以为法，故必从之。章指言君以仁义率众，孰不顺焉？上为下效也。",
                    "type": 2
                },
                {
                    "paragraph": "孟子曰：非礼之礼，非义之义，大人弗为。",
                    "zhushu": "若礼而非礼，阵质娶妇而长拜之也；若义而非义，藉交报仇是也。此皆大人所不为也。章指言礼义，人之所以折中，履其正者，乃可为中，是以大人不行疑礼。",
                    "type": 2
                },
                {
                    "paragraph": "孟子曰：中也养不中，才也养不才，故人乐有贤父兄也。",
                    "zhushu": "中者，履中和之气所生，谓之贤。才者，谓人之有俊才者。有此贤者，当以养育教诲不能，进之以善，故乐父兄之贤以养己也。"
                },
                {
                    "paragraph": "如中也弃不中，才也弃不才，则贤不肖之相去，其闲不能以寸。",
                    "zhushu": "如使贤者弃愚，不养其所当养，则贤亦近愚矣。如此，贤不肖相觉，何能分寸？明不可不相训导也。章指言父兄已贤，子弟既顽，教而不改，乃归自然。",
                    "type": 2
                },
                {
                    "paragraph": "孟子曰：人有不为也，而后可以有为。",
                    "zhushu": "人不为苟得，乃能有让千乘之志。章指言贵廉贱耻，乃有不为，不为非义，义乃可申。",
                    "type": 2
                },
                {
                    "paragraph": "孟子曰：言人之不善，当如后患何？",
                    "zhushu": "人之有恶，恶人言之。言之，当如后有患难及己乎？章指言好言人恶，殆非君子。故曰：不忮不求，何用不臧。",
                    "type": 2
                },
                {
                    "paragraph": "孟子曰：仲尼不为已甚者！",
                    "zhushu": "仲尼弹邪以正，正斯可矣，不欲其已甚泰过也。章指言论曰：疾之已甚，乱也。故孟子讥逾墙距门者也。",
                    "type": 2
                },
                {
                    "paragraph": "孟子曰：大人者，言不必信，行不必果，惟义所在。",
                    "zhushu": "果，能也。大人杖义，义有不得必信其言，子为父隐也。有不能得果行其所欲行者，若亲在，不得以其身许友也。义或重于信，故曰惟义所在。章指言大人之行，行其重者，不信不果，所求合义也。",
                    "type": 2
                },
                {
                    "paragraph": "孟子曰：大人者，不失其赤子之心者也。",
                    "zhushu": "大人，谓君。国君视民当如赤子，不失其民心之谓也。一说曰：赤子，婴儿也。少小之心，专一未变化，人能不失其赤子时心，则为贞正大人也。章指言人之所爱，莫过赤子，视民则然，民怀之矣。大人之行，不过是也。",
                    "type": 2
                },
                {
                    "paragraph": "孟子曰：养生者不足以当大事，惟送死可以当大事。",
                    "zhushu": "孝子事亲致养，未足以为大事；送终如礼，则为能奉大事也。章指言养生竭力，人情所勉，哀死送终，行之髙者，事不违礼，可谓难矣，故谓之大事。",
                    "type": 2
                },
                {
                    "paragraph": "孟子曰：君子深造之以道，欲其自得之也。",
                    "zhushu": "造，致也。言君子学问之法，欲深致极竟之以知道意，欲使已得其原本，如性自有之也。"
                },
                {
                    "paragraph": "自得之，则居之安；居之安，则资之深；资之深，则取之左右逢其原。故君子欲其自得之也。",
                    "zhushu": "居之安，若己所自有也。资，取也。取之深，则得其根也。左右取之，在所逢遇，皆知其原本也。故使君子欲自得之也。章指言学必根原，如性自得，物来能名，事来不惑，君子好之，朝益暮习，道所以臻也。",
                    "type": 2
                },
                {
                    "paragraph": "孟子曰：博学而详说之，将以反说约也。",
                    "zhushu": "博，广。详，悉也。广学悉其微言而说之者，将以约说其要，意不尽知，则不能要言之也。章指言广寻道意，详说其事，要约至义，还反于朴，说之美者也。",
                    "type": 2
                },
                {
                    "paragraph": "孟子曰：以善服人者，未有能服人者也。以善养人，然后能服天下。天下不心服而王者，未之有也。",
                    "zhushu": "以善服人之道治世，谓以威力服人者也，故人不心服。以善养人，养之以仁恩，然后心服矣，文王治岐是也。天下不心服，何由而王也？章指言五伯服人，三王服心，其服一也，功则不同。上论尧舜，其是违乎？"
                },
                {
                    "paragraph": "孟子曰：言无实不祥，不祥之实，蔽贤者当之。",
                    "zhushu": "凡言皆有实，孝子之实，养亲是也；善之实，仁义是也。祥，善。当，直也。不善之实，何等也？蔽贤之人，直于不善之实也。章指言进贤受上赏，蔽贤蒙显戮，故谓之不祥也。",
                    "type": 2
                },
                {
                    "paragraph": "徐子曰：仲尼亟称于水，曰：水哉，水哉！何取于水也？",
                    "zhushu": "徐子，徐辟也。问仲尼何取于水而称之也。"
                },
                {
                    "paragraph": "孟子曰：原泉混混，不舍昼夜，盈科而后进，放乎四海。有本者如是，是之取尔。",
                    "zhushu": "言水不舍昼夜而进。盈，满。科，坎。放，至也。至于四海者，有原本也，以况于事，有本者皆如是，是之取也。"
                },
                {
                    "paragraph": "苟为无本，七八月之闲雨集，沟浍皆盈，其涸也，可立而待也。",
                    "zhushu": "苟，诚也。诚令无本。若周七八月，夏五六月，天之大雨，潦水卒集，大沟小浍皆满。然其涸乾可立待者，无本之故也。"
                },
                {
                    "paragraph": "故声闻过情，君子耻之。",
                    "zhushu": "人无本行，暴得善声，令闻过其情，若潦水不能久也，故君子耻之。章指言有本不竭，无本则涸，虚声过实，君子耻诸。是以仲尼在川上曰：逝者如斯。",
                    "type": 2
                },
                {
                    "paragraph": "孟子曰：人之所以异于禽兽者几希，庶民去之，君子存之。",
                    "zhushu": "几希，无几也。知义与不知义之闲耳。众民去义，君子存义也。"
                },
                {
                    "paragraph": "舜明于庶物，察于人伦，由仁义行，非行仁义也。",
                    "zhushu": "伦，序，察，识也。舜明庶物之情，识人事之序，仁义生于内，由其中而行，非强力行仁义也。故道性善，言必称尧舜，章指言人与禽兽，俱含天气，就利辟害，其闲不希，众人皆然，君子则否。圣人超绝，识仁义之生于己也。"
                },
                {
                    "paragraph": "孟子曰：禹恶旨酒而好善言。",
                    "zhushu": "旨酒，美酒也。仪狄作酒，禹饮而甘之，遂疏仪狄而绝旨酒。书曰：禹拜谠言。"
                },
                {
                    "paragraph": "汤执中，立贤无方。",
                    "zhushu": "执中正之道，惟贤速立之，不问其从何方来，举伊尹以为相也。"
                },
                {
                    "paragraph": "文王视民如伤，望道而未之见。",
                    "zhushu": "视民如伤者，雍容不动扰也。望道而未至，殷录未尽，尚有贤臣，道未得至，故望而不致诛于纣也。"
                },
                {
                    "paragraph": "武王不泄迩，不忘远。",
                    "zhushu": "泄、狎、迩，近也。不泄狎近贤，不遗忘远善。近，谓朝臣，远，谓诸侯也。"
                },
                {
                    "paragraph": "周公思兼三王，以施四事。其有不合者，仰而思之，夜以继日，幸而得之，坐以待旦。",
                    "zhushu": "三王，三代之王也。四事，禹、汤、文、武所行事也。不合，己行有不合世。仰而思之，参诸天也。坐而待旦，言欲急施之也。章指言周公能思三王之道，以辅成王，大平之隆，礼乐之备，盖由此也。",
                    "type": 2
                },
                {
                    "paragraph": "孟子曰：王者之迹熄而诗亡。诗亡然后春秋作。",
                    "zhushu": "王者，谓圣王也。大平道衰，王迹止熄，颂声不作，故诗亡。春秋拨乱，作于衰世也。"
                },
                {
                    "paragraph": "晋之乘，楚之梼杌，鲁之春秋，一也。其事则齐桓、晋文，其文则史。孔子曰：其义则丘窃取之矣。",
                    "zhushu": "此三大国史记之名异。乘者，兴于田赋乘马之事，因以为名。梼杌者，嚚凶之类，兴于记恶之戒，因以为名。春秋以二始举四时，记万事之名，其事则五伯所理也。桓、文，五伯之盛者，故举之。其文，史记之文也。孔子自谓窃取之，以为素王也。孔子人臣，不受君命，私作之，故言窃，亦圣人之谦辞。章指言诗可以言，颂咏大平，时无所咏，春秋乃兴，假史记之文，孔子正之，以匡邪也。",
                    "type": 2
                },
                {
                    "paragraph": "孟子曰：君子之泽，五世而斩；小人之泽，五世而斩。",
                    "zhushu": "泽者，滋润之泽，大德大凶，流及后世，自髙祖至玄孙，善恶之气乃断，故曰五世而斩。"
                },
                {
                    "paragraph": "予未得为孔子徒也，予私淑诸人也。",
                    "zhushu": "予，我也。我未得为孔子门徒也。淑，善也。我私善之于贤人耳，恨不得学于大圣也。章指言五世一体，上下通流，君子小人，斩各有时，企以髙山，跌以陷污，是以孟子恨不及乎仲尼也。",
                    "type": 2
                },
                {
                    "paragraph": "孟子曰：可以取，可以无取，取伤廉；可以与，可以无与，与伤惠；可以死，可以无死，死伤勇。",
                    "zhushu": "三者皆谓事可出入，不至违义，但伤此名，亦不陷于恶也。章指言：廉、惠、勇，人之髙行也。丧此三名，列士病诸，故设斯科以进能者也。",
                    "type": 2
                },
                {
                    "paragraph": "逢蒙学射于羿，尽羿之道，思天下惟羿为愈己，于是杀羿。",
                    "zhushu": "羿，有穷后羿。逢蒙，羿之家众也。春秋传曰：羿将归自田，家众杀之。"
                },
                {
                    "paragraph": "孟子曰：是亦羿有罪焉。",
                    "zhushu": "罪羿不择人也，故以下事喻之。"
                },
                {
                    "paragraph": "公明仪曰：宜若无罪焉。",
                    "zhushu": ""
                },
                {
                    "paragraph": "曰：薄乎云尔，恶得无罪？郑人使子濯孺子侵卫，卫使庾公之斯追之。子濯孺子曰：今日我疾作，不可以执弓，吾死矣夫！",
                    "zhushu": "孺子，郑大夫。庾公，卫大夫。疾作，疟疾。"
                },
                {
                    "paragraph": "问其仆曰：追我者谁也？其仆曰：庾公之斯也。曰：吾生矣。",
                    "zhushu": "仆，御也。孺子曰：吾必生矣。"
                },
                {
                    "paragraph": "其仆曰：庾公之斯，卫之善射者也，夫子曰吾生，何谓也？曰：庾公之斯学射于尹公之他，尹公之他学射于我。夫尹公之他，端人也，其取友必端矣。",
                    "zhushu": "端人，用心不邪僻，知我是其道本所出，必不害我也。"
                },
                {
                    "paragraph": "庾公之斯至，曰：夫子何为不执弓？曰：今日我疾作，不可以执弓。曰：小人学射于尹公之他，尹公之他学射于夫子，我不忍以夫子之道反害夫子。虽然，今日之事，君事也，我不敢废。抽矢叩轮，去其金，发乘矢而后反。",
                    "zhushu": "庾公之斯至，竟如孺子之所言，而曰：我不敢废君事，故叩轮去镞，使不害人。乃以射孺子。礼，射四发而去。乘，四也。诗云：四矢反兮。孟子言是以明羿之罪。假使如子濯孺子之得尹公之他而教之，何由有逢蒙之祸？章指言求交取友，必得其人，得善以全，养凶获患，是故子濯济难，夷羿以残，可以鉴也。",
                    "type": 2
                },
                {
                    "paragraph": "孟子曰：西子蒙不絜，则人皆掩鼻而过之。",
                    "zhushu": "西子，古之好女西施也。蒙不絜，以不絜污巾帽而蒙其头也。面虽好，以蒙不絜。人过之者皆掩鼻，惧闻其臭也。"
                },
                {
                    "paragraph": "虽有恶人，斋戒沐浴，则可以祀上帝。",
                    "zhushu": "恶人，丑类者也。面虽丑，而斋戒沭浴，自治絜净，可以侍上帝之祀。言人当自治以仁义，乃为善也。章指言：貌好行恶，西子冒臭，丑人絜服，供事上帝，明当修饰，惟义为常也。",
                    "type": 2
                },
                {
                    "paragraph": "孟子曰：天下之言性也，则故而已矣，故者以利为本，",
                    "zhushu": "言天下万物之情性，当顺其故，则利之也；改戾其性，则失其利矣。若以𣏌柳为桮棬，非杞柳之性也。"
                },
                {
                    "paragraph": "所恶于智者，为其凿也。",
                    "zhushu": "恶人欲用智，而妄穿凿，不顺物。"
                },
                {
                    "paragraph": "如智者若禹之行水也，则无恶于智矣。禹之行水也，行其所无事也。",
                    "zhushu": "禹之用智，决江疏河，因水之性，因地之宜，引之就下，行其空虚无事之处。"
                },
                {
                    "paragraph": "如智者亦行其所无事，则智亦大矣。",
                    "zhushu": "如用智者，不妄改作。作事循理。若禹行水于无事之处，则为大智也。"
                },
                {
                    "paragraph": "天之髙也，星辰之远也，苟求其故，千岁之日至，可坐而致也。",
                    "zhushu": "天虽髙，星辰虽远，诚能推求其故常之行，千岁日至之日可坐知也。星辰，日月之会。致，至也，知其日至在何日也。章指言能修性守故，天道可知。妄智改常，必与道乖，性命之旨也。",
                    "type": 2
                },
                {
                    "paragraph": "公行子有子之丧，右师往吊。入门，有进而与右师言者，有就右师之位而与右师言者。",
                    "zhushu": "公行子，齐大夫也。右师，齐贵臣王驩，字子敖。公行之丧，齐卿大夫以君命会，各有位次，故下云朝廷也。与言者，皆谄于贵人也。"
                },
                {
                    "paragraph": "孟子不与右师言，右师不悦，曰：诸君子皆与驩言，孟子独不与驩言，是简驩也。",
                    "zhushu": "右师谓孟子简其无德，故不与言，是以不悦也。"
                },
                {
                    "paragraph": "孟子闻之，曰：礼，朝廷不历位而相与言，不逾阶而相揖也。我欲行礼，子敖以我为简，不亦异乎？",
                    "zhushu": "孟子闻子敖之言，曰：我欲行礼，故不历位而言，反以我为简异也。云以礼者，心恶子敖，而外顺其辞也。章指言循礼而动，不合时人，阿意事贵，胁肩所尊，俗之情也。是以万物皆流，而金石独止。",
                    "type": 2
                },
                {
                    "paragraph": "孟子曰：君子所以异于人者，以其存心也，君子以仁存心，以礼存心。仁者爱人，有礼者敬人。爱人者，人恒爱之；敬人者，人恒敬之。",
                    "zhushu": "存，在也。君子之在心者，仁与礼也。爱敬施行于人，人必反之己也。"
                },
                {
                    "paragraph": "有人于此，其待我以横逆，则君子必自反也：我必不仁也，必无礼也，此物奚宜至哉？",
                    "zhushu": "横逆者，以暴虐之道来加我也。君子反自思省，谓己仁礼不至也。物，事也。推此人何为以此事来加我。"
                },
                {
                    "paragraph": "其自反而仁矣，自反而有礼矣，其撗逆由是也，君子必自反也：我必不忠。",
                    "zhushu": "君子自谓我必不忠。"
                },
                {
                    "paragraph": "自反而忠矣，其撗逆由是也，君子曰：此亦妄人也已矣。如此则与禽兽奚择哉？于禽兽又何难焉？",
                    "zhushu": "妄人，妄作之人。无知者，与禽兽何择异也？无异于禽兽，又何足难也？"
                },
                {
                    "paragraph": "是故君子有终身之忧，无一朝之患也。乃若所忧则有之：舜，人也，我，亦人也。舜为法于天下，可传于后世，我由未免为郷人也，是则可忧也。",
                    "zhushu": "君子之忧，忧不如尧舜也。"
                },
                {
                    "paragraph": "忧之如何？如舜而已矣。",
                    "zhushu": "忧之当如之何乎？如舜而后可，故终身忧也。"
                },
                {
                    "paragraph": "若夫君子所患则亡矣。非仁无为也，非礼无行也。如有一朝之患，则君子不患矣。",
                    "zhushu": "君子之行，本自不致意，常行仁行礼，如有一朝横来之患，非己愆也。故君子归天，不以为患也。章指言君子责己，小人不改，比之禽兽，不足难矣。蹈仁行礼，不患其患，惟不若舜，可以忧也。",
                    "type": 2
                },
                {
                    "paragraph": "禹、稷当平世，三过其门而不入，孔子贤之。颜子当乱世，居于陋巷，一箪食，一瓢饮，人不堪其忧，颜子不改其乐，孔子贤之。孟子曰：禹、稷、颜回同道，",
                    "zhushu": "当平世，三过其门者，身为公卿，忧民急也；当乱世，安陋巷者，不用于世，穷而乐道也。孟子以为忧民之道同，用与不用之宜若是也，故孔子俱贤之。"
                },
                {
                    "paragraph": "禹思天下有溺者，由己溺之；稷思天下有饥者，由己饥之也，是以如是其急也。禹、稷、颜子，易地则皆然。",
                    "zhushu": "禹、稷急民之难若是，颜子与之易地，其心亦然，不在其位，劳佚异矣。"
                },
                {
                    "paragraph": "今有同室之人鬪者，救之，虽被发缨冠而救之，可也。郷邻有鬪者，被发缨冠而往救之，则惑也，虽闭户可也。",
                    "zhushu": "缨冠者，以冠缨贯头也。郷邻，同郷也。同室相救，是其理也。喻禹稷走赴郷人，非其事，颜子所以阖户而髙枕也。章指言上贤之士，得圣一槩，颜子之心，有同禹稷，时行则行，时止则止，失其节则惑矣。",
                    "type": 2
                },
                {
                    "paragraph": "公都子曰：匡章，通国皆称不孝焉，夫子与之游，又从而礼貌之，敢问何也？",
                    "zhushu": "匡章，齐人也。一国皆称不孝。问孟子何为与之游。又礼之以颜色喜悦之貌也。"
                },
                {
                    "paragraph": "孟子曰：世俗所谓不孝者五：惰其四支，不顾父母之养，一不孝也；博弈好饮酒，不顾父母之养，二不孝也；好货财，私妻子，不顾父母之养，三不孝也；从耳目之欲，以为父母戮，四不孝也；好勇鬪很，以危父母，五不孝也。章子有一于是乎？",
                    "zhushu": "惰解不作，极耳目之欲以陷罪，戮及父母。凡此五者，人所谓不孝之行。章子岂有一事于是五不孝中也？"
                },
                {
                    "paragraph": "夫章子，子父责善而不相遇也。责善，朋友之道也；父子责善，贼恩之大者。",
                    "zhushu": "遇，得也。章子子父亲教，相责以善，不能相得，父逐之也。朋友切磋，乃当责善耳。父子相责以善，贼恩之大也。"
                },
                {
                    "paragraph": "夫章子岂不欲有夫妻子母之属哉？为得罪于父，不得近，出妻屏子，终身不养焉。",
                    "zhushu": "夫章子岂不欲身有夫妻之配，子有母子之属哉？但以身得罪于父，不得近父，故出去其妻，屏远其子，终身不为妻子所养也。"
                },
                {
                    "paragraph": "其设心以为不若是，是则罪之大者，是则章子已矣。",
                    "zhushu": "章子张设其心，执持此屛出妻子之意，以为人得罪于父，而不若是以自责罚，是则罪益大矣。是章子之行已矣，何为不可与言？章指言：匡章得罪，出妻屛子，上不得养，下以责己，众曰不孝，其实则否，是以孟子礼貌之也。",
                    "type": 2
                },
                {
                    "paragraph": "曾子居武城。有越寇。或曰：寇至。盍去诸？",
                    "zhushu": "盍，何不也。曾子居武城，有越寇将来，人曰：寇方至，何不去之？"
                },
                {
                    "paragraph": "曰：无寓人于我室。毁伤其薪木。寇退。则曰：修我墙屋。我将反。",
                    "zhushu": "寓，寄也。曾子欲去，戒其守人曰：无寄人于我室，恐其伤我薪草树木也。寇退，则曰：治墙屋之壤者，我将来反。"
                },
                {
                    "paragraph": "寇退。曾子反。左右曰：待先生如此其忠且敬也，寇至则先去以为民望，寇退则反，殆于不可。",
                    "zhushu": "左右相与非议曾子者，言武城邑大夫敬曾子，武城人为曾子忠谋，劝使避寇。君臣忠敬如此，而先生寇至则先去，使百姓瞻望而效之，寇退安宁则复来还，殆不可如是。怪曾子何以行之也。"
                },
                {
                    "paragraph": "沈犹行曰：是非汝所知也。昔沈犹有负刍之祸。从先生者七十人，未有与焉。",
                    "zhushu": "沈犹行，曾子弟子也。行谓左右之人曰：先生之行，非汝所能知也。先生，曾子也。往者先生尝从门徒七十人，舍吾沈犹氏，时有作乱者曰负刍，来攻沈犹氏。先生率弟子去之，不与其难。言师宾不与臣同。"
                },
                {
                    "paragraph": "子思居于卫。有齐寇。或曰：寇至，盍去诸？子思曰：如伋去，君谁与守？",
                    "zhushu": "伋，子思名也。子思欲助卫君赴难。"
                },
                {
                    "paragraph": "孟子曰：曾子、子思同道。曾子，师也，父兄也；子思，臣也，微也。曾子、子思，易地则皆然。",
                    "zhushu": "孟子以为二人同道，曾子为武城人作师，则其父兄，故去留无毁。子思，微少也，又为臣委质，为臣当死难，故不去也。子思与曾子易处同然。章指言臣当营君，师有余裕，二人处义非殊者也。是故孟子纪之，谓得其同。",
                    "type": 2
                },
                {
                    "paragraph": "储子曰：王使人瞯夫子，果有以异于人乎？",
                    "zhushu": "储子，齐人也。瞯，视也。果，能也。谓孟子曰：王言贤者身貌必当有异，故使人视夫子，能有异于众人之容乎？"
                },
                {
                    "paragraph": "孟子曰：何以异于人哉？尧、舜与人同耳。",
                    "zhushu": "人生同受。法于天地之形，我当何以异于人哉？且尧舜之貌，与凡同耳，其所以异，乃以仁义之道在于内也。章指言人以道殊，贤愚体别，头员足方，善恶如一。储子之言，齐王之不达也。",
                    "type": 2
                },
                {
                    "paragraph": "齐人有一妻一妾而处室者，其良人出，则必餍酒肉而后反。其妻问所与饮食者，则尽富贵也。",
                    "zhushu": "良人，夫也。尽富贵者，夫诈言其姓名也。"
                },
                {
                    "paragraph": "其妻告其妾曰：良人出，则必餍酒肉而后反。问其与饮食者，尽富贵也。而未尝有显者来，吾将瞯良人之所之。",
                    "zhushu": "妻疑其诈，故欲视其所之。"
                },
                {
                    "paragraph": "蚤起，施从良人之所之。徧国中无与立谈者。卒之东郭墦闲，之祭者，乞其余；不足，又顾而之他，此其为餍足之道也。",
                    "zhushu": "施者，邪施而行，不欲使良人觉也。墦闲，郭外冢闲也。乞其祭者所余酒肉也。"
                },
                {
                    "paragraph": "其妻归，告其妾曰：良人者，所仰望而终身也，今若此，与其妾讪其良人，而相泣于中庭，",
                    "zhushu": "妻妾于中庭悲伤其良人，相对涕泣而谤毁之。"
                },
                {
                    "paragraph": "而良人未之知也。施施从外来，骄其妻妾。",
                    "zhushu": "施施，犹扁扁，喜悦之貌。以为妻妾不知，如故骄之也。"
                },
                {
                    "paragraph": "由君子观之，则人之所以求富贵利达者，其妻妾不羞也而不相泣者，几希矣。",
                    "zhushu": "由，用也。用君子之道，观今求富贵者，皆以枉曲之道，昏夜乞哀而求之，以骄人于白日，由此良人为妻妾所羞，为所泣伤也。几希者，言今苟求富贵，妻妾虽不羞泣者，与此良人妻妾何异也。章指言小人苟得，谓不见知，君子观之，与正道乖，妻妾犹羞，况于国人，著以为戒，耻之甚焉。"
                }
            ]
        },
        {
            "name": "万章章句上",
            "paragraphs": [
                {
                    "paragraph": "万章章句上",
                    "zhushu": "万章者，万，姓；章，名，孟子弟子也。万章问舜孝，犹论语颜渊问仁，因以题篇。",
                    "type": 1
                },
                {
                    "paragraph": "万章问曰：舜往于田，号泣于旻天，何为其号泣也？",
                    "zhushu": "问舜往至于田。何为号泣也。谓耕于历山之时。"
                },
                {
                    "paragraph": "孟子曰：怨慕也。",
                    "zhushu": "言舜自怨遭父母见恶之尼而思慕也。"
                },
                {
                    "paragraph": "万章曰：父母爱之，喜而不忘；父母恶之，劳而不怨。然则舜怨乎？",
                    "zhushu": "言孝法当不怨，如是，舜何故怨？"
                },
                {
                    "paragraph": "曰：长息问于公明髙曰：舜往于田，则吾既得闻命矣；号泣于旻天，于父母，则吾不知也。公明髙曰：是非尔所知也。",
                    "zhushu": "长息，公明髙弟子。公明髙，曾子弟子。旻天，秋也。忧，阴气也，故诉于旻天。髙非息之问不得其义，故曰非尔所知。"
                },
                {
                    "paragraph": "夫公明髙以孝子之心为不若是恝，",
                    "zhushu": "恝，无愁之貌。孟子以万章之问，难自距之，故为言髙、息之相对如此。夫公明髙以为孝子不得意于父母，自当怨悲，岂可恝恝然无忧哉？因为万章具陈其意。"
                },
                {
                    "paragraph": "我竭力耕田，共为子职而已矣。父母之不我爱，于我何哉？",
                    "zhushu": "我共人子之事，而父母不我爱，于我之身，独有何罪哉？自求责于己而悲感焉。"
                },
                {
                    "paragraph": "帝使其子九男二女，百官牛羊仓廪备，以事舜于畎亩之中。",
                    "zhushu": "帝，尧也。尧使九子事舜以为师，以二女妻舜，百官致牛羊仓禀，致粟米之饩，备具馈礼，以奉事舜于畎亩之中。由是遂赐舜以仓廪牛羊，使得自有之。尧典曰：厘降二女，不见九男。孟子时，尚书凡百二十篇，逸书有舜典之叙，亡失其文。孟子诸所言舜事，皆尧典及逸书所载。独丹朱以胤嗣之子，臣下以距尧求禅，其余八庶无事，故不见于尧典，犹晋献公之子九人，五人以事见于春秋，其余四子亦不复见。"
                },
                {
                    "paragraph": "天下之士多就之者。帝将胥天下而迁之焉。为不顺于父母，如穷人无所归。",
                    "zhushu": "天下之善士多就舜而悦之。胥，须也。尧须天下悉治，将迁位而禅之。顺，爱也。为不爱于父母，其为忧愁，若困穷之人无所归往也。"
                },
                {
                    "paragraph": "天下之士悦之，人之所欲也，",
                    "zhushu": "欲，贪也。"
                },
                {
                    "paragraph": "而不足以解忧；好色，人之所欲，妻帝之二女，而不足以解忧；富，人之所欲，富有天下，而不足以解忧；贵，人之所欲，贵为天子，而不足以解忧。人悦之、好色、富、贵，无足以解忧者，惟顺于父母，可以解忧。",
                    "zhushu": "言为人所悦，将见禅为天子，皆不足以解忧，独见爱于父母，为可以解已之忧。"
                },
                {
                    "paragraph": "人少则慕父母；知好色则慕少艾；有妻子则慕妻子；仕则慕君，不得于君则热中。",
                    "zhushu": "慕，思慕也。人少，年少也。艾，美好也。不得于君，失意于君也。热中，心热恐惧也。是乃人之情。"
                },
                {
                    "paragraph": "大孝，终身慕父母。五十而慕者，予于大舜见之矣。",
                    "zhushu": "大孝之人，终身慕父母。若老莱子七十而慕，衣五彩之衣，为婴儿匍匐于父母前也。我于大舜，见五十而尚慕父母。书曰：舜生三十征庸，三十在位。在位时尚慕，故言五十也。章指言夫孝者，百行之本，无物以先之。虽当有天下，而不能取悦于其父母，莫有可也。孝道明著，则六合归仁矣。",
                    "type": 2
                },
                {
                    "paragraph": "万章问曰：诗云：娶妻如之何？必告父母。信斯言也，宜莫如舜。舜之不告而娶，何也？",
                    "zhushu": "诗齐风南山之篇。言娶妻之礼，必告父母。舜合信此诗之言，何为违礼不告而娶也？"
                },
                {
                    "paragraph": "孟子曰：告则不得娶。男女居室，人之大伦也。如告，则废人之大伦，以怼父母，是以不告也。",
                    "zhushu": "舜父顽母嚚，常欲害舜，告则不听其娶，是废人之大伦，以怨怼于父母也。"
                },
                {
                    "paragraph": "万章曰：舜之不告而娶，则吾既得闻命矣。帝之妻舜而不告，何也？",
                    "zhushu": "礼，娶须五礼，父母亢答以辞，是相告也。帝，谓尧也，何不告舜父母也？"
                },
                {
                    "paragraph": "曰：帝亦知告焉则不得妻也。",
                    "zhushu": "帝尧知舜大孝，父母止之，舜不敢违，则不得妻之，故亦不告。"
                },
                {
                    "paragraph": "万章曰：父母使舜完廪，捐阶，瞽瞍焚廪，使浚井，出，从而揜之。",
                    "zhushu": "完，治；廪，仓。阶，梯也。使舜登廪屋而捐去其阶，焚烧其廪也。一说旋阶，舜即旋从阶下，瞽瞍不知其已下，故焚廪也。使舜浚井，舜入而即出，瞽瞍不知其已出，从而盖其井，以为死矣。"
                },
                {
                    "paragraph": "象曰：谟盖都君，咸我绩。",
                    "zhushu": "象，舜异母弟。谟，谋；盖，覆也。都，于也。君，舜也。舜有牛羊仓廪之奉，故谓之君。咸，皆；绩，功也。象言谋覆于君而杀之者，皆我之功，欲与父母分舜之有，取其善者，故引其功也。"
                },
                {
                    "paragraph": "牛羊，父母；仓廪，父母。",
                    "zhushu": "欲以牛羊仓廪与其父母，"
                },
                {
                    "paragraph": "干戈，朕；琴，朕；弤，朕；二嫂，使治朕栖。",
                    "zhushu": "干，楯；戈，戟也。琴，舜所弹五弦琴也。弤，雕弓也。天子曰雕弓，尧禅舜天下，故赐之雕弓也。栖，床也。二嫂，娥皇、女英，使治床，欲以为妻也。"
                },
                {
                    "paragraph": "象往入舜宫，舜在床琴。象曰：郁陶思君尔。忸怩。",
                    "zhushu": "象见舜生在床鼓琴，愕然，反辞曰：我郁陶思君，故来。尔，辞也。忸怩而惭，是其情也。"
                },
                {
                    "paragraph": "舜曰：惟兹臣庶，汝其于予治。",
                    "zhushu": "兹，此也。象素憎舜，不至其宫也。故舜见来而喜曰：惟念此臣众，汝故，助我治事。"
                },
                {
                    "paragraph": "不识舜不知象之将杀己与？",
                    "zhushu": "万章言：我不知舜不知象之将杀之与？何为好言顺辞以答象也。"
                },
                {
                    "paragraph": "曰：奚而不知也？象忧亦忧，象喜亦喜。",
                    "zhushu": "奚，何也。孟子曰：舜何为不知象恶己也？仁人爱其弟，忧喜随之。象方言思君，故以顺辞答之。"
                },
                {
                    "paragraph": "曰：然则舜伪喜者与？",
                    "zhushu": "伪，诈也。万章言如是则为舜行至诚，而诈喜以悦人矣。"
                },
                {
                    "paragraph": "曰：否。昔者有馈生鱼于郑子产，子产使校人畜之池。校人烹之，反命曰：始舍之，圉圉焉；少则洋洋焉，攸然而逝。子产曰：得其所哉！得其所哉！",
                    "zhushu": "孟子言否，云舜不诈喜也。因为说子产以喻之，子产，郑子国之子。公孙侨，大贤人也。校人，主池沼小吏也。圉圉，鱼在水羸劣之貌。洋洋，舒缓摇尾之貌。攸然，迅走水趣深处也。故曰得其所哉。重言之，嘉得鱼之志也。"
                },
                {
                    "paragraph": "校人出，曰：孰谓子产智？予既烹而食之。曰：得其所哉！得其所哉！故君子可欺以其方，难罔以非其道。彼以爱兄之道来，故诚信而喜之，奚伪焉？",
                    "zhushu": "方，类也。君子可以事类欺，故子产不知校人之食其鱼，象以其爱兄之言来向舜，是亦其类也。故诚信之而喜。何为伪喜也。章指言：仁圣所存者大，舍小从大，达权之义也。不告而娶，守正道也。",
                    "type": 2
                },
                {
                    "paragraph": "万章问曰：象日以杀舜为事，立为天子则放之，何也？",
                    "zhushu": "怪舜放之何故。"
                },
                {
                    "paragraph": "孟子曰：封之也。或曰：放焉。",
                    "zhushu": "舜封象于有庳，或有人以为放之。"
                },
                {
                    "paragraph": "万章曰：舜流共工于幽州，放驩兜于崇山，杀三苗于三危，殛鲧于羽山，四罪而天下咸服，诛不仁也。象至不仁，封之有庳，有庳之人奚罪焉？仁人固如是乎？在他人则诛之，在弟则封之。",
                    "zhushu": "舜诛四佞，以其恶也，象恶亦甚而封之。仁人用心当如是乎？罪在他人当诛之，在弟则封之。"
                },
                {
                    "paragraph": "曰：仁人之于弟也，不藏怒焉，不宿怨焉，亲爱之而已矣。亲之欲其贵也，爱之欲其富也，封之有庳，富贵之也。身为天子，弟为匹夫，可谓亲爱之乎？",
                    "zhushu": "孟子言仁人于弟，不问善恶，亲爱之而已。封者，欲使富贵耳。身为天子，弟虽不仁，岂可使为匹夫也？"
                },
                {
                    "paragraph": "敢问或曰放者何谓也？",
                    "zhushu": "万章问放之意。"
                },
                {
                    "paragraph": "曰：象不得有为于其国，天子使吏治其国，而纳其贡税焉，故谓之放，岂得暴彼民哉？",
                    "zhushu": "象不得施教于其国，天子使吏代其治，而纳贡赋与之，比诸见放也。有庳虽不得贤君，象亦不侵其民也。"
                },
                {
                    "paragraph": "虽然，欲常常而见之，故源源而来，不及贡，以政接于有庳，",
                    "zhushu": "虽不使象得豫政事，舜以兄弟之恩，欲常常见之无已，故源源而来，如流水之与源通。不及贡者，不待朝贡诸侯常礼乃来也。其闲岁岁自至京师，谓若天子以政事接见有庳之君者，实亲亲之恩也。"
                },
                {
                    "paragraph": "此之谓也。",
                    "zhushu": "此常常已下，皆尚书逸篇之辞。孟子以告万章，言此乃象之谓也。章指言恳诚于内者，则外发于事，仁人之心也。象为无道极矣，友于之性，忘其悖逆，况其仁贤乎？",
                    "type": 2
                },
                {
                    "paragraph": "咸丘蒙问曰：语云：盛德之士，君不得而臣，父不得而子。舜南面而立，尧帅诸侯北面而朝之，瞽瞍亦北面而朝之。舜见瞽瞍，其容有蹙。孔子曰：于斯时也，天下殆哉，岌岌乎！不识此语诚然乎哉？",
                    "zhushu": "咸丘蒙，孟子弟子。语者，谚语也。言盛徳之士，君不敢臣，父不敢子，尧与瞽瞍皆臣事舜，其容有蹙踖不自安也。孔子以为君父为臣，岌岌乎，不安貌也，故曰殆哉。不知此语实然乎？"
                },
                {
                    "paragraph": "孟子曰：否。",
                    "zhushu": "言不然也。"
                },
                {
                    "paragraph": "此非君子之言，齐东野人之语也。",
                    "zhushu": "东野，东作田野之人所言耳。咸丘蒙，齐人也，故问齐野人之言。书曰：平秩东作，谓治农事也。"
                },
                {
                    "paragraph": "尧老而舜摄也。尧典曰：二十有八载，放勋乃徂落，百姓如丧考妣，三年，四海遏密八音。",
                    "zhushu": "孟子言舜摄行事耳，未为天子也。放勋，尧名。徂落，死也。如丧考妣，思之如父母也。遏，止也。密，无声也。八音不作，哀思甚也。"
                },
                {
                    "paragraph": "孔子曰：天无二日，民无二王。舜既为天子矣，又帅天下诸侯以为尧三年丧，是二天子矣。",
                    "zhushu": "日一，王一，言不得并也。"
                },
                {
                    "paragraph": "咸丘蒙曰：舜之不臣尧，则吾既得闻命矣。",
                    "zhushu": "不以尧为臣也。"
                },
                {
                    "paragraph": "诗云：普天之下，莫非王土。率土之滨，莫非王臣。而舜既为天子矣。敢问瞽瞍之非臣，如何？",
                    "zhushu": "诗小雅北山之篇。普，徧，率，循也。徧天下循土之滨，无有非王者之臣，而曰瞽瞍非臣，如何也？"
                },
                {
                    "paragraph": "曰：是诗也，非是之谓也。劳于王事而不得养父母也。曰：此莫非王事，我独贤劳也。",
                    "zhushu": "孟子言此诗非舜臣父之谓也。诗言皆王臣也，何为独使我以贤才而劳苦不得养父母乎？是以怨也。"
                },
                {
                    "paragraph": "故说诗者不以文害辞，不以辞害志，以意逆志，是为得之。如以辞而已矣。云汉之诗曰：周余黎民，靡有孑遗。信斯言也，是周无遗民也。",
                    "zhushu": "文，诗之文章所引以兴事也。辞，诗人所歌咏之辞。志，诗人志所欲之事。意，学者之心意也。孟子言说诗者当本之。不可以文害其辞，文不显乃反显也。不可以辞害其志，辞曰：周余黎民，靡有孑遗。志在忧旱灾，民无孑然遗脱不遭旱灾者，非无民也，人情不远。以己之意逆诗人之志，是为得其实矣。王者有所不臣，不可谓皆为王臣。谓舜臣父也。"
                },
                {
                    "paragraph": "孝子之至，莫大乎尊亲；尊亲之至，莫大乎以天下养。为天子父，尊之至也；以天下养，养之至也。",
                    "zhushu": "尊之至，瞽瞍为天子父；养之至，舜以天下之富奉养其亲，至，极也。"
                },
                {
                    "paragraph": "诗曰：永言孝思，孝思惟则，此之谓也。",
                    "zhushu": "诗大雅下武之篇。周武王所以长言孝道，欲以为天下法则，此舜之谓也。"
                },
                {
                    "paragraph": "书曰：祗载见瞽瞍，夔夔斋栗，瞽瞍亦允若。是为父不得而子也。",
                    "zhushu": "书，尚书逸篇。祗，敬。载，事也。夔夔斋栗，敬慎战惧貌。舜既为天子，敬事严父，战栗以见瞽瞍，瞍亦信知舜之大孝。若是为父不得而子也。以是解咸丘蒙之疑，章指言孝莫大于严父而尊之矣，行莫过于蒸蒸执子之政也。此圣人之轨道，无有加焉。",
                    "type": 2
                },
                {
                    "paragraph": "万章曰：尧以天下与舜，有诸？",
                    "zhushu": "欲知尧实以天下与舜否。"
                },
                {
                    "paragraph": "孟子曰：否。",
                    "zhushu": "尧不与之。"
                },
                {
                    "paragraph": "天子不能以天下与人。",
                    "zhushu": "当与天意合之。非天命者，天子不能违天命也。尧曰：咨尔舜，天之历数在尔躬是也。"
                },
                {
                    "paragraph": "然则舜有天下也，孰与之？",
                    "zhushu": "万章言谁与之也？"
                },
                {
                    "paragraph": "曰：天与之。",
                    "zhushu": "孟子言天与之。"
                },
                {
                    "paragraph": "天与之者，谆谆然命之乎？",
                    "zhushu": "万章言天有声音，命与之乎？"
                },
                {
                    "paragraph": "曰：否。天不言，以行与事示之而已矣。",
                    "zhushu": "孟子曰：天不言语，但以其人之所行善恶，又以其事从而示天下也。"
                },
                {
                    "paragraph": "曰：以行与事示之者，如之何？",
                    "zhushu": "万章欲知示之之意。"
                },
                {
                    "paragraph": "曰：天子能荐人于天，不能使天与之天下；诸侯能荐人于天子，不能使天子与之诸侯；大夫能荐人于诸侯，不能使诸侯与之大夫。昔者尧荐舜于天而天受之，暴之于民而民受之。",
                    "zhushu": ""
                },
                {
                    "paragraph": "故曰：天不言，以行与事示之而已矣。",
                    "zhushu": "孟子言下能荐人于上，不能令上必用之。舜，天人所受，故得天下也。"
                },
                {
                    "paragraph": "曰：敢问荐之于天而天受之，暴之于民而民受之，如何？",
                    "zhushu": "万章言天人受之，其事云何？"
                },
                {
                    "paragraph": "曰：使之主祭而百神享之，是天受之；使之主事而事治，百姓安之，是民受之也。天与之，人与之，故曰天子不能以天下与人。",
                    "zhushu": "百神享之，祭祀得福也；百姓安之，民皆讴歌其德也。"
                },
                {
                    "paragraph": "舜相尧二十有八载，非人之所能为也，天也。",
                    "zhushu": "二十八年之久，非人为也，天与之也。"
                },
                {
                    "paragraph": "尧崩，三年之丧毕，舜避尧之子于南河之南。天下诸侯朝觐者，不之尧之子而之舜；讼狱者，不之尧之子而之舜；讴歌者，不讴歌尧之子而讴歌舜。故曰天也。夫然后之中国，践天子位焉。而居尧之宫，逼尧之子，是篡也，非天与也。",
                    "zhushu": "南河之南，远地南夷也，故言然后之中国。尧子，胤子丹朱。讼狱，狱不决其罪，故讼之，讴歌舜德也。"
                },
                {
                    "paragraph": "大誓曰：天视自我民视，天听自我民听，此之谓也。",
                    "zhushu": "大誓，尚书篇名。自，从也，言天之视听从人所欲也。章指言德合于天，则天爵归之；行归于仁，则天下与之，天命不常，此之谓也。",
                    "type": 2
                },
                {
                    "paragraph": "万章问曰：人有言至于禹而德衰，不传于贤而传于子，有诸？",
                    "zhushu": "问禹之德衰，不传于贤而自传于子，有之否？"
                },
                {
                    "paragraph": "孟子曰：否，不然也。",
                    "zhushu": "否，不也，不如人所言。"
                },
                {
                    "paragraph": "天与贤则与贤，天与子则与子。",
                    "zhushu": "言随天也。"
                },
                {
                    "paragraph": "昔者舜荐禹于天，十有七年，舜崩，三年之丧毕，禹避舜之子于阳城，天下之民从之，若尧崩之后不从尧之子而从舜也。禹荐益于天，七年，禹崩，三年之丧毕，益避禹之子于箕山之阴。朝觐讼狱者不之益而之启，曰：吾君之子也。讴歌者不讴歌益而讴歌启，曰：吾君之子也。丹朱之不肖，舜之子亦不肖。舜之相尧，禹之相舜也，历年多，施泽于民久。启贤，能敬承继禹之道。益之相禹也，历年少，施泽于民未久。",
                    "zhushu": "舜荐禹，禹荐益，同也。以启之贤，故天下归之，益又未久故也。阳城、箕山之阴，皆嵩山下深谷之中以藏处也。"
                },
                {
                    "paragraph": "舜、禹、益相去久远。其子之贤不肖，皆天也，非人之所能为也。莫之为而为者，天也；莫之致而至者，命也。",
                    "zhushu": "莫，无也。人无所欲为而横为之者，天使为也。人无欲致此事而此事自至者，是其命禄也。"
                },
                {
                    "paragraph": "匹夫而有天下者，德必若舜、禹，而又有天子荐之者，故仲尼不有天下。继世以有天下，",
                    "zhushu": "仲尼无天子之荐，故不得有天下。继世之君，虽无仲尼之德，袭父之位，非匹夫，故得有天下也。"
                },
                {
                    "paragraph": "天之所废，必若桀、纣者也。故益、伊尹、周公不有天下。",
                    "zhushu": "益值启之贤，伊尹值大甲能改过，周公值成王有德，不遭桀纣，故以匹夫而不有天下。"
                },
                {
                    "paragraph": "伊尹相汤以王于天下。汤崩，大丁未立，外丙二年，仲壬四年，大甲颠覆汤之典刑，伊尹放之于桐。三年，大甲悔过，自怨自艾，于桐处仁迁义，三年，以听伊尹之训己也，复归于亳。",
                    "zhushu": "大丁，汤之大子，未立而薨。外丙立二年，仲壬立四年，皆大丁之弟也。大甲，大丁子也。伊尹以其颠覆典刑，放之于桐邑。处，居也。迁，徙也。居仁徙义，自怨其恶行。艾，治也。治而改过，以听伊尹之教训已，故复得归之于亳，反天子位也。"
                },
                {
                    "paragraph": "周公之不有天下，犹益之于夏，伊尹之于殷也。孔子曰：唐、虞禅，夏后、殷、周继，其义一也。",
                    "zhushu": "周公与益、伊尹虽有圣贤之德，不遭者时。然孔子言禅、继，其义一也。章指言义于仁则四海宅心，守正不足则圣位莫继，丹朱、商均是也。是以圣人孜孜于仁德也。",
                    "type": 2
                },
                {
                    "paragraph": "万章问曰：人有言伊尹以割烹要汤，有诸？",
                    "zhushu": "人言伊尹负鼎俎而干汤，有之否？"
                },
                {
                    "paragraph": "孟子曰：否。不然。",
                    "zhushu": "否，不是也。"
                },
                {
                    "paragraph": "伊尹耕于有莘之野，而乐尧、舜之道焉。非其义也，非其道也，禄之以天下弗顾也，系马千驷弗视也。非其义也，非其道也，一介不以与人，一介不以取诸人。",
                    "zhushu": "有莘，国名，伊尹初隐之时，耕于有莘之国，乐仁义之道。非仁义之道者，虽以天下之禄加之，不一顾而觎也。千驷，四千匹也。虽多，不一眄视也。一介草不以与人，亦不以取于人也。"
                },
                {
                    "paragraph": "汤使人以币聘之，嚣嚣然曰：我何以汤之聘币为哉？我岂若处畎亩之中，由是以乐尧、舜之道哉？",
                    "zhushu": "汤闻其贤，以玄纁之币帛往聘之。嚣嚣，自得之志，无欲之貌也，曰：岂若居畎亩之中而无忧哉？乐我尧、舜仁义之道。"
                },
                {
                    "paragraph": "汤三使往聘之，既而幡然改曰：与我处畎亩之中，由是以乐尧、舜之道。吾岂若使是君为尧、舜之君哉？吾岂若使是民为尧、舜之民哉？吾岂若于吾身亲见之哉？",
                    "zhushu": "幡，反也。三聘既至，而后幡然改本之计，欲就汤聘以行其道，使君为尧、舜之君，使民为尧、舜之民。"
                },
                {
                    "paragraph": "天之生此民也，使先知觉后知，使先觉觉后觉也。予，天民之先觉者也，予将以斯道觉斯民也，非予觉之而谁也？",
                    "zhushu": "觉，悟也。天欲使先知之人悟后知之人，我先悟觉者也。我欲以此仁义之道，觉悟此未知之民，非我悟之，将谁教乎？"
                },
                {
                    "paragraph": "思天下之民，匹夫匹妇有不被尧、舜之泽者，若己推而内之沟中，其自任以天下之重如此，故就汤而说之以伐夏救民。",
                    "zhushu": "伊尹思念不以仁义之道化民者，如己推排内之沟壑中也。自任其重如此，故就汤说之，伐夏桀，救民之厄也。"
                },
                {
                    "paragraph": "吾未闻枉己而正人者也，况辱己以正天下者乎？",
                    "zhushu": "枉己者尚不能以正人，况于辱己之身而有正天下者也。"
                },
                {
                    "paragraph": "圣人之行不同也，或远或近，或去或不去，归絜其身而已矣。",
                    "zhushu": "不同，谓所由不同。大要当同归，但殊涂耳。或远者，处身远也。或近者，仕者近君也。或去者，不屑就也。或不去者，云焉能浼我也。归于身，絜不污己而己。"
                },
                {
                    "paragraph": "吾闻其以尧舜之道要汤，未闻以割烹也。",
                    "zhushu": "我闻伊尹以仁义干汤，致汤为王，不闻以割烹牛羊为道。"
                },
                {
                    "paragraph": "伊训曰：天诛造攻自牧宫，朕载自亳。",
                    "zhushu": "伊训，尚书逸篇名。牧宫，桀宫。朕，我也，谓汤也。载，始也。亳，殷都也。言意欲诛伐桀，造作可攻讨之罪者，从牧宫桀起，自取之也。汤曰：我始与伊尹谋之于亳。遂顺天而诛也。章指言贤达之理世务也。推正以济时物，守己直行，不枉道而取容，期于益治而已矣。",
                    "type": 2
                },
                {
                    "paragraph": "万章问曰：或谓孔子于卫主痈疽，于齐主侍人瘠环，有诸乎？",
                    "zhushu": "有人以孔子为然。痈疽，痈疽之医也。瘠，姓；环，名。侍人也。卫君，齐君之所近狎人。"
                },
                {
                    "paragraph": "孟子曰：否，不然也，好事者为之也。",
                    "zhushu": "否，不也，不如是也。好事毁人德行者为之辞也。"
                },
                {
                    "paragraph": "于卫主颜雠由，弥子之妻与子路之妻，兄弟也。弥子谓子路曰：孔子主我，卫卿可得也。子路以告，孔子曰：有命。孔子进以礼，退以义，得之不得曰有命。而主痈疽与侍人瘠环，是无义无命也。",
                    "zhushu": "颜雠由，卫贤大夫，孔子以为主。弥子，弥子瑕也。因子路欲为孔子主，孔子知弥子幸于灵公不以正道，故不纳之而归于命也。孔子进以礼，退应义，必曰有天命也。若主此二人，是为无义无命也。"
                },
                {
                    "paragraph": "孔子不悦于鲁卫，遭宋桓司马，将要而杀之，微服而过宋。是时孔子当阨，主司城贞子，为陈侯周臣。",
                    "zhushu": "孔子以道不合，不见悦鲁、卫之君而去适诸侯，遭宋桓魋之故，乃变更微服而过宋。司城贞子，宋卿也，虽非大贤，亦无谄恶之罪，故谥为贞子。陈侯周，陈懐公子也，为楚所灭，故无谥，但曰陈侯周。是时孔子遭阨难，不暇择大贤臣，而主贞子，为陈侯周臣也。于卫、齐无阨难，何为主痈疽、瘠环也？"
                },
                {
                    "paragraph": "吾闻观近臣以其所为主，观远臣以其所主。若孔子主痈疽与侍人瘠环，何以为孔子？",
                    "zhushu": "近臣，当为远方来贤者为主；远臣自远而至，当主于在朝之臣贤者。若孔子主于卑幸之臣，是为凡人耳，何谓孔子得见称为圣人？章指言君子大居正，以礼进退，屈伸达节，不违贞信，故孟子辩之，正其大义也。",
                    "type": 2
                },
                {
                    "paragraph": "万章问曰：或曰百里奚自鬻于秦养牲者五羊之皮，食牛，以要秦缪公，信乎？",
                    "zhushu": "人言百里奚自卖五羖羊皮，为人养牛。以是而要缪公之相，实然不？"
                },
                {
                    "paragraph": "孟子曰：否，不然，好事者为之也。",
                    "zhushu": "好事毁败人之德行者，为之设此言。"
                },
                {
                    "paragraph": "百里奚，虞人也。晋人以垂棘之璧与屈产之乘，假道于虞以伐虢。宫之奇谏，",
                    "zhushu": "垂棘，美玉所出地名。屈产，地，良马所生，乘，四马也，皆晋国之所宝。宫之奇，虞之贤臣，谏不欲令虞公受璧、马，假晋道。"
                },
                {
                    "paragraph": "百里奚不谏，知虞公之不可谏而去之秦。年已七十矣。曾不知以食牛干秦缪公之为污也，可谓智乎？不可谏而不谏，可谓不智乎？知虞公之将亡而先去之，不可谓不智也。时举于秦，知缪公之可与有行也而相之，可谓不智乎？相秦而显其君于天下，可传于后世，不贤而能之乎？",
                    "zhushu": "百里奚知虞公之不可谏而去之秦。年七十而不知食牛干人君之为污，是为不智也。欲言其不智，下有三智，知食牛干秦为不然也，卒相秦，显其君。不贤之人岂能如是？言其实贤也。"
                },
                {
                    "paragraph": "自鬻以成其君，郷党自好者不为，而谓贤者为之乎？",
                    "zhushu": "人自鬻于污辱，而以傅相成立其君，郷党邑里自喜好名者，尚不肯为也，况贤人肯辱身而为之乎？章指言君子时行则行，时舍则舍，故能显君明道，不为苟合而违正也。"
                }
            ]
        },
        {
            "name": "万章章句下",
            "paragraphs": [
                {
                    "paragraph": "万章章句下",
                    "zhushu": "",
                    "type": 1
                },
                {
                    "paragraph": "孟子曰：伯夷目不视恶色，耳不听恶声，非其君不事，非其民不使，治则进，乱则退，撗政之所出，撗民之所止，不忍居也。思与郷人处，如以朝衣朝冠坐于涂炭也。当纣之时，居北海之滨，以待天下之清也。故闻伯夷之风者，顽夫廉，懦夫有立志。",
                    "zhushu": "孟子反复嗟伯夷、伊尹、柳下惠之德，以为足以配于圣人，故数章陈之，犹诗人有所诵述，至于数四，盖其留意者也。义见上篇矣。此复言不视恶色，谓行不正而有美色者，若夏姫之比也。耳不听恶声，谓郑声也。后世闻其风者，顽贪之夫更思廉絜，懦弱之人更思有立义之志也。"
                },
                {
                    "paragraph": "伊尹曰：何事非君？何使非民？治亦进，乱亦进，曰：天之生斯民也，使先知觉后知，使先觉觉后觉。予，天民之先觉者，予将以此道觉此民也。思天下之民，匹夫匹妇有不与被尧舜之泽者，如己推而内之沟中，其自任以天下之重也。",
                    "zhushu": "说与上同。"
                },
                {
                    "paragraph": "柳下惠不羞污君，不辞小官，进不隐贤，必以其道。溃佚而不怨，阨穷而不闵，与郷人处，由由然不忍去也。尔为尔，我为我，虽袒裼裸裎于我侧，尔焉能浼我哉？故闻柳下惠之风者，鄙夫宽，薄夫敦。",
                    "zhushu": "鄙狭者更宽优，薄浅者更深厚。"
                },
                {
                    "paragraph": "孔子之去齐，接淅而行。去鲁，曰：迟迟吾行也，去父母国之道也。可以速而速，可以久而久，可以处而处，可以仕而仕，孔子也。",
                    "zhushu": "淅，渍米也。不及炊，避恶亟也。鲁，父母之国，迟迟不忍去也，是其道也。孔子圣人，故能量时宜，动中权也。"
                },
                {
                    "paragraph": "孟子曰：伯夷，圣之清者也；伊尹，圣之任者也；柳下惠，圣之和者也；孔子，圣之时者也。孔子之谓集大成。集大成也者，金声而玉振之也。金声也者，始条理也；玉振之也者，终条理也。",
                    "zhushu": "伯夷清，伊尹任，柳下惠和，皆得圣人之道也。孔子时行则行，时止则止。孔子集先圣之大道，以成己之圣德者也，故能金声而玉振之。振，扬也。故如金声之有杀。振扬玉音，始终如一也。始条理者，金从革，可治之使条理。终条理者，王终其声而不细也，含五德而不挠也。"
                },
                {
                    "paragraph": "始条理者，智之事也；终条理者，圣　之事也。",
                    "zhushu": "智者智理物，圣人终始同。"
                },
                {
                    "paragraph": "智，譬则巧也；圣，譬则力也。由射于百步之外也，其至，尔力也；其中，非尔力也。",
                    "zhushu": "以智，譬由人之有技巧也，可学而益之；以圣，譬由力之有多少，自有极限，不可强增。圣人受天性，可庶几而不可及也。夫射远而至，尔努力也；其中的者，尔之巧也。思改其手，用巧意，乃能中也。章指言圣人由力，力有常也；贤者由巧，巧可增也。仲尼天髙，故不可阶；他人丘陵，丘陵由可逾，所谓小同而大异者也。",
                    "type": 2
                },
                {
                    "paragraph": "北宫锜问曰：周室班爵禄也，如之何？",
                    "zhushu": "北宫锜，卫人。班，列也。问周家班列爵禄等差谓何？"
                },
                {
                    "paragraph": "孟子曰：其详不可得闻也。诸侯恶其害已也，而皆去其籍。然而轲也尝闻其略也。",
                    "zhushu": "详，悉也。不可得备知也。诸侯欲恣行，增恶其法度，妨害己之所为，故灭去典籍。今周礼司禄之官无其职，是则诸侯皆去之，故使不复存也。轲，孟子名。略，粗也，言尝闻其大纲如此矣。今考之礼记王制则合也。"
                },
                {
                    "paragraph": "天子一位，公一位，侯一位，子、男同一位，凡五等也。",
                    "zhushu": "公，谓上公九命及二王后也。自天子以下，列尊卑之位，凡五等。"
                },
                {
                    "paragraph": "君一位，卿一位，大夫一位，上士一位，中士一位，下士一位，凡六等。",
                    "zhushu": "诸侯法天子，臣名亦有此六等，从君下至于士也。"
                },
                {
                    "paragraph": "天子之制，地方千里，公、侯皆方百里，伯七十里，子、男五十里，凡四等。不能五十里，不达于天子，附于诸侯，曰附庸。",
                    "zhushu": "凡此四等，土地之等差也。天子封畿千里，诸侯方百里，象雷震也。小者不能特达于天子，因大国以名通，曰附庸也。"
                },
                {
                    "paragraph": "天子之卿受地视侯，大夫受地视伯，元士受地视子、男。",
                    "zhushu": "视，比也。天子之卿、大夫、士所受采地之制也。"
                },
                {
                    "paragraph": "大国地方百里，君十卿禄，卿禄四大夫，大夫倍上士，上士倍中士，中士倍下士，下士与庶人在官者同禄，禄足以代其耕也。",
                    "zhushu": "公侯之国为大国，卿禄居于君禄十分之一也，上士之禄居大夫禄二分之一也，中士、下士转相倍。庶人在官者，未命为士者也，其禄比上农夫。士不得耕，以禄代耕也。"
                },
                {
                    "paragraph": "次国地方七十里，君十卿禄，卿禄三大夫、大夫倍上士，上士倍中士，中士倍下士，下士与庶人在官者同禄，禄足以代其耕也。",
                    "zhushu": "伯为次国，大夫禄居卿禄三分之一也。"
                },
                {
                    "paragraph": "小国地方五十里，君十卿禄，卿禄二大夫，大夫倍上士，上士倍中士，中士倍下士，下士与庶人在官者同禄，禄足以代其耕也。",
                    "zhushu": "子、男为小国，大夫禄居卿禄二分之一也。"
                },
                {
                    "paragraph": "耕者之所获，一夫百亩，百亩之粪，上农夫食九人，上次食八人，中食七人，中次食六人，下食五人。庶人在官者，其禄以是为差。",
                    "zhushu": "获，得也。一夫一妇，佃田百亩，百亩之田，加之以粪，是为上农夫，其所得谷，足以食九口。庶人在官者。食禄之等差，由农夫有上中下之次，亦有此五等，若今之斗食、佐史、除吏也。章指言圣人制禄，上下差叙，贵有常尊，贱有等威，诸侯僭越，灭籍从私。孟子略记言其大纲，以答北宫子之问。",
                    "type": 2
                },
                {
                    "paragraph": "万章问曰：敢问友。",
                    "zhushu": "问朋友之道也。"
                },
                {
                    "paragraph": "孟子曰：不挟长，不挟贵，不挟兄弟而友。友也者，友其德也，不可以有挟也。",
                    "zhushu": "长，年长。贵，贵势。兄弟。兄弟有富贵者，不挟是乃为友，谓相友以德也。"
                },
                {
                    "paragraph": "孟献子，百乘之家也，有友五人焉：乐正裘、牧仲，其三人则予忘之矣。献子之与此五人者，友也，无献子之家者也。此五人者，亦有献子之家，则不与之友矣。",
                    "zhushu": "献子，鲁卿，孟氏也。有百乘之赋。乐正裘、牧仲其五人者，皆贤人无位者也。此五人者，自有献子之家富贵而复有德，不肯与献子友也。献子以其富贵下此五人，五人屈礼而就也。"
                },
                {
                    "paragraph": "非惟百乘之家为然也，虽小国之君亦有之。",
                    "zhushu": ""
                },
                {
                    "paragraph": "费惠公曰：吾于子思则师之矣，吾于颜般则友之矣，王顺、长息则事我者也。",
                    "zhushu": "小国之君，若费惠公者也。王顺、长息，德不能见师友，故曰事我者也。"
                },
                {
                    "paragraph": "非惟小国之君为然也，虽大国之君亦有之。晋平公于亥唐也，入云则入，坐云则坐，食云则食，虽疏食菜羹，未尝不饱。盖不敢不饱也，然终于此而已矣。",
                    "zhushu": "大国之君，如晋平公者也。亥唐，晋贤人也。隐居陋巷者，平公常往造之。亥唐言入，平公乃入，言坐乃坐，言食乃食也。疏食，粝食也。不敢不饱，敬贤也。终于此，平公但以此礼下之而已。"
                },
                {
                    "paragraph": "弗与共天位也，弗与治天职也，弗与食天禄也，士之尊贤者也，非王公尊贤也。",
                    "zhushu": "位、职、禄，皆天之所以授贤者，而平公不与亥唐共之，而但卑身下之，是乃匹夫尊贤者之礼耳。王公尊贤，当与共天职矣。"
                },
                {
                    "paragraph": "舜尚见帝，帝馆甥于贰室，亦飨舜，迭为宾主，是天子而友匹夫也。",
                    "zhushu": "尚，上也。舜在畎亩之时，尧友礼之。舜上见尧，尧舍之于贰室。贰室，副宫也。尧亦就飨舜之所设，更迭为宾主。礼谓妻父曰外舅，谓我舅者吾谓之甥。尧以女妻舜，故谓舜甥。卒与之天位，是天子之友匹夫也。"
                },
                {
                    "paragraph": "用下敬上，谓之贵贵；用上敬下，谓之尊贤。贵贵尊贤，其义一也。",
                    "zhushu": "下敬上，臣恭于君也；上敬下，君礼于臣也。皆礼所尚，故云其义一也。章指言匹夫友贤，下之以德，王公友贤，授之以爵，大圣之行，千载为法者也。",
                    "type": 2
                },
                {
                    "paragraph": "万章曰：敢问交际何心也？",
                    "zhushu": "际。接也。问交接道当执何心为可者。"
                },
                {
                    "paragraph": "孟子曰：恭也。",
                    "zhushu": "当执恭敬为心。"
                },
                {
                    "paragraph": "曰：郤之郤之为不恭，何哉？",
                    "zhushu": "万章问郤不受尊者礼，谓之不恭，何然也？"
                },
                {
                    "paragraph": "曰：尊者赐之，曰：其所取之者，义乎，不义乎？而后受之，以是为不恭，故弗郤也。",
                    "zhushu": "孟子曰：今尊者赐已，己问其所取此物宁以义乎？得无不义，乃后受之，以是为不恭，故不当问尊者不义而郤之也。"
                },
                {
                    "paragraph": "曰：请无以辞郤之，以心郤之，曰：其取诸民之不义也，而以他辞无受，不可乎？",
                    "zhushu": "万章曰：请无正以不义之辞郤也。心知其不义，以他辞让，无受之，不可邪？"
                },
                {
                    "paragraph": "曰：其交也以道，其接也以礼，斯孔子受之矣。",
                    "zhushu": "孟子言其来求交已以道理，其接待己有礼者，若斯，孔子受之矣，言可受也。"
                },
                {
                    "paragraph": "万章曰：今有御人于国门之外者，其交以道，其餽也以礼，斯可受御与？",
                    "zhushu": "御人，以兵御人而夺之货，如是而以礼道来接已，斯可受乎？"
                },
                {
                    "paragraph": "曰：不可。康诰曰：杀越人于货，闵不畏死，凡民罔不譈。是不待教而诛者也。殷受夏，周受殷，所不辞也，于今为烈。如之何其受之？",
                    "zhushu": "孟子曰：不可受也。康诰，尚书篇名。周公戒成王，康叔封。越、于，皆于也。杀于人，取于货，闵然不知畏死者，譈，杀也，凡民无不得杀之者也。若此之恶，不待君之教命，遭人得讨之，三代相传以此法，不须辞问也。于今为烈烈明法，如之何受其餽也？"
                },
                {
                    "paragraph": "曰：今之诸侯取之于民也，犹御也。苟善其礼际矣，斯君子受之。敢问何说也？",
                    "zhushu": "万章曰：今诸侯赋税于民，不由其道，履亩强求，犹御人也，欲善其礼以接君子，君子欲受之，何说也？君子谓孟子。"
                },
                {
                    "paragraph": "曰：子以为有王者作，将比今之诸侯而诛之乎？其教之不改而后诛之乎？夫谓非其有而取之者，盗也，充类至义之尽也。孔子之仕于鲁也，鲁人猎较，孔子亦猎较。猎较犹可，而况受其赐乎？",
                    "zhushu": "孟子谓万章曰：子以为后如有圣人兴作，将比地尽诛今之诸侯乎？将教之，其不改者乃诛之乎？言必教之，诛其不改者也。殷之衰，亦犹周之末，武王不尽诛殷之诸侯，灭国五十而已。知后王者亦不尽诛也。谓非其有而窃取之者为盗。充，满。至，甚也。满其类大过至者，伹义尽耳，未为盗也。诸侯本当税民之类者，今大尽耳，亦不可比于御。孔子随鲁人之猎较。猎较者，田猎相较，夺禽兽得之以祭，时俗所尚，以为吉祥。孔子不违而从之，所以小同于世也。猎较尚犹可为，况受其赐而不可也。"
                },
                {
                    "paragraph": "曰：然则孔子之仕也，非事道与？",
                    "zhushu": "万章问孔子之仕，非欲事行其道与？"
                },
                {
                    "paragraph": "曰：事道也。",
                    "zhushu": "孟子曰：孔子所仕者，欲事行其道。"
                },
                {
                    "paragraph": "事道奚猎较也？",
                    "zhushu": "万章曰孔子欲仕道，如何可猎较也？"
                },
                {
                    "paragraph": "曰：孔子先簿正祭器，不以四方之食供簿正。",
                    "zhushu": "孟子曰：孔子仕于衰世，不可卒暴改戾，故以渐正之。先为簿书，以正其宗庙祭祀之器，即其旧礼，取备于国中，不以四方珍食供其所簿正之器，度珍食难常有，乏绝则为不敬，故猎较以祭也。"
                },
                {
                    "paragraph": "曰：奚不去也？",
                    "zhushu": "万章曰：孔子不得行道，何为不去？"
                },
                {
                    "paragraph": "曰：为之兆也。兆足以行矣，而不行，而后去，是以未尝有所终三年淹也。",
                    "zhushu": "兆，始也。孔子每仕，常为之正本造始，欲以次治之而不见用，占其事始而退。足以行之矣而君不行也，然后则孔子去矣。终者，竟也。孔子未尝得竟事一国也，三年淹留而不去者也。"
                },
                {
                    "paragraph": "孔子有见行可之仕，有际可之仕，有公养之仕。于季桓子，见行可之仕也。于卫灵公，际可之仕也。于卫孝公，公养之仕也。",
                    "zhushu": "行可，冀可行道也。鲁卿季桓子秉国之政，孔子仕之，冀可得因之行道也。际，接也。卫灵公接遇孔子以礼，故见之也。卫孝公以国君养贤者之礼养孔子，故宿留以答之矣。章指言圣人忧民，乐行其道，苟善辞命，不忍逆距，不合则去，亦不淹久，盖仲尼行止之节也。",
                    "type": 2
                },
                {
                    "paragraph": "孟子曰：仕非为贫也，而有时乎为贫。娶妻非为养也，而有时乎为养。",
                    "zhushu": "仕本为行道济民也，而有以居贫亲老而仕者。娶妻本为继嗣也，而有以亲执釜灶。不择妻而娶者。"
                },
                {
                    "paragraph": "为贫者，辞尊居卑，辞富居贫，",
                    "zhushu": "为贫之仕，当让髙显之位，无求重禄。"
                },
                {
                    "paragraph": "辞尊居卑，辞富居贫，恶乎宜乎？抱关击柝。",
                    "zhushu": "辞尊贫者，安所宜乎？宜居抱关击柝监门之职也。柝，门关之木也。击，椎之也。或曰：柝，行夜所击木也。传曰：鲁击柝，闻于邾。"
                },
                {
                    "paragraph": "孔子尝为委吏矣。曰：会计当而已矣。尝为乘田矣。曰：牛羊茁壮长而已矣。位卑而言髙，罪也。立乎人之本朝而道不行，耻也。",
                    "zhushu": "孔子尝以贫而禄仕。委吏，主委积仓庾之吏也。不失会计当直其多少而巳。乘田，苑囿之吏也。主六畜之刍牧者也。牛羊茁壮肥好长大而已。茁茁，生长貌也。诗云：彼茁者葭。位卑不得髙言䂊朝事，故但称职而已。立本朝，大道当行，不行为己之耻，是以君子禄仕者不处大位。章指言国有道，则能者处卿相，国无道，则圣人居乘田，量时安卑，不受言责，独善其身之道也。",
                    "type": 2
                },
                {
                    "paragraph": "万章曰：士之不托诸侯，何也？",
                    "zhushu": "托，寄也。谓若寄公食禄于所托之国也。"
                },
                {
                    "paragraph": "孟子曰：不敢也。诸侯失国而后托于诸侯，礼也。士之托于诸侯，非礼也。",
                    "zhushu": "谓士位轻，夲非诸侯敌体，故不敢比失国诸侯，得为寄公也。"
                },
                {
                    "paragraph": "万章曰：君餽之粟，则受之乎？",
                    "zhushu": "士穷而无禄，君餽之粟，则可受之乎？"
                },
                {
                    "paragraph": "曰：受之。",
                    "zhushu": "孟子曰：受之也。"
                },
                {
                    "paragraph": "受之何义也？",
                    "zhushu": "万章曰：受粟何义也？"
                },
                {
                    "paragraph": "曰：君之于氓也，固周之。",
                    "zhushu": "氓，民也。孟子曰：君之于民，固当周其穷乏，况于士乎？"
                },
                {
                    "paragraph": "曰：周之则受，赐之则不受，何也？",
                    "zhushu": "万章言士穷，君周之则受，赐之则不受，何也？周者，谓周急禀贫民之常科也。赐者，谓礼赐横加也。"
                },
                {
                    "paragraph": "曰：不敢也。",
                    "zhushu": "孟子曰：士不敢受赐。"
                },
                {
                    "paragraph": "曰：敢问其不敢何也？",
                    "zhushu": "万章问何为不敢？"
                },
                {
                    "paragraph": "曰：抱关击柝者，皆有常职以食于上，无常职而赐于上者，以为不恭也。",
                    "zhushu": "孟子曰：有职事者，可食于上禄。士不仕，自以不任职事而空受赐为不恭，故不受也。"
                },
                {
                    "paragraph": "曰：君餽之则受之，不识可常继乎？",
                    "zhushu": "万章曰：君礼餽贤臣，贤臣受之，不知可继续而常来致之乎？将当辄更以君命将之也？"
                },
                {
                    "paragraph": "曰：缪公之于子思也，亟问，亟餽鼎肉。子思不悦，于卒也，摽使者出诸大门之外，北面稽首再拜而不受，曰：今而后知君之犬马畜伋。盖自是台无餽也。",
                    "zhushu": "孟子曰：鲁缪公时，尊礼子思，数问，数餽鼎肉。子思以君命烦，故不悦也。于卒者，末后复来时也。摽，麾也。麾使者出大门之外，再拜叩头不受，曰：今而后知君犬马畜伋。伋，子思名也。责君之不优以不烦，而伹数与之食物，若养犬马。台，贱官，主使令者。传曰：仆臣台。从是之后，台不持餽来，缪公愠也。愠，恨也。"
                },
                {
                    "paragraph": "悦贤不能举，又不能养也，可谓悦贤乎？",
                    "zhushu": "孟子讥缪公之虽欲有悦贤之意，而不能举用使行其道，又不能优养终竟之，岂可谓能悦贤也？"
                },
                {
                    "paragraph": "曰：敢问国君欲养君子，如何斯可谓养矣？",
                    "zhushu": "万章问国君养贤之法也。"
                },
                {
                    "paragraph": "曰：以君命将之，再拜稽首而受。其后廪人继粟，庖人继肉，不以君命将之，子思以为鼎肉使己仆仆尔亟拜也，非养君子之道也。",
                    "zhushu": "将者，行也。孟子曰：始以君命行，礼拜受之，其后仓廪之吏继其粟，将尽复送，厨宰之人日送其肉。不复以君命者，欲使贤者不答以敬，所以优之也。子思所以非缪公者，以为鼎肉使己数拜故也。仆仆，烦猥貌，谓其不得养君子之道也。"
                },
                {
                    "paragraph": "尧之于舜也，使其子九男事之，二女女焉。百官牛羊仓廪备，以养舜于畎亩之中，后举而加诸上位，故曰王公之尊贤者也。",
                    "zhushu": "尧之于舜如是，是王公尊贤之道也。九男以下，已说于上篇。上位，尊帝位也。章指言知贤之道，举之为上，养之为次。不举不养，贤恶肯归？是以孟子上陈尧、舜之大法，下刺缪公之不弘也。",
                    "type": 2
                },
                {
                    "paragraph": "万章曰：敢问不见诸侯，何义也？",
                    "zhushu": "问诸侯聘请。而夫子不见之。于义何取也。"
                },
                {
                    "paragraph": "孟子曰：在国曰市井之臣，在野曰草莽之臣，皆谓庶人。庶人不传质为臣，不敢见于诸侯，礼也。",
                    "zhushu": "在国，谓都邑也。民会于市，故曰市井之人。在野，野居之人。莽亦草也。庶，众也。众庶之人，未得为臣。传，执也。见君之质，执雉之属也。未为臣，则不敢见之，礼他。"
                },
                {
                    "paragraph": "万章曰：庶人召之役则往役，君欲见之，召之则不往见之，何也？",
                    "zhushu": "庶人召使给役事，则往供事，君召之见，不肯往见，何也？"
                },
                {
                    "paragraph": "曰：往役，义也；往见，不义也。且君之欲见之也，何为也哉？",
                    "zhushu": "孟子曰：庶人法当给役，故往役，义也。庶人非臣也，不当见君，故往见，不义也。且君何为欲见之而召之也？"
                },
                {
                    "paragraph": "曰：为其多闻也，为其贤也。",
                    "zhushu": "万章曰：君以是欲见之也。"
                },
                {
                    "paragraph": "曰：为其多闻也，则天子不召师，而况诸侯乎？为其贤也，则吾未闻欲见贤而召之也。",
                    "zhushu": "孟子曰：安有召师召贤之礼而可往见也？"
                },
                {
                    "paragraph": "缪公亟见于子思，曰：古千乘之国以友士，何如？子思不悦，曰：古之人有言曰：事之云乎，岂曰友之云乎？子思之不悦也，岂不曰：以位，则子君也，我臣也，何敢与君友也？以德，则子事我者也，奚可以与我友？千乘之君求与之友而不可得也，而况可召与？",
                    "zhushu": "鲁缪公欲友子思，子思不悦，而称曰：古人曰：见贤人当事之，岂云友之邪？孟子云：子思所以不悦者，岂不谓臣不可友君，弟子不可友师也？若子思之意，亦不可友，况乎可召之？"
                },
                {
                    "paragraph": "齐景公田，招虞人以旌，不至，将杀之。志士不忘在沟壑，勇士不忘丧其元。孔子奚取焉哉？取非招不往也。",
                    "zhushu": "已说于上篇。"
                },
                {
                    "paragraph": "曰：敢问招虞人何以？",
                    "zhushu": "万章问招虞人当何用也？"
                },
                {
                    "paragraph": "曰：以皮冠。庶人以旃，士以旗，大夫以旌。",
                    "zhushu": "孟子曰：招礼若是，皮冠，弁也。旃，通帛也。因章曰旃。旗，旌有铃者。旌，注旄首者。"
                },
                {
                    "paragraph": "以大夫之招招虞人，虞人死不敢往；以士之招招庶人，庶人岂敢往哉？况乎以不贤人之招招贤人乎？",
                    "zhushu": "以贵者之招招贱人，贱人尚不敢往，况以不贤人之招招贤人乎？不贤之招，不以礼也。"
                },
                {
                    "paragraph": "欲见贤人而不以其道，犹欲其入而闭之门也。夫义，路也；礼，门也。惟君子能由是路，出入是门也。",
                    "zhushu": "欲人之入而闭其门，何得而入乎？闭门由闭礼也。"
                },
                {
                    "paragraph": "诗云：周道如厎，其直如矢。君子所履，小人所视。",
                    "zhushu": "诗小雅大东之篇。厎，平。矢，直，视，比也。周道平直，君子履直道，小人比而则之，以喻虞人能效君子守死善道也。"
                },
                {
                    "paragraph": "万章曰：孔子君命召不俟驾而行。然则孔子非与？",
                    "zhushu": "俟，待也。孔子不待驾而应君命也，孔子为之非与？"
                },
                {
                    "paragraph": "曰：孔子当仕有官职，而以其官召之也。",
                    "zhushu": "孟子言孔子所以不待驾者，孔子当仕位，有当职之事，君以其官名召之，岂得不颠倒？诗云：颠之倒之，自公召之。不谓贤者无位，而君欲召见也。章指言君子之志，志于行道，不得其礼，亦不苟往。于礼之可。伊尹三聘而后就汤。道之未洽，沮溺耦耕，接舆佯狂，岂可见也？",
                    "type": 2
                },
                {
                    "paragraph": "孟子谓万章曰：一郷之善士，斯友一郷之善士；一国之善士，斯友一国之善士；天下之善士，斯友天下之善士。",
                    "zhushu": "郷，一郷之善者，国，国中之善者，天下四海之内也，各以大小来相友，自为畴匹也。"
                },
                {
                    "paragraph": "以友天下之善士为未足，又尚论古之人。颂其诗，读其书，不知其人，可乎？是以论其世也，是尚友也。",
                    "zhushu": "好善者，以天下之善士为未足极其善道也。尚，上也。乃复上论古之人，颂其诗，诗歌颂之，故曰颂。读其书，犹恐未知古人髙下，故论其世以别之也。在三皇之世为上，在五帝之世为次，在三王之世为下，是为好上友之人也。章指言好髙慕远，君子之道，虽各有伦，乐其崇茂。是以仲尼曰：无友不如己者。髙山仰止，景行行止。",
                    "type": 2
                },
                {
                    "paragraph": "齐宣王问卿，孟子曰：王何卿之问也？",
                    "zhushu": "王问：何卿也？"
                },
                {
                    "paragraph": "王曰：卿不同乎？",
                    "zhushu": ""
                },
                {
                    "paragraph": "曰：不同。有贵戚之卿，有异姓之卿。",
                    "zhushu": "孟子曰：卿不同。贵戚之卿，谓内外亲族也，异姓之卿，谓有德命为三卿也。"
                },
                {
                    "paragraph": "王曰：请问贵戚之卿。",
                    "zhushu": "问贵戚之卿如何？"
                },
                {
                    "paragraph": "曰：君有大过则谏，反复之而不听，则易位。",
                    "zhushu": "孟子曰：贵戚之卿，反复谏君，君不听，则欲易君之位，更立亲戚之贵者。"
                },
                {
                    "paragraph": "王勃然变乎色，",
                    "zhushu": "王闻此言，愠怒而惊惧，故勃然变色。"
                },
                {
                    "paragraph": "曰：王勿异也。王问臣，臣不敢不以正对。",
                    "zhushu": "孟子曰：王勿怪也。王问臣，臣不敢不以其正义对。"
                },
                {
                    "paragraph": "王色定，然后请问异姓之卿。",
                    "zhushu": "王意解，颜色定，复问：异姓之卿如之何？"
                },
                {
                    "paragraph": "曰：君有过则谏，反复之而不听，则去。",
                    "zhushu": "孟子言异姓之卿，谏君不从，三而待放，遂不听之，则去而之他国也。章指言国须贤臣，必择忠良，亲近贵戚，或遭殃祸，伊发有莘，为殷兴道，故云成汤立贤无方也。"
                }
            ]
        },
        {
            "name": "告子章句上",
            "paragraphs": [
                {
                    "paragraph": "告子章句上",
                    "zhushu": "告子者，告，姓也；子，男子之通称也。名不害，兼治儒、墨之道者，尝学于孟子，而不能纯彻性命之理。论语曰：子罕言命。谓性命之难言也。以告子能执弟子之问，故以题篇。",
                    "type": 1
                },
                {
                    "paragraph": "告子曰：性犹杞柳也，义犹桮棬也。以人性为仁义，犹以𣏌柳为桮棬。",
                    "zhushu": "告子以为人性为才干，义为成器，犹以𣏌柳之木为桮棬也。𣏌柳，柜柳也。一曰：𣏌，木名也。诗云：北山有𣏌，桮棬，桮素也。"
                },
                {
                    "paragraph": "孟子曰：子能顺杞柳之性而以为桮棬乎？将戕贼𣏌柳而后以为桮棬也？",
                    "zhushu": "戕犹残也。春秋传曰：戕舟发梁，子能顺完𣏌柳，不伤其性而成桮棬乎？将以斤斧残贼之，乃可以为桮棬乎？言必残贼也。"
                },
                {
                    "paragraph": "如将戕贼𣏌柳而以为桮棬，则亦将戕贼人以为仁义与？",
                    "zhushu": "孟子言以人身为仁义，岂可复残伤其形体乃成仁义邪？明不可比桮棬也。"
                },
                {
                    "paragraph": "率天下之人而祸仁义者，必子之言夫！",
                    "zhushu": "以告子转性以为仁义，若转木以成器，必残贼之。故言率人以祸仁义者，必子之言。夫，叹辞也。章指言养性长义，顺夫自然，残木为器，变而后成。告子道偏，见有不纯，仁内义外，违人之端，孟子拂之，不假以言也。",
                    "type": 2
                },
                {
                    "paragraph": "告子曰：性犹湍水也，决诸东方则东流，决诸西方则西流。人性之无分于善不善也，犹水之无分于东西也。",
                    "zhushu": "湍者，圜也，谓湍湍潆水也。告子以喻人性若是水也，善恶随物而化，无本善不善之性也。"
                },
                {
                    "paragraph": "孟子曰：水信无分于东西，无分于上下乎？人性之善也，犹水之就下也。人无有不善，水无有不下。今夫水，搏而跃之，可使过颡；激而行之，可使在山。是岂水之性哉？其势则然也。人之可使为不善，其性亦犹是也。",
                    "zhushu": "孟子曰：水诚无分于东西，故决之而往也。水岂无分于上下乎？水性但欲下耳。人性生而有善，犹水欲下也。所以知人皆有善性，似水无有不下者也。跃，跳，颡，额也。人以手跳水可使过颡，激之可令上山，皆迫于势耳，非水之性也。人之可使为不善，非顺其性也，亦妄为利欲之势所诱迫耳，犹是水也，言其本性非不善也。章指言人之欲善，犹水好下，迫势激跃，失其素真，是以守正性者为君子，随曲拂者为小人也。",
                    "type": 2
                },
                {
                    "paragraph": "告子曰：生之谓性。",
                    "zhushu": "凡物生同类者，皆同性。"
                },
                {
                    "paragraph": "孟子曰：生之谓性也，犹白之谓白与？",
                    "zhushu": "犹见白物皆谓之同白，无异性也。"
                },
                {
                    "paragraph": "曰：然。",
                    "zhushu": "告子曰：然。"
                },
                {
                    "paragraph": "白羽之白也，犹白雪之白；白雪之白，犹白玉之白与？",
                    "zhushu": "孟子以为羽性轻，雪性消，玉性坚，虽俱白，其性不同。问告子：子以三白之性同邪？"
                },
                {
                    "paragraph": "曰：然。",
                    "zhushu": "告子曰：然，诚以为同也。"
                },
                {
                    "paragraph": "然则犬之性犹牛之性，牛之性犹人之性与？",
                    "zhushu": "孟子言犬之性岂与牛同所欲，牛之性岂与人同所欲乎？章指言物虽有性，性各殊异，惟人之性，与善俱生。赤子入井，以发其诚，告子一之，知其粗矣。孟子精之，是在其中。",
                    "type": 2
                },
                {
                    "paragraph": "告子曰：食色，性也。仁，内也，非外也；义，外也，非内也。",
                    "zhushu": "人之甘食悦色者，人之性也。仁由内出，义在外也，不从己身出也。"
                },
                {
                    "paragraph": "孟子曰：何以谓仁内义外也？",
                    "zhushu": "孟子怪告子是言也。"
                },
                {
                    "paragraph": "曰：彼长而我长之，非有长于我也，犹彼白而我白之，从其白于外也，故谓之外也。",
                    "zhushu": "告子言见彼人年长大，故我长敬之。长大者，非在于我也，犹白色见于外也。"
                },
                {
                    "paragraph": "曰：异于白马之白也，无以异于白人之白也；不识长马之长也，无以异于长人之长与？且谓长者义乎？长之者义乎？",
                    "zhushu": "孟子曰：长异于白。白马、白人，同谓之白可也。不知敬老马无异于敬老人邪？且谓老者为有义乎？将谓敬老者为有义乎？敬老者已也，何以为外也？"
                },
                {
                    "paragraph": "曰：吾弟则爱之，秦人之弟则不爱也，是以我为悦者也，故谓之内。长楚人之长，亦长吾之长，是以长为悦者也，故谓之外也。",
                    "zhushu": "告子曰：爱从己则己心悦，故谓之内。所悦喜老者在外，故曰外。"
                },
                {
                    "paragraph": "曰：耆秦人之炙，无以异于耆吾炙。夫物则亦有然者也，然则耆炙亦有外与？",
                    "zhushu": "孟子曰：耆炙同等，情出于中。敬楚人之老与敬己之老，亦同己情往敬之，虽非己炙，同美，故曰物则有然者也。如耆炙之意，岂在外邪？言楚、秦，喻远也。章指言事虽在外，行其事者，皆发于中，明仁义由内，所以晓告子之惑也。",
                    "type": 2
                },
                {
                    "paragraph": "孟季子问公都子曰：何以谓义内也？",
                    "zhushu": "季子亦以为义外也。"
                },
                {
                    "paragraph": "曰：行吾敬，故谓之内也。",
                    "zhushu": "公都子曰：以敬在心而行之，故言内。"
                },
                {
                    "paragraph": "郷人长于伯兄一岁，则谁敬？",
                    "zhushu": "季子曰：敬谁也？"
                },
                {
                    "paragraph": "曰：敬兄。",
                    "zhushu": "公都子曰：当敬兄也。"
                },
                {
                    "paragraph": "酌则谁先？",
                    "zhushu": "季子曰：酌酒则先酌谁？"
                },
                {
                    "paragraph": "曰：先酌郷人。",
                    "zhushu": "公都子曰：当先郷人。"
                },
                {
                    "paragraph": "所敬在此，所长在彼，果在外，非由内也。",
                    "zhushu": "季子曰：所敬者兄也，所酌者郷人也。如此义果在外，不由内也。果犹竟也。"
                },
                {
                    "paragraph": "公都子不能答，以告孟子。",
                    "zhushu": "公都子无以答季子之问。"
                },
                {
                    "paragraph": "孟子曰：敬叔父乎？敬弟乎？彼将曰：敬叔父。曰：弟为尸，则谁敬？彼将曰：敬弟。子曰：恶在其敬叔父也？彼将曰：在位故也。子亦曰：在位故也。庸敬在兄，斯须之敬在郷人。",
                    "zhushu": "孟子使公都子答季子如此，言弟以在尸位，故敬之，郷人在宾位，故先酌之耳。庸，常也。常敬在兄，斯须之敬在郷人也。"
                },
                {
                    "paragraph": "季子闻之，曰：敬叔父则敬，敬弟则敬。果在外，非由内也。",
                    "zhushu": "随敬所在而敬之，果在外。"
                },
                {
                    "paragraph": "公都子曰：冬日则饮汤，夏日则饮水，然则饮食亦在外也？",
                    "zhushu": "汤水虽异名，其得寒温者，中心也。虽随敬之所在，亦中心敬之，犹饮食从人所欲，岂可复谓之外也。章指言凡人随形，不本其原，贤者达情，知所以然。季子信之，犹若告子，公都受命，然后乃理。",
                    "type": 2
                },
                {
                    "paragraph": "公都子曰：告子曰：性无善无不善也。",
                    "zhushu": "公都子道告子以为人性在化，无本善不善也。"
                },
                {
                    "paragraph": "或曰：性可以为善，可以为不善。是故文、武兴则民好善，幽、厉兴则民好暴。",
                    "zhushu": "公都子曰：或人以为可教以善不善，亦由告子之意也。故文武圣化之起，民皆喜为善；幽厉虐政之起，民皆好暴乱。"
                },
                {
                    "paragraph": "或曰：有性善，有性不善。是故以尧为君而有象，以瞽瞍为父而有舜，以纣为兄之子，且以为君而有微子启、王子比干。",
                    "zhushu": "公都子曰：或人者以为人各有性，善恶不可化移。尧为君，象为臣，不能使之为善；瞽瞍为父，不能化舜为恶；纣为君，又与微子、比干有兄弟之亲，亦不能使此二子为不仁。是亦各有性也。"
                },
                {
                    "paragraph": "今曰性善，然则彼皆非与？",
                    "zhushu": "公都子曰：告子之徒，其论如此。今孟子曰人性尽善，然则彼之所言皆非邪？"
                },
                {
                    "paragraph": "孟子曰：乃若其情，则可以为善矣，乃所谓善也。若夫为不善，非才之罪也。",
                    "zhushu": "若，顺也。性与情相为表里，性善胜情，情则从之。孝经曰：此哀戚之情，情从性也。能顺此情，使之善者，真所谓善也。若随人而强作善者，非善者之善也。若为不善者，非所受天才之罪，物动之故也。"
                },
                {
                    "paragraph": "恻隐之心，人皆有之；羞恶之心，人皆有之；恭敬之心，人皆有之；是非之心，人皆有之。恻隐之心，仁也；羞恶之心，义也；恭敬之心，礼也；是非之心，智也。仁、义、礼、智非由外铄我也，我固有之也，弗思耳矣。故曰求则得之，舍则失之。或相倍蓰而无筭者，不能尽其才者也。",
                    "zhushu": "仁、义、礼、智，人皆有其端，怀之于内，非从外消铄我也。求存之则可得而用之，舍纵之则亡失之矣。故人之善恶，或相倍蓰，或至于无筭者，不得相与计多少，言其绝远也。所以恶乃至是者，不能自尽其才性也。故使有恶人，非天独与此人恶性，其有下愚不移者，譬如被疾不成之人，所谓童昏也。"
                },
                {
                    "paragraph": "诗曰：天生蒸民，有物有则。民之秉夷，好是懿德。孔子曰：为此诗者，其知道乎！故有物必有则，民之秉夷也，故好是懿德。",
                    "zhushu": "诗大雅蒸民之篇。言天生众民，有物则有所法则，人法天也。民之秉夷，夷，常也。常好美德，孔子谓之知道，故曰人皆有善也。章指言天之生人，皆有善性，引而趋之，善恶异衢，髙下相悬，贤愚舛殊，寻其本者，乃能一诸。",
                    "type": 2
                },
                {
                    "paragraph": "孟子曰：富岁，子弟多赖；凶岁，子弟多暴。非天之降才尔殊也，其所以陷溺其心者然也。",
                    "zhushu": "富岁，丰年也。凶岁，饥馑也。子弟，凡人之子弟也。赖，善；暴，恶也。非天降下才性与之异也，以饥寒之阨陷溺其心，使为恶者也。"
                },
                {
                    "paragraph": "今夫麰麦，播种而耰之，其地同，树之时又同，浡然而生，至于日至之时，皆熟矣。虽有不同，则地有肥硗，雨露之养，人事之不齐也。",
                    "zhushu": "麰麦，大麦也。诗云：诒我来麰。言人性之同，如此麰麦。其不同者，人事、雨泽有不足，地之有肥硗耳。硗，薄也。"
                },
                {
                    "paragraph": "故凡同类者，举相似也，何独至于人而疑之？圣人与我同类者，",
                    "zhushu": "圣人亦人也，其相觉者，以心知耳。盖体类与人同，故举相似也。"
                },
                {
                    "paragraph": "故龙子曰：不知足而为屦，我知其不为蒉也。屦之相似，天下之足同也。",
                    "zhushu": "龙子，古贤者也，虽不知足小大，作屦者犹不更作蒉。蒉，草器也。以屦相似，天下之足略同故也。"
                },
                {
                    "paragraph": "口之于味，有同耆也，易牙先得我口之所耆者也。如使口之于味也，其性与人殊，若犬马之与我不同类也，则天下何耆皆从易牙之于味也。至于味，天下期于易牙，是天下之口相似也。",
                    "zhushu": "人口之所耆者相似，故皆以易牙为知味，言口之同也。"
                },
                {
                    "paragraph": "惟耳亦然。至于声，天下期于师旷，是天下之耳相似也。",
                    "zhushu": "耳亦犹口也，天下皆以师旷为知声之微妙也。"
                },
                {
                    "paragraph": "惟目亦然，至于子都，天下莫不知其姣也。不知子都之姣者，无目者也。",
                    "zhushu": "目亦犹耳也。子都，古之姣好者也。诗云：不见子都，乃见狂且。傥无目者，乃不知子都好耳。言目之同耳。"
                },
                {
                    "paragraph": "故曰：口之于味也，有同耆焉；耳之于声也，有同听焉；目之于色也，有同美焉。于心独无所同然乎？",
                    "zhushu": "言人之心性皆同也。"
                },
                {
                    "paragraph": "心之所同然者何也？谓理也，义也。圣人先得我心之所同然耳。故理义之悦我心，犹刍豢之悦我口。",
                    "zhushu": "心所同耆者，义理也。理者，得道之理，圣人先得理义之要耳。理义之悦心，如刍豢之悦口，谁不同也？草牲曰刍，谷养曰豢。章指言人禀性俱有好憎，耳目口心所悦者同，或为君子，或为小人，犹麰麦不齐，雨露使然也。孟子言是，所以勗而进之。",
                    "type": 2
                },
                {
                    "paragraph": "孟子曰：牛山之木尝美矣，以其郊于大国也，斧斤伐之，可以为美乎？是其日夜之所息，雨露之所润，非无萌蘖之生焉，牛羊又从而牧之，是以若彼濯濯也。人见其濯濯也，以为未尝有材焉，此岂山之性也哉？",
                    "zhushu": "牛山，齐之东南山也。邑外谓之郊。息，长也。濯濯，无草木之貌。牛山未尝盛美，以在国郊，斧斤牛羊使之不得有草木耳，非山之性无草木也。"
                },
                {
                    "paragraph": "虽存乎人者，岂无仁义之心哉？其所以放其良心者，亦犹斧斤之于木也，旦旦而伐之，可以为美乎？其日夜之所息，平旦之气，其好恶与人相近也者几希，",
                    "zhushu": "存，在也。言虽在人之性，亦犹此山之有草木也。人岂无仁义之心邪？其日夜之思，欲息长仁义，平旦之志气，其好恶，凡人皆有与贤人相近之心。几，岂也。岂希，言不远也。"
                },
                {
                    "paragraph": "则其旦昼之所为，有梏亡之矣。梏之反复，则其夜气不足以存。夜气不足以存，则其违禽兽不远矣。人见其禽兽也，而以为未尝有才焉者，是岂人之情也哉？",
                    "zhushu": "旦昼，昼日也。其所为万事，有梏乱之，使亡失其日夜之所息也。梏之反复，利害干其心，其夜气不能复存也。人见恶人禽兽之行，以为未尝有善才性，此非人之情也。"
                },
                {
                    "paragraph": "故苟得其养，无物不长；苟失其养，无物不消。孔子曰：操则存，舍则亡，出入无时，莫知其郷。惟心之谓与？",
                    "zhushu": "诚得其养，若雨露于草木，法度于仁义，何有不长他。诚失其养，若斧斤牛羊之消草木，利欲之消仁义，何有不尽也。孔子曰：持之则在，纵之则亡，莫知其郷。郷犹里，以喻居也。独心为若是也。章指言秉心持正，使邪不干，犹止斧斤不伐牛山，山则木茂，人则称仁也。",
                    "type": 2
                },
                {
                    "paragraph": "孟子曰：无或乎王之不智也。",
                    "zhushu": "王，齐王也。或，怪也。时人有怪王不智而孟子不辅之，故言此也。"
                },
                {
                    "paragraph": "虽有天下易生之物也，一日暴之，十日寒之，未有能生者也。吾见亦罕矣，吾退而寒之者至矣，吾如有萌焉何哉？",
                    "zhushu": "种易生之草木五谷，一日暴温之，十日阴寒以杀之，物何能生？我亦希见于王，既见而退。寒之者至，谓左右佞谄顺意者多。譬诸万物，何由得有萌牙生也。"
                },
                {
                    "paragraph": "今夫弈之为数，小数也。不专心致志，则不得也。",
                    "zhushu": "弈，博也。或曰围棋。论语曰：不有博弈者乎？数，技也。虽小技，不专心则不得也。"
                },
                {
                    "paragraph": "弈秋，通国之善弈者也。使弈秋诲二人弈，其一人专心致志，惟弈秋之为听。一人虽听之，一心以为有鸿鹄将至，思援弓缴而射之，虽与之俱学，弗若之矣。为是其智弗若与？曰：非然也。",
                    "zhushu": "有人名秋，通一国皆谓之善弈，曰弈秋。使教二人弈，其一人惟秋所善而听之，其一人念欲射鸿鹄，故不如也。为是谓其智不如也？曰：非也，以不致志也。故齐王之不智亦若是。章指言弈为小数，不精不能，一人善之，十人恶之，虽竭其道，何由智哉？诗云：济济多士，文王以宁。此之谓也。",
                    "type": 2
                },
                {
                    "paragraph": "孟子曰：鱼，我所欲也，熊掌亦我所欲也，二者不可得兼，舍鱼而取熊掌者也。生亦我所欲也，义亦我所欲也，二者不可得兼，舍生而取义者也。",
                    "zhushu": "熊掌，熊蹯也，以喻义，鱼以喻生也。"
                },
                {
                    "paragraph": "生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者，何不用也？使人之所恶莫甚于死者，则凡可以辟患者，何不为也？",
                    "zhushu": "有甚于生者，谓义也，义者不可苟得。有甚于死者，谓无义也，不苟辟患也。莫甚于生，则苟利而求生矣；莫甚于死，则可辟患，不择善，何不为耳？"
                },
                {
                    "paragraph": "由是则生而有不用也，由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。",
                    "zhushu": "有不用，不用苟生也；有不为，不为苟恶而辟患也。有甚于生，义甚于生也；有甚于死，恶甚于死也。凡人皆有是心，贤者能勿丧亡之也。"
                },
                {
                    "paragraph": "一箪食，一豆羹，得之则生，弗得则死。嘑尔而与之，行道之人弗受；蹴尔而与之，乞人不屑也。",
                    "zhushu": "人之饿者，得此一器食可以生，不得则死。嘑尔犹呼尔，咄啐之貌也。行道之人，道中凡人以其贱已，故不肯受也。蹴，蹋也。以足践蹋与之。乞人不絜之，亦由其小，故轻而不受也。"
                },
                {
                    "paragraph": "万锺则不辩礼义而受之，万锺于我何加焉？为宫室之美，妻妾之奉，所识穷乏者得我与？",
                    "zhushu": "言一箪食则贵礼，至于万锺则不复辩别有礼义与不。钟，量器也。万锺于己身何加益哉？己身不能独食万锺也，岂不为广美宫室，供奉妻妾，施与所知之人穷乏者？"
                },
                {
                    "paragraph": "郷为身死而不受，今为宫室之美为之；郷为身死而不受，今为妻妾之奉为之；郷为身死而不受，今为所识穷乏者得我而为之。是亦不可以已乎？此之谓失其本心。",
                    "zhushu": "郷者不得箪食而食，则身死尚不受也。今为此三者为之，是不亦可以止乎？所谓失其本心也。章指言舍生取义，义之大者也。箪食万锺，用有轻重，纵彼纳此，盖违其本，凡人皆然，君子则否，所以殊也。"
                },
                {
                    "paragraph": "孟子曰：仁，人心也；义，人路也。舍其路而弗由，放其心而不知求，哀哉！",
                    "zhushu": "不行仁义者，不由路，不求心者也，可哀悯哉！"
                },
                {
                    "paragraph": "人有鸡犬放，则知求之，有放心而不知求。学问之道无他，求其放心而已矣。",
                    "zhushu": "人知求鸡狗，莫知求其心者，惑也。学问所以求之。章指言由路求心，为得其本，追逐鸡狗，务其末也。学以求之详矣。"
                },
                {
                    "paragraph": "孟子曰：今有无名之指，屈而不信，非疾痛害事也。如有能信之者，则不远秦楚之路，为指之不若人也。",
                    "zhushu": "无名之指，手之第四指也，盖以其余指皆有名。无名指者，非手之用指也，虽不疾痛妨害于事，犹欲信之，不远秦楚，为指不若人故也。"
                },
                {
                    "paragraph": "指不若人，则知恶之；心不若人，则不知恶，此之谓不知类也。",
                    "zhushu": "心不若人，可恶之大者也，而反恶指，故曰不知其类也。类，事也。章指言舍大恶小，不知其要，忧指忘心，不郷于道，是以君子恶之也。"
                },
                {
                    "paragraph": "孟子曰：拱把之桐梓，人苟欲生之，皆知所以养之者。至于身，而不知所以养之者，岂爱身不若桐、梓哉？弗思甚也。",
                    "zhushu": "拱，合两手也。把，以一手把之也。桐、梓，皆木名也。人皆知灌漑而养之，至于养身之道，当以仁义，而不知用，岂于身不若桐梓哉？不思之甚也。章指言莫知养身而养树木，失事违务，不得所急，所以诫未达者也。"
                },
                {
                    "paragraph": "孟子曰：人之于身也，兼所爱，兼所爱，则兼所养也。无尺寸之肤不爱焉，则无尺寸之肤不养也。",
                    "zhushu": "人之所爱，则养之于身也。一尺一寸之肤，养相及也。"
                },
                {
                    "paragraph": "所以考其善不善者，岂有他哉？于己取之而己矣。",
                    "zhushu": "考知其善否，皆在己之所养也。"
                },
                {
                    "paragraph": "体有贵贱，有大小，无以小害大，无以贱害贵。养其小者为小人，养其大者为大人。",
                    "zhushu": "养小则害大，养贱则害贵。小，口腹也；大，心志也。头颈，贵者也；指拇，贱者也。不可舍贵养贱也。务口腹者为小人，治心志者为大人。"
                },
                {
                    "paragraph": "今有场师，舍其梧槚，养其樲棘，则为贱场师焉。",
                    "zhushu": "场师，治场圃者，场以治谷。圃，园也。梧，桐；槚，梓：皆木名。樲棘，小棘，所谓酸枣也。言此以喻人舍大养小，故曰贱场师也。"
                },
                {
                    "paragraph": "养其一指，而失其肩背而不知也，则为狼疾人也。",
                    "zhushu": "谓医养人疾，治其一指而不知其肩背之有疾，以至于害之，此为狼籍乱不知治疾之人也。"
                },
                {
                    "paragraph": "饮食之人，则人贱之矣，为其养小以失大也。饮食之人无有失也，则口腹岂适为尺寸之肤哉？",
                    "zhushu": "饮食之人，人所以贱之者，为其养〇腹而失道徳耳。如使不失道德，存仁义以往，不嫌于养口腹也。故曰口腹岂但为肥长尺寸之肤邪？亦为怀道者也。章指言养其行，治其正，俱用智力，善恶相厉，是以君子居处思义，饮食思礼也。"
                },
                {
                    "paragraph": "公都子问曰：钧是人也，或为大人，或为小人，何也？",
                    "zhushu": "钧，同也。言有大有小，何也？"
                },
                {
                    "paragraph": "孟子曰：从其大体为大人，从其小体为小人。",
                    "zhushu": "大体，心思礼义。小体，纵恣情欲。"
                },
                {
                    "paragraph": "曰：钧是人也，或从其大体，或从其小体，何也？",
                    "zhushu": "公都子言：人何独有从小体也？"
                },
                {
                    "paragraph": "曰：耳目之官不思而蔽于物，物交物，则引之而已矣。心之官则思，思则得之，不思则不得也。此天之所与我者。先立乎其大者，则其小者弗能夺也，此为大人而己矣。",
                    "zhushu": "孟子曰人有耳目之官不思，故为物所蔽。官，精神所在也。谓人有五官六府。物，事也。利欲之事来交引其精神。心官不思善，故失其道而陷为小人也。此乃天所与人情性，先立乎其大者，谓生而有善性也。小者，情欲也。善胜恶则恶不能夺。章指言天与人性，先立其大，心官思之，邪不乖越，故谓之大人也。",
                    "type": 2
                },
                {
                    "paragraph": "孟子曰：有天爵者，有人爵者。仁义忠信，乐善不倦，此天爵也；公卿大夫，此人爵也。",
                    "zhushu": "天爵以德，人爵以禄。"
                },
                {
                    "paragraph": "古之人修其天爵，而人爵从之。今之人修其天爵以要人爵，既得人爵而弃其天爵，则惑之甚者也，",
                    "zhushu": "人爵从之，人爵自至也。以要人爵，要，求也。得人爵，弃天爵，惑之甚也。"
                },
                {
                    "paragraph": "终亦必亡而已矣。",
                    "zhushu": "弃善忘德，终必亡之。章指言古修天爵，自乐之也。今要人爵，以诱时也。得人弃天，道之忌也。惑以招亡，小人事也。",
                    "type": 2
                },
                {
                    "paragraph": "孟子曰：欲贵者，人之同心也。人人有贵于己者，弗思耳。人之所贵者，非良贵也。赵孟之所贵，赵孟能贱之。",
                    "zhushu": "人皆同欲贵之心，人人自有贵者在己身，不思之耳。在己者，谓仁义广誉也。凡人之所贵富，故曰非良贵者，赵孟、晋卿之贵者也。能贵人，又能贱人，人所自有者，他人不能贱之也。"
                },
                {
                    "paragraph": "诗云：既醉以酒，既饱以德。言饱乎仁义也，所以不愿人之膏粱之味也；令闻广誉施于身，所以不愿人之文绣也。",
                    "zhushu": "诗大雅既醉之篇。言饱德者，饱仁义之于身，身之贵者也。不愿人膏粱矣。膏粱，细粱如膏者也。文绣，绣衣服也。章指言所贵在身，人不知求，膏粱文绣，己之所优，赵孟所贵，何能比之？是以君子贫而乐也。",
                    "type": 2
                },
                {
                    "paragraph": "孟子曰：仁之胜不仁也，犹水胜火。今之为仁者，犹以一杯水救一车薪之火也，不熄，则谓之水不胜火。此又与于不仁之甚者也，亦终必亡而已矣。",
                    "zhushu": "水胜火，取水足以制火，一杯水何能胜一车薪之火也？以此谓水不胜火，为仁者亦若是，则与作不仁之甚者也。亡，犹无也，亦终必无仁矣。章指言为仁不至，不反诸已，谓水胜火，熄而后已，不仁之甚，终必亡矣。为道不卒，无益于贤也。",
                    "type": 2
                },
                {
                    "paragraph": "孟子曰：五谷者，种之美者也，苟为不熟，不如荑稗。夫仁亦在乎熟之而已矣。",
                    "zhushu": "熟，成也。五谷虽美，种之不成，不如荑稗之草，其实可食，为仁不成，犹是也。章指言功毁几成，人在慎终，五谷不熟，荑稗是胜，是以为仁必其成也。",
                    "type": 2
                },
                {
                    "paragraph": "孟子曰：羿之教人射，必志于彀。学者亦必志于彀。",
                    "zhushu": "羿，古之工射者。彀，张也。弩向包的者，用思要时也。学者志道，犹射者之张也。"
                },
                {
                    "paragraph": "大匠诲人，必以规矩。学者亦必以规矩。",
                    "zhushu": "大匠，攻木之工。规，所以为圜也；矩，所以为方也。诲，教也。教人必须规矩。学者以仁义为法式，亦犹大匠以规矩者也。章指言事各有本，道有所隆。彀张规矩，以喻为仁。学不为仁，犹是二教，失其法而行之也。"
                }
            ]
        },
        {
            "name": "告子章句下",
            "paragraphs": [
                {
                    "paragraph": "告子章句下",
                    "zhushu": "",
                    "type": 1
                },
                {
                    "paragraph": "任人有问屋庐子曰：礼与食孰重？",
                    "zhushu": "任国之人问孟子弟子屋庐连，问二者何者为重？"
                },
                {
                    "paragraph": "曰：礼重。",
                    "zhushu": "答曰：礼重。"
                },
                {
                    "paragraph": "色与礼孰重？曰：礼重。",
                    "zhushu": "重如上也。"
                },
                {
                    "paragraph": "曰：以礼食则饥而死；不以礼食则得食，必以礼乎？亲迎则不得妻，不亲迎则得妻，必亲迎乎？",
                    "zhushu": "任人难屋庐子云：若是，则必待礼乎？"
                },
                {
                    "paragraph": "屋庐子不能对。明日之邹，以告孟子。",
                    "zhushu": ""
                },
                {
                    "paragraph": "孟子曰：于！答是也何有？",
                    "zhushu": "于，音乌，叹辞也。何有，为不可答也。"
                },
                {
                    "paragraph": "不揣其本而齐其末，方寸之木，可使髙于岑楼。金重于羽者，岂谓一钩金与一舆羽之谓哉？取食之重者与礼之轻者而比之，奚翅食重？取色之重者与礼之轻者而比之，奚翅色重？",
                    "zhushu": "孟子言：夫物当揣量其本，以齐等其末，知其大小轻重，乃可言也。不节其数，累积方寸之木，可使髙于岑楼。岑楼，山之锐岭者。宁可谓寸木髙于山耶？金重于羽耶？如取食色之重者比礼之轻者，何翅食色重哉？翅，辞也。若言何其不重也。"
                },
                {
                    "paragraph": "往应之曰：紾兄之臂而夺之食，则得食，不紾则不得食，则将紾之乎？逾东家墙而搂其处子，则得妻，不搂则不得妻，则将搂之乎？",
                    "zhushu": "教屋庐子往应任人如是。紾，戾也。搂，牵也。处子，处女也，则是礼重食色轻者也。章指言临事量宜，权其轻重，以礼为先，食色为后，若有偏殊，从其大者，屋庐子未达，故譬搂紾也。",
                    "type": 2
                },
                {
                    "paragraph": "曹交问曰：人皆可以为尧、舜，有诸？孟子曰：然。",
                    "zhushu": "曹交，曹君之弟，交，名也。答曰然者，言人皆有仁义之心，尧舜行仁义而已。"
                },
                {
                    "paragraph": "交闻文王十尺，汤九尺，今交九尺四寸以长，食粟而已，如何则可？",
                    "zhushu": "交闻文王与汤皆长而圣，今交亦长，独但食粟而已，当如何？"
                },
                {
                    "paragraph": "曰：奚有于是？亦为之而已矣。有人于此，力不能胜一匹雏，则为无力人矣。今曰举百钧，则为有力人矣。则举乌获之任，是亦为乌获而已矣。夫人岂以不胜为患哉？弗为耳。",
                    "zhushu": "孟子曰：何有于是言乎？仁义之道，亦当为之，乃为贤耳。人言我力不能胜一小雏，则谓之无力之人；言我能举百钧，百钧，三千斤也。则谓之有力之人矣。乌获，古之有力人也，能移举千钧。人能举其所任，是为乌获才也。夫一匹雏不举，岂患不能胜哉？但不为之耳。"
                },
                {
                    "paragraph": "徐行后长者谓之弟，疾行先长者谓之不弟。夫徐行者。岂人所不能哉！所不为也。",
                    "zhushu": "长者，老者也。弟，顺也。人谁不能徐行者？患不肯为也。"
                },
                {
                    "paragraph": "尧、舜之道，孝弟而已矣。子服尧之服，诵尧之言，行尧之行，是尧而已矣。子服桀之服，诵桀之言，行桀之行，是桀而已矣。",
                    "zhushu": "孝弟而已，人所能也。尧服，衣服不逾礼也。尧言，行义之言。尧行，孝弟之行。桀服，谲诡非常之服。桀言，不行仁义之言。桀行，淫虐之行也。为尧似尧，为桀似桀。"
                },
                {
                    "paragraph": "曰：交得见于邹君。可以假馆。愿留而受业于门。",
                    "zhushu": "交欲学于孟子，愿因邹君假馆舍，备门徒也。"
                },
                {
                    "paragraph": "曰：夫道若大路然。岂难知哉？人病不求耳。子归而求之，有余师。",
                    "zhushu": "孟子言尧舜之道，较然若大路，岂有难知？人苦不肯求耳。子归曹而求行其道，有余师，师不少也，不必留此学也。章指言天下大道，人并由之，病于不为，不患不能，是以曹交请学，孟子辞焉。盖诗三百，一言以蔽之。"
                },
                {
                    "paragraph": "公孙丑问曰：髙子曰：小弁，小人之诗也。孟子曰：何以言之？曰：怨。",
                    "zhushu": "髙子，齐人也。小弁，小雅之篇，伯奇之诗也。怨者，怨亲之过，故谓之小人。"
                },
                {
                    "paragraph": "曰：固哉，髙叟之为诗也！有人于此，越人关弓而射之，则己谈笑而道之，无佗，疏之也。其兄关弓而射之，则己垂涕泣而道之，无佗，戚之也。小弁之怨，亲亲也。亲亲，仁也。固矣夫，髙叟之为诗也！",
                    "zhushu": "固，陋也。髙子年长，孟子曰：陋哉，髙父之为诗也。疏越人，故谈笑。戚，亲也。亲其兄，故号泣而道之，怪怨之意也。伯奇仁人，而父虐之，故作小弁之诗曰：何辜于天。亲亲而悲怨之辞也。重言固陋，伤髙叟不达诗人之意甚也。"
                },
                {
                    "paragraph": "曰：凯风何以不怨？",
                    "zhushu": "诗邶风凯风之篇也。公孙丑曰：凯风亦孝子之诗，何以独不怨？"
                },
                {
                    "paragraph": "曰：凯风，亲之过小者也；小弁，亲之过大者也。亲之过大而不怨，是愈疏也。亲之过小而怨，是不可矶也。愈疏，不孝也；不可矶，亦不孝也。孔子曰：舜其至孝矣。五十而慕。",
                    "zhushu": "孟子曰：凯风言莫慰母心，母心不悦也，知亲之过小也。小弁曰：行有死人，尚或墐之，而曾不闵己，知亲之过大也。愈，益也。过己大矣，而孝子不怨，思其亲之意何为如是？是益疏之道也，故曰不孝。矶，激也。过小耳。而孝子感激，辄怨其亲，是亦不孝也。孔子以舜年五十而思慕其亲不殆，称曰孝之至矣，孝之不可以已也。知髙叟讥小弁为不得矣。章指言生之膝下，一体而分，喘息呼吸，气通于亲，当亲而疏，怨慕号天，是以小弁之怨，未足为愆也。",
                    "type": 2
                },
                {
                    "paragraph": "宋牼将之楚，孟子遇于石丘，曰：先生将何之？",
                    "zhushu": "宋牼，宋人，名牼，学士年长者，故谓之先生。石丘，地名也。道遇，问欲何之。"
                },
                {
                    "paragraph": "曰：吾闻秦、楚搆兵，我将见楚王说而罢之。楚王不悦，我将见秦王说而罢之。二王我将有所遇焉。",
                    "zhushu": "牼自谓往说二王，必有所遇，得从其志。"
                },
                {
                    "paragraph": "曰：轲也请无问其详，愿闻其指。说之将何如？",
                    "zhushu": "孟子敬宋牼，自称其名曰轲，不敢详问，愿闻其指，欲如何说之。"
                },
                {
                    "paragraph": "曰：我将言其不利也。",
                    "zhushu": "牼曰：我将为二王言兴兵之不利也。"
                },
                {
                    "paragraph": "曰：先生之志则大矣，先生之号则不可。先生以利说秦、楚之王，秦、楚之王悦于利以罢三军之师，是三军之士乐罢而悦于利也。为人臣者怀利以事其君，为人子者怀利以事其父，为人弟者怀利以事其兄。是君臣、父子、兄弟终去仁义、怀利以相接，然而不亡者，未之有也。",
                    "zhushu": "孟子曰：先生志诚大矣，所称名号，不可用也。二王悦利罢三军，三军士乐之而悦利，则举国尚利以相接待而忘仁义，则其国亡矣。"
                },
                {
                    "paragraph": "先生以仁义说秦、楚之王，秦、楚之王悦于仁义而罢三军之师，是三军之士乐罢而悦于仁义也。为人臣者怀仁义以事其君，为人子者怀仁义以事其父，为人弟者懐仁义以事其兄。是君臣、父子、兄弟去利怀仁义以相接也。然而不王者，未之有也，何必曰利？",
                    "zhushu": "以仁义之道，不忍兴兵，三军之士悦，国人化之，咸以仁义相接，可以致王，何必以利为名也。章指言上之所欲，下以为俗，俗化于善，久而致乎，俗化于恶，久而致倾。是以君子创业，慎其所以为名也。",
                    "type": 2
                },
                {
                    "paragraph": "孟子居邹，季任为任处守，以币交，受之而不报。处于平陆，储子为相，以币交，受之而不报。",
                    "zhushu": "任，薛之同姓小国也。季任，任君季弟也。任君朝会于邻国，季任为之居守其国也。致币帛之礼以交孟子，受之而未报也。平陆，齐下邑也。储子，齐相也，亦致礼以交孟子而未答也。"
                },
                {
                    "paragraph": "佗日，由邹之任，见季子，由平陆之齐，不见储子。屋庐子喜曰：连得闲矣。问曰：夫子之任，见季子，之齐，",
                    "zhushu": "不见。"
                },
                {
                    "paragraph": "储子为其为相与？",
                    "zhushu": "连，屋庐子名也。见孟子答此二人有异，故喜曰：连今日乃得一见夫子，与之闲隙也。俱答二人，独见季子，不见储子者，以季子当君国子民之处，储子为相，故轻之邪？"
                },
                {
                    "paragraph": "曰：非也。书曰：享多仪，仪不及物曰不享，惟不役志于享，为其不成享也。",
                    "zhushu": "孟子曰：非也。非以储子为相，故不见。尚书洛诰篇曰：享多仪。言享见之礼多仪法也。物，事也。仪不及事，谓有阙也。故曰不成享礼。储子本礼不足，故我不见也。"
                },
                {
                    "paragraph": "屋庐子悦。或问之，屋庐子曰：季子不得之邹，储子得之平陆。",
                    "zhushu": "屋庐子已晓其意，闻义而服，故悦也。人问之曰：何为若是？屋庐子曰：季子守国，不得越境至邹，不身造孟子可也。储子为相，得循行国中，但游交礼，为其不尊贤，故答而不见。章指言君子交接，动不违礼，享见之仪，亢答不差，是以孟子或见或不答，以其宜也。",
                    "type": 2
                },
                {
                    "paragraph": "淳于髡曰：先名实者，为人也；后名实者，自为也。夫子在三卿之中，名实未加于上下而去之，仁者固如此乎？",
                    "zhushu": "淳于，姓；髡，名也，齐之辩士。名者，有道德之名；实者，治国惠民之功实也。齐，大国，有三卿，谓孟子尝处此三卿之中矣，未闻名实下济于民，上匡其君，而速去之，仁者之道，固当然邪？"
                },
                {
                    "paragraph": "孟子曰：居下位，不以贤事不肖者，伯夷也。五就汤、五就桀者，伊尹也。不恶污君，不辞小官者，柳下惠也。三子者不同道，其趋一也。",
                    "zhushu": "伊尹为汤见贡于桀，桀不用而归汤，汤复贡之。如此者五。思济民，冀得施行其道也。此三人虽异道，所履者一也。"
                },
                {
                    "paragraph": "一者何也？",
                    "zhushu": "髡问一者何也？"
                },
                {
                    "paragraph": "曰：仁也。君子亦仁而已矣，何必同？",
                    "zhushu": "孟子言君子进退行止未必同也，趋于履仁而己。髡讥其速去，故引三子以喻意也。"
                },
                {
                    "paragraph": "曰：鲁缪公之时，公仪子为政，子柳、子思为臣，鲁之削也滋甚。若是乎贤者之无益于国也。",
                    "zhushu": "髡曰：鲁缪公时，公仪休为执政之卿。子柳，泄柳也；子思，孔伋也。二人皆师傅之臣，不能救鲁之见削夺亡其土地者多。若是，贤者无所益于国家者，何用贤为？"
                },
                {
                    "paragraph": "曰：虞不用百里奚而亡，秦缪公用之而霸。不用贤则亡，削何可得与？",
                    "zhushu": "孟子云：百里奚所去国亡，所在国霸。无贤国亡，何但得削？岂可不用贤也？"
                },
                {
                    "paragraph": "曰：昔者王豹处于淇而河西善讴，绵驹处于髙唐而齐右善歌，华周、𣏌梁之妻善哭其夫而变国俗。有诸内必形诸外。为其事而无其功者，髡未尝睹之也。是故无贤者也，有则髡必识之。",
                    "zhushu": "王豹，卫之善讴者。淇，水名。卫诗竹竿之篇曰：泉源在左，淇水在右。硕人之篇曰：河水洋洋，北流活活。卫地滨于淇水，在北流河之西，故曰处于淇而河西善讴，所谓郑、卫之声也。绵驹，善歌者也。髙唐，齐西邑，绵驹处之，故曰齐右善歌。华周，华旋也。杞梁，杞殖也。二人，齐大夫，死于戎事者。其妻哭之哀，城为之崩，国俗化之，则效其哭。髡曰：如是歌哭者尚能变俗，有中则见外，为之而无功者，髡不闻也。有功乃为贤者，不见其功，故谓之无贤者也。如有之，则髡必识知之。"
                },
                {
                    "paragraph": "曰：孔子为鲁司宼，不用，从而祭，燔肉不至，不税冕而行。不知者以为为肉也，其知者以为为无礼也。乃孔子则欲以微罪行，不欲为苟去，君子之所为，众人固不识也。",
                    "zhushu": "孟子言孔子为鲁贤臣。不用，不能用其道也。从鲁君而祭于宗庙，当赐大夫以胙。燔肉不至，膊炙者为燔。诗云：燔炙芬芬。反归其舍，未及税解祭之冕而行，出适佗国，不知者以为不得燔肉而愠也。知者以为为君无礼，乃欲以微罪行。燔肉不至我党，从祭之礼不备，有微罪乎？乃圣人之妙旨，不欲为，诚欲急去也。众人固不能知君子之所为，谓髡不能知贤者之志也。章指言见机而作，不俟终日。孔子将行，冕不及税，庸人不识，课以功实，淳于虽辩，终亦屈服。正者胜也。",
                    "type": 2
                },
                {
                    "paragraph": "孟子曰：五霸者，三王之罪人也；",
                    "zhushu": "五霸者，大国秉直道以率诸侯，齐桓、晋文、秦缪、宋襄、楚庄是也。三王，夏禹、殷汤、周文王是也。"
                },
                {
                    "paragraph": "今之诸侯，五霸之罪人也；今之大夫，今之诸侯之罪人也。",
                    "zhushu": "谓当孟子之时诸侯及大夫也。诸侯臣摠谓之大夫。罪人之事，下别言之。"
                },
                {
                    "paragraph": "天子适诸侯曰巡狩，诸侯朝于天子曰述职，春省耕而补不足，秋省敛而助不给。入其疆，土地辟，田野治，养老尊贤，俊杰在位，则有庆。庆以地。入其疆，土地荒芜，遗老失贤，掊克在位，则有让。一不朝，则贬其爵；再不朝，则削其地；三不朝，则六师移之。是故天子讨而不伐，诸侯伐而不讨。五霸者，搂诸侯以伐诸侯者也，故曰五霸者，三王之罪人也。",
                    "zhushu": "巡狩、述职，皆以助人民。庆，赏也。养老尊贤，能者在位，赏之以地，益其地也。掊克不良之人在位，则责让之。不朝至三，讨之以六师，移之，就之也。讨者，上讨下也。伐者，敌国相征伐也。五霸强搂牵诸侯以伐诸侯，不以王命也。于三王之法，乃罪人也。"
                },
                {
                    "paragraph": "五霸，桓公为盛，葵丘之会诸侯，束牲载书而不歃血。初命曰：诛不孝，无易树子，无以妾为妻。再命曰：尊贤育才，以彰有德。三命曰：敬老慈幼，无忘宾旅。四命曰：士无世官，官事无摄，取士必得，无专杀大夫。五命曰：无曲防，无遏籴，无有封而不告。曰：凡我同盟之人，既盟之后，言归于好。今之诸侯皆犯此五禁，故曰今之诸侯，五霸之罪人也。",
                    "zhushu": "齐桓公，五霸之盛者也，与诸侯会于葵丘，束缚其牲，但加载书，不复歃血，言畏桓公，不敢负也。不得专诛不孝。树，立也。已立世子，不得擅易也。不得立爱妾为嫡也。尊贤养才，所以彰明有德之人，敬老爱少，恤矜孤寡，宾客覉旅，勿忘忽也。仕为大臣，不得世官，贤臣乃得世禄也。官事无摄，无旷庶僚也。取士必得贤，立之无方也。无专杀大夫，不得以私怒行诛戮也。无敢违王法，而以己曲意设防禁也。无遏止谷籴，不通邻国也。无以私恩擅有所封赏而不告盟主也。言归于好，无搆怨也。桓公施此五命，而今诸侯皆犯之，故曰罪人也。"
                },
                {
                    "paragraph": "长君之恶其罪小，逢君之恶其罪大。今之大夫皆逢君之恶，故曰今之大夫，今之诸侯之罪人也。",
                    "zhushu": "君有恶命，臣长大而宣之，其罪在不能距逆君命，故曰小也。逢，迎也。君之恶心未发，臣以謟媚逢迎而导君为非，故曰罪大。今诸侯之大夫皆逢君之恶，故曰罪人也。章指言王道寖衰，转为罪人，孟子伤之，是以博思古法，匡时君也。",
                    "type": 2
                },
                {
                    "paragraph": "鲁欲使慎子为将军，孟子曰：不教民而用之，谓之殃民。殃民者，不容于尧、舜之世。一战胜齐，遂有南阳，然且不可。",
                    "zhushu": "慎子善用丘者，不教民以仁义而用之战鬪，是使民有殃祸也。尧、舜之世，皆行仁义，故好战殃民者不能自容也。就使慎子能为鲁一战，取齐南阳之地，且犹不可。山南曰阳，岱山之南谓之南阳也。"
                },
                {
                    "paragraph": "慎子勃然不悦，曰：此则滑厘所不识也。",
                    "zhushu": "滑厘，慎子名。不悦，故曰我所不知此言何谓也。"
                },
                {
                    "paragraph": "曰：吾明告子。天子之地方千里，不千里，不足以待诸侯。诸侯之地方百里，不百里，不足以守宗庙之典籍。周公之封于鲁，为方百里也，地非不足，而俭于百里。太公之封于齐也，亦为方百里也，地非不足也，而俭于百里。今鲁方百里者五，子以为有王者作，则鲁在所损乎，在所益乎？徒取诸彼以与此，然且仁者不为，况于杀人以求之乎？",
                    "zhushu": "孟子见慎子不悦，故曰明告子，天子诸侯地制如是，诸侯当来朝聘，故言守宗庙。典籍，谓先祖常籍法度之文也。周公、太公地尚不能满百里，俭而不足也。后世兼侵小国，今鲁乃五百里矣。有王者作，若文王、武王者，子以为鲁在所损之中邪？在所益之中也？言其必见损也。但取彼与此，为无伤害。仁者尚不肯为，况战鬪杀人以求广土地乎？"
                },
                {
                    "paragraph": "君子之事君也，务引其君以当道，志于仁而己。",
                    "zhushu": "言君子事君之法，牵引其君以当正道者，仁也，志仁而已，欲使慎子辅君以仁。章指言招携怀远，贵以德礼，既其用兵，庙胜为上，战胜为下，明贱战也。",
                    "type": 2
                },
                {
                    "paragraph": "孟子曰：今之事君者曰：我能为君辟土地，充府库。今之所谓良臣，古之所谓民贼也。",
                    "zhushu": "辟土地，侵邻国也。充府库，重赋敛也。今之所谓良臣者，于古之法为民贼，伤民，故谓之贼也。"
                },
                {
                    "paragraph": "君不郷道，不志于仁，而求富之，是富桀也。",
                    "zhushu": "为恶君聚敛以富之，为富桀也，谓若夏桀也。"
                },
                {
                    "paragraph": "我能为君约与国，战必克。今之所谓良臣，古之所谓民贼也。",
                    "zhushu": "连诸侯以战，求必胜也。"
                },
                {
                    "paragraph": "君不郷道，不志于仁，而求为之强战，是辅桀也。",
                    "zhushu": "说与上同。"
                },
                {
                    "paragraph": "由今之道，无变今之俗，虽与之天下，不能一朝居也。",
                    "zhushu": "今之道，非善道。今之世俗渐恶久矣，若不变更，虽得天下之政而治之，不能自安一朝之闲居其位也。章指言善为国者，必藏于民，贼民以往，其余何观？变俗移风，非乐不化，以乱济民，不知其善也。",
                    "type": 2
                },
                {
                    "paragraph": "白圭曰：吾欲二十而取一，何如？",
                    "zhushu": "白圭，周人也。节以货殖，欲省赋利民，使二十而税一。"
                },
                {
                    "paragraph": "孟子曰：子之道，貉道也。万室之邑，一人陶，则可乎？",
                    "zhushu": "貉，夷貉之人，在荒服者也。貉之税，二十而取一，万家之国，使一人陶瓦器，则可乎？以此喻白圭所言也。"
                },
                {
                    "paragraph": "曰：不可。器不足用也。",
                    "zhushu": "白圭曰：一人陶，则瓦器不足以供万室之用也。"
                },
                {
                    "paragraph": "曰：夫貉，五谷不生，惟黍生之。无城郭宫室、宗庙祭祀之礼，无诸侯币帛饔飧，无百官有司，故二十取一而足也。",
                    "zhushu": "貉在北方，其气寒，不生五谷，黍早熟，故独生之也。无中国之礼，如此之用，故可二十取一而足也。"
                },
                {
                    "paragraph": "今居中国，去人伦，无君子，如之何其可也？陶以寡，且不可以为国，况无君子乎？欲轻之于尧、舜之道者，大貉、小貉也；欲重之于尧、舜之道者，大桀、小桀也。",
                    "zhushu": "今之居中国，当行礼义，而欲效夷貉无人伦之叙，无君子之道，岂可哉？陶器者少，尚不可以为国，况无君子之道乎？尧舜以来，什一而税，足以行礼，故以此为道。今欲轻之，二十税一者，夷貉为大貉，子为小貉也。欲重之，过什一，则夏桀为大桀，子为小桀也。章指言先王典礼，万世可遵，什一供贡，下富上尊。裔土简惰，二十而税，夷狄有君，不足为贵。圭欲法之，孟子斥之以王制也。"
                },
                {
                    "paragraph": "白圭曰：丹之治水也愈于禹。",
                    "zhushu": "丹，名；圭，字也。当诸侯时，有小水，白圭为治除之，因自谓过禹也。"
                },
                {
                    "paragraph": "孟子曰：子过矣。禹之治水，水之道也。是故禹以四海为壑，今吾子以邻国为壑。水逆行，谓之洚水。洚水者，洪水也，仁人之所恶也，吾子过矣。",
                    "zhushu": "子之所言过矣。禹除中国之害，以四海为沟壑以受其害水，故后世赖之。今子除水，近注之邻国，触于洚水之名，仁人恶为之，自以为愈于禹，子亦过甚矣。章指言君子除害，普为人也，白圭壑邻，亦以狭矣。是故贤者志其大者、远者也。",
                    "type": 2
                },
                {
                    "paragraph": "孟子曰：君子不亮，恶乎执？",
                    "zhushu": "亮，信也。易曰：君子履信思顺。若为君子之道。舍信将安执之？章指言论语曰：自古皆有死。民无信不立。重信之至也。",
                    "type": 2
                },
                {
                    "paragraph": "鲁欲使乐正子为政。",
                    "zhushu": "乐正子，克也。鲁君欲使之执政于国。"
                },
                {
                    "paragraph": "孟子曰：吾闻之，喜而不寐。",
                    "zhushu": "喜其人道德得行，为之喜而不寐。"
                },
                {
                    "paragraph": "公孙丑曰：乐正子强乎？曰：否。有智虑乎？曰：否。多闻识乎？曰：否。",
                    "zhushu": "丑问乐正子有此三问之所能乎？孟子皆曰：否，不能有此也。"
                },
                {
                    "paragraph": "然则奚为喜而不寐？",
                    "zhushu": "丑问无此三者，何为喜而不寐。"
                },
                {
                    "paragraph": "曰：其为人也好善。",
                    "zhushu": "孟子言乐正子之为人也，能好善，故为之喜。"
                },
                {
                    "paragraph": "好善足乎？",
                    "zhushu": "丑问人但好善，足以治国乎？"
                },
                {
                    "paragraph": "曰：好善优于天下，而况鲁国乎？夫苟好善，则四海之内皆将轻千里而来告之以善。夫苟不好善，则人将曰：訑訑，予既已知之矣。訑訑之声音颜色，距人于千里之外。",
                    "zhushu": "孟子曰：好善，乐闻善言，是采用之也。以此治天下，可以优之，虞舜是也。何况于鲁不能治乎？人诚好善，四海之士皆轻行千里，以善来告之。诚不好善，则其人将曰：訑訑，贱佗人之言。訑訑者，自足其智，不嗜善言之貌。訑訑之人，发声音，见颜色，人皆知其不欲受善言也。道术之士闻之，止于千里之外而不来也。"
                },
                {
                    "paragraph": "士止于千里之外，则䜛谄面谀之人至矣。与谗谄面谀之人居，国欲治，可得乎？",
                    "zhushu": "怀善言之士，止于千里之外，不肯就之，则邪恶顺意之人至矣。与邪恶居，欲使国治，岂可得乎？章指言好善从人，圣人一槩。禹闻谠言，答之而拜，訑訑吐之，善人亦逝。善去恶来，道若合符。诗曰：雨雪漉漉，见晛聿消。此之谓也。",
                    "type": 2
                },
                {
                    "paragraph": "陈子曰：古之君子何如则仕？",
                    "zhushu": "陈臻问古之君子得何礼可以仕也？"
                },
                {
                    "paragraph": "孟子曰：所就三，所去三。迎之致敬以有礼，言将行其言也，则就之；礼貌未衰，言弗行也，则去之。其次，虽未行其言也，迎之致敬以有礼，则就之；礼貌衰，则去之。其下，朝不食，夕不食，饥饿不能出门户。君闻之，曰：吾大者不能行其道，又不能从其言也，使饥饿于我土地，吾耻之。周之，亦可受也，免死而已矣。",
                    "zhushu": "所去就，谓下事也。礼者，接之以礼也。貌者，颜色和顺，有乐贤之容。礼衰，不敬也；貌衰，不悦也。其下者，困而不能与之禄，则当去，矜其困而周之，苟免死而已。此三就三去之道，穷饿而去，不疑也，故不言去。免死而留，为死故也。权时之宜，嫌其疑也，故载之也。章指言士虽正道，亦有量宜，听言为上，礼貌次之，困而免死，斯为下矣。备此三科，亦无疑也。",
                    "type": 2
                },
                {
                    "paragraph": "孟子曰：舜发于畎亩之中，傅说举于版筑之闲，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能，",
                    "zhushu": "舜耕历山，三十征庸。傅说筑传岩，武丁举以为相。胶鬲，殷之贤臣，遭纣之乱，隐遁为商。文王于鬻贩鱼盐之中得其人，举之以为臣也。士，狱官也。管夷吾自鲁囚执于士官，桓公举以为相国。孙叔敖隐处耕于海滨，楚庄王举之以为令尹。百里奚亡虞适秦，隐于都市。而以为相也。言天将降下大事以任圣贤，必先勤劳其身，饿其体而瘠其肤，使其身乏资绝粮，所行不从。拂戾而乱之者，所以动惊其心，坚忍其性，使不违仁。困而知勤，曾益其素，所以不能行。"
                },
                {
                    "paragraph": "人恒过，然后能改。困于心，衡于虑，而后作；征于色，发于声，而后喻。",
                    "zhushu": "人常以有缪思过行不得福，然后乃更其所为，以不能为能也。困瘁于心，衡，横也。横塞其虑于𦙄臆之中，而后作为奇计异策、愤激之说也。征验见于颜色，若屈原憔悴，渔父见而怪之。发于声而后喻，若寗戚商歌，桓公异之。"
                },
                {
                    "paragraph": "入则无法家拂士，出则无敌国外患者，国恒亡，然后知生于忧患而死于安乐也。",
                    "zhushu": "入，谓国内也，无法度大臣之家，辅拂之士。出，谓国外也，无敌国可难，无外患可忧，则凡庸之君，骄慢荒忽，国常以此亡也。故知能生于忧患，死于安乐也。死，亡也。安乐怠惰，使人亡其知能也。章指言圣贤困穷，天坚其志。次贤感激，乃奋其虑。凡人佚乐，以丧知能。贤愚之叙也。",
                    "type": 2
                },
                {
                    "paragraph": "孟子曰：教亦多术矣，予不屑之教诲也者，是亦教诲之而已矣。",
                    "zhushu": "教人之道多术。予，我也。屑，絜也。我不絜其人之行。故不教诲之。其人感此。退自修学而为仁义。是亦我教诲之一道也。章指言学而见贱。耻之大者。激而厉之。能者以改。教诲之方。或折或引。同归殊涂。成之而已。"
                }
            ]
        },
        {
            "name": "尽心章句上",
            "paragraphs": [
                {
                    "paragraph": "尽心章句上",
                    "zhushu": "尽心者，人之有心，为精气主，思虑可否，然后行之。犹人法天，天之执持维纲，以正二十八舍者，北辰也。论语曰：北辰居其所，而众星拱之。心者，人之北辰也，曰：存其心，养其惟，所以事天也。故以尽心题篇。",
                    "type": 1
                },
                {
                    "paragraph": "孟子曰：尽其心者，知其性也。知其性，则知天也。",
                    "zhushu": "性有仁义礼智之端，心以制之，惟心为正。人能尽极其心以思行善，则可谓知其性矣。知其性，则知天道之贵善者也。"
                },
                {
                    "paragraph": "存其心，养其性，所以事天也。",
                    "zhushu": "能存其心，养育其正性，可谓仁人。天道好生，仁人亦好生。天道无亲，惟仁是与。行与天合，故曰所以事天。"
                },
                {
                    "paragraph": "夭寿不贰，修身以俟之，所以立命也。",
                    "zhushu": "贰，二也。仁人之行，一度而己，虽见前人或夭或寿，终无二心改易其道。夭若颜渊，寿若邵公，皆归之命，修正其身，以待天命，此所以立命之本也。章指言尽心竭性，足以承天，夭寿祸福，秉心不违，立命之道，惟是为珍。"
                },
                {
                    "paragraph": "孟子曰：莫非命也，顺受其正。",
                    "zhushu": "莫，无也。人之终无非命也。命有三名：行善得善曰受命，行善得恶曰遭命，行恶得恶曰随命。惟顺受命，为受其正也。",
                    "type": 2
                },
                {
                    "paragraph": "是故知命者不立乎岩墙之下。尽其道而死者，正命也；",
                    "zhushu": "知命者欲趋于正，故不立岩墙之下，恐压覆也。尽修身之道以夀终者，为得正命也。"
                },
                {
                    "paragraph": "桎梏死者，非正命也。",
                    "zhushu": "畏、压、溺，礼所不吊，故曰非正命也。章指言：人必趋命，贵受其正。岩墙之疑，君子远之。",
                    "type": 2
                },
                {
                    "paragraph": "孟子曰：求则得之，舍则失之，是求有益于得也，求在我者也。",
                    "zhushu": "谓修仁行义，事在于我，我求则得，我舍则失。故求有益于得也。"
                },
                {
                    "paragraph": "求之有道，得之有命，是求无益于得也，求在外者也。",
                    "zhushu": "谓贤者修其天爵，而人爵从之，故曰求之有道也。修天爵者，或得或否，故言得之有命也。爵禄须知己，知己者在外，非身所专，是以云求无益于得也，求在外也。章指言：为仁由己，富贵在天，故孔子曰：如不可求，从吾所好。",
                    "type": 2
                },
                {
                    "paragraph": "孟子曰：万物皆备于我矣。反身而诚，乐莫大焉。",
                    "zhushu": "物，事也。我，身也。普谓人为成人已往，皆备知天下万物，常有所行矣。诚者，实也。反自思其身所施行，能皆实而无虚，则乐莫大焉。"
                },
                {
                    "paragraph": "强恕而行，求仁莫近焉。",
                    "zhushu": "当自强勉以忠恕之道，求仁之术，此最为近。章指言每必以诚，恕己而行，乐在其中，仁之至也。",
                    "type": 2
                },
                {
                    "paragraph": "孟子曰：行之而不著焉，习矣而不察焉，终身由之而不知其道者，众也。",
                    "zhushu": "人皆有仁义之心，日自行之于其所爱，而不能著明其道以施于大事。仁妻爱子，亦以习矣，而不能察知可推以为善也。由，用也。终身用之，以为自然，不究其道，可成君子，此众庶之人也。章指言人有仁端，达之以为道，凡夫用之，不知其为寳也。"
                },
                {
                    "paragraph": "孟子曰：人不可以无耻。",
                    "zhushu": "人不可以无所羞耻也。论语曰：行己有耻。"
                },
                {
                    "paragraph": "无耻之耻，无耻矣。",
                    "zhushu": "人能耻己之无所耻，是为改行从善之人，终身无复有耻辱之累也。章指言耻身无分，独无所耻，斯必远辱，不为忧矣。",
                    "type": 2
                },
                {
                    "paragraph": "孟子曰：耻之于人大矣。为机变之巧者，无所用耻焉。",
                    "zhushu": "耻者为不正之道，正人之所耻为也。今造机变穽陷之巧以攻战者，非古之正道也，取为一切可胜敌也，宜无以错于廉耻之心也。"
                },
                {
                    "paragraph": "不耻不若人，何若人有？",
                    "zhushu": "不耻不如古之圣人，何有如贤人之名也。章指言不慕大人，何能有耻？是以隰朋愧不及黄帝，佐齐桓以有勋，颜渊慕虞舜，仲尼叹庶几之云。",
                    "type": 2
                },
                {
                    "paragraph": "孟子曰：古之贤王好善而忘势。",
                    "zhushu": "乐善而自卑，若髙宗得傅说而禀命。"
                },
                {
                    "paragraph": "古之贤士何独不然？乐其道而忘人之势。",
                    "zhushu": "何独不然？何独不有所乐？有所忘也。乐道守志，若许由洗耳，可谓忘人之势矣。"
                },
                {
                    "paragraph": "故王公不致敬尽礼，则不得亟见之。见且由不得亟，而况得而臣之乎？",
                    "zhushu": "亟，数也。若伯夷非其君不事，伊尹乐尧舜之道，不致敬尽礼，可数见之乎？作者七人，隐各有万，岂可得而臣之？章指言王公尊贤，以贵下贱之义也；乐道忘势，不以富贵动心之分也。各崇所尚，则义不亏矣。",
                    "type": 2
                },
                {
                    "paragraph": "孟子谓宋句践曰：子好游乎？吾语子游。人知之亦嚣嚣，人不知亦嚣嚣。",
                    "zhushu": "宋，姓也。句践，名也，好以道德游，欲行其道者。嚣嚣，自得无欲之貌。"
                },
                {
                    "paragraph": "曰：何如斯可以嚣嚣矣？",
                    "zhushu": "句践问何执守可嚣嚣也？"
                },
                {
                    "paragraph": "曰：尊德乐义，则可以嚣嚣矣。",
                    "zhushu": "尊，贵也。孟子曰：能贵德而履之，乐义而行之，则可以嚣嚣无欲矣。"
                },
                {
                    "paragraph": "故士穷不失义，达不离道。穷不失义，故士得己焉；达不离道，故民不失望焉。",
                    "zhushu": "穷不失义，不为不义而苟得，故得己之本性也。达不离道，思利民之道，故民不失其望也。"
                },
                {
                    "paragraph": "古之人得志，泽加于民；不得志，修身见于世。穷则独善其身，达则兼善天下。",
                    "zhushu": "古之人得志君国，则德泽加于民人。不得志，谓贤者不遭遇也。见，立也。独治其身以立于世闲，不失其操也，是故独善其身。达，谓得行其道，故能兼善天下也。章指言内定常满，嚣嚣无忧，可出可处，故云以游。修身立世，贱不失道，达善天下，乃用其宝。句践好游，未得其要，孟子言之，然后乃喻。",
                    "type": 2
                },
                {
                    "paragraph": "孟子曰：待文王而后兴者，凡民也。若夫豪杰之士，虽无文王犹兴。",
                    "zhushu": "凡民，无异知者也，故须文王之大化，乃能自兴起以趋善道。若夫豪杰，才知千万于凡人者，虽不遭文王，犹能自起以善，守身正行，不陷溺也。章指言小人待化，乃不辟邪，君子特立，不为俗移，故称豪杰自兴也。",
                    "type": 2
                },
                {
                    "paragraph": "孟子曰：附之以韩、魏之家，如其自视欿然，则过人远矣。",
                    "zhushu": "附，益也。韩、魏，晋六卿之富者也。言人既自有家，复益以韩、魏百乘之家，其富贵已美矣，而其人欿然不足，自知仁义之道不足也。此则过人甚远矣。章指言人情富盛，莫不骄矜，若能欿然，谓不如人，非但免过，卓绝乎凡也。",
                    "type": 2
                },
                {
                    "paragraph": "孟子曰：以佚道使民，虽劳不怨；",
                    "zhushu": "谓教民趋农，役有常时，不使失业，当时虽劳，后获其利则佚矣，若亟其乘屋之类也，故曰不怨。"
                },
                {
                    "paragraph": "以生道杀民，虽死不怨杀者。",
                    "zhushu": "谓杀大辟之罪者，以坐杀人故也。杀此罪人者，其意欲生民也，故虽伏罪而死，不怨杀者。章指言劳人欲以佚之，杀人欲以生之，则民无怨讟也。",
                    "type": 2
                },
                {
                    "paragraph": "孟子曰：霸者之民，驩虞如也；王者之民，皡皡如也。杀之而不怨，利之而不庸，民日迁善而不知为之者。",
                    "zhushu": "霸者行善恤民，恩泽暴见易知，故民驩虞乐之也。王者道大法天，浩浩而德难见也。杀之不怨，故曰杀人而不怨也。庸，功也。利之使趋时而农，六畜繁息，无冻饿之老，而民不知独是王者之功。修其庠序之教，使日迁善，亦不能觉知谁为之者，言化大也。"
                },
                {
                    "paragraph": "夫君子所过者化，所存者神，上下与天地同流，岂曰小补之哉？",
                    "zhushu": "君子通于圣人，圣人如天，过此世能化之，存在此国，其化如神，故言与天地同流也。天地化物，岁成其功，岂曰使成人知其小补益也。章指言王政浩浩，与天地同道，霸者德小，民人速睹，是以贤者志其大者也。",
                    "type": 2
                },
                {
                    "paragraph": "孟子曰：仁言不如仁声之入人深也，",
                    "zhushu": "仁言，政教法度之言，也。仁声，乐声雅颂也。仁言之政虽明，不如雅颂感人心之深也。"
                },
                {
                    "paragraph": "善政不如善教之得民也。",
                    "zhushu": "善政使民不违上，善教使民尚仁义，心易得也。"
                },
                {
                    "paragraph": "善政民畏之，善教民爱之。善政得民财，善教得民心。",
                    "zhushu": "畏之，不逋怠，故赋役举而财聚于一家也。爱之，乐风化而上下亲，故欢心可得也。章指言明法审令，民趋君命，崇宽务化，民爱君德，故曰移风易俗，莫善于乐。",
                    "type": 2
                },
                {
                    "paragraph": "孟子曰：人之所不学而能者，其良能也，所不虑而知者，其良知也。",
                    "zhushu": "不学而能，性所自能。良，甚也，是人之所能甚也。如亦犹是能也。"
                },
                {
                    "paragraph": "孩提之童，无不知爱其亲者，及其长也，无不知敬其兄也。",
                    "zhushu": "孩提，二三岁之闲，在襁褓，知孩笑可提抱者也。少知爱亲，长知敬兄，此所谓良能、良知也。"
                },
                {
                    "paragraph": "亲亲，仁也；敬长，义也。无他，达之天下也。",
                    "zhushu": "人仁义之心，少而皆有之。欲为善者无他，达，通也。但通此亲亲敬长之心，施之天下人而已。章指言本性良能，仁义是也。达之天下，恕乎己也。",
                    "type": 2
                },
                {
                    "paragraph": "孟子曰：舜之居深山之中，与木石居，与鹿豕游，其所以异于深山之野人者几希。",
                    "zhushu": "舜耕历山之时，居木石之闲，鹿豕近人，若与人游也。希，远也。当此之时，舜与野人相去岂远哉？"
                },
                {
                    "paragraph": "及其闻一善言，见一善行，若决江河，沛然莫之能御也。",
                    "zhushu": "舜虽外与野人同其居处，闻人一善言则从之，见人一善行则识之，沛然不疑，若江河之流，无能御止其所欲行。章指言圣人潜隐，辟若神龙，亦能飞天，亦能小同，舜之谓也。",
                    "type": 2
                },
                {
                    "paragraph": "孟子曰：无为其所不为，无欲其所不欲，如此而已矣。",
                    "zhushu": "无使人为己所不欲为者，无使人欲己之所不欲者，每以身况之，如此则人道足也。章指言己所不欲，勿施于人，仲尼之道也。",
                    "type": 2
                },
                {
                    "paragraph": "孟子曰：人之有德慧术知者，恒存乎疢疾。",
                    "zhushu": "人所以有德行、智慧、道术、才智者，在于有疢疾之人。疢疾之人又力学，故能成德。"
                },
                {
                    "paragraph": "独孤臣孽子，其操心也危，其虑患也深，故达。",
                    "zhushu": "此即人之疢疾也，自以孤微，惧于危殆之患而深虑之，勉为仁义，故至于达也。章指言孤孽自危，故能显达，膏粱难正，多用沈溺，是故在上不骄，以戒诸侯也。",
                    "type": 2
                },
                {
                    "paragraph": "孟子曰：有事君人者，事是君则为容悦者也；",
                    "zhushu": "事君，求君之意，为苟容以悦君而己。"
                },
                {
                    "paragraph": "有安社稷臣者，以安社稷为悦者也；",
                    "zhushu": "忠臣志在安社稷而后悦也。"
                },
                {
                    "paragraph": "有天民者，达可行于天下而后行之者也；",
                    "zhushu": "天民，知道者也。可行而行，可止而止。"
                },
                {
                    "paragraph": "有大人者，正己而物正者也。",
                    "zhushu": "大人，大丈夫不为利害动移者也。正己物正，象天不言而万物化成也。章指言容悦凡臣，社稷股肱，天民行道，大人正身，凡此四科，优劣之差。"
                },
                {
                    "paragraph": "孟子曰：君子有三乐，而王天下不与存焉。父母俱存，兄弟无故，一乐也；仰不愧于天，俯不怍于人，二乐也；得天下英才而教育之，三乐也。",
                    "zhushu": "天下之乐，不得与此三乐之中。兄弟无故，无他故，不愧天，又不怍人，心正无邪也。育，养也。教养英才，成之以道，皆乐也。"
                },
                {
                    "paragraph": "君子有三乐，而王天下不与存焉。",
                    "zhushu": "孟子重言是美之也。章指言保亲之养，兄弟无他，诚不愧天，育养英才，贤人能之，乐过万乘，孟子重焉，一章再云也。",
                    "type": 2
                },
                {
                    "paragraph": "孟子曰：广土众民，君子欲之，所乐不存焉。中天下而立，定四海之民，君子乐之，所性不存焉。",
                    "zhushu": "广土众民，大国诸侯也。所乐不存，乐行礼也。中天下而立，谓王者。所性不存，谓性仁义也。"
                },
                {
                    "paragraph": "君子所性，虽大行不加焉，虽穷居不损焉，分定故也。",
                    "zhushu": "大行，行政于天下。穷居不失性也。分定故不变。"
                },
                {
                    "paragraph": "君子所性，仁、义、礼、智根于心，其生色也，睟然见于面，盎于背，施于四体，四体不言而喻。",
                    "zhushu": "四者根生于心，色见于面。睟然，润泽之貌也。盎，视其背而可知，其背盎盎然盛流于四体，四体有匡国之纲，虽口不言，人以晓喻而知之也。章指言临涖天下，君国子民，君子之乐，尚不与存，仁义内充，身体履方，四支不言，蟠辟用张，心邪意溺，进退无容，于是之际，知其不同也。",
                    "type": 2
                },
                {
                    "paragraph": "孟子曰：伯夷辟纣，居北海之滨，闻文王作，兴曰：盍归乎来！吾闻西伯善养老者。太公辟纣，居东海之滨，闻文王作，兴曰：盍归乎来？吾闻西伯善养老者。",
                    "zhushu": "己说于上篇。"
                },
                {
                    "paragraph": "天下有善养老，则仁人以为已归矣。",
                    "zhushu": "天下有能若文王者，仁人将复归之矣。"
                },
                {
                    "paragraph": "五亩之宅，树墙下以桑，匹妇𧖟之，则老者足以衣帛矣。五母鸡，二母彘，无失其时，老者足以无失肉矣。百亩之田，匹夫耕之，八口之家足以无饥矣。",
                    "zhushu": "五鸡二彘，八口之家畜之，足以为畜产之夲也。"
                },
                {
                    "paragraph": "所谓西伯善养老者，制其田里，教之树畜，导其妻子，使养其老。五十非帛不煖，七十非肉不饱。不煖不饱，谓之冻馁。文王之民无冻馁之老者，此之谓也。",
                    "zhushu": "所谓无冻馁者，教导之使可以养老者耳，非家赐而人益之也。章指言王政普大，教其常业，各养其老，使不冻馁。二老闻之，归身自托，众鸟不罗，翔凤来集，亦斯类也。",
                    "type": 2
                },
                {
                    "paragraph": "孟子曰：易其田畴，薄其税敛，民可使富也。食之以时，用之以礼，财不可胜用也。",
                    "zhushu": "易，治也。畴，一井也。教民治其田畴，薄其税敛，不逾什一，则民富矣。食取其征赋以时，用之以常礼，不逾礼以费财也。故畜积有余，财不可胜用也。"
                },
                {
                    "paragraph": "民非水火不生活，昏暮叩人之门户，求水火，无弗与者，至足矣。圣人治天下，使有菽粟如水火。菽粟如水火，而民焉有不仁者乎？",
                    "zhushu": "水火能生人，有不爱者，至饶足故也。菽粟饶多若是，民皆轻施于人，何有不仁者也？章指言教民之道，富而节用，畜积有余，焉有不仁？故曰仓廪实，知礼节也。"
                },
                {
                    "paragraph": "孟子曰：孔子登东山而小鲁，登太山而小天下。故观于海者难为水，游于圣人之门者难为言。",
                    "zhushu": "所览大者意大，观小者志小也。"
                },
                {
                    "paragraph": "观水有术，必观其澜。",
                    "zhushu": "澜，水中大波也。"
                },
                {
                    "paragraph": "日月有明，容光必照焉。",
                    "zhushu": "容光，小郤也。言大明照幽微也。"
                },
                {
                    "paragraph": "流水之为物也，不盈科不行；君子之志于道也，不成章不达。",
                    "zhushu": "盈，满也。科，欿也。流水满欿乃行，以喻君子学必成章，乃仕进也。章指言弘大明者无不照，包圣道者成其仁，是故贤者志大，宜为君子。",
                    "type": 2
                },
                {
                    "paragraph": "孟子曰：鸡鸣而起，孳孳为善者，舜之徒也。鸡鸣而起，孳孳为利者，蹠之徒也。欲知舜与蹠之分，无他，利与善之闲也。",
                    "zhushu": "蹠，盗蹠也。蹠、舜之分，以此别之。章指言好善从舜，好利从蹠，明明求之，常若不足，君子小人，各一趣也。",
                    "type": 2
                },
                {
                    "paragraph": "孟子曰：杨子取为我，拔一毛而利天下，不为也。",
                    "zhushu": "杨子，杨朱也。为我，为己也。拔己一毛以利天下之民，不为也。"
                },
                {
                    "paragraph": "墨子兼爱，摩顶放踵利天下，为之，",
                    "zhushu": "墨子，墨翟也。兼爱他人，摩突其顶，下至于踵，以利天下，己乐为之也。"
                },
                {
                    "paragraph": "子莫执中，",
                    "zhushu": "子莫，鲁之贤人也，其性中和专一者也。"
                },
                {
                    "paragraph": "执中为近之。执中无权，犹执一也。",
                    "zhushu": "执中和，近圣人之道，然不权圣人之重权。执中而不知权，犹执一介之人，不得时变也。"
                },
                {
                    "paragraph": "所恶执一者，为其贼道也，举一而废百也。",
                    "zhushu": "所以恶执一者，为其不知权，以一知而废百道也。章指言杨墨放荡，子莫执一，圣人量时，不取此术。孔子行止，唯义所在。",
                    "type": 2
                },
                {
                    "paragraph": "孟子曰：饥者甘食，渴者甘饮，是未得饮食之正也，饥渴害之也。",
                    "zhushu": "饥渴害其本，所以知味之性，令人强甘之。"
                },
                {
                    "paragraph": "岂惟口腹有饥渴之害，人心亦皆有害。",
                    "zhushu": "为利欲所害，亦犹饥渴得之。"
                },
                {
                    "paragraph": "人能无以饥渴之害为心害，则不及人不为忧矣。",
                    "zhushu": "人能守正，不为邪利所害，虽谓富贵之事不及逮人，犹为君子，不为善人所忧患也。章指言饥不妄食，忍情抑欲，贱不失道，不为苟求，能无心害，夫将何忧？",
                    "type": 2
                },
                {
                    "paragraph": "孟子曰：柳下惠不以三公易其介。",
                    "zhushu": "介，大也。柳下惠执弘大之志，不耻污君，不以三公荣位易其大量也。章指言柳下惠不恭，用志大也。无可无否，以贱为贵也。"
                },
                {
                    "paragraph": "孟子曰：有为者辟若掘井。掘井九轫而不及泉，犹为弃井也。",
                    "zhushu": "有为，为仁义也。轫，八尺也，虽深而不及泉，喻有为者中道而尽弃前行也。章指言为仁由已，必在究之，九轫而辍，无益成功，论之一篑，义与此同。",
                    "type": 2
                },
                {
                    "paragraph": "孟子曰：尧、舜，性之也；汤、武，身之也；五霸，假之也。",
                    "zhushu": "性之，性好仁，自然也。身之，体之行仁，视之若身也。假之，假仁以正诸侯也。"
                },
                {
                    "paragraph": "久假而不归，恶知其非有也？",
                    "zhushu": "五霸若能久假仁义，譬若假物，久而不归，安知其不真有也。章指言仁在性体，其次假借，用而不已，实何以易？在其勉之也。",
                    "type": 2
                },
                {
                    "paragraph": "公孙丑曰：伊尹曰：予不狎于不顺。放太甲于桐，民大悦。太甲贤，又反之，民大悦。贤者之为人臣也，其君不贤，则固可放与？",
                    "zhushu": "丑怪伊尹贤者而放其君，何也？"
                },
                {
                    "paragraph": "孟子曰：有伊尹之志则可，无伊尹之志则篡也。",
                    "zhushu": "大臣秉忠，志若伊尹，欲宁殷国，则可放恶而不即立君，宿留冀改而复之。如无伊尹之忠，见闲乘利，篡心乃生，何可放也？章指言忧国忘家，意在出身，志在宁君，放恶摄政，伊、周有焉。凡人志异，则生篡心也。",
                    "type": 2
                },
                {
                    "paragraph": "公孙丑曰：诗曰：不素䬸兮。君子之不耕而食，何也？",
                    "zhushu": "诗魏国伐檀之篇也。无功而食，谓之素䬸。世之君子有不耕而食者，何也？"
                },
                {
                    "paragraph": "孟子曰：君子居是国也，其君用之，则安富尊荣，其子弟从之，则孝悌忠信。不素䬸兮，孰大于是？",
                    "zhushu": "君子能使人化其道德，移其习俗，君安国富而保其尊荣，子弟孝悌而乐忠信，不素䬸之功，谁大于是？何为不可以食禄？章指言君子正己以立于世，世美其道，君臣是贵，所过者化，何素䬸之谓也。"
                },
                {
                    "paragraph": "王子垫问曰：士何事？",
                    "zhushu": "齐王子，名垫也。问士当何事为事也。"
                },
                {
                    "paragraph": "孟子曰：尚志。",
                    "zhushu": "尚，上也。士当贵上于用志也。"
                },
                {
                    "paragraph": "曰：何谓尚志？",
                    "zhushu": ""
                },
                {
                    "paragraph": "曰：仁义而已矣。杀一无罪，非仁也；非其有而取之，非义也。居恶在？仁是也。路恶在？义是也。居仁由义，大人之事备矣。",
                    "zhushu": "孟子言志之所尚，仁义而已矣。不杀无罪，不取非有者为仁义。欲知其所当居者仁为上，所由者义为贵，大人之事备也。章指言人当尚志，志于善也。善之所由，仁与义也，欲使王子无过差也。",
                    "type": 2
                },
                {
                    "paragraph": "孟子曰：仲子，不义与之齐国而弗受，人皆信之，是舍箪食豆羹之义也。",
                    "zhushu": "仲子。陈仲子处于陵者，人以为廉，谓以不义而与之齐国，必不受之。孟子以为仲子之义，若上章所道箪食豆羹，无礼则不受，万锺则不辩礼义而受之也。"
                },
                {
                    "paragraph": "人莫大焉亡亲戚、君臣、上下，以其小者信其大者，奚可哉？",
                    "zhushu": "人当以礼义为正。陈仲子避兄离母，不知仁义亲戚上下之叙，何可以其不廉信以为大哉？章指言事有轻重，行有大小，以大包小，可也，以小信大，未之闻也。"
                },
                {
                    "paragraph": "桃应问曰：舜为天子，皐陶为士，瞽瞍杀人，则如之何？",
                    "zhushu": "桃应，孟子弟子。问皐陶为士官，主执罪人，瞽瞍恶暴而杀人，则皐陶如何？"
                },
                {
                    "paragraph": "孟子曰：执之而已矣。",
                    "zhushu": "孟子曰：皐陶执之耳。"
                },
                {
                    "paragraph": "然则舜不禁与？",
                    "zhushu": "桃应以为舜为天子，使有司执其父，不禁止之邪？"
                },
                {
                    "paragraph": "曰：夫舜恶得而禁之？夫有所受之也。",
                    "zhushu": "夫，辞也。孟子曰：夫舜恶得禁之？夫天下乃受之于尧，当为天理民，王法不曲，岂得禁之也？"
                },
                {
                    "paragraph": "然则舜如之何？",
                    "zhushu": "应问舜为之将如何。"
                },
                {
                    "paragraph": "曰：舜视弃天下犹弃敝蹝也，窃负而逃，遵海滨而处，终身䜣然，乐而忘天下。",
                    "zhushu": "孟子曰：舜视弃天下，如捐弃敝蹝。蹝，草履可蹝者也。敝，喻不惜。舜必负父而远逃，终身䜣然，忽忘天下之为贵也。章指言奉法承天，政不可枉，大孝荣父，遗弃天下。虞舜之道，趋将若此。孟子之言，揆圣意也。",
                    "type": 2
                },
                {
                    "paragraph": "孟子自范之齐，望见齐王之子，喟然叹曰：居移气，养移体，大哉居乎！夫非尽人之子与？",
                    "zhushu": "范，齐邑，王庶子所封食也。孟子之范，见王子之仪，声气髙凉，不与人同。还至齐，谓诸弟子，喟然而叹曰：居尊则气髙，居卑则气下。居之移人气志使之髙凉，若供养之移人形身使充盛也。大哉居乎者，言当慎所居，人必居仁也。凡人与王子，岂非尽是人之子也？王子居尊势，故仪声如是也。章指言人性皆同，居使之异。君子居仁，小人处利。譬犹王子，殊于众品也。",
                    "type": 2
                },
                {
                    "paragraph": "孟子曰：王子宫室、车马、衣服多与人同，而王子若彼者，其居使之然也，况居天下之广居者乎？",
                    "zhushu": "言王子宫室、乘服，皆人之所用之耳。然而王子若彼髙凉者，居势位故也。况居广居，谓行仁义，仁义在身，不言而喻也。"
                },
                {
                    "paragraph": "鲁君之宋，呼于垤泽之门。守者曰：此非吾君也，何其声之似我君也？此无他，居相似也。",
                    "zhushu": "垤泽，宋城门名也。人君之声相似者，以其俱居尊势，故音气同也。以城门不自肯夜开，故君自发声。章指言舆服器用，人用不殊，尊贵居之，志气以舒，是以居仁由义，盎然内优，胸中正者，眸子不瞀也。",
                    "type": 2
                },
                {
                    "paragraph": "孟子曰：食而弗爱，豕交之也，爱而不敬，兽畜之也。恭敬者，币之未将者也。恭敬而无实，君子不可虚拘。",
                    "zhushu": "人之交接，但食之而不爱，若养豕也。爱而不敬，若人畜禽兽，但爱而不能敬也。且恭敬者，如有币帛，当以行礼，而未以命将行之也。恭敬贵实，如其无实，何可虚拘？致君子之心也。章指言取人之道，必以恭敬，恭敬贵实，虚则不应。实者，言敬爱也。",
                    "type": 2
                },
                {
                    "paragraph": "孟子曰：形色，天性也，",
                    "zhushu": "形，谓君子体貌严尊也。尚书洪范一曰貌。色，谓妇人妖丽之容。诗云：颜如蕣华。此皆天假施于人也。"
                },
                {
                    "paragraph": "惟圣人然后可以践形。",
                    "zhushu": "践，履居之也。易曰：黄中通理，圣人内外文明，然后能以正道履居此美形，不言居色主名，尊阳抑阴之义也。章指言体德正容，大人所履，有表无里，谓之柚𣘘，是以圣人乃堪践形也。",
                    "type": 2
                },
                {
                    "paragraph": "齐宣王欲短丧，公孙丑曰：为朞之丧，犹愈于已乎？",
                    "zhushu": "齐宣王以三年之丧为太长久，欲减而短之，因公孙丑使自以其意问孟子。既不能三年丧，以朞年差愈于止而不行丧者。"
                },
                {
                    "paragraph": "孟子曰：是犹或紾其兄之臂，子谓之姑徐徐云尔，亦教之孝悌而已矣。",
                    "zhushu": "紾，戾也。孟子言有人戾其兄之臂，为不顺也，而子谓之曰且徐徐云尔，是岂以徐之为差者乎？不若教之以孝悌，勿复戾其兄之臂也。今欲行其朞丧，亦犹曰徐徐之类也。"
                },
                {
                    "paragraph": "王子有其母死者，其傅为之请数月之丧。公孙丑曰：若此者何如也？",
                    "zhushu": "丑曰：王之庶夫人死，迫于适夫人，不得行其丧亲之数。其傅为请之于君，欲使得行数月丧，如之何？"
                },
                {
                    "paragraph": "曰：是欲终之而不可得也。虽加一日愈于已。谓夫莫之禁而弗为者也。",
                    "zhushu": "孟子曰：如是，王子欲终服其子礼而不能者也。加益一日，则愈于止，况数月乎？所谓不当者，谓无禁自欲短之，故讥之也。章指言礼断三年，孝者欲益，富贵怠厌，思减其日。君子正言，不可阿情。丑欲朞之，故譬以紾兄徐徐也。",
                    "type": 2
                },
                {
                    "paragraph": "孟子曰：君子之所以教者五：",
                    "zhushu": "教民之道有五品。"
                },
                {
                    "paragraph": "有如时雨化之者，",
                    "zhushu": "教之渐渍而沾洽也。"
                },
                {
                    "paragraph": "有成德者，有达财者，有答问者，有私淑艾者。",
                    "zhushu": "私、独、淑、善。艾，治也。君子独善其身，人法其仁，此亦与教法之道无差也。"
                },
                {
                    "paragraph": "此五者，君子之所以教也。",
                    "zhushu": "申言之。孟子贵重此教之道。章指言教人之术，莫善五者。养育英才，君子所珍，圣所不倦，其惟诲人乎？",
                    "type": 2
                },
                {
                    "paragraph": "公孙丑曰：道则髙矣，美矣，宜若登天然，似不可及也。何不使彼为可几及而日孳孳也？",
                    "zhushu": "丑以为圣人之道大髙远，将若登天，人不能及也。何不少近人情，令彼凡人可庶几，使日孳孳自勉也。"
                },
                {
                    "paragraph": "孟子曰：大匠不为拙工改废绳墨，羿不为拙射变其彀率。君子引而不发，跃如也。中道而立，能者从之。",
                    "zhushu": "大匠不为新学拙工故为之改凿废绳墨必正也。羿不为新学拙射者变其彀率之法也。彀弩张向，表率之正体，望之极思，用巧之时，不可变也。君子谓于射则引弓彀弩而不发，以待彀偶也。于道则中，道德之中，不以学者不能，故卑下其道，将以须于能者往取之也。章指言曲髙和寡，道大难追，然而履正者不枉，执德者不回，故曰人能弘道，丑欲下之，非也。",
                    "type": 2
                },
                {
                    "paragraph": "孟子曰：天下有道，以道殉身；天下无道，以身殉道。未闻以道殉乎人者也。",
                    "zhushu": "殉，从也。天下有道，得行王政，道从身施功实也。天下无道，道不得行，以身从道，守道而隐，不闻以正道从俗人也。章指言穷达卷舒，屈伸异变，变流从顾，守者所慎，故曰金石独止，不殉人也。",
                    "type": 2
                },
                {
                    "paragraph": "公都子曰：滕更之在门也，若在所礼而不答，何也？",
                    "zhushu": "滕更，滕君之弟，来学于孟子也。言国君之弟而乐在门人中，宜答见礼，而夫子不答，何也？"
                },
                {
                    "paragraph": "孟子曰：挟贵而问，挟贤而问，挟长而问，挟有勋劳而问，挟故而问，皆所不答也。滕更有二焉。",
                    "zhushu": "挟，接也。接己之贵势，接己之有贤才，接己长老，接己当有功劳之恩，接己与师有故旧之好，凡恃此五者而以学问，望师之待以异意而教之，皆所不当答。滕更有二焉，接贵接贤，故不答矣。章指言学尚虚己，师诲贵乎，是以滕更恃二，孟子弗应。",
                    "type": 2
                },
                {
                    "paragraph": "孟子曰：于不可已而已者，无所不已。于所厚者薄，无所不薄也。其进锐者，其退速。",
                    "zhushu": "已，弃也。于义所不当弃而弃之，则不可，所以不可而弃之，使无罪者咸恐惧也。于义当厚而反薄之，何不薄也？不忧见薄者，亦皆自安矣。不审察人而过进，不肖越其伦，悔而退之，必速矣。当翔而后集，慎如之何？章指言赏僭及淫，刑滥伤善，不僭不滥，诗人所纪，是以季文三思，何后之有？",
                    "type": 2
                },
                {
                    "paragraph": "孟子曰：君子之于物也，爱之而弗仁；",
                    "zhushu": "物，谓凡物可以养人者也，当爱育之，而不知人仁，若牺牲不得不杀也。"
                },
                {
                    "paragraph": "于民也，仁之而弗亲。",
                    "zhushu": "临民以非己族类，故不得与亲同也。"
                },
                {
                    "paragraph": "亲亲而仁民，仁民而爱物。",
                    "zhushu": "先视其亲戚，然后仁民。仁民然后爱物，用恩之次也。章指言君子布德，各有所施，事得其宜，故谓之义也。",
                    "type": 2
                },
                {
                    "paragraph": "孟子曰：知者无不知也，当务之为急。仁者无不爱也，急亲贤之为务。",
                    "zhushu": "知者，知所务善也。仁者，务爱贤也。"
                },
                {
                    "paragraph": "尧、舜之知而不徧物，急先务也。尧、舜之仁不徧爱人，急亲贤也。",
                    "zhushu": "物，事也。尧舜不徧知百工之事，不徧爱众人，先爱贤使治民，不二三自往亲加恩惠也。"
                },
                {
                    "paragraph": "不能三年之丧而缌、小功之察，放饭流歠而问无齿决，是之谓不知务。",
                    "zhushu": "尚不能行三年之丧，而复察缌麻小功之礼。放饭，大饭也。流歠，长歠也。齿决，断肉置其余也。于尊者前赐食，大饭长歠，不敬之大者。齿决，小过耳。言世之先务，舍大讥小，若此之类也。章指言振裘持领，正罗维纲，君子百行，先务其崇，是以尧、舜亲贤大化，以隆道为要也。"
                }
            ]
        },
        {
            "name": "尽心章句下",
            "paragraphs": [
                {
                    "paragraph": "尽心章句下",
                    "zhushu": "",
                    "type": 1
                },
                {
                    "paragraph": "孟子曰：不仁哉，梁惠王也！仁者以其所爱及其所不爱，不仁者以其所不爱及其所爱。",
                    "zhushu": "梁，魏都也。以，用也。仁者用恩于所爱之臣民，王政不偏，普施德教，所不亲爱者，拜蒙其恩泽也。用不仁之政加于所不亲爱，则有灾伤，加所爱之臣民，亦幷被其害。惠王好战杀人，故孟子曰不仁哉。"
                },
                {
                    "paragraph": "公孙丑曰：何谓也？",
                    "zhushu": "丑问及所爱之状何谓也。"
                },
                {
                    "paragraph": "梁惠王以土地之故，糜烂其民而战之，大败。将复之，恐不能胜，故驱其所爱子弟以殉之，是之谓以其所不爱及其所爱也。",
                    "zhushu": "孟子言惠王贪利邻国之土地而战，其民死亡于野，骨肉糜烂而不收兵，大败而欲复战，恐士卒少，不能用胜，故复驱其所爱近臣及子弟而以殉之。殉，从也。所爱从其所不爱而往趋死亡，故曰及其所爱也。东败于齐，长子死焉。章指言发政施仁，一国被恩，好战轻民，灾及所亲，著此魏王，以戒人君也。",
                    "type": 2
                },
                {
                    "paragraph": "孟子曰：春秋无义战。彼善于此，则有之矣。征者，上伐下也。敌国不相征也。",
                    "zhushu": "春秋所载战伐之事，无应王义者也，彼此相觉有善恶耳。孔子举毫毛之善，贬纤芥之恶，故皆录之于春秋也。上伐下谓之征。诸侯敌国不得相征，五霸之世，诸侯相征，于三王之法，不得其正者也。章指言春秋拨乱，时多战争，事实违礼，以文反正，征伐诛讨，不自王命，故曰无义战也。",
                    "type": 2
                },
                {
                    "paragraph": "孟子曰：尽信书则不如无书。吾于武成，取二三策而已矣。仁人无敌于天下，以至仁伐至不仁，而何其血之流杵也？",
                    "zhushu": "书，尚书。经有所美，言事或过。若康诰曰冒闻于上帝，甫刑曰帝清问下民，梓材曰欲至于万年，又曰子子孙孙永保民。人不能闻天，天不能问民，万年永保，皆不可得为书，岂可案文而皆信之哉？武成，逸书之篇名，言武王诛讨，战鬪杀人，血流舂杵。孟子言武王以至仁伐至不仁，殷人箪食壶浆而迎其师，何乃至于血流漂杵乎？故吾取武成两三简策可用者耳，其过辞则不取也。章指言文之有美过实，圣人不改，录其意也。非独书云，诗亦有言，嵩髙极天，则百斯男，亦已过矣。是故取于武成二三而已。",
                    "type": 2
                },
                {
                    "paragraph": "孟子曰：有人曰：我善为陈，我善为战，大罪也。国君好仁，天下无敌焉。南面而征，北夷怨；东面而征，西夷怨，曰：奚为后我？",
                    "zhushu": "此人欲劝诸侯以攻战也，故谓之有罪。好仁无敌，四夷怨望迟，愿见征，何为后我。已说于上篇。"
                },
                {
                    "paragraph": "武王之伐殷也，革车三百两，虎贲三千人。王曰：无畏，宁尔也，非敌百姓也。若崩厥角，稽首。征之为言正也，各欲正己也，焉用战？",
                    "zhushu": "革车，兵车也。虎贲，武士为小臣者也。书云：虎贲缀衣，趣马小尹。三百两，三百乘也。武王令殷人曰：无惊畏，我来安正尔也。百姓归周，若崩厥角，犀至地，稽首拜命。亦以首至地也。各欲令武王来征己之国，安用善战陈者！章指言民思明君，若旱望雨，以仁伐暴，谁不欣喜？是以殷民厥角，周师歌舞，焉用善战，故云罪也。",
                    "type": 2
                },
                {
                    "paragraph": "孟子曰：梓匠轮舆，能与人规矩，不能使人巧。",
                    "zhushu": "梓匠轮舆之功，能以规矩与人。人之巧在心，拙者虽得规矩，不以成器也。章指言规矩之法，喻若典礼，人不志仁，虽诵宪籍，不能以善。善人修道，公输守绳，政成器美，惟度是应，得其理也。",
                    "type": 2
                },
                {
                    "paragraph": "孟子曰：舜之饭糗茹草也，若将终身焉。及其为天子也，被袗衣，鼓琴，二女果，若固有之。",
                    "zhushu": "糗，饭乾糒也。袗，画也。果，侍也。舜耕陶之时，饭糗茹草，若将终身如是。及为天子，被画衣黼黻絺绣也。鼓琴，以协音律也。以尧二女自侍，亦不佚豫，如固自当有之也。章指言阨穷不悯，贵而思降，凡人所难，虞舜所隆，圣德所以殊也。",
                    "type": 2
                },
                {
                    "paragraph": "孟子曰：吾今而后知杀人亲之重也，杀人之父，人亦杀其父；杀人之兄，人亦杀其兄。然则非自杀之也，一闲耳。",
                    "zhushu": "父仇不同天，兄仇不同国。以恶加人，人必加之，知其重也。一闲者，我往彼来，闲一人耳，与自害其亲何异哉？章指言恕以行仁，远祸之端；暴以残民，招咎之患。是以君子好生恶杀，反诸身也。",
                    "type": 2
                },
                {
                    "paragraph": "孟子曰：古之为关也，将以御暴；今之为关也，将以为暴。",
                    "zhushu": "古之为关，将以御暴乱，讥闭非常也；今之为关，反以征税出入之人，将以为暴虐之道也。章指言修理关梁，讥而不征，如以税敛非其式程，惧将为暴，故载之也。",
                    "type": 2
                },
                {
                    "paragraph": "孟子曰：身不行道，不行于妻子；使人不以道，不能行于妻子。",
                    "zhushu": "身不自履行道德，而欲使人行道德，妻子不肯行之，言无所则效，使人不顺其道理，不能使妻子顺之，而况于他人者乎？章指言率人之道，躬行为首，故论语曰：其身不正，虽令不从。",
                    "type": 2
                },
                {
                    "paragraph": "孟子曰：周于利者，凶年不能杀；周于德者，邪世不能乱。",
                    "zhushu": "周达于利，营苟得之利而趋生，虽凶年不能杀之。周达于德，身欲行之，虽遭邪世，不能乱其志也。章指言务利蹈姧，务德蹈仁，舍生取义，其道不均也。",
                    "type": 2
                },
                {
                    "paragraph": "孟子曰：好名之人能让千乘之国。苟非其人，箪食豆羹见于色。",
                    "zhushu": "好不朽之名者，轻让千乘，子臧、季札之俦是也。诚非好名者，争箪饭豆羹变色，讼之致祸，郑子公染指魭羹之类是也。章指言廉贪相殊，名亦卓异，故闻伯夷之风，懦夫有立志也。",
                    "type": 2
                },
                {
                    "paragraph": "孟子曰：不信仁贤则国空虚，无礼义则上下乱，无政事则财用不足。",
                    "zhushu": "不亲信仁贤，仁贤去之，国无贤人，则曰空虚也。无礼义以正尊卑，则上下之序泯乱。无善政以教人农时，贡赋则不入，故财用不足。章指言亲贤正礼，明其五教，为政之源，圣人以三者为急也。",
                    "type": 2
                },
                {
                    "paragraph": "孟子曰：不仁而得国者有之矣。不仁而得天下，未之有也。",
                    "zhushu": "不仁得国者，谓若象封有庳、叔鲜、叔度封于管、蔡，以亲亲之恩而得国也。虽有诛亡，其世有土。丹朱、商均，天下元子，以其不仁，天下不与，故不得有天下也。章指言王者当天，然后处之，桀、纣、幽、厉，虽得犹失，不以善终，不能世祀，不为得也。",
                    "type": 2
                },
                {
                    "paragraph": "孟子曰：民为贵，社稷次之，君为轻，是故得乎丘民而为天子。",
                    "zhushu": "君轻于社稷，社稷轻于民。丘，十六井也。天下丘民皆乐其政，则为天子，殷汤、周文是也。"
                },
                {
                    "paragraph": "得乎天子为诸侯，",
                    "zhushu": "得天子之心，封以为诸侯。"
                },
                {
                    "paragraph": "得乎诸侯为大夫。",
                    "zhushu": "得诸侯之心，诸侯封以为大夫。"
                },
                {
                    "paragraph": "诸侯危社稷则变置，",
                    "zhushu": "诸侯为危社稷之行，则变更立贤诸侯也。"
                },
                {
                    "paragraph": "牺牲既成，粢盛既絜，祭祀以时，然而旱乾水溢，则变置社稷。",
                    "zhushu": "牺牲已成肥腯，粱稻已成絜精，祭祀社稷，常以春秋之时，然而其国有旱乾水溢之灾，则毁社稷而更置也。章指言得民为君，得君为臣，民为贵也。先黜诸侯，后毁社稷，君为轻也。重民敬祀，治之所先，故列其次而言之。"
                },
                {
                    "paragraph": "孟子曰：圣人，百世之师也。伯夷、柳下惠是也。",
                    "zhushu": "伯夷之清，柳下惠之厚，圣人之一㮣也。"
                },
                {
                    "paragraph": "故闻伯夷之风者，顽夫廉，懦夫有立志。闻柳下惠之风者。薄夫敦，鄙夫宽，奋乎百世之上，百世之下闻者莫不兴起也。非圣人而能若是乎？而况于亲炙之者乎？",
                    "zhushu": "顽，贪。懦，弱。鄙，狭也。百世，言其远也。兴起，志意兴起也。非圣人之行，何能感人若是？逾闻尚然，况亲见熏炙者也。章指言伯夷、柳下，变贪厉薄，千载闻之，犹有感激，谓之圣人，美其德也。"
                },
                {
                    "paragraph": "孟子曰：仁也者，人也。合而言之，道也。",
                    "zhushu": "能行仁恩者，人也。人与仁合而言之，可以谓之有道也。章指言仁恩须人，人能弘道也。",
                    "type": 2
                },
                {
                    "paragraph": "孟子曰：孔子之去鲁，曰：迟迟吾行也，去父母国之道也。去齐，接淅而行，去他国之道也。",
                    "zhushu": "迟迟，接淅，说已见上篇。章指言孔子周流不遇，则之他国远逝，惟鲁斯恋，笃于父母国之义也。"
                },
                {
                    "paragraph": "孟子曰：君子之戹于陈、蔡之闲，无上下之交也。",
                    "zhushu": "君子，孔子也。论语曰：君子之道三，我无能焉。孔子乃尚谦，不敢当君子之道，故可谓孔子为君子也。孔子所以戹于陈蔡之闲者，其国君臣皆恶，上下无所交接，故戹也。章指言君子固穷，穷不变道，上下无交，无贤援也。",
                    "type": 2
                },
                {
                    "paragraph": "貉稽曰：稽大不理于口。",
                    "zhushu": "貉，姓；稽，名，仕者也。为众口所讪。理，赖也。谓孟子曰：稽大不赖人之口，如之何？"
                },
                {
                    "paragraph": "孟子曰：无伤也。士憎兹多口。",
                    "zhushu": "审己之德，口无伤也。离于凡人而为士者，益多口。"
                },
                {
                    "paragraph": "诗云：忧心悄悄，愠于群小。孔子也。肆不殄厥愠，亦不殒厥问。文王也。",
                    "zhushu": "诗邶风柏舟之篇曰忧心悄悄，忧在心也。愠于群小，怨小人聚而非议贤者也。孔子论此诗，孔子亦有武叔之口，故曰孔子之所苦也。大雅绵之篇曰：肆不殄厥愠。殄，绝；愠，怒也。亦不殒厥问，殒，失也。言文王不殄绝畎夷之愠怒，亦不能殒失文王之善声问也。章指言正己信心，不患众口。众口諠哗，大圣所有，况于凡品之所能御？故答貉稽曰无伤也。",
                    "type": 2
                },
                {
                    "paragraph": "孟子曰：贤者以其昭昭，使人昭昭；今以其昏昏，使人昭昭。",
                    "zhushu": "贤者治国，法度昭昭，明于道德，是躬化之道可也。今之治国，法度昏昏，乱溃之政也。身不能治，而欲使他人昭明，不可得也。章指言以明昭暗，暗者以开，以暗责明，暗者愈迷，贤者可遵，讥今之非也。",
                    "type": 2
                },
                {
                    "paragraph": "孟子谓髙子曰：山径之蹊闲，介然用之而成路，为闲不用，则茅塞之矣。今茅塞子之心矣。",
                    "zhushu": "髙子，齐人也。尝学于孟子，乡道而未明，去而学于他术，孟子谓之曰山径。山之领有微蹊介然，人遂用之不止，则蹊成为路。为闲，有闲也，谓废而不用，则茅草生而塞之，不复为路。以喻髙子学于仁义之道，当遂行之而反中止，比若山路，故曰茅塞子之心也。章指言圣人之道，学而时习，仁义在身，当常被服，舍而不修，犹茅是塞，明为善之不可倦也。",
                    "type": 2
                },
                {
                    "paragraph": "髙子曰：禹之声，尚文王之声。孟子曰：何以言之？",
                    "zhushu": "髙子以为禹之尚贵声乐过于文王。孟子难之曰：何以言之？"
                },
                {
                    "paragraph": "曰：以追蠡。",
                    "zhushu": "髙子曰：禹时钟在者，追蠡也。追，钟钮也，钮擘啮处深矣。蠡蠡欲绝之貌也。文王之钟不然，以禹为尚乐也。"
                },
                {
                    "paragraph": "曰：是奚足哉？城门之轨，两马之力与？",
                    "zhushu": "孟子曰：是何足以为禹尚乐乎？先代之乐器，后王皆用之。禹在文王之前千有余岁，用钟日久，故追欲绝耳。譬若城门之轨，啮其限切深者，用之多耳，岂两马之力使之然乎？两马者，春秋外传曰：国马足以行关，公马足以称赋。章指言前圣后圣，所尚者同，三王一体，何得相逾？欲以追蠡，未达一隅，孟子言之，将启其蒙。"
                },
                {
                    "paragraph": "齐饥，陈臻曰：国人皆以夫子将复为发棠，殆不可复。",
                    "zhushu": "棠，齐邑也。孟子尝劝齐王发棠邑之仓，以振贫穷，时人赖之。今齐人复饥，陈臻言一国之人皆以为夫子复若发棠时劝王也，殆不可复言之也。"
                },
                {
                    "paragraph": "孟子曰：是为冯妇也。晋人有冯妇者，善搏虎，卒为善士。则之野，有众逐虎，虎负嵎，莫之敢撄。望见冯妇，趋而迎之。冯妇攘臂下车，众皆悦之，其为士者笑之。",
                    "zhushu": "冯，姓；妇，名也。勇而有力，能搏虎。卒，后也。善士者，以善搏虎有勇名也，故进以为士。之于野外，复见逐虎者，撄，迫也。虎依陬而怒，无敢迫近者也。冯妇耻不如前，见虎走而迎之，攘臂下车，欲复搏之，众人悦其勇猛，其士之党笑其不知止也。故孟子谓陈臻：人欲复使我如发棠时言之于君，是则我为冯妇也，必为知者所笑也。章指言可为则从，不可则凶，言咅见用，得其时也。非时逆指，犹若冯妇，暴虎无已，必有害也。",
                    "type": 2
                },
                {
                    "paragraph": "孟子曰：口之于味也，目之于色也，耳之于声也，鼻之于臭也，四肢之于安佚也，性也。有命焉，君子不谓性也。",
                    "zhushu": "口之甘美味，目之好美色，耳之乐音声，鼻之喜芬香，臭，香也。易曰：其臭如兰。四体谓之四枝，四枝解倦则思安佚，不劳苦，此皆人性之所欲也。得居此乐者，有命禄，人不能皆如其愿也。凡人则触情从欲而求可乐。君子之道，则以仁义为先，礼节为制，不以性欲而苟求之也，故君子不谓性也。"
                },
                {
                    "paragraph": "仁之于父子也，义之于君臣也，礼之于宾主也，知之于贤者也，圣人之于天道也，命也。有性焉，君子不谓命也。",
                    "zhushu": "仁者得以恩爱施于父子，义者得以义理施于君臣，好礼敬施于宾主，知者得以明知知贤达善，圣人得以天道王于天下。此皆命禄，遭遇乃得居而行之，不遇者不得施行，然亦才性有之，故可用也。凡人则归之命禄，任天而已，不复治性。以君子之道，则修仁行义，修礼学知，庶几圣人亹亹不倦，不但坐而听命。故曰君子不谓命也。章指言尊德乐道，不追佚性，治性勤礼，不专委命。君子所能，小人所病，究言其事，以劝戒也。",
                    "type": 2
                },
                {
                    "paragraph": "浩生不害问曰：乐正子何人也？",
                    "zhushu": "浩生，姓；不害，名，齐人也，见孟子，闻乐正子为政于鲁而喜，故问乐正子何等人也。"
                },
                {
                    "paragraph": "孟子曰：善人也，信人也。",
                    "zhushu": "乐正子为人，有善有信也。"
                },
                {
                    "paragraph": "何谓善？何谓信？",
                    "zhushu": "不害问善信之行谓何。"
                },
                {
                    "paragraph": "曰：可欲之谓善，有诸己之谓信。充实之谓美，充实而有光辉之谓大。大而化之之谓圣，圣而不可知之谓神。乐正子二之中，四之下也。",
                    "zhushu": "己之所欲，乃使人欲之，是为善人。己所不欲，勿施于人也。有之于己，乃谓人有之，是为信人。不意不信也。充实善信，使之不虚，是为美人。美德之人也。充实善信而宣扬之，使有光辉，是为大人。大行其道，使天下化之，是为圣人。有圣知之明，其道不可得知，是为神人。人有是六等。乐正子能善能信，在二者之中。四者之下也。章指言神圣以下，优劣异差。乐正好善，应下二科，是以孟子为之喜也。",
                    "type": 2
                },
                {
                    "paragraph": "孟子曰：逃墨必归于杨，逃杨必归于儒。归，斯受之而已矣。",
                    "zhushu": "墨翟之道兼爱，无亲疏之别，最为违礼。杨朱之道，为己爱身，虽违礼，尚得不敢毁伤之义。逃者，去也，去邪归正，故曰归。去墨归杨，去杨归儒，则当受而安之也。"
                },
                {
                    "paragraph": "今之与杨、墨辩者，如追放豚，既入其苙，又从而招之。",
                    "zhushu": "苙，兰也。招，罥也。今之与杨、墨辩争道者，譬如追放逸之豕豚，追而还之入兰则可，又复从而罥之，太甚。以言去杨墨归儒则可，又复从而罪之，亦云太甚。章指言驱邪反正，正斯可矣。来者不绥，追其前罪，君子甚之，以为过也。",
                    "type": 2
                },
                {
                    "paragraph": "孟子曰：有布缕之征，粟米之征，力役之征。",
                    "zhushu": "征，赋也。国有军旅之事，则横兴此三赋也。布，军卒以为衣也。缕，紩铠甲之缕也。粟米，军粮也。力役，民负荷斯养之役也。"
                },
                {
                    "paragraph": "君子用其一，缓其二。用其二而民有殍，用其三而父子离。",
                    "zhushu": "君子为政，虽遭军旅，量其民力，不并此三役，更发异时，急一缓二，民不苦之。若并用二，则路有饿殍；若并用三，分崩不振，父子离析，忘礼义矣。章指言原心量力，政之善者。繇役并兴，以致离殍，养民轻敛，君子道也。",
                    "type": 2
                },
                {
                    "paragraph": "孟子曰：诸侯之宝三：土地、人民、政事。宝珠玉者，殃必及身。",
                    "zhushu": "诸侯正其封疆，不侵邻国，邻国不犯，宝土地也；使民以时，民不离散，宝人民也；修其德教，布其惠政，宝政事也。若宝珠玉，求索和民之璧，隋侯之珠，与强国争之，强国加害，殃及身也。章指言寳此三者，以为国珍，寳于争玩，以殃其身，诸侯如兹，永无患也。",
                    "type": 2
                },
                {
                    "paragraph": "盆成括仕于齐，孟子曰：死矣盆成括。",
                    "zhushu": "盆成，姓；括，名也。尝欲学于孟子，问道未达而去。后仕于齐。孟子闻而嗟叹曰：死矣盆成括。知其必死。"
                },
                {
                    "paragraph": "盆成括见杀，门人问曰：夫子何以知其将见杀？",
                    "zhushu": "门人问孟子何以知之也？"
                },
                {
                    "paragraph": "曰：其为人也小有才，未闻君子之大道也，则足以杀其躯而已矣。",
                    "zhushu": "孟子答门人，言括之为人，小有才慧，而未知君子仁义谦顺之道，适足以害其身也。章指言小知自私，藏怨之府。大雅先人，福之所聚。劳谦终吉，君子道也。",
                    "type": 2
                },
                {
                    "paragraph": "孟子之滕，馆于上宫，",
                    "zhushu": "馆，舍也。上宫。搂也。孟子舍止宾客所馆之楼上也。"
                },
                {
                    "paragraph": "有业屦于牖上，馆人求之弗得。或问之曰：若是乎从者之廀也？",
                    "zhushu": "屦，扉屦也。业，织之有次业而未成也，置之䆫牖之上，客到之后，求之不得。有来问孟子者曰：是客从者之廀。廀，匿也。孟子与门徒相随，从车数十，故曰侍从者所窃匿也。"
                },
                {
                    "paragraph": "曰：子以是为窃屦来与？",
                    "zhushu": "孟子谓馆人曰：子以是众人来随事我，本为欲窃屦故来邪？"
                },
                {
                    "paragraph": "曰：殆非也。",
                    "zhushu": "馆人曰：殆非为是来事夫子也，自知问之过。"
                },
                {
                    "paragraph": "夫子之设科也，往者不追，来者不距。苟以是心至，斯受之而已矣。",
                    "zhushu": "孟子曰：夫我设教授之科，教人以道德也。其去者亦不追呼，来者亦不距逆，诚以是学道之心来至，我则斯受之，亦不知其取之与否，君子不保异心也。见馆人言殆非为是来，亦云不能保知，谦以答之，章指言教诲之道，受之如海，百川移流，不得有距，虽独窃屦，非己所绝，顺答小人，小人自咎，所谓造次必于是也。",
                    "type": 2
                },
                {
                    "paragraph": "孟子曰：人皆有所不忍，达之于其所忍，仁也。",
                    "zhushu": "人皆有所爱，不忍加恶，推之以通于所不爱，皆令被德，此仁人也。"
                },
                {
                    "paragraph": "人皆有所不为，达之于其所为，义也。",
                    "zhushu": "人皆有不喜为，谓贫贱也，通之于其所喜为，谓富贵也。抑情止欲，使若所不喜为此者，义人也。"
                },
                {
                    "paragraph": "人能充无欲害人之心，而仁不可胜用也。",
                    "zhushu": "人皆有不害人之心，能充大之以为仁，仁不可胜用也。"
                },
                {
                    "paragraph": "人能充无穿逾之心，而义不可胜用也。",
                    "zhushu": "穿墙逾屋，奸利之心也。人既无此心，能充大之以为义，义不可胜用。"
                },
                {
                    "paragraph": "人能充无受尔汝之实，无所往而不为义也。",
                    "zhushu": "尔汝之实，德行可轻贱，人所尔汝者也。既不见轻贱，不为人所尔汝，能充大而以自行，所至皆可以为义也。"
                },
                {
                    "paragraph": "士未可以言而言，是以言餂之也；可以言而不言，是以不言餂之也。是皆穿逾之类也。",
                    "zhushu": "餂，取也。人之为士者，见尊贵者未可与言而强与之言，欲以言取之也，是失言也。见可与言者而不与之言，不知贤人可与之言，而反欲以不言取之，是失人也。是皆趋利入邪无知之人，故曰穿逾之类也。章指言善恕行义，充大其美，无受尔汝，何施不可？取人不知，失其臧否，比之穿逾，善亦远矣。",
                    "type": 2
                },
                {
                    "paragraph": "孟子曰：言近而指远者，善言也；守约而施博者，善道也。君子之言也，不下带而道存焉。",
                    "zhushu": "言近指远，近言正心，远可以事天也。守约施博，约守仁义，大可以施德于天下也。二者可谓善言善道也。正心守仁，皆在胸臆，吐口而言之，四体不与焉。枚曰：不下带。"
                },
                {
                    "paragraph": "君子之守，修其身而天下平。",
                    "zhushu": "身正物正，天下平矣。"
                },
                {
                    "paragraph": "人病舍其田而芸人之田。所求于人者重，而所以自任者轻。",
                    "zhushu": "芸，治也。田以喻身，舍身不治而欲责人治，求人大重，自任大轻。章指言言道之善，以心为原，当求诸己。而责于人，君子尤之，况以妄芸，言失务也。",
                    "type": 2
                },
                {
                    "paragraph": "孟子曰：尧、舜，性者也。汤、武，反之也。",
                    "zhushu": "尧舜之体性自善者也。殷汤、周武，反之于身，身安乃以施人。谓加善于民。"
                },
                {
                    "paragraph": "动容周旋中礼者，盛德之至也。",
                    "zhushu": "人动作容仪周旋中礼者，盛德之至。"
                },
                {
                    "paragraph": "哭死而哀，非为生者也。",
                    "zhushu": "死者有德，哭者哀也。"
                },
                {
                    "paragraph": "经德不回，非以干禄也。言语必信，非以正行也。",
                    "zhushu": "经，行也。体德之人行其节邪，非以求禄位也。庸言必信，非必欲以正行为名也，性不忍欺人也。"
                },
                {
                    "paragraph": "君子行法以俟命而已矣。",
                    "zhushu": "君子顺性蹈徳，行其法度，大寿在天，待命而已矣。章指言君子之行，动合礼中，不惑祸福，修身俟终，尧舜之盛，汤武之隆，不是过也。",
                    "type": 2
                },
                {
                    "paragraph": "孟子曰：说大人则藐之，勿视其巍巍然。",
                    "zhushu": "大人，谓当时之尊贵者也。孟子言说此大人之法，心当有以轻藐之，勿敢视之巍巍富贵若此，而不畏之，则心舒意展，言语得尽。"
                },
                {
                    "paragraph": "堂髙数仞，榱题数尺，我得志弗为也。",
                    "zhushu": "仞，八尺也。榱题，屋𩅸也。髙堂数仞，振屋数尺，奢汰之室，使我得志，不居此堂也。大屋无尺丈之限，故言数仞也。"
                },
                {
                    "paragraph": "食前方丈，侍妾数百人，我得志弗为也。",
                    "zhushu": "极五味之馔食，列于前方一丈，侍妾众多，至数百人也。"
                },
                {
                    "paragraph": "般乐饮酒，驱骋田猎，后车千乘，我得志弗为也。",
                    "zhushu": "般，大也。大作乐而饮酒，驱骋田猎，从车千乘，般于游田也。"
                },
                {
                    "paragraph": "在彼者皆我所不为也，在我者皆古之制也，吾何畏彼哉？",
                    "zhushu": "在彼贵者骄佚之事，我所耻为也。在我所行，皆古圣人所制之法，谓恭俭也。我心何为当畏彼人乎哉？章指言富贵而骄，自遗咎也。茅茨采椽，圣尧表也。以贱说贵，惧有荡心。心谓彼陋，以宁我神，故以所不为为之宝玩也。",
                    "type": 2
                },
                {
                    "paragraph": "孟子曰：养心莫善于寡欲。其为人也寡欲，虽有不存焉者，寡矣。",
                    "zhushu": "养，治也。寡，少也。欲，欲利也。虽有少欲而亡者，谓遭横暴，若单豹卧深山而遇饥虎之类也，然亦寡矣。"
                },
                {
                    "paragraph": "其为人也多欲，虽有存焉者，寡矣。",
                    "zhushu": "谓贪而不亡，蒙先人德业，若晋栾黡之类也，然亦少矣，不存者众也。章指言清静寡欲，德之髙者，畜聚积实，秽行之下，廉者招福，浊者速祸，虽有不然，盖非常道，是以正路不可不由也。"
                },
                {
                    "paragraph": "曾晳嗜羊枣，而曾子不忍食羊枣。公孙丑问曰：脍炙与羊枣孰美？",
                    "zhushu": "羊枣，枣名也。曾子以父嗜羊枣，父没之后，惟念其亲，不复食羊枣，故身不忍食也。公孙丑怪之，故问羊枣孰与脍炙美也。"
                },
                {
                    "paragraph": "孟子曰：脍炙哉！",
                    "zhushu": "言脍炙固美也，何比于羊枣。"
                },
                {
                    "paragraph": "公孙丑曰：然则曾子何为食脍炙而不食羊枣？",
                    "zhushu": ""
                },
                {
                    "paragraph": "曰：脍炙所同也，羊枣所独也。讳名不讳姓，姓所同也，名所独也。",
                    "zhushu": "孟子言脍炙虽美，人所同嗜，独曾子父嗜羊枣耳，故曾子不忍食也。譬如讳君父之名，不讳其姓，姓与族同之，名所独也，故讳之也。章指言情礼相扶，以礼制情，人所同然，礼则不禁。曾参至孝，思亲异心，羊枣之感，终身不尝，孟子嘉焉，故上章称曰：岂有非义而曾子言之者也。",
                    "type": 2
                },
                {
                    "paragraph": "万章问曰：孔子在陈，曰：盍归乎来？吾党之士狂简，进取不忘其初。孔子在陈，何思鲁之狂士？",
                    "zhushu": "孔子戹陈，不遇贤人，上下无所交，盖叹息思归，欲见其郷党之士也。简，大也。狂者，进取大道而不得其正者也。不忘其初，孔子思故旧也。周礼五党为州，五州为郷，故曰吾党之士也。万章怪孔子何为思鲁之狂士也。"
                },
                {
                    "paragraph": "孟子曰：孔子不得中道而与之，必也狂獧乎！狂者进取，獧者有所不为也。孔子岂不欲中道哉？不可必得，故思其次也。",
                    "zhushu": "中道，中正之大道也。狂者能进取，獧者能不为不善。时无中道之人，以狂獧次善者，故思之。"
                },
                {
                    "paragraph": "敢问何如斯可谓狂矣？",
                    "zhushu": "万章曰：人行何如斯则可谓之狂也？"
                },
                {
                    "paragraph": "曰：如琴张、曾晳、牧皮者，孔子之所谓狂矣。",
                    "zhushu": "孟子言人行如此三人者，孔子谓之狂也。琴张，子张也。子张之为人，踸踔谲诡，论语曰：师也僻，故不能纯善而称狂也。又善鼓琴，号曰琴张。曾晳，曾参父也。牧皮行与二人同，皆事孔子学者也。"
                },
                {
                    "paragraph": "何以谓之狂也？",
                    "zhushu": "万章问何以谓此人为狂？"
                },
                {
                    "paragraph": "曰：其志嘐嘐然。曰：古之人！古之人，夷考其行而不掩焉者也。",
                    "zhushu": "嘐嘐，志大言大者也。重言古之人，欲慕之也。夷，平也。考察其行，不能掩覆其言，是其狂也。"
                },
                {
                    "paragraph": "狂者又不可得，欲得不屑不絜之士而与之，是獧也，是又其次也。",
                    "zhushu": "屑，絜也。不絜，污秽也。既不能得狂者，欲得有介之人，能耻贱污行不絜者，则可与言矣。是獧人次于狂者也。"
                },
                {
                    "paragraph": "孔子曰：过我门而不入我室，我不憾焉者，其惟郷原乎！郷原，德之贼也。",
                    "zhushu": "憾，恨也。人过孔子之门不入，则孔子恨之，独郷原不入者，无恨心耳，以其贼德故也。"
                },
                {
                    "paragraph": "曰：何如斯可谓之郷原矣？",
                    "zhushu": "万章问郷原之恶云何？"
                },
                {
                    "paragraph": "曰：何以是嘐嘐也？言不顾行，行不顾言，则曰：古之人，古之人，行何为踽踽凉凉？生斯世也，为斯世也，善斯可矣。阉然媚于世也者，是郷原也。",
                    "zhushu": "孟子言郷原之人，言何以是嘐嘐若有大志也。其言行不顾，则亦称曰：古之人。古之人，行何为踽踽凉凉？有威仪如无所施之貌也。郷原者，外欲慕古之人，而其心曰：古之人何为空自踽踽凉凉，而生于今之世，无所用之乎？以为生斯世，但当取为人所善，善人则可矣。其实但为合众之行。媚，爱也，故阉然大见爱于世也。若是者谓之郷原也。"
                },
                {
                    "paragraph": "万子曰：一郷皆称原人焉，无所往而不为原人。孔子以为德之贼，何哉？",
                    "zhushu": "万子，即万章也，孟子录之，以其不解于圣人之意，故谓之万子。子，男子之通称也。美之者，欲以责之也。万子言人皆以为原善，所至亦谓之善人，若是，孔子以为贼德，何为也？"
                },
                {
                    "paragraph": "曰：非之无举也，刺之无刺也。同乎流俗，合乎污世，居之似忠信，行之似廉絜，众皆悦之，自以为是，而不可与入尧舜之道，故曰德之贼也。",
                    "zhushu": "孟子言郷原之人，能匿蔽其恶，非之无可举者，刺之无可刺者，志同于流俗之人，行合于污乱之世。为人谋，居其身若似忠信，行其身若似廉絜。为行矣，众皆悦美之。其人自以所行为是，而无仁义之实，故不可与入尧舜之道也。无德而人以为有德，故曰德之贼也。"
                },
                {
                    "paragraph": "孔子曰：恶似而非者，恶莠，恐其乱苗也；恶佞，恐其乱义也；恶利口，恐其乱信也；恶郑声，恐其乱乐也；恶紫，恐其乱朱也；恶郷原，恐其乱德也。",
                    "zhushu": "似真而非真者，孔子之所恶也。莠之茎叶似苗；佞人诈饰，似有义者；利口辩辞，似若有信；郑声淫人之听，似若美乐；紫色似朱，朱，赤也；郷原惑众，似有德者。此六似者，皆孔子之所恶也。"
                },
                {
                    "paragraph": "君子反经而已矣。经正则庶民兴，庶民兴，斯无邪慝矣。",
                    "zhushu": "经，常也。反，归也。君子治国家，归其常经，谓以仁义礼智道化之，则众民兴起，而家给人足矣。仓廪实而知礼节，安有为邪恶之行也。章指言士行有科，人有等级，中道为上，狂獧不合，似是而非，色厉内荏，郷原之恶，圣人所甚，反经身行，民化于己，子率而正，孰敢不正也。",
                    "type": 2
                },
                {
                    "paragraph": "孟子曰：由尧、舜至于汤，五百有余岁，若禹、皐陶，则见而知之；若汤，则闻而知之。",
                    "zhushu": "言五百岁圣人一出，天道之常也。亦有迟速，不能正五百岁，故言有余岁也。见而知之，谓辅佐也。通于大贤次圣者，亦得与在其闲，亲见圣人之道而佐行之，言易也。闻而知之者，圣人相去卓远，数百岁之闲，变故众多，逾闻前圣所行，追而遵之，以致其道，言难也。"
                },
                {
                    "paragraph": "由汤至于文王，五百有余岁，若伊尹、莱朱，则见而知之；若文王，则闻而知之。",
                    "zhushu": "伊尹，摰也。莱朱，亦汤贤臣也，一曰仲虺是也。春秋传曰：仲虺居薛，为汤左相。是则伊尹为右相，故二人等德也。"
                },
                {
                    "paragraph": "由文王至于孔子，五百有余岁，若太公望、散宜生，则见而知之；若孔子，则闻而知之。",
                    "zhushu": "太公望，吕尚也，号曰师尚父。散宜生，文王四臣之一也。吕尚有勇谋而为将，散宜生有文德而为相，故以相配而言之也。"
                },
                {
                    "paragraph": "由孔子而来至于今，百有余岁，去圣人之世，若此其未远也；近圣人之居，若此其甚也。然而无有乎尔，则亦无有乎尔。",
                    "zhushu": "至今者，至今之世，当孟子时也。圣人之闲，必有大贤名世者，百有余年，适可以出，未为远而无有也。邹鲁相近，传曰：鲁击柝闻于邾。近之甚也。言已足以识孔子之道，能奉而行之。既不遭值圣人，若伊尹、吕望之为辅佐，犹可应备名世，如傅说之中出于殷髙宗也。然而世谓之无有，此乃天不欲使我行道也，故重言之。知天意之审也。言则亦者，非实无有也，则亦当使为无有也。乎尔者，叹而不怨之辞也。章指言天地剖判，开元建始，三皇以来，人伦攸叙，弘析道德，班垂文采，莫贵乎圣人。圣人不出，名世承闲，虽有斯限，盖有遇不遇焉。是以仲尼至获麟而止笔，孟子以无有乎尔终其篇章，斯亦一契之趣也。"
                }
            ]
        },
        {
            "name": "孟子篇叙",
            "paragraphs": [
                {
                    "paragraph": "孟子篇叙",
                    "zhushu": "",
                    "type": 1
                },
                {
                    "paragraph": "孟子篇叙者，言孟子七篇所以相次叙之意也。孟子以为圣王之盛，惟有尧、舜，尧、舜之道，仁义为上，故以梁惠王问利国对以仁义为首篇也。仁义根心，然后可以大行其政，故次以公孙丑问管、晏之政，答以曾西之所羞也。政莫美于反古之道，滕文公乐反古，故次以文公为世子，始有从善思礼之心也。奉礼之谓明，明莫甚于离娄，故次以离娄之明也。明者当明其行，行莫大于孝，故次以万章问舜往于田，号泣也。孝道之本在于情性，故次以告子论情性也。情性在内而主于心，故次以尽心也。尽己之心，与天通道，道之极者也，是以终于尽心也。篇所以七者，天以七纪，璿玑运度，七政分离，圣以布曜，故法之也。章所以二百六十有一者，三时之日数也。不敢比易当期之数，故取其三时。三时者，成岁之要时，故法之也。三万四千六百八十五字者，可以行五常之道，施七政之纪，故法五七之数而不敢盈也。文章多少，拟其大数，不必适等，犹诗三百五篇而论曰诗三百也。章有大小，分章赋篇，篇趣五千，以卒其文，无所取法，犹论四百八十六章，章次大小，各当其事，亦无所法也。盖所以佐明六艺之文义，崇宣先圣之指务，王制拂邪之隐括，立德立言之程式也。洋洋浩浩，具存乎斯文矣。",
                    "zhushu": ""
                }
            ]
        }
    ]
}