{
    "name": "苏辙注道德经",
    "author": "北宋·苏辙",
    "chapters": [
        {
            "name": "道可道章第一",
            "paragraphs": [
                {
                    "paragraph": "道可道，非常道。",
                    "zhushu": "莫非道也，而可道者不可常，惟不可道，而后可常耳。今夫仁、义、礼、智，此道之可道者也。然而仁不可以为义，而礼不可以为智，可道之不可常如此。惟不可道，然后在仁为仁，在义为义，在礼为礼，在智为智。彼皆不常，而道常不变，不可道之能常如此。"
                },
                {
                    "paragraph": "名可名，非常名。",
                    "zhushu": "道不可道，而况可得而名之乎？凡名，皆其可道者也。名既立，则圆方曲直之不同，不可常矣。"
                },
                {
                    "paragraph": "无名，天地之始；有名，万物之母。常无，欲以观其妙；常有，欲以观其徼。",
                    "zhushu": "自其无名，形而为天地，天地位而名始立矣；自其有名，播而为万物，万物育而名不可胜载矣。故无名者道之体，而有名者道之用也。圣人体道以为天下用。入于众有而常无，将以观其妙也；体其至无而常有，将以观其徼也。若夫行于其徼而不知其妙，则粗而不神矣；留于其妙而不知其徼，则精而不遍矣。"
                },
                {
                    "paragraph": "此两者同出而异名，同谓之玄。",
                    "zhushu": "以形而言有无，则信两矣。安知无运而为有，有复而为无，未尝不一哉？其名虽异，其本则一。知本之一也，则玄矣。凡远而无所至极者，其色必玄。故老子常以玄寄极也。"
                },
                {
                    "paragraph": "玄之又玄，众妙之门。",
                    "zhushu": "言玄则至矣，然犹有玄之心在焉。玄之又玄，则尽矣，不可以有加矣，众妙之所从出也。"
                }
            ]
        },
        {
            "name": "天下皆知章第二",
            "paragraphs": [
                {
                    "paragraph": "天下皆知美之为美，斯恶矣；皆知善之为善，斯不善矣。故有无之相生，难易之相成，长短之相形，高下之相倾，声音之相和，前后之相随。",
                    "zhushu": "天下以形名言美恶，其所谓美且善者，岂信美且善哉？彼不知有无、难易、长短、高下、声音、前后之相生相夺，皆非其正也。方且自以为长，而有长于我者临之，斯则短矣。方且自以为前，而有前于我者先之，斯则后矣。苟从其所美而信之，则失之远矣。"
                },
                {
                    "paragraph": "是以圣人处无为之事，行不言之教。",
                    "zhushu": "当事而为，无为之之心；当教而言，无言之之意。夫是以出于长短之度，离于先后之数，非美非恶，非善非不善，而天下何足以知之？"
                },
                {
                    "paragraph": "万物作而不辞，生而不有，为而不恃，功成不居。",
                    "zhushu": "万物为我作，而我无所辞，我生之、为之，而未尝有，未尝恃，至于成功，亦未尝以自居也。此则无为不言之报。其为美且善也，岂复有恶与不善继之哉？"
                },
                {
                    "paragraph": "夫惟不居，是以不去。",
                    "zhushu": "圣人居于贫贱，而无贫贱之忧，居于富贵，而无富贵之累，此所谓不居也。我且不居，彼尚何从去哉？此则居之至也。"
                }
            ]
        },
        {
            "name": "不尚贤章第三",
            "paragraphs": [
                {
                    "paragraph": "不尚贤，使民不争。不贵难得之货，使民不为盗；不见可欲，使心不乱。是以圣人之治也，虚其心，实其腹，弱其志，强其骨。",
                    "zhushu": "尚贤，则民耻于不若，而至于争；贵难得之货，则民病于无有，而至于盗。见可欲则民患于不得，而至于乱。虽然，天下知三者之为患，而欲举而废之，则惑矣。圣人不然，未尝不用贤也，独不尚贤耳；未尝弃难得之货也，独不贵之耳；未尝去可欲也，独不见之耳。夫是以贤者用而民不争，难得之货、可欲之事毕效于前，而盗贼祸乱不起。是不亦虚其心而不害腹之实，弱其志而不害骨之强也哉？今将举贤而尚之，宝货而贵之，衒可欲以示之，则是心与腹皆实也。若举而废之，则是志与骨皆弱也。心与腹皆实，则民争；志与骨皆弱，则无以立矣。"
                },
                {
                    "paragraph": "常使民无知无欲，使夫知者不敢为也。",
                    "zhushu": "不以三者衒之，则民不知所慕。澹乎其无欲，虽有智者，无所用巧矣。"
                },
                {
                    "paragraph": "为无为，则无不治矣。",
                    "zhushu": "即用三者之自然，而不尚、不贵、不见，所谓为无为也。"
                }
            ]
        },
        {
            "name": "道冲章第四",
            "paragraphs": [
                {
                    "paragraph": "道冲而用之，或似不盈。渊兮似万物之宗。",
                    "zhushu": "夫道，冲然至无耳。然以之适众有，虽天地之大，山河之广，无所不遍。以其无形，故似不盈者。渊兮深眇，吾知其为万物宗也，而不敢正言之，故曰似万物之宗。"
                },
                {
                    "paragraph": "挫其锐，解其纷，和其光，同其尘，湛兮似或存。",
                    "zhushu": "人莫不有道也，而圣人能全之。挫其锐，恐其流于妄也；解其纷，恐其与物构也。不流于妄，不构于物，外患已去，而光生焉，又从而和之，恐其与物异也。光，至洁也；尘，至杂也。虽尘无所不同，恐其弃万物也。如是而后全，则湛然其常存矣。虽存而人莫之识，故曰似或存耳。"
                },
                {
                    "paragraph": "吾不知谁之子，象帝之先。",
                    "zhushu": "道虽常存，终莫得而名之，然亦不可谓无也，故曰此岂帝之先耶？帝先矣，而又先于帝，则莫或先之者矣。"
                }
            ]
        },
        {
            "name": "天地不仁章第五",
            "paragraphs": [
                {
                    "paragraph": "天地不仁，以万物为刍狗。圣人不仁，以百姓为刍狗。",
                    "zhushu": "天地无私，而听万物之自然，故万物自生自死，死非吾虐之，生非吾仁之也。譬如结刍以为狗，设之于祭祀，尽饰以奉之，夫岂爱之？时适然也。既事而弃之，行者践之，夫岂恶之？亦适然也。圣人之于民亦然。特无以害之，则民全其性，死生得丧，吾无与焉。虽未尝仁之，而仁亦大矣。"
                },
                {
                    "paragraph": "天地之间，其独橐籥乎？虚而不屈，动而愈出，",
                    "zhushu": "排之有橐与籥也。方其一动，气之所及，无不靡也。不知者以为机巧极矣，然橐籥则何为哉？盖亦虚而不屈，是以动而愈出耳。天地之间，其所以生杀万物、雕刻众形者，亦若是而已矣。"
                },
                {
                    "paragraph": "多言数穷，不如守中。",
                    "zhushu": "见其动而愈出，不知其为虚中之报也，故告之以多言数穷，不如守中之不穷也。"
                }
            ]
        },
        {
            "name": "谷神不死章第六",
            "paragraphs": [
                {
                    "paragraph": "谷神不死，是谓玄牝。",
                    "zhushu": "谷至虚而犹有形，谷神则虚而无形也。虚而无形，尚无有生，安有死耶？谓之谷神，言其德也；谓之玄牝，言其功也。牝生万物，而谓之玄焉，言见其生之，而不见其所以生也。"
                },
                {
                    "paragraph": "玄牝之门，是谓天地根。",
                    "zhushu": "玄牝之门，言万物自是出也；天地根，言天地自是生也。"
                },
                {
                    "paragraph": "绵绵若存，用之不勤。",
                    "zhushu": "绵绵，微而不绝也。若存，存而不可见也。能如是，虽终日用之而不劳矣。"
                }
            ]
        },
        {
            "name": "天长地久章第七",
            "paragraphs": [
                {
                    "paragraph": "天长地久。",
                    "zhushu": "天地虽大，而未离于形数，则其长久盖有量矣。然老子之言长久，极于天地，盖以人所见者言之耳。若夫长久之至，则所谓天地始者是矣。"
                },
                {
                    "paragraph": "天地所以能长且久者，以其不自生，故能长生。是以圣人后其身而身先，外其身而身存。非以其无私邪？故能成其私。",
                    "zhushu": "天地生物而不自生，立于万物之外，故能长生。圣人后其身而先人，外其身而利人，处于众人之表，故能先且存。如使天地与物竞生，而圣人与人争得，则天地亦一物耳，圣人亦一人耳，何以大过之哉？虽然，彼其无私，非以求成私也，而私以之成，道则固然耳。"
                }
            ]
        },
        {
            "name": "上善若水章第八",
            "paragraphs": [
                {
                    "paragraph": "上善若水。水善利万物而不争，处众人之所恶，故几于道。",
                    "zhushu": "易曰：一阴一阳之谓道，继之者善也，成之者性也。又曰：天以一生水。盖道运而为善，犹气运而生水也，故曰上善若水。二者皆自无而始成形，故其理同。道无所不在，无所不利，而水亦然。然而既已丽于形，则于道有间矣，故曰几于道矣。然而可名之善，未有若此者也。故曰上善。"
                },
                {
                    "paragraph": "居善地，心善渊，与善仁，言善信，政善治，事善能，动善时。",
                    "zhushu": "避高趋下，未尝有所逆，善地也。空虚静默，深不可测，善渊也。利泽万物，施而不求报，善仁也。圆必旋，方必折，塞必止，决必流，善信也。洗涤群秽，平准高下，善治也。遇物赋形，而不留于一，善能也。冬凝春泮，涸溢不失节，善时也。"
                },
                {
                    "paragraph": "夫惟不争，故无尤。",
                    "zhushu": "有善而不免于人非者，以其争也。水惟不争，故兼七善而无尤。"
                }
            ]
        },
        {
            "name": "持而盈之章第九",
            "paragraphs": [
                {
                    "paragraph": "持而盈之，不如其已。揣而锐之，不如长保。",
                    "zhushu": "知盈之必溢，而以持固之，不若不盈之安也。知锐之必折，而以揣先之，不如揣之不可必恃也。若夫圣人有而不有，尚安有盈？循理而后行，尚安有锐？无盈则无所用持，而无锐则无所用揣矣。"
                },
                {
                    "paragraph": "金玉满堂，莫之能守。富贵而骄，自遗其咎。功成、名遂、身退，天之道。",
                    "zhushu": "日中则移，月满则亏，四时之运，功成者去。天地尚然，而况于人乎？"
                }
            ]
        },
        {
            "name": "载营魄章第十",
            "paragraphs": [
                {
                    "paragraph": "载营魄抱一，能无离乎？",
                    "zhushu": "魄之所以异于魂者，魄为物，魂为神也。易曰：精气为物，游魂为变。是故知鬼神之情状。魄为物，故杂而止；魂为神，故一而变。谓之营魄，言其止也。盖道无所不在，其于人为性，而性之妙为神。言其纯而未杂，则谓之一；言其聚而未散，则谓之朴。其归皆道也，各从其实言之耳。圣人性定而神凝，不为物迁，虽以魄为舍，而神所欲行，魄无不从，则神常载魄矣。众人以物役性，神昏而不治，则神听于魄。耳目困以声色，鼻口劳以臭味，魄所欲行而神从之，则魄常载神矣。故教之以抱神载魄，使两者不相离，此固圣人所以修身之要。至于古之真人，深根固蒂，长生久视，其道亦由是也。"
                },
                {
                    "paragraph": "专气致柔，能如婴儿乎？",
                    "zhushu": "神不治则气乱，强者好斗，弱者喜畏，不自知也。神治则气不妄作，喜怒各以其类，是之谓专气。神，虚之至也。气，实之始也。虚之极为柔，实之极为刚。纯性而亡气，是之谓致柔。婴儿不知好恶，是以性全。性全而气微，气微而体柔。专气致柔，能如婴儿极矣。"
                },
                {
                    "paragraph": "涤除玄览，能无疵乎？",
                    "zhushu": "圣人外不为魄所载，内不为气所使，则其涤除尘垢尽矣。于是其神廓然玄览万物知其皆出于性，等观净秽而无所瑕疵矣。"
                },
                {
                    "paragraph": "爱民治国，能无为乎？",
                    "zhushu": "既以治身，又推其余以及人，虽至于爱民治国，一以无心遇之。苟其有心，则爱民者适所以害之，治国者适所以乱之也。"
                },
                {
                    "paragraph": "天门开阖，能为雌乎？",
                    "zhushu": "天门者，治乱废兴所从出也。既以身任天下，方其开阖变会之间，众人贵得而患失，则先事以徼福。圣人循理而知天命，则待唱而后和。易曰先天而天弗违，非先天也；后天而奉天时，非后天也。言其先后常与天命会耳。不然，先者必蚤，后者必莫，皆失之矣。故所谓能为雌者，亦不失时而已。"
                },
                {
                    "paragraph": "明白四达，能无知乎？",
                    "zhushu": "内以治身，外以治国，至于临变，莫不有道也，非明白四达而能之乎？明白四达，心也。是心无所不知，然而未尝有能知之心也。夫心一而已，苟又有知之者，则是二也。自一而二，蔽之所自生，而愚之所自始也。今夫镜之于物，来而应之则已矣，又安得知应物者乎？本则无有，而以意加之，此妄之源也。"
                },
                {
                    "paragraph": "生之畜之，生而不有，为而不恃，长而不宰，是谓玄德。",
                    "zhushu": "其道既足以生畜万物，又能不有、不恃、不宰，虽有大德，而物莫之知也，故曰玄德。"
                }
            ]
        },
        {
            "name": "三十辐章第十一",
            "paragraphs": [
                {
                    "paragraph": "三十辐共一毂，当其无，有车之用。埏埴以为器，当其无，有器之用。凿户牖以为室，当其无，有室之用。故有之以为利，无之以为用。",
                    "zhushu": "竭知尽物以为器，而器之用常在无有中。非有则无无以致其用，非无则有有以施其利。是以圣人常无以观其妙，常有以观其徼。知两者之为一而不可分，则至矣。"
                }
            ]
        },
        {
            "name": "五色章第十二",
            "paragraphs": [
                {
                    "paragraph": "五色令人目盲，五音令人耳聋，五味令人口爽。",
                    "zhushu": "视色、听音、尝味，其本皆出于性。方其有性而未有物也，至矣。及目缘五色，耳缘五音，口缘五味，夺于所缘而忘其本，则虽见而实盲，虽闻而实聋，虽尝而实爽也。"
                },
                {
                    "paragraph": "驰骋田猎，令人心发狂；难得之货，令人行妨。是以圣人为腹不为，曰故去彼取此。",
                    "zhushu": "圣人视色、听音、尝味，皆与人同。至于驰骋田猎，未尝不为，而难得之货，未尝不用也。然人皆以为病，而圣人独以为福，何也？圣人为腹，而众人为目，目贪而不能受，腹受而未尝贪故也。彼物之自外至者也，此性之凝于内者也。"
                }
            ]
        },
        {
            "name": "宠辱章第十三",
            "paragraphs": [
                {
                    "paragraph": "宠辱若惊，贵大患若身。",
                    "zhushu": "古之达人，惊宠如惊辱，知宠之为辱先也；贵身如贵大患，知身之为患本也。是以遗宠而辱不及，忘身而患不至。"
                },
                {
                    "paragraph": "何谓宠辱？宠为下，得之若惊，失之若惊，是谓宠辱若惊。",
                    "zhushu": "所谓宠辱，非两物也。辱生于宠，而世不悟，以宠为上，而以辱为下者，皆是也。若知辱生于宠，则宠顾为下矣。故古之达人，得宠若惊，失宠若惊，未尝安宠而惊辱也。所谓若惊者，非实惊也，若惊而已。"
                },
                {
                    "paragraph": "何谓贵大患若身？吾所以有大患者，为吾有身。及吾无身，吾有何患？",
                    "zhushu": "贵之为言难也。有身，大患之本，而世之士难于履大患，不难于有其身。故圣人因其难于履患，而教之以难于有身。知有身之为难，而大患去矣。性之于人，生不能加，死不能损。其大可以充塞天地，其精可以蹈水火、入金石，凡物莫能患也。然天下常患亡失本性，而惟身之为见。爱身之情笃，而物始能患之矣。生死疾病之变，攻之于内，宠辱得失之交，撄之于外。未有一物而非患也。夫惟达人知性之无坏，而身之非实，忽然忘身，而天下之患尽去，然后可以涉世而无累矣。"
                },
                {
                    "paragraph": "故贵以身为天下，若可寄天下；爱以身为天下，若可托天下。",
                    "zhushu": "人之所以骛于权利，溺于富贵，犯难而不悔者，凡将以厚其身耳。今也禄之以天下，而重以身任之，则其忘身也至矣。如此而以天下予之，虽天下之大，不能患之矣。"
                }
            ]
        },
        {
            "name": "视之不见章第十四",
            "paragraphs": [
                {
                    "paragraph": "视之不见名曰夷，听之不闻名曰希，搏之不得名曰微。此三者不可致诘，故复混而为一。",
                    "zhushu": "视之而见者，色也，所以见色者，不可见也。听之而闻者，声也，所以闻声者，不可闻也。搏之而得者，触也，所以得触者，不可得也。此三者，虽有智者，莫能诘也，要必混而归于一而后可尔。所谓一者，性也；三者，性之用也。人始有性而已，及其与物构，然后分裂四出，为视，为听，为触，日用而不知反其本，非复混而为一，则日远矣。若推而广之，则佛氏所谓六入皆然矣。首楞严有云：反流全一，六用不行。此之谓也。"
                },
                {
                    "paragraph": "其上不皎，其下不昧。",
                    "zhushu": "物之有形者，皆丽于阴阳，故上皎下昧，不可逃也。道虽在上而不皎，虽在下而不昧，不可以形数推也。"
                },
                {
                    "paragraph": "绳绳不可名，复归于无物。",
                    "zhushu": "绳绳，运而不绝也。人见其运而不绝，则以为有物矣，不知其卒归于无也。"
                },
                {
                    "paragraph": "是谓无状之状，无象之象，是谓惚恍。",
                    "zhushu": "状，其著也；象，其微也。无状之状，无象之象，皆非无也。有无不可名，故谓之惚恍。"
                },
                {
                    "paragraph": "迎之不见其首，随之不见其后。",
                    "zhushu": "道无所不在，故无前后可见。"
                },
                {
                    "paragraph": "执古之道，以御今之有。能知古始，是谓道纪。",
                    "zhushu": "古者，物之所从生也。有者物之今，则无者物之古也。执其所从生，则进退疾徐在我矣。"
                }
            ]
        },
        {
            "name": "古之善为士章第十五",
            "paragraphs": [
                {
                    "paragraph": "古之善为士者，微妙玄通，深不可识。",
                    "zhushu": "粗尽而微，微极而妙，妙极而玄，玄则无所不通，而深不可识矣。"
                },
                {
                    "paragraph": "夫唯不可识，故强为之容。豫若冬涉川，",
                    "zhushu": "戒而后动曰豫。其所欲为，犹迫而后应，豫然若冬涉川，逡巡如不得已也。"
                },
                {
                    "paragraph": "犹若畏四邻。",
                    "zhushu": "疑而不行曰犹。其所不欲，迟而难之，犹然如畏四邻之见之也。"
                },
                {
                    "paragraph": "俨若容。",
                    "zhushu": "无所不敬，未尝惰也。"
                },
                {
                    "paragraph": "涣若冰将释。",
                    "zhushu": "知万物之出于妄，未尝有所留也。"
                },
                {
                    "paragraph": "敦兮其若朴。",
                    "zhushu": "人伪已尽，复其性也。"
                },
                {
                    "paragraph": "旷兮其若谷。",
                    "zhushu": "虚而无所不受也。"
                },
                {
                    "paragraph": "浑兮其若浊。",
                    "zhushu": "和其光，同其尘，不与物异也。"
                },
                {
                    "paragraph": "孰能浊以静之徐清？孰能安以久动之徐生？",
                    "zhushu": "世俗之士，以物汨性，则浊而不复清。枯槁之士，以定灭性，则安而不复生。今知浊之乱性也，则静之，静之而徐自清矣。知灭性之非道也，则动之，动之而徐自生矣。易曰：寂然不动，感而遂通天下之故。今所谓动者，亦若是耳。"
                },
                {
                    "paragraph": "保此道者不欲盈。",
                    "zhushu": "盈生于极。浊而不能清，安而不能生，所以盈也。"
                },
                {
                    "paragraph": "夫惟不盈，故能弊不新成。",
                    "zhushu": "物未有不弊者也。夫惟不盈，故其弊不待新成而自去。"
                }
            ]
        },
        {
            "name": "致虚极章第十六",
            "paragraphs": [
                {
                    "paragraph": "致虚极，守静笃。",
                    "zhushu": "致虚不极，则有未亡也；守静不笃，则动未亡也。丘山虽去，而微尘未尽，未为极与笃也。盖致虚存虚犹未离有，守静存静犹陷于动，而况其他乎？不极不笃，而责虚静之用，难矣。"
                },
                {
                    "paragraph": "万物并作，吾以观其复。",
                    "zhushu": "极虚笃静，以观万物之变，然后不为变之所乱。知凡作之未有不复者也。苟吾方且与万物皆作，则不足以知之矣。"
                },
                {
                    "paragraph": "夫物芸芸，各归其根。",
                    "zhushu": "万物皆作于性，皆复于性，譬如华叶之生于根而归于根，涛澜之生于水而归于水耳。"
                },
                {
                    "paragraph": "归根曰静。",
                    "zhushu": "苟未能自复于性，虽止动患念以求静，非静也。故惟归根，然后为静。"
                },
                {
                    "paragraph": "静曰复命。",
                    "zhushu": "命者，性之妙也。性犹可言，至于命，则不可言矣。易曰：穷理尽性，以至于命。圣人之学道，必始于穷理，中于尽性，终于复命。仁义礼乐，圣人之所以接物也，而仁义礼乐之用，必有所以然者。不知其所以然，徇其名而为之，世俗之士也；知其所以然而后行之，君子也。此之谓穷理。虽然，尽心以穷理而后得之，不求则不得也。事物日构于前，必求而后能应，则其为力也劳，而为功也少。圣人外不为物所蔽，其性湛然，不勉而中，不思而得，物至而能应，此之谓尽性。虽然，此吾性也，犹有物我之辨焉，则几于妄矣。君之命曰命，天之命曰命。以性接物，而不知其为我，是以寄之命也，此之谓复命。"
                },
                {
                    "paragraph": "复命曰常。",
                    "zhushu": "方其作也，虽天地山河之大，未有不变坏不常者，惟复于性，而后湛然常存矣。"
                },
                {
                    "paragraph": "知常曰明。",
                    "zhushu": "不以复性为明，则皆世俗之智，虽自谓明，而非明也。"
                },
                {
                    "paragraph": "不知常，妄作，凶。",
                    "zhushu": "不知复性，则缘物而动，无作而非凶，虽得于一时，而失之远矣。"
                },
                {
                    "paragraph": "知常容。",
                    "zhushu": "方迷于妄，则自是而非彼，物皆吾敌，吾何以容之？苟知其皆妄，则虽仇雠犹将哀而怜之，夫何所不容哉？"
                },
                {
                    "paragraph": "容乃公。",
                    "zhushu": "无所不容，则彼我之情尽，而尚谁私乎？"
                },
                {
                    "paragraph": "公乃王。",
                    "zhushu": "无所不公，则天下将往而归之矣。"
                },
                {
                    "paragraph": "王乃天。",
                    "zhushu": "无所不怀，虽天何以加之？"
                },
                {
                    "paragraph": "天乃道。",
                    "zhushu": "天犹有形，至于道则极矣。然而虽道外，不能复进于此矣。"
                },
                {
                    "paragraph": "道乃久。没身不殆。",
                    "zhushu": ""
                }
            ]
        },
        {
            "name": "太上章第十七",
            "paragraphs": [
                {
                    "paragraph": "太上，下知有之。",
                    "zhushu": "以道在宥天下，而未尝治之，民不知其所以然，故亦知有之而已。"
                },
                {
                    "paragraph": "其次，亲之誉之。",
                    "zhushu": "以仁义治天下，其德可怀，其功可见，故民得而亲誉之。其名虽美，而厚薄自是始矣。"
                },
                {
                    "paragraph": "其次畏之侮之。",
                    "zhushu": "以政齐民，民非不畏也，然力之所不及，则侮之矣。"
                },
                {
                    "paragraph": "信不足，有不信。",
                    "zhushu": "吾诚自信，则以道御天下足矣。唯不自信，而加以仁义，重以刑政，而民始不信矣。"
                },
                {
                    "paragraph": "犹其贵言，功成事遂，百姓谓我自然。",
                    "zhushu": "圣人自信有余，其于言也犹然贵之，不轻出诸口，而民已信之矣。及其功成事遂，则民日迁善远罪而不自知也。"
                }
            ]
        },
        {
            "name": "大道废章第十八",
            "paragraphs": [
                {
                    "paragraph": "大道废，有仁义。",
                    "zhushu": "大道之隆也，仁义行于其中，而民不知。道既废，而后仁义见矣。"
                },
                {
                    "paragraph": "智慧出，有大伪。",
                    "zhushu": "世不知道之足以澹足万物也，而以智慧加之，于是民始以伪报之矣。"
                },
                {
                    "paragraph": "六亲不和，有孝慈，国家昏乱，有忠臣。",
                    "zhushu": "六亲方和，孰非孝慈？国家方治，孰非忠臣？尧非不孝也，而独称舜，无瞽叟也。伊尹、周公非不忠也，而独称龙逄、比干，无桀、纣也。涸泽之鱼，相呴以沬，相濡以湿，不如相忘于江湖。"
                }
            ]
        },
        {
            "name": "绝圣弃智章第十九",
            "paragraphs": [
                {
                    "paragraph": "绝圣弃智，民利百倍。",
                    "zhushu": "非圣智不足以知道。使圣智为天下，其有不以道御物者乎？然世之人，不足以知圣智之本而见其末，以为以巧胜物者也。于是驰骋于其末流，而民始不胜其害矣。故绝圣弃智，民利百倍。"
                },
                {
                    "paragraph": "绝仁弃义，民复孝慈。",
                    "zhushu": "未有仁而遗其亲者也，未有义而后其君者也。仁义所以为孝慈矣。然及其衰也，窃仁义之名，以要利于世，于是子有违父，而父有虐子，此则仁义之迹为之也。故绝仁弃义，则民复孝慈。"
                },
                {
                    "paragraph": "绝巧弃利，盗贼无有。",
                    "zhushu": "巧，所以便事也，利所以济物也。二者非以为盗，盗贼不得则不行。故绝巧弃利，盗贼无有。"
                },
                {
                    "paragraph": "此三者以为文不足，故令有所属。见素抱朴，少私寡欲。",
                    "zhushu": "世之贵此三者，以为天下之不安，由文之不足故也。是以或属之圣智，或属之仁义，或属之巧利，盖将以文治之也。然而天下益以不安，曷不反其本乎？见素抱朴，少私寡欲，而天下各复其性。虽有三者，无所用之矣。故曰：我无为而民自化，我好静而民自正，我无事而民自富，我无欲而民自朴。此则圣智之大，仁义之至，巧利之极也。然孔子以仁义礼乐治天下，老子绝而弃之，或者以为不同。易曰：形而上者谓之道，形而下者谓之器。孔子之虑后世也深，故示人以器而晦其道，使中人以下守其器，不为道之所眩，以不失为君子；而中人以上，自是以上达也。老子则不然，志于明道，而急于开人心，故示人以道而薄于器，以为学者惟器之知则道隐矣，故绝仁义、弃礼乐以明道。夫道不可言，可言皆其似者也。达者因似以识真，而昧者执似以陷于伪。故后世执老子之言以乱天下者有之，而学孔子者无大过。因老子之言以达道者不少，而求之于孔子者，常苦其无所从入。二圣人者，皆不得已也，全于此必略于彼矣。"
                }
            ]
        },
        {
            "name": "绝学无忧章第二十",
            "paragraphs": [
                {
                    "paragraph": "绝学无忧，",
                    "zhushu": "为学日益，为道日损。不知性命之正，而以学求益，增其所未闻，积之不已，而无以一之，则以圆害方，以直害曲，其中纷然，不胜其忧矣。患夫学者之至此也，故曰绝学无忧。若夫圣人未尝不学，而以道为主，不学而不少，多学而不乱，廓然无忧，而安用绝学耶？"
                },
                {
                    "paragraph": "唯之与阿，相去几何？善之与恶，相去何若？",
                    "zhushu": "学者溺于所闻而无以一之，则唯之为恭，阿之为慢，不可同日言矣，而况夫善恶之相反乎？夫唯圣人知万物同出于性，而皆成于妄，如画马牛，如刻虎彘，皆非其实，湣焉。无是非同异之辨，孰知其相去几何哉？苟知此矣，则万物并育而不相害，道并行而不相悖，无足怪矣。"
                },
                {
                    "paragraph": "人之所畏，不可不畏。",
                    "zhushu": "圣人均彼我，一同异，其心无所复留，然岂以是忽遗世法，犯分乱理而不顾哉？人之所畏，吾亦畏之；人之所为，吾亦为之。虽列于君臣父子之间，行于礼乐刑政之域，而天下不知其异也。其所以不婴于物者，其心而已。"
                },
                {
                    "paragraph": "荒兮其未央哉！",
                    "zhushu": "人皆徇其所知，故介然不出畦畛。圣人兼涉有无，无入而不可，则荒兮其未可央也。"
                },
                {
                    "paragraph": "众人熙熙，如享太牢，如春登台。我独怕兮，其未兆，若婴儿之未孩。",
                    "zhushu": "人各溺于所好，其美如享太牢，其乐如春登台，嚣然从之而不知其非。唯圣人深究其妄，遇之泊然不动，如婴儿之未能孩也。"
                },
                {
                    "paragraph": "乘乘兮，若无所归。",
                    "zhushu": "乘万物之理而不自私，故若无所归。"
                },
                {
                    "paragraph": "众人皆有余，而我独若遗。",
                    "zhushu": "众人守其所知，各自以为有余。圣人包举万物而不主于一，超然其若遗也。"
                },
                {
                    "paragraph": "我愚人之心也哉，纯纯兮。",
                    "zhushu": "纯纯若愚，而非愚也。"
                },
                {
                    "paragraph": "俗人昭昭，我独若昏。俗人察察，我独闷闷。",
                    "zhushu": "世俗以分别为智，圣人知群妄之不足辨也，故其外若昏，其中若闷。"
                },
                {
                    "paragraph": "忽若晦寂，若无所止。",
                    "zhushu": "忽焉若晦，不见其津涯也。寂然无朕，不见其所止宿也。"
                },
                {
                    "paragraph": "众人皆有以，我独顽似鄙。",
                    "zhushu": "人各有能，故世皆得而用之。圣人才全德备，若无所施，故疑于顽鄙。"
                },
                {
                    "paragraph": "我独异于人。儿贵食母。",
                    "zhushu": "道者，万物之母，众人徇物忘道，而圣人脱遗万物，以道为宗，譬如婴儿无所杂食，食于母而已。"
                }
            ]
        },
        {
            "name": "孔德之容章第二十一",
            "paragraphs": [
                {
                    "paragraph": "孔德之容，惟道是从。",
                    "zhushu": "道无形也，及其运而为德，则有容矣。故德者，道之见也。自是推之，则众有之容，皆道之见于物者也。"
                },
                {
                    "paragraph": "道之为物，唯恍唯惚。惚兮恍，其中有象；恍兮惚，其中有物。",
                    "zhushu": "道非有无，故以恍惚言之。然及其运而成象，著而成物，未有不出于惚恍者也。"
                },
                {
                    "paragraph": "窈兮冥兮，其中有精。",
                    "zhushu": "方有无之未定，惚恍而不可见。及夫有无之交，则见其窈冥深眇，虽未成形，而精存乎其中矣。"
                },
                {
                    "paragraph": "其精甚真，其中有信。",
                    "zhushu": "物至于成形，则真伪杂矣。方其有精，不容伪也。真伪既杂，自一而为二，自二而为三，纷然错出，不可复信矣。方其有精，不吾欺也。"
                },
                {
                    "paragraph": "自古及今，其名不去，以阅众甫。",
                    "zhushu": "古今虽异，而道则不去，故以不去名之。唯未尝去，故能以阅众有之变也。甫，美也。虽万物之美，不免于变也。"
                },
                {
                    "paragraph": "吾何以知众甫之然哉？以此。",
                    "zhushu": "圣人之所以知万物之所以然者，以能体道而不去故也。"
                }
            ]
        },
        {
            "name": "曲则全章第二十二",
            "paragraphs": [
                {
                    "paragraph": "曲则全，",
                    "zhushu": "圣人动必循理。理之所在，或直或曲，要于通而已。通故与物不迕，不迕故全也。"
                },
                {
                    "paragraph": "枉则直，",
                    "zhushu": "直而非理，则非直也。循理虽枉，而天下之至直也。"
                },
                {
                    "paragraph": "洼则盈，",
                    "zhushu": "众之所归者下也。虽欲不盈，不可得矣。"
                },
                {
                    "paragraph": "弊则新。",
                    "zhushu": "昭昭察察，非道也。闷闷若将弊矣，而日新之所自出也。"
                },
                {
                    "paragraph": "少则得，",
                    "zhushu": "道一而已，得一则无不得矣。"
                },
                {
                    "paragraph": "多则惑矣。",
                    "zhushu": "多学而无以一之，则惑矣。"
                },
                {
                    "paragraph": "是以圣人抱一，为天下式。",
                    "zhushu": "抱一者，复性者也。盖曲则全，枉则直，洼则盈，弊则新，少则得，皆抱一之余也，故以抱一终之。"
                },
                {
                    "paragraph": "不自见，故明。",
                    "zhushu": "目不自见，故能见物。镜不自照，故能照物。如使自见自照，则自为之不暇，而何暇及物哉？"
                },
                {
                    "paragraph": "不自是，故彰；不自伐，故功。不自矜，故长。夫惟不争，故天下莫能与之争。",
                    "zhushu": "不自见、不自是、不自伐、不自矜，皆不争之余也，故以不争终之。"
                },
                {
                    "paragraph": "古之所谓曲则全者，岂虚言哉？诚全而归之。",
                    "zhushu": "世以直为是，以曲为非，将循理而行于世，则有不免于曲者矣。故终篇复言之曰：此岂虚言哉？诚全而归之。夫所谓全者，非独全身也。内以全身，外以全物，物我兼全，而归复于性，则其为直也大矣。"
                }
            ]
        },
        {
            "name": "希言自然章第二十三",
            "paragraphs": [
                {
                    "paragraph": "希言自然。",
                    "zhushu": "言出于自然，则简而中。非其自然而强言之，则烦而难信矣。故曰道之出口，淡乎其无味，视之不足见，听之不足闻，用之不可既。此所谓希言矣。"
                },
                {
                    "paragraph": "飘风不终朝，暴雨不终日。孰为此者？天地。天地尚不能久，而况于人乎？",
                    "zhushu": "阴阳不争，风雨时至，不疾不徐，尽其势之所至而后止。若夫阳亢于上，阴伏于下，否而不得泄，于是为飘风暴雨，若将不胜，然其势不能以终日。古之圣人，言出于希，行出于夷，皆因其自然，故久而不穷。世或厌之，以为不若诡辩之悦耳，怪行之惊世，不知其不能久也。"
                },
                {
                    "paragraph": "故从事于道者，道者同于道，德者同于德，失者同于失。同于道者，道亦得之；同于德者，德亦得之；同于失者，失亦得之。",
                    "zhushu": "孔子曰：苟志于仁矣，无恶也。故曰仁者之过易辞。志于仁犹若此，而况志于道者乎？夫苟从事于道矣，则其所为合于道者得道，合于德者得德。不幸而失，虽失于所为，然必有得于道德矣。"
                },
                {
                    "paragraph": "信不足，有不信。",
                    "zhushu": "不知道者信道不笃，因其失而疑之，于是益以不信失。惟知道，然后不以得失疑道也。"
                }
            ]
        },
        {
            "name": "跂者不立章第二十四",
            "paragraphs": [
                {
                    "paragraph": "跂者不立，跨者不行。自见者不明，自是者不彰，自伐者无功，自矜者不长。",
                    "zhushu": "人未有不能立且行者也，苟以立为未足而加之以跂，以行为未足，而加之以跨，未有不丧失其行立者。彼其自见、自是、自伐、自矜者，亦若是矣。"
                },
                {
                    "paragraph": "其于道也，曰余食赘行。",
                    "zhushu": "譬如饮食，适饱则已，有余则病。譬如四体，适完则已，有赘则累。"
                },
                {
                    "paragraph": "物或恶之，故有道者不处。",
                    "zhushu": ""
                }
            ]
        },
        {
            "name": "有物混成章第二十五",
            "paragraphs": [
                {
                    "paragraph": "有物混成，先天地生。",
                    "zhushu": "夫道，非清非浊，非高非下，非去非来，非善非恶，混然而成体。其于人为性，故曰有物混成。此未有知其生者，盖湛然常存，而天地生于其中耳。"
                },
                {
                    "paragraph": "寂兮寥兮，独立而不改，周行而不殆，可以为天下母。",
                    "zhushu": "寂兮无声。寥兮无形。独立无匹，而未尝变。行于群有，而未尝殆。俯以化育万物，则皆其母矣。"
                },
                {
                    "paragraph": "吾不知其名，字之曰道，强为之名曰大。",
                    "zhushu": "道本无名，圣人见万物之无不由也，故字之曰道。见万物之莫能加也，故强为之名曰大。然其实则无得而称之也。"
                },
                {
                    "paragraph": "大曰逝，逝曰远，远曰反。",
                    "zhushu": "自大而求之，则逝而往矣。自往而求之，则远不及矣。虽逝虽远，然反而求之，一心足矣。"
                },
                {
                    "paragraph": "故道大，天大，地大，王亦大。域中有四大，而王居一焉。人法地，地法天，天法道，道法自然。",
                    "zhushu": "由道言之，则虽天地与王，皆不足大也。然世之人习知三者之大，而不信道之大也，故以实告之。人不若地，地不若天，天不若道，道不若自然。然使人一日复性，则此三者，人皆足以尽之矣。"
                }
            ]
        },
        {
            "name": "重为轻根章第二十六",
            "paragraphs": [
                {
                    "paragraph": "重为轻根，静为躁君。",
                    "zhushu": "凡物轻不能载重，小不能镇大，不行者使行，不动者制动，故轻以重为根，躁以静为君。"
                },
                {
                    "paragraph": "是以君子终日行，不离辎重。虽有荣观，燕处超然。",
                    "zhushu": "行欲轻而不离辎重，荣观虽乐而必有燕处，重静之不可失如此。"
                },
                {
                    "paragraph": "奈何万乘之主，而以身轻天下？",
                    "zhushu": "人主以身任天下，而轻其身，则不足以任天下矣。"
                },
                {
                    "paragraph": "轻则失臣，躁则失君。",
                    "zhushu": "轻与躁无施而可，然君轻则臣知其不足赖，臣躁则君知其志于利，故曰轻则失臣，躁则失君。"
                }
            ]
        },
        {
            "name": "善行无辙迹章第二十七",
            "paragraphs": [
                {
                    "paragraph": "善行无辙迹，",
                    "zhushu": "乘理而行，故无迹。"
                },
                {
                    "paragraph": "善言无瑕谪，",
                    "zhushu": "时然后言，故言满天下无口过。"
                },
                {
                    "paragraph": "善计不用筹筭。",
                    "zhushu": "万物之数，毕陈于前，不计而知，安用筹筭？"
                },
                {
                    "paragraph": "善闭无关楗而不可开，善结无绳约而不可解。",
                    "zhushu": "全德之人，其于万物，如母之于子，虽纵之而不去，故无关而能闭，无绳而能约。"
                },
                {
                    "paragraph": "是以圣人常善救人，故无弃人；常善救物，故无弃物。",
                    "zhushu": "彼方执筭以计，设关以闭，持绳以结，其力之所及者少矣。圣人之于人，非特容之，又善救之，我不弃人，而人安得不归我乎？"
                },
                {
                    "paragraph": "是谓袭明。",
                    "zhushu": "救人于危难之中，非救之大者也。方其流转生死，为物所蔽，而推吾至明以与之，使暗者皆明，如灯相传相袭而不绝，则可谓善救人矣。"
                },
                {
                    "paragraph": "故善人，不善人之师；不善人，善人之资。不贵其师，不爱其资。",
                    "zhushu": "圣人无心于教，故不爱其资。天下无心于学，故不贵其师。圣人非独吾忘天下，亦能使天下忘我故也。"
                },
                {
                    "paragraph": "虽智大迷，是谓要妙。",
                    "zhushu": "圣人之妙，虽智者有所不谕也。"
                }
            ]
        },
        {
            "name": "知其雄章第二十八",
            "paragraphs": [
                {
                    "paragraph": "知其雄，守其雌，为天下溪；为天下溪，常德不离，复归于婴儿。知其白，守其黑，为天下式；为天下式，常德不忒，复归于无极。知其荣，守其辱，为天下谷；为天下谷，常德乃足，复归于朴。",
                    "zhushu": "雄雌，先后之及我者也；白黑，明暗之及我者也；荣辱，贵贱之及我者也。夫欲先而恶后，欲明而恶暗，欲贵而恶贱，物之情也。然而先后之及我，不若明暗之切；明暗之及我，不若贵贱之深。古之圣人，去妄以求复性。其性愈明，则其守愈下；其守愈下，则其德愈厚；其德愈厚，则其归愈大。盖不知而不为，不若知而不为之至也。知其雄，守其雌，知性者也。知性而争心止，则天下之争先者皆将归之，如水之赴溪，莫有去者。虽然，譬如婴儿，能受而未能用也，故曰复归于婴儿。知其白，守其黑，见性者也。居暗而视明，天下之明者皆不能以形逃也，故众明则之以为法，虽应万物，而法未尝差，用未尝穷也，故曰复归于无极。知其荣，守其辱，复性者也。诸妄已尽，处辱而无憾，旷兮如谷之虚，物来而应之，德足于此，纯性而无杂矣，故曰复归于朴。"
                },
                {
                    "paragraph": "朴散则为器，圣人用之则为官长，故大制不割。",
                    "zhushu": "圣人既归于朴，复散朴为器，以应万物。譬如人君分政以立官长，亦因其势之自然，虽制而非有所割裂也。"
                }
            ]
        },
        {
            "name": "将欲取天下章第二十九",
            "paragraphs": [
                {
                    "paragraph": "将欲取天下而为之，吾见其不得已。",
                    "zhushu": "圣人之有天下，非取之也，万物归之，不得已而受之。其治天下，非为之也，因万物之自然而除其害耳。若欲取而为之，则不可得矣。"
                },
                {
                    "paragraph": "天下神器，不可为也。为者败之，执者失之。",
                    "zhushu": "凡物皆不可为也，虽有百人之聚，不循其自然而妄为之，必有龃龉不服者，而况天下乎？虽然，小物寡众，盖有可以力取而智夺者。至于天下之大，有神主之，不待其自归则叛，不听其自治则乱矣。"
                },
                {
                    "paragraph": "凡物或行或随，或呴或吹，或强或羸，或载或隳。是以圣人去甚，去奢，去泰。",
                    "zhushu": "阴阳相荡，高下相倾，大小相使。或行于前，或随于后。或呴而煖之，或吹而寒之，或益而强之，或损而羸之，或载而成之，或隳而毁之。皆物之自然，而势之不免者也。然世之愚人，私己而务得，乃欲拒而违之，其祸不覆则折。唯圣人知其不可逆，则顺以待之，去其甚，去其奢，去其泰，使不至于过而伤物，而天下无患矣。此不为之至也。尧汤之于水旱，虽不能免，而终不至于败，由此故也。易之泰曰：后以财成天地之道，辅相天地之宜，以左右民。三阳在内，三阴在外，物之泰极矣。圣人惧其过而害生，故财成而辅相之，使不至于过，此所谓去甚、去奢、去泰也。"
                }
            ]
        },
        {
            "name": "以道佐人主章第三十",
            "paragraphs": [
                {
                    "paragraph": "以道佐人主者，不以兵强天下，其事好还。",
                    "zhushu": "圣人用兵，皆出不得已。非不得已而欲以强胜天下，虽或能胜，其祸必还报之。楚灵、齐湣、秦始皇、汉孝武，或以杀其身，或以祸其子孙。人之所毒，鬼之所疾，未有得免者也。"
                },
                {
                    "paragraph": "师之所处，荆棘生焉。大军之后，必有凶年。",
                    "zhushu": "兵之所在，民事废，故田不修。用兵之后，杀气胜，故年谷伤。凡兵皆然，而况以兵强天下者耶？"
                },
                {
                    "paragraph": "故善者果而已，不敢以取强。",
                    "zhushu": "果，决也。德所不能绥，政所不能服，不得已而后以兵决之耳。"
                },
                {
                    "paragraph": "果而勿矜，果而勿伐，果而勿骄，果而不得已，是果而勿强。",
                    "zhushu": "勿矜、勿伐、勿骄、不得已，四者所以为勿强也。"
                },
                {
                    "paragraph": "物壮则老，是谓不道，不道早已。",
                    "zhushu": "壮之必老，物无不然者。唯有道者，成而若缺，盈而若冲，未尝壮，故未尝老，未尝死。以兵强天下，壮亦甚矣，而能无老乎？"
                }
            ]
        },
        {
            "name": "夫佳兵章第三十一",
            "paragraphs": [
                {
                    "paragraph": "夫佳兵者，不祥之器，物或恶之，故有道者不处。",
                    "zhushu": "以之济难，而不以为常，是谓不处。"
                },
                {
                    "paragraph": "君子居则贵左，用兵则贵右。兵者不祥之器，非君子之器，不得已而用之，恬淡为上。胜而不美，而美之者，是乐杀人。夫乐杀人者，不可得志于天下。吉事尚左，凶事尚右。偏将军处左，上将军处右，言以丧礼处之。杀人众多，以悲哀泣之。战胜则以丧礼处之。",
                    "zhushu": ""
                }
            ]
        },
        {
            "name": "道常无名章第三十二",
            "paragraphs": [
                {
                    "paragraph": "道常无名，朴虽小，天下不敢臣。侯王若能守，万物将自宾。",
                    "zhushu": "朴，性也。道常无名，则性亦不可名矣。故其为物，舒之无所不在，而敛之不盈毫末，此所以虽小而不可臣也。故匹夫之贱守之，则尘垢粃糠足以陶铸尧舜，而侯王之尊不能守，则万物不宾矣。"
                },
                {
                    "paragraph": "天地相合以降甘露，人莫之令而自均。",
                    "zhushu": "冲气升降，相合为一，而降甘露，脗然被于万物，无不均遍。圣人体至道以应诸有，亦露之无不及者，此所以能宾万物也。"
                },
                {
                    "paragraph": "始制有名，名亦既有，夫亦将知止，知止所以不殆。",
                    "zhushu": "圣人散朴为器，因器制名，岂其徇名而忘朴，逐末而丧本哉？盖亦知复于性，是以乘万变而不殆也。"
                },
                {
                    "paragraph": "譬道之在天下，犹川谷之与江海。",
                    "zhushu": "江海，水之钟也；川谷，水之分也。道，万物之宗也；万物，道之末也。皆水也，故川谷归其所钟；皆道也，故万物宾其所宗。"
                }
            ]
        },
        {
            "name": "知人者智章第三十三",
            "paragraphs": [
                {
                    "paragraph": "知人者智，自知者明。",
                    "zhushu": "分别为知，蔽尽为明。分别之心未除，故止于知人而不能自知。蔽尽则无复分别，故能自知而又可以及人也。"
                },
                {
                    "paragraph": "胜人者有力，自胜者强。",
                    "zhushu": "力能及人而不能及我能克己复性，则非力之所及，故可谓强矣。"
                },
                {
                    "paragraph": "知足者富。",
                    "zhushu": "知足者所遇而足，则未尝不富矣。虽有天下，而常挟不足之心以处之，则是终身不能富也。"
                },
                {
                    "paragraph": "强行者有志，",
                    "zhushu": "不与物争，而自强不息，物莫能夺其志也。"
                },
                {
                    "paragraph": "不失其所者久。",
                    "zhushu": "物变无穷，而心未尝失，则久矣。"
                },
                {
                    "paragraph": "死而不亡者寿。",
                    "zhushu": "死生之变亦大矣，而其性湛然不亡，此古之至人能不生不死者也。"
                }
            ]
        },
        {
            "name": "大道泛兮章第三十四",
            "paragraphs": [
                {
                    "paragraph": "大道泛兮，其可左右。",
                    "zhushu": "泛兮，无可无不可，故左右上下周旋，无不至也。"
                },
                {
                    "paragraph": "万物恃之以生而不辞，功成不名有。",
                    "zhushu": "世有生物而不辞者，必将名之以为己有；世有避物而不有者，必将辞物而不生。生而不辞，成而不有者，唯道而已。"
                },
                {
                    "paragraph": "爱养万物而不为主，常无欲，可名于小；万物归之不为主，可名于大。是以圣人终不为大，故能成其大。",
                    "zhushu": "大而有为大之心，则小矣。"
                }
            ]
        },
        {
            "name": "执大象章第三十五",
            "paragraphs": [
                {
                    "paragraph": "执大象，天下往。",
                    "zhushu": "道非有无，故谓之大象。苟其昭然有形，则有同有异。同者好之，异者恶之，好之则来，恶之则去，不足以使天下皆往矣。"
                },
                {
                    "paragraph": "往而不害，安平泰。",
                    "zhushu": "有好有恶，则有所利，有所害。好恶既尽，则其于万物皆无害矣。故至者无不安、无不平、无不泰。"
                },
                {
                    "paragraph": "乐与饵，过客止。道之出口，淡乎其无味，视之不足见，听之不足闻，用之不可既。",
                    "zhushu": "作乐设饵，以待来者，岂不足以止过客哉？然而乐阕饵尽，彼将舍之而去。若夫执大象以待天下，天下不知好之，又况得而恶之乎？虽无臭味形色声音以悦人，而其用不可尽矣。"
                }
            ]
        },
        {
            "name": "将欲歙之章第三十六",
            "paragraphs": [
                {
                    "paragraph": "将欲歙之，必固张之；将欲弱之，必固强之；将欲废之，必固兴之；将欲夺之，必固与之。是谓微明。",
                    "zhushu": "未尝与之而遽夺，则势有所不极，理有所不足。势不极则取之难，理不足则物不服。然此几于用智也，与管仲、孙武何异？圣人之与世俗，其迹固有相似者也。圣人乘理，而世俗用智。乘理如医药巧于应病，用智如商贾巧于射利。"
                },
                {
                    "paragraph": "柔胜刚，弱胜强。",
                    "zhushu": "圣人知刚强之不足恃，故以柔弱自处。天下之刚强方相倾相轧，而吾独柔弱以待之。及其大者伤，小者死，而吾以不校坐待其毙，此所谓胜也。虽然，圣人岂有意为此以胜物哉？知势之自然，而居其自然耳。"
                },
                {
                    "paragraph": "鱼不可以脱于渊，国之利器不可以示人。",
                    "zhushu": "鱼之为物，非有爪牙之利足以胜物也。然方其托于深渊，虽强有力者，莫能执之。及其脱渊而陆，则蠢然一物耳，何能为哉？圣人居于柔弱，而刚强者莫能伤。非徒莫能伤也，又将以前制其后，此不亦天下之利器也哉？鱼惟脱于渊，然后人得制之。圣人惟处于柔弱而不厌，故终能服天下。此岂与众人共之者哉？"
                }
            ]
        },
        {
            "name": "道常无为章第三十七",
            "paragraphs": [
                {
                    "paragraph": "道常无为而无不为，",
                    "zhushu": "无所不为而无为之之意耳。"
                },
                {
                    "paragraph": "侯王若能守，万物将自化。化而欲作，吾将镇之以无名之朴。",
                    "zhushu": "圣人以无为化物，万物化之，始于无为，而渐至于作。譬如婴儿之长，人伪日起，故三代之衰，人情之变，日以益甚。方其欲作，而上之人与天下皆靡，故其变至有不可胜言者。苟其方作而不为之动，终以无名之朴镇之，庶几可得而止也。"
                },
                {
                    "paragraph": "无名之朴亦将不欲，不欲以静，天下将自正。",
                    "zhushu": "圣人中无抱朴之念，外无抱朴之迹，故朴全而用大。苟欲朴之心尚存于胸中，则失之远矣。"
                }
            ]
        },
        {
            "name": "上德不德章第三十八",
            "paragraphs": [
                {
                    "paragraph": "上德不德，是以有德；下德不失德，是以无德。",
                    "zhushu": "圣人纵心所欲不逾矩，非有意于德而德自足。其下知德之贵，勉强以求不失，盖仅自完耳，而何德之有？"
                },
                {
                    "paragraph": "上德无为而无以为，下德为之而有以为。",
                    "zhushu": "无为而有以为之，则犹有为也。唯无为而无以为之者，可谓无为矣。其下非为不成，犹有以为之，非徒作而无术者也。"
                },
                {
                    "paragraph": "上仁为之而无以为，上义为之而有以为，",
                    "zhushu": "仁义皆不免于为之矣。其所以异者，仁以无以为为胜，义以有以为为功耳。德有上下，而仁义有上无下，何也？下德在仁义之间，而仁义之下者不足复言故也。"
                },
                {
                    "paragraph": "上礼为之而莫之应，则攘臂而仍之。",
                    "zhushu": "自德以降而至于礼，圣人之所以齐民者极矣，故为之而不应，则至于攘臂而强之；强之而又不应，于是刑罚兴而甲兵起，则徒作而无术矣。"
                },
                {
                    "paragraph": "故失道而后德，失德而后仁，失仁而后义，失义而后礼。夫礼者，忠信之薄而乱之首。",
                    "zhushu": "忠信而无礼，则忠信不见。礼立而忠信之美发越于外，君臣父子之间，夫妇朋友之际，其外粲然，而其中无余矣。故顺之则治，违之则乱。治乱之相去，其间不能以发，故曰乱之首也。"
                },
                {
                    "paragraph": "前识者，道之华而愚之始。",
                    "zhushu": "圣人玄览万物，是非得失，毕陈于前，如鉴之照形，无所不见，而孰为前后？世人视止于目，听止于耳，思止于心，冥行于万物之间，役智以求识，而偶有见焉，虽自以为明，而不知至愚之自是始也。"
                },
                {
                    "paragraph": "是以大丈夫处其厚，不处其薄，居其实，不居其华，故去彼取此。",
                    "zhushu": "世之鄙夫，乐其有得于下，而忘其上，故喜薄而遗厚，采华而弃实。非大丈夫，孰能去彼取此？"
                }
            ]
        },
        {
            "name": "昔之得一章第三十九",
            "paragraphs": [
                {
                    "paragraph": "昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下贞。",
                    "zhushu": "一，道也。物之所以得为物者，皆道也。天下之人，见物而忘道。天知其清而已，地知其宁而已，神知其灵而已，谷知其盈而已，万物知其生而已，侯王知其为天下贞而已。不知其所以得此者，皆道存焉耳。"
                },
                {
                    "paragraph": "其致之，天无以清，将恐裂；地无以宁，将恐发；神无以灵，将恐歇；谷无以盈，将恐竭；万物无以生，将恐灭；侯王无以贵高，将恐蹶。",
                    "zhushu": "致之言极也。天不得一，未遽裂也；地不得一，未遽发也；神不得一，未遽歇也；谷不得一，未遽竭也；万物不得一，未遽灭也；侯王不得一，未遽蹶也。然其极必至于此耳。"
                },
                {
                    "paragraph": "故贵以贱为本，高以下为基。",
                    "zhushu": "天地之大，侯王之贵，皆一之致。夫一果何物也？视之不见，执之不得，则亦天下之至微也。此所谓贱且下也。"
                },
                {
                    "paragraph": "是以侯王自谓孤、寡、不谷，此其以贱为本耶？非乎？",
                    "zhushu": "昔之为此称者，亦举其本而遗其末耳。"
                },
                {
                    "paragraph": "故致数舆无舆，不欲碌碌如玉，落落如石。",
                    "zhushu": "轮、辐、盖、轸、衡、轭、毂、𫐕，会而为车。物物可数，而车不可数。然后知无有之为车，所谓无之以为用者也。然则天地将以大为天地耶？侯王将以贵为侯王耶？大与贵之中，有一存焉，此其所以为天地、侯王者，而或莫知之耳。故一处贵而非贵，处贱而非贱，非若玉之碌碌，贵而不能贱；石之落落，贱而不能贵也。"
                }
            ]
        },
        {
            "name": "反者道之动章第四十",
            "paragraphs": [
                {
                    "paragraph": "反者道之动，",
                    "zhushu": "复性则静矣。然其寂然不动，感而遂通天下之故，则动之所自起也。"
                },
                {
                    "paragraph": "弱者道之用，",
                    "zhushu": "道无形无声，天下之弱者莫如道，然而天下之至强莫加焉，此其所以能用万物也。"
                },
                {
                    "paragraph": "天下之物生于有，有生于无。",
                    "zhushu": "世不知静之为动，弱之为强，故告之以物之所自生者。盖天下之物，闻有以母制子，而未闻有以子制母者也。"
                }
            ]
        },
        {
            "name": "上士闻道章第四十一",
            "paragraphs": [
                {
                    "paragraph": "上士闻道，勤而行之；中士闻道，若存若亡；下士闻道，大笑之，不笑不足以为道。",
                    "zhushu": "道非形不可见，非声不可闻，不先知万物之妄，廓然无蔽，卓然有见，未免于不信也。故下士闻道，以为荒唐谬悠而笑之；中士闻道，与之存亡出没而疑之。惟了然见之者，然后勤行服膺而不怠。孔子曰：语之而不惰者，其回也与？斯所谓上士也哉！"
                },
                {
                    "paragraph": "建言有之，",
                    "zhushu": "建，立也。古之立言者有是说，而老子取之，下之所陈者是也。"
                },
                {
                    "paragraph": "明道若昧，",
                    "zhushu": "无所不照，而非察也。"
                },
                {
                    "paragraph": "进道若退，",
                    "zhushu": "若止不行，而天下之速者，莫之或先也。"
                },
                {
                    "paragraph": "夷道若类，",
                    "zhushu": "或夷或类，所至则平，而未尝削也。"
                },
                {
                    "paragraph": "上德若谷，",
                    "zhushu": "上德不德，如谷之虚也。"
                },
                {
                    "paragraph": "大白若辱，",
                    "zhushu": "使白而不受污，此则不洁不屑之士，而非圣人也。广德若不足，"
                },
                {
                    "paragraph": "广大而不可复加，则止于此而已，非广也。",
                    "zhushu": "建德若偷，"
                },
                {
                    "paragraph": "因物之自然而无所立者，外若偷惰而实建也。",
                    "zhushu": "质真若渝，"
                },
                {
                    "paragraph": "体性抱神，随物变化，而不失其真者，外若渝也。",
                    "zhushu": "大方无隅，"
                },
                {
                    "paragraph": "全其大方，不小立圭角也。",
                    "zhushu": "大器晚成，"
                },
                {
                    "paragraph": "器大不可近用也。",
                    "zhushu": "大音希声，"
                },
                {
                    "paragraph": "非耳之所得闻也。",
                    "zhushu": "大象无形，"
                },
                {
                    "paragraph": "非目之所得见也。",
                    "zhushu": "道隐无名，夫惟道，善贷且成。"
                },
                {
                    "paragraph": "道之所遇，无所不见。凡此十二者，皆道之见于事者也。而道之大全，则隐于无名，惟其所遇，推其有余，以贷不足，物之赖之以成者如此。",
                    "zhushu": ""
                }
            ]
        },
        {
            "name": "道生一章第四十二",
            "paragraphs": [
                {
                    "paragraph": "道生一，一生二，二生三，三生万物。万物负阴而抱阳，冲气以为和。",
                    "zhushu": "夫道非一非二，及其与物为偶，道一而物不一，故以一名道。然而道则非一也，一与一为二，二与一为三。自是以往，而万物生。虽有万不同，而莫不负阴抱阳，冲气以为和者，盖物生于三，而三生于一，理之自然也。"
                },
                {
                    "paragraph": "人之所恶，惟孤、寡、不谷，而王公以为称。",
                    "zhushu": "世之人不知万物之所自生，莫不贱寡小而贵众大。然王公之尊，而自称孤、寡、不谷，古之达者盖已知之矣。"
                },
                {
                    "paragraph": "物或损之而益，或益之而损。人之所教，亦我义教之。强梁者不得其死。吾将以为教父。",
                    "zhushu": "世以柔弱为损，强梁为益，不知其非也。故将使天下之教者，皆以此教之，曰：不见强梁者之不得其死乎？强梁，妄之极也。人知强梁之不免于死，则知妄之不可为。知妄之不可为，而后可与语道矣，故曰吾将以为教父。"
                }
            ]
        },
        {
            "name": "天下之至柔章第四十三",
            "paragraphs": [
                {
                    "paragraph": "天下之至柔，驰骋天下之至坚。无有入于无间，吾是以知无为之有益。",
                    "zhushu": "以坚御坚，不折则碎。以柔御坚，柔亦不糜，坚亦不病。求之于物，则水是也。以有入有，捍不相受。以无入有，无未尝劳，有未尝觉。求之于物，则鬼神是也。是以圣人唯能无为，故能役使众强，出入群有。"
                },
                {
                    "paragraph": "不言之教，无为之益，天下希及之。",
                    "zhushu": ""
                }
            ]
        },
        {
            "name": "名与身章第四十四",
            "paragraphs": [
                {
                    "paragraph": "名与身执亲，身与货孰多？",
                    "zhushu": "先身而后名，贵身而贱货，犹未为忘我也。夫忘我者，身且不有，而况于名与货乎？然贵以身为天下，非忘我不能，故使天下知名之不足亲，货之不足多，而后知贵身。知贵身，而后知忘我。此老子之意也。"
                },
                {
                    "paragraph": "得与亡孰病？",
                    "zhushu": "不得者以亡为病，及其既得而患失，则病又有甚于亡者。惟齐有无，均得丧，而后无病也。"
                },
                {
                    "paragraph": "是故甚爱必大费，多藏必厚亡。",
                    "zhushu": "爱之甚，则凡可以求之者无所不为，能无费乎？藏之多，则攻之者必众，能无亡乎？"
                },
                {
                    "paragraph": "知足不辱，知止不殆，可以长久。",
                    "zhushu": ""
                }
            ]
        },
        {
            "name": "大成若缺章第四十五",
            "paragraphs": [
                {
                    "paragraph": "大成若缺，其用不弊。大盈若冲，其用不穷。",
                    "zhushu": "天下以不缺为成，故成必有弊；以不虚为盈，故盈必有穷。圣人要于大成，而不恤其缺；期于大盈，而不恶其冲，是以成而不弊，盈而不穷也。"
                },
                {
                    "paragraph": "大直若屈，大巧若拙，大辩若讷。",
                    "zhushu": "直而不屈，其直必折；循理而行，虽曲而直。巧而不拙，其巧必劳；付物自然，虽拙而巧。辩而不讷，其辩必穷。因理而言，虽讷而辩。"
                },
                {
                    "paragraph": "躁胜寒，静胜热，清净为天下正。",
                    "zhushu": "成而不缺，盈而不冲，直而不屈，巧而不拙，辩而不讷，譬如躁之不能静，静之不能躁耳。夫躁能胜寒而不能胜热，静能胜热而不能胜寒，皆滞于一偏，而非其正也。唯泊然清净，不染于一，非成非缺，非盈非冲，非直非屈，非巧非拙，非辩非讷，而后无所不胜，可以为天下正矣。"
                }
            ]
        },
        {
            "name": "天下有道章第四十六",
            "paragraphs": [
                {
                    "paragraph": "天下有道，却走马以粪。",
                    "zhushu": "天下各安其分，则不争而自治，故却走马而粪田。"
                },
                {
                    "paragraph": "天下无道，戎马生于郊。罪莫大于可欲，祸莫大于不知足，咎莫大于欲得。",
                    "zhushu": "以其可欲者示人，固有罪矣，而不足其足者，其祸又甚。所欲必得者，其咎最大。匹夫有一于身，患必及之。侯王而为是，则戎马之所自起也。"
                },
                {
                    "paragraph": "故知足之足，常足矣。",
                    "zhushu": "知足者所遇而足，故无不足也。"
                }
            ]
        },
        {
            "name": "不出户章第四十七",
            "paragraphs": [
                {
                    "paragraph": "不出户，知天下；不窥牖，见天道。其出弥远，其知弥少。",
                    "zhushu": "性之为体，充遍宇宙，无远近古今之异。古之圣人，其所以不出户牖而无所不知者，特其性全故耳。世之人为物所蔽，性分于耳目，内为身心之所纷乱，外为山河之所障塞，见不出视，闻不出听，户牖之微，能蔽而绝之。不知圣人复性而足，乃欲出而求之，是以弥远而弥少也。"
                },
                {
                    "paragraph": "是以圣人不行而知，不见而名，不为而成。",
                    "zhushu": "性之所及，非特能知能名而已。盖可以因物之自然，不劳而成之矣。"
                }
            ]
        },
        {
            "name": "为学日益章第四十八",
            "paragraphs": [
                {
                    "paragraph": "为学日益。",
                    "zhushu": "不知道而务学，闻见日多，而无以一之，未免为学者也。孔子曰：多闻，择其善者而从之，多见而识之，知之次也。"
                },
                {
                    "paragraph": "为道日损。",
                    "zhushu": "苟一日知道，顾视万物，无一非妄。去妄以求复性，而性实无几。孔子谓子贡曰：赐也，女以予为多学而识之者欤？曰：然。非欤？曰：非也。子一以贯之。"
                },
                {
                    "paragraph": "损之又损，以至于无为，无为而无不为。",
                    "zhushu": "去妄以求复性，可谓损矣，而去妄之心犹存。及其兼忘此心，纯性而无余，然后无所不为，而不失于无为矣。"
                },
                {
                    "paragraph": "取天下常以无事，及其有事，不足以取天下。",
                    "zhushu": "人皆有欲取天下之心，故造事而求之。心见于外，而物恶之，故终不可得。圣人无为，故无事。其心见于外，而物安之，虽不取天下，而天下归之矣。"
                }
            ]
        },
        {
            "name": "圣人无常心章第四十九",
            "paragraphs": [
                {
                    "paragraph": "圣人无常心，以百姓心为心。善者吾善之，不善者吾亦善之，德善矣。信者吾信之，不信者吾亦信之，德信矣。",
                    "zhushu": "虚空无形，因万物之形以为形。在方为方，在圆为圆。如使空自有形，则何以形万物哉？是以圣人无心，因百姓之心以为心。无善不善皆善之，无信不信皆信之。善不善在彼，而吾之所以善之者，未尝渝也，可谓德善矣。信不信在彼，而吾之所以信之者，未尝变也，可谓德信矣。不然，善善而弃不善，信信而弃不信，岂所谓常善救人，故无弃人哉？"
                },
                {
                    "paragraph": "圣人之在天下，惵惵为天下浑其心。百姓皆注其耳目，圣人皆孩之。",
                    "zhushu": "天下善恶信伪，方各自是，以相非相贼，不知所定。圣人忧之，故惵惵为天下浑其心，无善恶，无信伪，皆以一待之。彼方注其耳目，以观圣人之予夺，而吾一以婴儿遇之。于善无所喜，于恶无所嫉。夫是以善者不矜，恶者不愠，释然皆化，而天下始定矣。"
                }
            ]
        },
        {
            "name": "出生入死章第五十",
            "paragraphs": [
                {
                    "paragraph": "出生入死，",
                    "zhushu": "性无生死。出则为生，入则为死。"
                },
                {
                    "paragraph": "生之徒十有三，死之徒十有三。人之生，动之死地十有三。",
                    "zhushu": "用物取精，以自滋养者，生之徒也；声色臭味以自戕贼者，死之徒也。二者既分生死之道矣，吾又知作而不知休，知言而不知默，知思而不知忘，以趣于尽，则所谓动而之死地者也。生死之道以十言之，三者各居其三矣。岂非生死之道九，而不生不死之道一而已乎？不生不死，则易所谓寂然不动者也。老子言其九，不言其一，使人自得之，以寄无思无为之妙也。"
                },
                {
                    "paragraph": "夫何故？以其生，生之厚，",
                    "zhushu": "有生则有死，故生之徒则死之徒也。人之所赖于生者厚，则死之道常十九。"
                },
                {
                    "paragraph": "盖闻善摄生者，陆行不遇兕虎，入军不被甲兵。兕无所投其角，虎无所措其爪，兵无所容其刃。夫何故？以其无死地。",
                    "zhushu": "至人常在不生不死中，生地且无，焉有死地哉？"
                }
            ]
        },
        {
            "name": "道生之章第五十一",
            "paragraphs": [
                {
                    "paragraph": "道生之，德畜之，物形之，势成之。",
                    "zhushu": "道者，万物之母，故生万物者，道也。及其运而为德，牧养群众而不辞，故畜万物者，德也。然而道德则不能自形，因物而后形，见物则不能自成。远近相取，刚柔相交，积而为势，而后兴亡治乱之变成矣。"
                },
                {
                    "paragraph": "是以万物莫不尊道而贵德。",
                    "zhushu": "形虽由物，成虽由势，而非道不生，非德不畜，是以尊道而贵德。尊如父兄，贵如侯王，道无位而德有名故也。"
                },
                {
                    "paragraph": "道之尊，德之贵，夫莫之爵而常自然。",
                    "zhushu": "恃爵而后尊贵者，非实尊贵也。"
                },
                {
                    "paragraph": "故道生之、畜之、长之、育之、成之、熟之、养之、覆之。生而不有，为而不恃，长而不宰，是谓玄德。",
                    "zhushu": ""
                }
            ]
        },
        {
            "name": "天下有始章第五十二",
            "paragraphs": [
                {
                    "paragraph": "天下有始，以为天下母。",
                    "zhushu": "无名，天地之始；有名，万物之母。道方无名，则物之所资始也；及其有名，则物之所资生也，故谓之始，又谓之母。其子则万物也。"
                },
                {
                    "paragraph": "既得其母，以知其子；既知其子，复守其母，没身不殆。",
                    "zhushu": "圣人体道以周物，譬如以母知子，了然无不察也。虽其智能周之，然而未尝以物忘道，故终守其母也。"
                },
                {
                    "paragraph": "塞其兑，闭其门，终身不勤。开其兑，济其事，终身不救。",
                    "zhushu": "天下皆具此道，然常患忘道而徇物，目悦于色，耳悦于声，开其悦之之心，而以其事济之，是以终身陷溺而不能救。夫圣人之所以终身不勤者，唯塞而闭之，未尝出而徇之也。"
                },
                {
                    "paragraph": "见小曰明。",
                    "zhushu": "悦之为害，始小而浸大，知小之将大而闭之，可谓明矣。"
                },
                {
                    "paragraph": "守柔曰强。",
                    "zhushu": "趋其所悦而不顾，自以为强，而非强也。唯见悦而知畏之者，可谓强矣。"
                },
                {
                    "paragraph": "用其光，复归其明，无遗身殃，是谓袭常。",
                    "zhushu": "世人开其所悦，以身徇物，往而不反，圣人塞而闭之，非绝物也，以神应物，用其光而已，身不与也。夫耳之能听，目之能视，鼻之能嗅，口之能尝，身之能触，心之能思，皆所谓光也。盖光与物接，物有去而明无损，是以应万变而不穷，殃不及于其身，故其常性湛然，相袭而不绝矣。"
                }
            ]
        },
        {
            "name": "使我介然章第五十三",
            "paragraphs": [
                {
                    "paragraph": "使我介然有知，行于大道，唯施是畏。",
                    "zhushu": "体道者无知无行，无所施设，而物自化。今介然有知，而行于大道，则无所施设建立，非其自然，有足畏者矣。"
                },
                {
                    "paragraph": "大道甚夷，民甚好径。",
                    "zhushu": "大道夷易，无有险阻，世之不知者，以为迂缓，而好径以求捷。故凡舍其自然而有所施设者，皆欲速者也。"
                },
                {
                    "paragraph": "朝甚除，田甚芜，仓甚虚，服文采，带利剑，厌饮食，货财有余，是谓盗夸，非道也哉。",
                    "zhushu": "俗人昭昭，我独若昏。俗人察察，我独闷闷。岂复饰末废本，以施设为事，夸以诲盗哉？"
                }
            ]
        },
        {
            "name": "善建不拔章第五十四",
            "paragraphs": [
                {
                    "paragraph": "善建者不拔，善抱者不脱，子孙祭祀不辍。",
                    "zhushu": "世岂有建而不拔、抱而不脱者乎？惟圣人知性之真，审物之妄，捐物而修身，其德充积，实无所立，而其建有不可拔者；实无所执，而其抱有不可脱者。故至其子孙，犹以祭祀不辍也。"
                },
                {
                    "paragraph": "修之身，其德乃真；修之家，其德乃余；修之乡，其德乃长；修之国，其德乃丰；修之天下，其德乃普。",
                    "zhushu": "身既修，推其余以及外，虽至于治天下可也。"
                },
                {
                    "paragraph": "故以身观身，以家观家，以乡观乡，以国观国，以天下观天下。吾何以知天下之然哉？以此。",
                    "zhushu": "天地外者，世俗所不见矣，然其理可推而知也。修身之至，以身观身，以家观家，以乡观乡，以国观国，皆吾之所及知也。然安知圣人以天下观天下，不若吾之以身观身乎？岂身可以身观，而天下独不可以天下观乎？故曰吾何以知天下之然哉？以此。言亦以身知之耳。"
                }
            ]
        },
        {
            "name": "含德之厚章第五十五",
            "paragraphs": [
                {
                    "paragraph": "含德之厚，比于赤子。",
                    "zhushu": "老子之言道德，每以婴儿况之者，皆言其体而已，未及其用也。今夫婴儿泊然无欲，其体之者至矣，然而物来而不知应，故未可以言用也。"
                },
                {
                    "paragraph": "毒虫不螫，猛兽不据，攫鸟不搏。",
                    "zhushu": "道无形体，物莫得而见也，况可得而伤之乎？人之所以至于有形者，由其有心也。故有心而后有形，有形而后有敌，敌立而伤之者至矣。无心之人，物无与敌者，而曷由伤之？夫赤子之所以至此者，唯无心也。"
                },
                {
                    "paragraph": "骨弱筋柔而握固，未知牝牡之合而朘作，精之至。",
                    "zhushu": "无执而自握，无欲而自作，是以知其精有余而非心也。"
                },
                {
                    "paragraph": "终日号而不嗄，和之至。",
                    "zhushu": "心动则气伤，气伤则号而嗄。终日号而不嗄，是以知其心不动而气和也。"
                },
                {
                    "paragraph": "知和曰常，",
                    "zhushu": "和者，不以外伤内也。复命曰常，遇物而知反其本者也。知和曰常，得本以应万物者也。其实一道也，故皆谓之常。"
                },
                {
                    "paragraph": "知常曰明。益生曰祥，",
                    "zhushu": "生不可益，而欲益之，则非其正矣。祥，妖也。"
                },
                {
                    "paragraph": "心使气曰强。",
                    "zhushu": "气恶妄作，而又以心使之，则强梁甚矣。"
                },
                {
                    "paragraph": "物壮则老，是谓不道，不道早已。",
                    "zhushu": "益生使气，不能听其自然，日入于刚强，而老从之，则失其赤子之性矣。"
                }
            ]
        },
        {
            "name": "知者不言章第五十六",
            "paragraphs": [
                {
                    "paragraph": "知者不言，言者不知。塞其兑，闭其门，挫其锐，解其纷，和其光，同其尘，是谓玄同。",
                    "zhushu": "道非言说，亦不离言说。然能知者未必言，能言者未必知，唯塞兑闭门以杜其外，挫锐解纷、和光同尘以治其内者，默然不言，而与道同矣。"
                },
                {
                    "paragraph": "故不可得而亲，不可得而疏；不可得而利，不可得而害；不可得而贵，不可得而贱。故为天下贵。",
                    "zhushu": "可得而亲，则可得而疏；可得而利，则可得而害；可得而贵，则可得而贱。体道者，均覆万物，而孰为亲疏？等观逆顺，而孰为利害？不知荣辱，而孰为贵贱？情计之所不及，此所以天下贵也。"
                }
            ]
        },
        {
            "name": "以正治国章第五十七",
            "paragraphs": [
                {
                    "paragraph": "以正治国，以奇用兵，以无事取天下。",
                    "zhushu": "古之圣人，柔远能迩，无意于用兵。唯不得已，然后有征伐之事。故以治国为正，以用兵为奇。虽然，此亦未足以取天下。天下神器，不可为也。为者败之，执者失之。唯体道者，廓然无事，虽不取天下，而天下归之矣。"
                },
                {
                    "paragraph": "吾何以知其然哉？天下多忌讳，而民弥贫。",
                    "zhushu": "人主多忌讳，下情不上达，则民贫而无告矣。"
                },
                {
                    "paragraph": "民多利器，国家滋昏。",
                    "zhushu": "利器，权谋也。明君在上，常使民无知无欲。民多权谋，则其上眩而昏矣。"
                },
                {
                    "paragraph": "人多伎巧，奇物滋起。",
                    "zhushu": "人不敦本业而趋末伎，则非常无益之物作矣。"
                },
                {
                    "paragraph": "法令滋章，盗贼多有。",
                    "zhushu": "患人之诈伪，而多为法令以胜之，民无所措手足，则日入于盗贼矣。"
                },
                {
                    "paragraph": "故圣人云：我无为而民自化，我好静而民自正，我无事而民自富，我无欲而民自朴。",
                    "zhushu": ""
                }
            ]
        },
        {
            "name": "其政闷闷章第五十八",
            "paragraphs": [
                {
                    "paragraph": "其政闷闷，其民淳淳。其政察察，其民缺缺。祸兮福所倚，福兮祸所伏。孰知其极？其无正邪？正复为奇，善复为妖。民之迷，其日固久。",
                    "zhushu": "天地之大，世俗之见有所眩而不知也。盖福倚于祸，祸伏于福，譬如昼夜寒暑之相代。正之为奇，善之为妖，譬如老稚生死之相继。未始有正，而迷者不知也。夫惟圣人出于万物之表，而览其终始，得其大全，而遗其小察。视之闷闷，若无所明，而其民淳淳，各全其性矣。若夫世人不知道之全体，以耳目之所知为至矣。彼方且自以为福，而不知祸之伏于其后；方且自以为善，而不知妖之起于其中。区区以察为明，至于察甚伤物，而不悟其非也，可不哀哉！"
                },
                {
                    "paragraph": "是以圣人方而不割，廉而不刿，直而不肆，光而不耀。",
                    "zhushu": "知小察之不能尽物，是以虽能方、能廉、能直、能光，而不用其能，恐其陷于一偏而不反也。此则世俗所谓闷闷也。"
                }
            ]
        },
        {
            "name": "治人事天章第五十九",
            "paragraphs": [
                {
                    "paragraph": "治人事天，莫若啬。夫惟啬，是谓早服。早服谓之重积德。重积德则无不克，无不克则莫知其极。莫知其极，可以有国。有国之母，可以长久。",
                    "zhushu": "凡物方则割，廉则刿，直则肆，光则耀。唯圣人方而不割，廉而不刿，直而不肆，光而不耀，此所谓啬也。夫啬者，有而不用者也。世患无以服人，苟诚有而能啬，虽未尝与物较，而物知其非不能也，则其服之早矣。物既已服，敛藏其用，至于没身而终不试，则德重积矣。德积既厚，虽天下之刚强，无不能克，则物莫测其量矣。如此而后可以有国。彼世之小人，有尺寸之柄而轻用之，一试不服，天下测知其深浅而争犯之，虽欲保其国家，而不可得也。吾是以知啬之可以有国。可以有国，则有国之母也。"
                },
                {
                    "paragraph": "是谓深根固蒂、长生久视之道。",
                    "zhushu": "孟子曰：尽其心，养其性，所以事天也。以啬治人，则可以有国者是也；以啬事天，则深根固蒂者是也。古之圣人，保其性命之常，不以外耗内，则根深而不可拔，蒂固而不可脱，虽以长生久视可也。盖治人事天，虽有内外之异，而莫若啬则一也。"
                }
            ]
        },
        {
            "name": "治大国章第六十",
            "paragraphs": [
                {
                    "paragraph": "治大国若烹小鲜。",
                    "zhushu": "烹小鲜者不可挠，治大国者不可烦。烦则人劳，挠则鱼烂。"
                },
                {
                    "paragraph": "以道莅天下，其鬼不神。",
                    "zhushu": "圣人无为，使人各安其自然，外无所求，内无所畏，则物莫能侵，虽鬼，无所用神矣。"
                },
                {
                    "paragraph": "非其鬼不神，其神不伤人；非其神不伤人，圣人亦不伤人。",
                    "zhushu": "非其鬼之不神，亦有神而不伤人耳。非神之不伤人，圣人未尝伤人，故鬼无能为耳。"
                },
                {
                    "paragraph": "夫两不相伤，故德交归焉。",
                    "zhushu": "人鬼之所以不相伤者，由上有圣人耳，故德交归之。"
                }
            ]
        },
        {
            "name": "大国者下流章第六十一",
            "paragraphs": [
                {
                    "paragraph": "大国者下流。",
                    "zhushu": "天下之归大国，犹众水之趋下流也。"
                },
                {
                    "paragraph": "天下之交，天下之牝。牝常以静胜牡，以静为下。",
                    "zhushu": "众动之赴静，犹众高之赴下也。"
                },
                {
                    "paragraph": "故大国以下小国，则取小国；小国以下大国，则取大国。",
                    "zhushu": "大国能下，则小国附之；小国能下，则大国纳之。"
                },
                {
                    "paragraph": "故或下以取，或下而取。",
                    "zhushu": "大国下以取人，小国下而取于人。"
                },
                {
                    "paragraph": "大国不过欲兼畜人，小国不过欲入事人。两者各得其所欲，故大者宜为下。",
                    "zhushu": ""
                }
            ]
        },
        {
            "name": "道者万物之奥章第六十二",
            "paragraphs": [
                {
                    "paragraph": "道者，万物之奥，善人之宝，不善人之所保。美言可以市，尊行可以加人。人之不善，何弃之有？",
                    "zhushu": "凡物之见于外者，皆其门堂也。道之在物，譬如其奥，物皆有之，而人莫之见耳。夫惟贤者得而有之，故曰善人之宝。愚者虽不能有，然而非道则不能安也，故曰不善人之所保。盖道不远人，而人则远之。今诚有人美言之，则可以为市于世，尊行之，则可以加于人矣。朝为不义，而夕闻大道，妄尽而性复，虽欲指其不善，不可得也，而又安可弃之哉？"
                },
                {
                    "paragraph": "故立天子，置三公，虽有拱璧以先驷马，不如坐进此道。",
                    "zhushu": "立天子，置三公，将以道救人耳。虽有拱璧之贵，驷马之良，而进之，不如进此道之多也。"
                },
                {
                    "paragraph": "古之所以贵此道者何？不曰求以得，有罪以免耶？故为天下贵。",
                    "zhushu": "道本在我，人患不求，求则得之矣。道无功罪，人患不知，知则凡罪不能污也。"
                }
            ]
        },
        {
            "name": "为无为章第六十三",
            "paragraphs": [
                {
                    "paragraph": "为无为，事无事，味无味。大小多少，报怨以德。",
                    "zhushu": "圣人为无为，故无所不为；事无事，故无所不事；味无味，故无所不味。其于大小多少，一以道遇之而已。盖人情之所不忘者，怨也。然及其爱恶之情忘，则虽报怨，犹报德也。"
                },
                {
                    "paragraph": "图难于其易，为大于其细。天下难事必作于易，天下大事必作于细。是以圣人终不为大，故能成其大。夫轻诺必寡信，多易必多难。是以圣人由难之，故终无难。",
                    "zhushu": "世人莫不畏大而侮小，难多而易少。至于难而后图，大而后为，则事常不济矣。圣人齐大小，一多少，无所不畏，无所不难，而安有不济者哉？"
                }
            ]
        },
        {
            "name": "其安易持章第六十四",
            "paragraphs": [
                {
                    "paragraph": "其安易持，其未兆易谋，其脆易泮，其微易散。为之于未有，治之于未乱。",
                    "zhushu": "方其未有，持而谋之足矣。及其将然，非泮而散之不去也，然犹愈于既成也。故为之于未有者，上也；治之于未乱者，次也。"
                },
                {
                    "paragraph": "合抱之木，生于毫末。九层之台，起于累土。千里之行，始于足下。为者败之，执者失之。是以圣人无为故无败，无执故无失。",
                    "zhushu": "治乱祸福之来，皆如彼三者，积小以成大。圣人持之以无为，守之以无执，故能使福自生，使祸自亡。譬如种苗，深耕而厚耔之，及秋自穰。譬如被盗，危坐而熟视之，盗将自郤。世人不知物之自然，以为非为不成，非执不留，故常与祸争胜，与福争赘。是以祸至于不救，福至于不成，盖其理然也。"
                },
                {
                    "paragraph": "民之从事，常于几成而败之。慎终如始，则无败事。",
                    "zhushu": "圣人知有为之害，不以人助天，始终皆因其自然，故无不成者。世人心存于得丧，方事之微，犹有不知而听其自然者，及见其几成而重失之，则未有不以为败之者矣。故曰慎终如始，则无败事。"
                },
                {
                    "paragraph": "是以圣人欲不欲，不贵难得之货；学不学，复众人之所过；以辅万物之自然而不敢为。",
                    "zhushu": "人皆徇其所欲以伤物，信其所学以害理。圣人非无欲也，欲而不欲，故虽欲而不伤于物；非无学也，学而不学，故虽学而不害于理。然后内外空明，廓然无为，可以辅万物之自然，而待其自成矣。"
                }
            ]
        },
        {
            "name": "古之善为道者章第六十五",
            "paragraphs": [
                {
                    "paragraph": "古之善为道者，非以明民，将以愚之。",
                    "zhushu": "古之所谓智者，知道之大全，而览于物之终始，故足贵也。凡民不足以知此，而溺于小智，以察为明，则智之害多矣。故圣人以道治民，非以明之，将以愚之耳。盖使之无知无欲，而听上之所为，则虽有过，亦小矣。"
                },
                {
                    "paragraph": "民知难治，以其智多，故以智治国国之贼。",
                    "zhushu": "吾以智御人，人亦以智应之，而上下交相贼矣。"
                },
                {
                    "paragraph": "不以智治国，国之福。知此两者，亦楷式。能知楷式，是谓玄德。玄德深矣，远矣，与物反矣，然后乃至大顺。",
                    "zhushu": "吾之所贵者德也，物之所贵者智也。德与智固相反，然智之所顺者小，而德之所顺者大矣。"
                }
            ]
        },
        {
            "name": "江海为百谷王章第六十六",
            "paragraphs": [
                {
                    "paragraph": "江海所以能为百谷王者，以其善下之，故能为百谷王。是以圣人欲上人，以其言下之；欲先人，以其身后之。",
                    "zhushu": "圣人非欲上人，非欲先人也，盖下之后之，其道不得不上且先耳。"
                },
                {
                    "paragraph": "是以处上而人不重，处前而人不害。是以天下乐推而不厌。以其不争，故天下莫能与之争。",
                    "zhushu": ""
                }
            ]
        },
        {
            "name": "天下皆谓章第六十七",
            "paragraphs": [
                {
                    "paragraph": "天下皆谓我道大，似不肖。夫唯大，故似不肖。若肖，久矣其细也夫。",
                    "zhushu": "夫道，旷然无形，颓然无名，充遍万物，而与物无一相似，此其所以为大也。若似于物，则亦一物矣，而何足大哉？"
                },
                {
                    "paragraph": "我有三宝，保而持之。一曰慈，二曰俭，三曰不敢为天下先。",
                    "zhushu": "道以不似物为大，故其运而为德，则亦闷然以钝为利，以退为进，不合于世俗。今夫世俗贵勇敢，尚广大，夸进锐，而吾之所宝，则慈忍、俭约、廉退，此三者，皆世之所谓不肖者也。"
                },
                {
                    "paragraph": "夫慈，故能勇。",
                    "zhushu": "世以勇决为贤，而以慈忍为不及事，不知勇决之易挫，而慈忍之不可胜，其终必至于勇也。"
                },
                {
                    "paragraph": "俭，故能广。",
                    "zhushu": "世以广大盖物，而以俭约为陋，不知广大之易穷，而俭约之易足，其终必至于广也。"
                },
                {
                    "paragraph": "不敢为天下先，故能成器长。",
                    "zhushu": "世以进锐为能，而以不敢先为耻。不知进锐之多恶于人，而不敢先之乐推于世，其终卒为器长也。盖朴散而为器，圣人用之则为官长。自朴成器，始有属有长矣。"
                },
                {
                    "paragraph": "今舍其慈且勇，舍其俭且广，舍其后且先，死矣。",
                    "zhushu": "勇、广、先三者，人之所共疾也。为众所疾，故常近于死。"
                },
                {
                    "paragraph": "夫慈，以战则胜，以守则固。天将救之，以慈卫之。",
                    "zhushu": "以慈御物，物之爱之如己父母，虽为之效死而不辞，故可以战，可以守。天之将救是人也，则开其心志，使之无所不慈。无所不慈，则物皆为之卫矣。"
                }
            ]
        },
        {
            "name": "善为士章第六十八",
            "paragraphs": [
                {
                    "paragraph": "善为士者不武，",
                    "zhushu": "士当以武为本，行之以怯。若以武行，武则死矣。"
                },
                {
                    "paragraph": "善战者不怒。",
                    "zhushu": "圣人不得已而后战，若出于怒，是以我故杀人也。以我故杀人，天必殃之。"
                },
                {
                    "paragraph": "善胜敌者不争。",
                    "zhushu": "以吾不争，故能胜彼之争。若皆出于争，则未必胜矣。"
                },
                {
                    "paragraph": "善用人者为之下，",
                    "zhushu": "人皆有相上之心，故莫能相为用。诚能下之，则天下皆吾用也。"
                },
                {
                    "paragraph": "是谓不争之德，是谓用人之力，是谓配天古之极。",
                    "zhushu": ""
                }
            ]
        },
        {
            "name": "用兵有言章第六十九",
            "paragraphs": [
                {
                    "paragraph": "用兵有言：吾不敢为主而为客。",
                    "zhushu": "主，造事者也；客，应敌者也。"
                },
                {
                    "paragraph": "不敢进寸而退尺。",
                    "zhushu": "进者，有意于争者也，退者，无意于争者也。"
                },
                {
                    "paragraph": "是谓行无行，",
                    "zhushu": "无意于争，则虽用兵，与不用均也。"
                },
                {
                    "paragraph": "攘无臂，仍无敌，执无兵。",
                    "zhushu": "苟无意于争，则虽在军旅，如无臂可攘，无敌可因，无兵可执，而安有用兵之咎邪？"
                },
                {
                    "paragraph": "祸莫大于轻敌，轻敌者几丧吾宝。",
                    "zhushu": "圣人以慈为宝，轻敌则轻战，轻战则轻杀人，丧其所以为慈矣。"
                },
                {
                    "paragraph": "故抗兵相加，哀者胜矣。",
                    "zhushu": "两敌相加，而吾出于不得已，则有哀心。哀心见，而天人助之，虽欲不胜，不可得矣。"
                }
            ]
        },
        {
            "name": "吾言甚易知章第七十",
            "paragraphs": [
                {
                    "paragraph": "吾言甚易知，甚易行。天下莫能知，莫能行。",
                    "zhushu": "道之大，复性而足；而性之妙，见于起居饮食之间耳。圣人指此以示人，岂不易知乎？人能体此以应物，岂不易行乎？然世常患日用而不知，知且不能，而况行之乎？"
                },
                {
                    "paragraph": "言有宗，事有君。夫惟无知，是以不我知。",
                    "zhushu": "言者道之筌也；事者，道之迹也。使道可以言尽，则听言而足矣；可以事见，则考事而足矣。惟言不能尽，事不能见，非舍言而求其宗，遗事而求其君，不可得也。盖古之圣人，无思无为，而有漠然不自知者存焉。此则思虑之所不及，是以终莫吾知也。"
                },
                {
                    "paragraph": "知我者希，则我者贵，",
                    "zhushu": "众人之所能知，亦不足贵矣。"
                },
                {
                    "paragraph": "是以圣人被褐怀玉。",
                    "zhushu": "圣人外与人同，而中独异耳。"
                }
            ]
        },
        {
            "name": "知不知章第七十一",
            "paragraphs": [
                {
                    "paragraph": "知不知，上；不知知，病。",
                    "zhushu": "道非思虑之所及，故不可知。然方其未知，则非知无以入也。及其既知而存知，知则病矣。故知而不知者上；不知而知者病。"
                },
                {
                    "paragraph": "夫惟病病，是以不病。",
                    "zhushu": "既不可不知，又不可知，唯知知之为病者久，而病自去矣。"
                },
                {
                    "paragraph": "圣人不病，以其病病，是以不病。",
                    "zhushu": ""
                }
            ]
        },
        {
            "name": "民不畏威章第七十二",
            "paragraphs": [
                {
                    "paragraph": "民不畏威，则大威至。",
                    "zhushu": "夫性自有威，高明光大，赫然物莫能加，此所谓大威也。人常患溺于众妄，畏生死而惮得丧。万物之威，杂然乘之，终身惴栗之不暇，虽有大威而不自知也。苟诚知之，一生死，齐得丧，坦然无所怖畏，则大威𤇹然见于前矣。"
                },
                {
                    "paragraph": "无狭其所居，无厌其所生。夫惟不厌，是以不厌。",
                    "zhushu": "性之大，可以包络天地。彼不知者，以四肢九窍为己也。守之而不厌，是以见不出视，闻不出听，蕞然其甚陋也。故教之曰：无狭其所居。彼知之者，知性之大，而吾生之狭也，则愀然厌之，欲脱而不得，不知有厌有慕之方囿于物也。故教之曰：无厌其所生。夫惟圣人不狭不厌，与人同生，而与道同居，无广狭净秽之辨。既不厌生，而后知生之无可厌也。"
                },
                {
                    "paragraph": "是以圣人自知不自见，自爱不自贵，故去彼取此。",
                    "zhushu": "圣人虽自知之，而不自见以示人；虽自爱之，而不自贵以眩人，恐人之有厌有慕也。厌慕之心未忘，则犹有畏也。畏去而后大威至矣。"
                }
            ]
        },
        {
            "name": "勇于敢章第七十三",
            "paragraphs": [
                {
                    "paragraph": "勇于敢则杀，勇于不敢则活。两者或利或害，天之所恶，孰知其故？是以圣人犹难之。",
                    "zhushu": "勇于敢则死，勇于不敢则生，此物理之大常也。然而敢者或以得生，不敢者或以得死，世遂以侥幸其或然，而忽其常理。夫天道之远，其有一或然者，孰知其好恶之所从来哉？故虽圣人犹以常为正，其于勇敢，未尝不难之。列子曰：迎天意，揣利害，不如其已。患天道之难知，是以历陈之也。"
                },
                {
                    "paragraph": "天之道，不争而善胜，",
                    "zhushu": "不与物争于一时，要于终胜之而已。"
                },
                {
                    "paragraph": "不言而善应。",
                    "zhushu": "天何言哉？四时行焉，百物生焉，未有求而不应者也。"
                },
                {
                    "paragraph": "不召而自来。",
                    "zhushu": "神之格思，不可度思，矧可𭣧思？夫又谁召之哉？"
                },
                {
                    "paragraph": "𦈎然而善谋。",
                    "zhushu": "𦈎然，舒缓若无所营，而其谋度非人所及也。"
                },
                {
                    "paragraph": "天网恢恢，疏而不失。",
                    "zhushu": "世以耳目观天，见其一曲，而不睹其大全。有以善而得祸，恶而得福者，未有不疑天网之疏而多失也。惟能要其终始，而尽其变化，然后知其恢恢广大，虽疏而不失也。"
                }
            ]
        },
        {
            "name": "民不畏死章第七十四",
            "paragraphs": [
                {
                    "paragraph": "民常不畏死，奈何以死惧之？",
                    "zhushu": "政烦刑重，民无所措手足，则常不畏死，虽以死惧之，无益也。"
                },
                {
                    "paragraph": "若使人常畏死，而为奇者吾得执而杀之，孰敢？",
                    "zhushu": "民安于政，常乐生畏死，然后执其诡异乱群者而杀之，孰敢不服哉？"
                },
                {
                    "paragraph": "常有司杀者杀。",
                    "zhushu": "司杀者，天也。方世之治，而有诡异乱群之人恣行于其间，则天之所弃也。天之所弃，而吾杀之，则是天杀之，而非我也。"
                },
                {
                    "paragraph": "夫代司杀者杀，是代大匠斲。夫代大匠斲，希有不伤其手矣。",
                    "zhushu": "非天之所杀，而吾自杀之，是代司杀者杀也。代大匠斲，则伤其手；代司杀者杀，则及其身矣。"
                }
            ]
        },
        {
            "name": "民之饥章第七十五",
            "paragraphs": [
                {
                    "paragraph": "民之饥，以其上食税之多，是以饥。民之难治，以其上之有为，是以难治。",
                    "zhushu": "上以有为导民，民亦以有为应之，故事多而难治。"
                },
                {
                    "paragraph": "人之轻死，以其生生之厚，是以轻死。",
                    "zhushu": "上以利欲先民，民亦争厚其生，故虽死而求利不厌。"
                },
                {
                    "paragraph": "夫惟无以生为者，是贤于贵生。",
                    "zhushu": "贵生之极，必至于轻死。惟无以生为，而生自全矣。"
                }
            ]
        },
        {
            "name": "民之生章第七十六",
            "paragraphs": [
                {
                    "paragraph": "民之生也柔弱，其死也坚强。万物草木生也柔弱，其死也枯槁。故坚强者死之徒，柔弱者生之徒。",
                    "zhushu": "冲气在焉，则体无坚强之病；至理在焉，则事无坚强之累。"
                },
                {
                    "paragraph": "是以兵强则不胜，",
                    "zhushu": "兵以义胜者，非强也。强而不义，其败必速。"
                },
                {
                    "paragraph": "木强则共。",
                    "zhushu": "木自拱把以上必伐矣。"
                },
                {
                    "paragraph": "强大处下，柔弱处上，",
                    "zhushu": "物之常理。精者在上，粗者在下，其精必柔弱，其粗必强大。"
                }
            ]
        },
        {
            "name": "天之道章第七十七",
            "paragraphs": [
                {
                    "paragraph": "天之道，其犹张弓乎？",
                    "zhushu": "张弓上筋，弛弓上角。故以况天之抑高举下。"
                },
                {
                    "paragraph": "高者抑之，下者举之。有余者损之，不足者补之。天之道，损有余，补不足。人",
                    "zhushu": "之道则不然，损不足以奉有余。"
                },
                {
                    "paragraph": "天无私故均，人多私故不均。",
                    "zhushu": "孰能以有余奉天下？唯有道者。"
                },
                {
                    "paragraph": "有道者澹足万物而不辞，既以为人己愈有，既以子人己愈多。非有道者，无以堪此。",
                    "zhushu": "是以圣人为而不恃，功成不处。其不欲见贤邪？"
                },
                {
                    "paragraph": "为而恃，成而处，则贤见于世。贤见于世，则是以有余自奉也。",
                    "zhushu": ""
                }
            ]
        },
        {
            "name": "天下柔弱章第七十八",
            "paragraphs": [
                {
                    "paragraph": "天下柔弱莫过于水，而攻坚强者莫之能胜，其无以易之。故柔胜刚，弱胜强，天下莫不知，莫能行。是以圣人言：受国之垢，是谓社稷主；受国不祥，是谓天下王。正言若反。",
                    "zhushu": "正言合道而反俗，俗以受垢为辱，受不祥为殃故也。"
                }
            ]
        },
        {
            "name": "和大怨章第七十九",
            "paragraphs": [
                {
                    "paragraph": "和大怨，必有余怨，安可以为善？",
                    "zhushu": "夫怨生于妄，而妄出于性。知性者不见诸妄，而又何怨乎？今不知除其本，而欲和其末，故外虽和而内未忘也。"
                },
                {
                    "paragraph": "是以圣人执左契而不责于人。故有德司契，无德司彻。",
                    "zhushu": "契之有左右，所以为信而息争也。圣人与人均有是性，人方以妄为常，驰骛于争夺之场，而不知性之未始少亡也。是以圣人以其性示人，使之除妄以复性，待其妄尽而性复，未有不廓然自得，如右契之合左，不待责之而自服也。然则虽有大怨怼，将涣然冰解，知其本非有矣，而安用和之？彼无德者，乃欲人人而通之，则亦劳而无功矣。彻，通也。"
                },
                {
                    "paragraph": "天道无亲，常与善人。",
                    "zhushu": "天道无私，惟善人则与之。契之无私，亦犹是也，惟合者则得之矣。"
                }
            ]
        },
        {
            "name": "小国寡民章第八十",
            "paragraphs": [
                {
                    "paragraph": "小国寡民，",
                    "zhushu": "老子生于衰周，文胜俗弊，将以无为救之，故于其书之终，言其所志，愿得小国寡民以试焉，而不可得尔。"
                },
                {
                    "paragraph": "使民有什伯之器而不用。",
                    "zhushu": "民各安其分，则小有材者不求用于世。什伯之器，则财堪什夫伯夫之长者也。"
                },
                {
                    "paragraph": "虽有舟舆，无所乘之；虽有甲兵，无所陈之。使民复结绳而用之。",
                    "zhushu": "事少民朴，虽结绳足矣。"
                },
                {
                    "paragraph": "甘其食，美其服，安其居，乐其俗，",
                    "zhushu": "内足而外无所慕，故以其所有为美，以其所处为乐，而不复求也。"
                },
                {
                    "paragraph": "邻国相望，鸡犬之音相闻，民至老死不相往来。",
                    "zhushu": "民物繁伙而不相求，则彼此皆足故也。"
                }
            ]
        },
        {
            "name": "信言不美章第八十一",
            "paragraphs": [
                {
                    "paragraph": "信言不美，美言不信。",
                    "zhushu": "信则为实而已，故不必美；美则为观而已，故不必信。"
                },
                {
                    "paragraph": "善者不辩，辩者不善。",
                    "zhushu": "以善为主，则不求辩；以辩为主，则未必善。"
                },
                {
                    "paragraph": "知者不博，博者不知。",
                    "zhushu": "有一以贯之，则无所用；博学而日益者，未必知道也。"
                },
                {
                    "paragraph": "圣人无积，既以为人，己愈有；既以与人，己愈多。",
                    "zhushu": "圣人抱一而已，他无所积也。然施其所能以为人，推其所有以与人，人有尽而一无尽，然后知一之为贵也。"
                },
                {
                    "paragraph": "天之道，利而不害；圣人之道，为而不争。",
                    "zhushu": "势可以利人，则可以害人矣；力足以为之，则足以争之矣。能利能害而未尝害，能为能争而未尝争，此天与圣人所以大过人而为万物宗者也。"
                }
            ]
        }
    ]
}