{
    "name": "道德经河上公注",
    "author": "战国・河上公",
    "chapters": [
        {
            "name": "体道第一",
            "paragraphs": [
                {
                    "paragraph": "道可道，",
                    "zhushu": "谓经术政教之道也。"
                },
                {
                    "paragraph": "非常道。",
                    "zhushu": "非自然生长之道也。常道当以无为养神，无事安民，含光藏晖，灭迹匿端，不可称道。"
                },
                {
                    "paragraph": "名可名，",
                    "zhushu": "谓富贵尊荣，高世之名也。"
                },
                {
                    "paragraph": "非常名。",
                    "zhushu": "非自然常在之名也。常名当如婴儿之未言，鸡子之未分，明珠在蚌中，美玉处石间，内虽昭昭，外如愚顽。"
                },
                {
                    "paragraph": "无名，天地之始。",
                    "zhushu": "无名者谓道，道无形，故不可名也。始者道本也，吐气布化，出于虚无，为天地本始也。"
                },
                {
                    "paragraph": "有名，万物之母。",
                    "zhushu": "有名谓天地。天地有形位、有阴阳、有柔刚，是其有名也。万物母者，天地含气生万物，长大成熟，如母之养子也。"
                },
                {
                    "paragraph": "故常无欲，以观其妙；",
                    "zhushu": "妙，要也。人常能无欲，则可以观道之要，要谓一也。一出布名道，赞叙明是非。"
                },
                {
                    "paragraph": "常有欲，以观其徼。",
                    "zhushu": "徼，归也。常有欲之人，可以观世俗之所归趣也。"
                },
                {
                    "paragraph": "此两者，同出而异名，",
                    "zhushu": "两者，谓有欲无欲也。同出者，同出人心也。而异名者，所名各异也。名无欲者长存，名有欲者亡身也。"
                },
                {
                    "paragraph": "同谓之玄，",
                    "zhushu": "玄，天也。言有欲之人与无欲之人，同受气于天也。"
                },
                {
                    "paragraph": "玄之又玄，",
                    "zhushu": "天中复有天也。禀气有厚薄，得中和滋液，则生贤圣，得错乱污辱，则生贪淫也。"
                },
                {
                    "paragraph": "众妙之门。",
                    "zhushu": "能之天中复有天，禀气有厚薄，除情去欲守中和，是谓知道要之门户也。"
                }
            ]
        },
        {
            "name": "养身第二",
            "paragraphs": [
                {
                    "paragraph": "天下皆知美之为美，",
                    "zhushu": "自扬己美，使彰显也。"
                },
                {
                    "paragraph": "斯恶已；",
                    "zhushu": "有危亡也。"
                },
                {
                    "paragraph": "皆知善之为善，",
                    "zhushu": "有功名也。"
                },
                {
                    "paragraph": "斯不善已。",
                    "zhushu": "人所争也。"
                },
                {
                    "paragraph": "故有无相生，",
                    "zhushu": "见有而为无也。"
                },
                {
                    "paragraph": "难易相成，",
                    "zhushu": "见难而为易也。"
                },
                {
                    "paragraph": "长短相较，",
                    "zhushu": "见短而为长也。"
                },
                {
                    "paragraph": "高下相倾，",
                    "zhushu": "见高而为下也。"
                },
                {
                    "paragraph": "音声相和，",
                    "zhushu": "上唱下必和也。"
                },
                {
                    "paragraph": "前后相随。",
                    "zhushu": "上行下必随也。"
                },
                {
                    "paragraph": "是以圣人处无为之事，",
                    "zhushu": "以道治也。"
                },
                {
                    "paragraph": "行不言之教，",
                    "zhushu": "以身师导之也。"
                },
                {
                    "paragraph": "万物作焉",
                    "zhushu": "各自动也。"
                },
                {
                    "paragraph": "而不辞，",
                    "zhushu": "不辞谢而逆止。"
                },
                {
                    "paragraph": "生而不有，",
                    "zhushu": "元气生万物而不有"
                },
                {
                    "paragraph": "为而不恃，",
                    "zhushu": "道所施为，不恃望其报也。"
                },
                {
                    "paragraph": "功成而弗居。",
                    "zhushu": "功成事就，退避不居其位。"
                },
                {
                    "paragraph": "夫唯弗居，",
                    "zhushu": "夫惟功成不居其位。"
                },
                {
                    "paragraph": "是以不去。",
                    "zhushu": "福德常在，不去其身也。此言不行不可随，不言不可知疾。上六句有高下长短，君开一源，下生百端，百端之变，无不动乱。"
                }
            ]
        },
        {
            "name": "安民第三",
            "paragraphs": [
                {
                    "paragraph": "不尚贤，",
                    "zhushu": "贤谓世俗之贤，辩口明文，离道行权，去质为文也。不尚者，不贵之以禄，不贵之以官。"
                },
                {
                    "paragraph": "使民不争。",
                    "zhushu": "不争功名，返自然也。"
                },
                {
                    "paragraph": "不贵难得之货，",
                    "zhushu": "言人君不御好珍宝，黄金弃于山，珠玉捐于渊也。"
                },
                {
                    "paragraph": "使民不为盗。",
                    "zhushu": "上化清静，下无贪人。"
                },
                {
                    "paragraph": "不见可欲，",
                    "zhushu": "放郑声，远美人。"
                },
                {
                    "paragraph": "使心不乱。",
                    "zhushu": "不邪淫，不惑乱也。"
                },
                {
                    "paragraph": "是以圣人治，",
                    "zhushu": "说圣人治国与治身同也。"
                },
                {
                    "paragraph": "虚其心，",
                    "zhushu": "除嗜欲，去乱烦。"
                },
                {
                    "paragraph": "实其腹，",
                    "zhushu": "怀道抱一，守五神也。"
                },
                {
                    "paragraph": "弱其志，",
                    "zhushu": "和柔谦让，不处权也。"
                },
                {
                    "paragraph": "强其骨，",
                    "zhushu": "爱精重施，髓满骨坚。强，其良反。"
                },
                {
                    "paragraph": "常使民无知无欲，",
                    "zhushu": "反朴守淳。"
                },
                {
                    "paragraph": "使夫知者不敢为也。",
                    "zhushu": "思虑深，不轻言。夫，音符。知，音智。"
                },
                {
                    "paragraph": "为无为，",
                    "zhushu": "不造作，动因循。"
                },
                {
                    "paragraph": "则无不治。",
                    "zhushu": "德化厚，百姓安。"
                }
            ]
        },
        {
            "name": "无源第四",
            "paragraphs": [
                {
                    "paragraph": "道冲而用之",
                    "zhushu": "冲，中也。道匿名藏誉，其用在中。"
                },
                {
                    "paragraph": "或不盈，",
                    "zhushu": "或，常也。道常谦虚不盈满。"
                },
                {
                    "paragraph": "渊乎似万物之宗。",
                    "zhushu": "道渊深不可知，似为万物知宗祖。"
                },
                {
                    "paragraph": "挫其锐，",
                    "zhushu": "锐，进也。人欲锐精进取功名，当挫止之，法道不自见也。"
                },
                {
                    "paragraph": "解其纷，",
                    "zhushu": "纷，结恨也。当念道无为以解释。"
                },
                {
                    "paragraph": "和其光，",
                    "zhushu": "言虽有独见之明，当知暗昧，不当以擢乱人也。"
                },
                {
                    "paragraph": "同其尘。",
                    "zhushu": "当与众庶同垢尘，不当自别殊。"
                },
                {
                    "paragraph": "湛兮似若存。",
                    "zhushu": "言当湛然安静，故能长存不亡。"
                },
                {
                    "paragraph": "吾不知谁之子，",
                    "zhushu": "老子言：我不知，道所从生。"
                },
                {
                    "paragraph": "象帝之先。",
                    "zhushu": "道自在天帝之前，此言道乃先天地之生也。至今在者，以能安静湛然，不劳烦欲使人修身法道。"
                }
            ]
        },
        {
            "name": "虚用第五",
            "paragraphs": [
                {
                    "paragraph": "天地不仁，",
                    "zhushu": "天施地化，不以仁恩，任自然也。"
                },
                {
                    "paragraph": "以万物为刍狗。",
                    "zhushu": "天地生万物，人最为贵，天地视之如刍草狗畜，不贵望其报也。"
                },
                {
                    "paragraph": "圣人不仁，",
                    "zhushu": "圣人爱养万民，不以仁恩，法天地行自然。"
                },
                {
                    "paragraph": "以百姓为刍狗。",
                    "zhushu": "圣人视百姓如刍草狗畜，不贵望其礼意。"
                },
                {
                    "paragraph": "天地之间，",
                    "zhushu": "天地之间空虚，和气流行，故万物自生。人能除情欲，节滋味，清五脏，则神明居之也。"
                },
                {
                    "paragraph": "其犹橐龠乎。",
                    "zhushu": "橐龠中空虚，人能有声气。"
                },
                {
                    "paragraph": "虚而不屈，动而愈出。",
                    "zhushu": "言空虚无有屈竭时，动摇之，益出声气也。"
                },
                {
                    "paragraph": "多言数穷，",
                    "zhushu": "多事害神，多言害身，口开舌举，必有祸患。"
                },
                {
                    "paragraph": "不如守中。",
                    "zhushu": "不如守德于中，育养精神，爱气希言。"
                }
            ]
        },
        {
            "name": "成象第六",
            "paragraphs": [
                {
                    "paragraph": "谷神不死，",
                    "zhushu": "谷，养也。人能养神则不死也。神，谓五脏之神也。肝藏魂，肺藏魄，心藏神，肾藏精，脾藏志，五藏尽伤，则五神去矣。"
                },
                {
                    "paragraph": "是谓玄牝。",
                    "zhushu": "言不死之有，在于玄牝。玄，天也，于人为鼻。牝，地也，于人为口。天食人以五气，从鼻入藏于心。五气轻微，为精、神、聪、明、音声五性。其鬼曰魂，魂者雄也，主出入于人鼻，与天通，故鼻为玄也。地食人以五味，从口入藏于胃。五味浊辱，为形、骸、骨、肉、血、脉六情。其鬼曰魄，魄者雌也，主出入于人口，与地通，故口为牝也。"
                },
                {
                    "paragraph": "玄牝之门，是谓天地根。",
                    "zhushu": "根，元也。言鼻口之门，是乃通天地之元气所从往来也。"
                },
                {
                    "paragraph": "绵绵若存，",
                    "zhushu": "鼻口呼噏喘息，当绵绵微妙，若可存，复若无有。"
                },
                {
                    "paragraph": "用之不勤。",
                    "zhushu": "用气当宽舒，不当急疾勤劳也。"
                }
            ]
        },
        {
            "name": "韬光第七",
            "paragraphs": [
                {
                    "paragraph": "天长地久，",
                    "zhushu": "说天地长生久寿，以喻教人也。"
                },
                {
                    "paragraph": "天地所以能长且久者，以其不自生，",
                    "zhushu": "天地所以独长且久者，以其安静，施不求报，不如人居处，汲汲求自饶之利，夺人以自与也。"
                },
                {
                    "paragraph": "故能长生。",
                    "zhushu": "以其不求生，故能长生不终也。"
                },
                {
                    "paragraph": "是以圣人后其身，",
                    "zhushu": "先人而后己也。"
                },
                {
                    "paragraph": "而身先，",
                    "zhushu": "天下敬之，先以为长。"
                },
                {
                    "paragraph": "外其身，",
                    "zhushu": "薄己而厚人也。"
                },
                {
                    "paragraph": "而身存。",
                    "zhushu": "百姓爱之如父母，神明佑之若赤子，故身常存。"
                },
                {
                    "paragraph": "非以其无私邪。",
                    "zhushu": "圣人为人所爱，神明所佑，非以其公正无私所致乎。"
                },
                {
                    "paragraph": "故能成其私。",
                    "zhushu": "人以为私者，欲以厚己也。圣人无私而己自厚，故能成其私也。"
                }
            ]
        },
        {
            "name": "易性第八",
            "paragraphs": [
                {
                    "paragraph": "上善若水。",
                    "zhushu": "上善之人，如水之性。"
                },
                {
                    "paragraph": "水善利万物而不争，",
                    "zhushu": "水在天为雾露，在地为源泉也。"
                },
                {
                    "paragraph": "处众人之所恶，",
                    "zhushu": "众人恶卑湿垢浊，水独静流居之也。"
                },
                {
                    "paragraph": "故几于道。",
                    "zhushu": "水性几于道同。"
                },
                {
                    "paragraph": "居善地，",
                    "zhushu": "水性善喜于地，草木之上即流而下，有似于牝动而下人也。"
                },
                {
                    "paragraph": "心善渊，",
                    "zhushu": "水深空虚，渊深清明。"
                },
                {
                    "paragraph": "与善仁，",
                    "zhushu": "万物得水以生。与，虚不与盈也。"
                },
                {
                    "paragraph": "言善信，",
                    "zhushu": "水内影照形，不失其情也。"
                },
                {
                    "paragraph": "正善治，",
                    "zhushu": "无有不洗，清且平也。"
                },
                {
                    "paragraph": "事善能，",
                    "zhushu": "能方能圆，曲直随形。"
                },
                {
                    "paragraph": "动善时。",
                    "zhushu": "夏散冬凝，应期而动，不失天时。"
                },
                {
                    "paragraph": "夫唯不争，",
                    "zhushu": "壅之则止，决之则流，听从人也。"
                },
                {
                    "paragraph": "故无尤。",
                    "zhushu": "水性如是，故天下无有怨尤水者也。"
                }
            ]
        },
        {
            "name": "运夷第九",
            "paragraphs": [
                {
                    "paragraph": "持而盈之，不如其已。",
                    "zhushu": "盈，满也。已，止也。持满必倾，不如止也。"
                },
                {
                    "paragraph": "揣而梲之，不可长保。",
                    "zhushu": "揣，治也。先揣之，后必弃捐。"
                },
                {
                    "paragraph": "金玉满堂，莫之能守。",
                    "zhushu": "嗜欲伤神，财多累身。"
                },
                {
                    "paragraph": "富贵而骄，自遗其咎。",
                    "zhushu": "夫富当赈贫，贵当怜贱，而反骄恣，必被祸患也。"
                },
                {
                    "paragraph": "功成、名遂、身退，天之道。",
                    "zhushu": "言人所为，功成事立，名迹称遂，不退身避位，则遇于害，此乃天之常道也。譬如日中则移，月满则亏，物盛则衰，乐极则哀。"
                }
            ]
        },
        {
            "name": "能为第十",
            "paragraphs": [
                {
                    "paragraph": "载营魄，",
                    "zhushu": "营魄，魂魄也。人载魂魄之上得以生，当爱养之。喜怒亡魂，卒惊伤魄。魂在肝，魄在肺。美酒甘肴，腐人肝肺。故魂静志道不乱，魄安得寿延年也。"
                },
                {
                    "paragraph": "抱一，能无离乎，",
                    "zhushu": "言人能抱一，使不离于身，则长存。一者，道始所生，太和之精气也。故曰：一布名于天下，天得一以清，地得一以宁，侯王得一以为正平，入为心，出为行，布施为德，摠名为一。一之为言，志一无二也。"
                },
                {
                    "paragraph": "专气致柔，",
                    "zhushu": "专守精气使不乱，则形体能应之而柔顺。"
                },
                {
                    "paragraph": "能婴儿。",
                    "zhushu": "能如婴儿内无思虑，外无政事，则精神不去也。"
                },
                {
                    "paragraph": "涤除玄览，",
                    "zhushu": "当洗其心，使洁净也。心居玄冥之处，览知万事，故谓之玄览也。"
                },
                {
                    "paragraph": "能无疵。",
                    "zhushu": "不淫邪也，净能无疵病乎。"
                },
                {
                    "paragraph": "爱民治国，",
                    "zhushu": "治身者，爱气则身全；治国者，爱民则国安。"
                },
                {
                    "paragraph": "能无为。",
                    "zhushu": "治身者呼吸精气，无令耳闻；治国者，布施惠德，无令下知也。"
                },
                {
                    "paragraph": "天门开阖，",
                    "zhushu": "天门谓北极紫微宫。开阖谓终始五际也。治身：天门，谓鼻孔开，谓喘息阖，谓呼吸也。"
                },
                {
                    "paragraph": "能为雌。",
                    "zhushu": "治身当如雌牝，安静柔弱，治国应变，合而不唱也。"
                },
                {
                    "paragraph": "明白四达，",
                    "zhushu": "言达明白，如日月四通，满于天下八极之外。故曰：视之不见，听之不闻，彰布之于十方，焕焕煌煌也。"
                },
                {
                    "paragraph": "能无知。",
                    "zhushu": "无有能知道满于天下者。"
                },
                {
                    "paragraph": "生之、畜之。",
                    "zhushu": "道生万物而畜养之。"
                },
                {
                    "paragraph": "生而不有，",
                    "zhushu": "道生万物，无所取有。"
                },
                {
                    "paragraph": "为而不恃，",
                    "zhushu": "道所施为，不恃望其报也。"
                },
                {
                    "paragraph": "长而不宰，",
                    "zhushu": "道长养万物，不宰割以为器用。"
                },
                {
                    "paragraph": "是谓玄德。",
                    "zhushu": "言道行德，玄冥不可得见，欲使人如道也。"
                }
            ]
        },
        {
            "name": "无用第十一",
            "paragraphs": [
                {
                    "paragraph": "三十辐共一毂，",
                    "zhushu": "古者车三十辐，法月数也。共一毂者，毂中有孔，故众辐共凑之。治身者当除情去欲，使五藏空虚，神乃归之。治国者寡能，摠众弱共使强也。"
                },
                {
                    "paragraph": "当其无，有车之用。",
                    "zhushu": "无，谓空虚。毂中空虚，轮得转行，舆中空虚，人得载其上也。"
                },
                {
                    "paragraph": "埏埴以为器，",
                    "zhushu": "埏，和也。埴，土也。和土以为饮食之器。"
                },
                {
                    "paragraph": "当其无，有器之用。",
                    "zhushu": "器中空虚，故得有所盛受。"
                },
                {
                    "paragraph": "凿户牖以为室，",
                    "zhushu": "谓作屋室。"
                },
                {
                    "paragraph": "当其无有室之用。",
                    "zhushu": "言户牖空虚，人得以出入观视；室中空虚，人得以居处，是其用。"
                },
                {
                    "paragraph": "故有之以为利，",
                    "zhushu": "利，物也，利于形用。器中有物，室中有人，恐其屋破坏，腹中有神，畏其形亡也。"
                },
                {
                    "paragraph": "无之以为用。",
                    "zhushu": "言虚空者乃可用盛受万物，故曰虚无能制有形。道者空也。"
                }
            ]
        },
        {
            "name": "检欲第十二",
            "paragraphs": [
                {
                    "paragraph": "五色令人目盲；",
                    "zhushu": "贪淫好色，则伤精失明也。"
                },
                {
                    "paragraph": "五音令人耳聋；",
                    "zhushu": "好听五音，则和气去心，不能听无声之声。"
                },
                {
                    "paragraph": "五味令人口爽；",
                    "zhushu": "爽，亡也。人嗜于五味于口，则口亡，言失于道也。"
                },
                {
                    "paragraph": "驰骋畋猎，令人心发狂，",
                    "zhushu": "人精神好安静，驰骋呼吸，精神散亡，故发狂也。"
                },
                {
                    "paragraph": "难得之货，令人行妨。",
                    "zhushu": "妨，伤也。难得之货，谓金银珠玉，心贪意欲，不知餍足，则行伤身辱也。"
                },
                {
                    "paragraph": "是以圣人为腹，",
                    "zhushu": "守五性，去六情，节志气，养神明。"
                },
                {
                    "paragraph": "不为目，",
                    "zhushu": "目不妄视，妄视泄精于外。"
                },
                {
                    "paragraph": "故去彼取此。",
                    "zhushu": "去彼目之妄视，取此腹之养性。"
                }
            ]
        },
        {
            "name": "厌耻第十三",
            "paragraphs": [
                {
                    "paragraph": "宠辱若惊，",
                    "zhushu": "身宠亦惊，身辱亦惊。"
                },
                {
                    "paragraph": "贵大患若身。",
                    "zhushu": "贵，畏也。若，至也。谓大患至身，故皆惊。"
                },
                {
                    "paragraph": "何谓宠辱。",
                    "zhushu": "问何谓宠，何谓辱。宠者尊荣，辱者耻辱。及身还自问者，以晓人也。"
                },
                {
                    "paragraph": "辱为下，",
                    "zhushu": "辱为下贱。"
                },
                {
                    "paragraph": "得之若惊，",
                    "zhushu": "得宠荣惊者，处高位如临深危也。贵不敢骄，富不敢奢。"
                },
                {
                    "paragraph": "失之若惊，",
                    "zhushu": "失者，失宠处辱也。惊者，恐祸重来也。"
                },
                {
                    "paragraph": "是谓宠辱若惊。",
                    "zhushu": "解上得之若惊，失之若惊。"
                },
                {
                    "paragraph": "何谓贵大患若身。",
                    "zhushu": "复还自问：何故畏大患至身。"
                },
                {
                    "paragraph": "吾所以有大患者，为吾有身。",
                    "zhushu": "吾所以有大患者，为吾有身。有身忧者，勤劳念其饥寒，触情从欲，则遇祸患也。"
                },
                {
                    "paragraph": "及吾无身，吾何有患。",
                    "zhushu": "使吾无有身体，得道自然，轻举升云，出入无间，与道通神，当有何患。"
                },
                {
                    "paragraph": "故贵以身为天下者，则可寄天下，",
                    "zhushu": "言人君贵其身而贱人，欲为天下主者，则可寄立，不可以久也。"
                },
                {
                    "paragraph": "爱以身为天下，若可托天下。",
                    "zhushu": "言人君能爱其身，非为己也，乃欲为万民之父母。以此得为天下主者，乃可以托其身于万民之上，长无咎也。"
                }
            ]
        },
        {
            "name": "赞玄第十四",
            "paragraphs": [
                {
                    "paragraph": "视之不见名曰夷，",
                    "zhushu": "无色曰夷。言一无采色，不可得视而见之。"
                },
                {
                    "paragraph": "听之不见名曰希，",
                    "zhushu": "无声曰希。言一无音声，不可得听而闻之。"
                },
                {
                    "paragraph": "搏之不得名曰微。",
                    "zhushu": "无形曰微。言一无形体，不可抟持而得之。"
                },
                {
                    "paragraph": "此三者不可致诘，",
                    "zhushu": "三者，谓夷、希、微也。不可致诘者，夫无色、无声、无形，口不能言，书不能传，当受之以静，求之以神，不可问诘而得之也。"
                },
                {
                    "paragraph": "故混而为一。",
                    "zhushu": "混，合也。故合于三名之为一。"
                },
                {
                    "paragraph": "其上不皦，",
                    "zhushu": "言一在天上，不皦。皦，光明。"
                },
                {
                    "paragraph": "其下不昧。",
                    "zhushu": "言一在天下，不昧。昧，有所暗冥。"
                },
                {
                    "paragraph": "绳绳不可名，",
                    "zhushu": "绳绳者，动行无穷级也。不可名者，非一色也，不可以青黄白黑别，非一声也，不可以宫商角徵羽听，非一形也，不可以长短大小度之也。"
                },
                {
                    "paragraph": "复归于无物。",
                    "zhushu": "物，质也。复当归之于无质。"
                },
                {
                    "paragraph": "是谓无状之状，",
                    "zhushu": "言一无形状，而能为万物作形状也。"
                },
                {
                    "paragraph": "无物之象，",
                    "zhushu": "一无物质，而为万物设形象也。"
                },
                {
                    "paragraph": "是谓惚恍。",
                    "zhushu": "一忽忽恍恍者，若存若亡，不可见之也。"
                },
                {
                    "paragraph": "迎之不见其首，",
                    "zhushu": "一无端末，不可预待也。除情去欲，一自归之也。"
                },
                {
                    "paragraph": "随之不见其后，",
                    "zhushu": "言一无影迹，不可得而看。"
                },
                {
                    "paragraph": "执古之道，以御今之有，",
                    "zhushu": "圣人执守古道，生一以御物，知今当有一也。"
                },
                {
                    "paragraph": "能知古始，是谓道纪。",
                    "zhushu": "人能知上古本始有一，是谓知道纲纪也。"
                }
            ]
        },
        {
            "name": "显德第十五",
            "paragraphs": [
                {
                    "paragraph": "古之善为士者，",
                    "zhushu": "谓得道之君也。"
                },
                {
                    "paragraph": "微妙玄通，",
                    "zhushu": "玄，天也。言其志节玄妙，精与天通也。"
                },
                {
                    "paragraph": "深不可识。",
                    "zhushu": "道德深远，不可识知，内视若盲，反听若聋，莫知所长。"
                },
                {
                    "paragraph": "夫唯不可识，故强为之容。",
                    "zhushu": "谓下句也。与兮若冬涉川；举事辄加重慎与。"
                },
                {
                    "paragraph": "与兮若冬涉川，",
                    "zhushu": "心难之也。"
                },
                {
                    "paragraph": "犹兮若畏四邻；",
                    "zhushu": "其进退犹犹如拘制，若人犯法，畏四邻知之也。"
                },
                {
                    "paragraph": "俨兮其若容；",
                    "zhushu": "如客畏主人，俨然无所造作也。"
                },
                {
                    "paragraph": "涣兮若冰之将释，",
                    "zhushu": "涣者，解散。释者，消亡。除情去欲，日以空虚。"
                },
                {
                    "paragraph": "敦兮其若朴，",
                    "zhushu": "敦者，质厚。朴者，形未分。内守精神，外无文采也。"
                },
                {
                    "paragraph": "旷兮其若谷；",
                    "zhushu": "旷者，宽大。谷者，空虚。不有德功名，无所不包也。"
                },
                {
                    "paragraph": "浑兮其若浊。",
                    "zhushu": "浑者，守本真，浊者，不照然。与众合同，不自专也。"
                },
                {
                    "paragraph": "孰能浊以静之，徐清。",
                    "zhushu": "孰，谁也。谁能知水之浊止而静之，徐徐自清也。"
                },
                {
                    "paragraph": "孰能安以久动之，徐生。",
                    "zhushu": "谁能安静以久，徐徐以长生也。"
                },
                {
                    "paragraph": "保此道者，不欲盈。",
                    "zhushu": "保此徐生之道，不欲奢泰盈溢。"
                },
                {
                    "paragraph": "夫惟不盈，故能蔽不新成。",
                    "zhushu": "夫为不盈满之人，能守蔽不为新成。蔽者，匿光荣也。新成者，贵功名。"
                }
            ]
        },
        {
            "name": "归根第十六",
            "paragraphs": [
                {
                    "paragraph": "致虚极，",
                    "zhushu": "得道之人，捐情去欲，五内清静，至于虚极。"
                },
                {
                    "paragraph": "守静笃，",
                    "zhushu": "守清静，行笃厚。"
                },
                {
                    "paragraph": "万物并作，",
                    "zhushu": "作，生也。万物并生也。"
                },
                {
                    "paragraph": "吾以观复。",
                    "zhushu": "言吾以观见万物无不皆归其本也。人当念重其本也。"
                },
                {
                    "paragraph": "夫物芸芸，",
                    "zhushu": "芸芸者，华叶盛也。"
                },
                {
                    "paragraph": "各复归其根，",
                    "zhushu": "言万物无不枯落，各复反其根而更生也。"
                },
                {
                    "paragraph": "归根曰静，",
                    "zhushu": "静谓根也。根安静柔弱，谦卑处下，故不复死也。"
                },
                {
                    "paragraph": "是谓复命。",
                    "zhushu": "言安静者是为复还性命，使不死也。"
                },
                {
                    "paragraph": "复命曰常。",
                    "zhushu": "复命使不死，乃道之所常行也。"
                },
                {
                    "paragraph": "知常曰明；",
                    "zhushu": "能知道之所常行，则为明。"
                },
                {
                    "paragraph": "不知常，妄作凶。",
                    "zhushu": "不知道之所常行，妄作巧诈，则失神明，故凶也。"
                },
                {
                    "paragraph": "知常容，能",
                    "zhushu": "知道之所常行，去情忘欲，无所不包容也。"
                },
                {
                    "paragraph": "容乃公，",
                    "zhushu": "无所不包容，则公正无私，众邪莫当。"
                },
                {
                    "paragraph": "公乃王，",
                    "zhushu": "公正无私，可以为天下王。治身正则形一，神明千万，共凑其躬也。"
                },
                {
                    "paragraph": "王乃天，",
                    "zhushu": "能王，德合神明，乃与天通。"
                },
                {
                    "paragraph": "天乃道，",
                    "zhushu": "德与天通，则与道合同也。"
                },
                {
                    "paragraph": "道乃久。",
                    "zhushu": "与道合同，乃能长久。"
                },
                {
                    "paragraph": "没身不殆。",
                    "zhushu": "能公能王，通天合道，四者纯备，道德弘远，无殃无咎，乃与天地俱没，不危殆也。"
                }
            ]
        },
        {
            "name": "淳风第十七",
            "paragraphs": [
                {
                    "paragraph": "太上，下知有之。",
                    "zhushu": "太上，谓太古无名之君。下知有之者，下知上有君，而不臣事，质朴也。"
                },
                {
                    "paragraph": "其次，亲之誉之。",
                    "zhushu": "其德可见，恩惠可称，故亲爱而誉之。"
                },
                {
                    "paragraph": "其次畏之。",
                    "zhushu": "设刑法以治之。"
                },
                {
                    "paragraph": "其次侮之。",
                    "zhushu": "禁多令烦，不可归诚，故欺侮之。"
                },
                {
                    "paragraph": "信不足焉，﹝有不信焉﹞。",
                    "zhushu": "君信不足于下，下则应之以不信，而欺其君也。"
                },
                {
                    "paragraph": "犹兮其贵言。",
                    "zhushu": "说太上之君，举事犹，贵重于言，恐离道失自然也。"
                },
                {
                    "paragraph": "功成事遂，",
                    "zhushu": "谓天下太平也。"
                },
                {
                    "paragraph": "百姓皆谓我自然。",
                    "zhushu": "百姓不知君上之德淳厚，反以为己自当然也。"
                }
            ]
        },
        {
            "name": "俗薄第十八",
            "paragraphs": [
                {
                    "paragraph": "大道废，有仁义。",
                    "zhushu": "大道之时，家有孝子，户有忠信，仁义不见也。大道废不用，恶逆生，乃有仁义可传道。"
                },
                {
                    "paragraph": "智慧出，有大伪。",
                    "zhushu": "智慧之君贱德而贵言，贱质而贵文，下则应之以为大伪奸诈。"
                },
                {
                    "paragraph": "六亲不和，有孝慈。",
                    "zhushu": "六纪绝，亲戚不合，乃有孝慈相牧养也。"
                },
                {
                    "paragraph": "国家昏乱，有忠臣。",
                    "zhushu": "政令不明，上下相怨，邪僻争权，乃有忠臣匡正其君也。此言天下太平不知仁，人尽无欲不知廉，各自洁己不知贞。大道之世，仁义没，孝慈灭，犹日中盛明，众星失光。"
                }
            ]
        },
        {
            "name": "还淳第十九",
            "paragraphs": [
                {
                    "paragraph": "绝圣",
                    "zhushu": "绝圣制作，反初守元。五帝垂象，仓颉作书，不如三皇结绳无文。"
                },
                {
                    "paragraph": "弃智，",
                    "zhushu": "弃智慧，反无为。"
                },
                {
                    "paragraph": "民利百倍。",
                    "zhushu": "农事修，公无私。"
                },
                {
                    "paragraph": "绝仁弃义，",
                    "zhushu": "绝仁之见恩惠，弃义之尚华言。"
                },
                {
                    "paragraph": "民复孝慈。",
                    "zhushu": "德化淳也。"
                },
                {
                    "paragraph": "绝巧弃利，",
                    "zhushu": "绝巧者，诈伪乱真也。弃利者，塞贪路闭权门也。"
                },
                {
                    "paragraph": "盗贼无有。",
                    "zhushu": "上化公正，下无邪私。"
                },
                {
                    "paragraph": "此三者，",
                    "zhushu": "谓上三事所弃绝也。"
                },
                {
                    "paragraph": "以为文不足，",
                    "zhushu": "以为文不足者，文不足以教民。"
                },
                {
                    "paragraph": "故令有所属。",
                    "zhushu": "当如下句。"
                },
                {
                    "paragraph": "见素抱朴，",
                    "zhushu": "见素者，当抱素守真，不尚文饰也。抱朴者，当见其笃朴，以示下，故可法则。"
                },
                {
                    "paragraph": "少私寡欲。",
                    "zhushu": "少私者，正无私也。寡欲者，当知足也。"
                }
            ]
        },
        {
            "name": "异俗第二十",
            "paragraphs": [
                {
                    "paragraph": "绝学",
                    "zhushu": "绝学不真，不合道文。"
                },
                {
                    "paragraph": "无忧。",
                    "zhushu": "除浮华则无忧患也。"
                },
                {
                    "paragraph": "唯之与阿，相去几何。",
                    "zhushu": "同为应对而相去几何。疾时贱质而贵文。"
                },
                {
                    "paragraph": "善之与恶，相去若何。",
                    "zhushu": "善者称誉，恶者谏诤，能相去何如。疾时恶忠直，用邪佞也。"
                },
                {
                    "paragraph": "人之所畏，不可不畏。",
                    "zhushu": "人谓道人也。人所畏者，畏不绝学之君也。不可不畏，近令色，杀仁贤。"
                },
                {
                    "paragraph": "荒兮其未央哉！",
                    "zhushu": "言世俗人荒乱，欲进学为文，未央止也。"
                },
                {
                    "paragraph": "众人熙熙，",
                    "zhushu": "熙熙，放淫多情欲也。如享太牢，如饥思太牢之具，意无足时也。"
                },
                {
                    "paragraph": "如春登台。",
                    "zhushu": "春，阴阳交通，万物感动，登台观之，意志淫淫然。"
                },
                {
                    "paragraph": "我独怕兮其未兆，",
                    "zhushu": "我独怕然安静，未有情欲之形兆也。"
                },
                {
                    "paragraph": "如婴儿之未孩。",
                    "zhushu": "如小儿未能答偶人时也。"
                },
                {
                    "paragraph": "乘乘兮若无所归。",
                    "zhushu": "我乘乘如穷鄙，无所归就。"
                },
                {
                    "paragraph": "众人皆有馀，",
                    "zhushu": "众人馀财以为奢，馀智以为诈。"
                },
                {
                    "paragraph": "而我独若遗。",
                    "zhushu": "我独如遗弃，似于不足也。"
                },
                {
                    "paragraph": "我愚人之心也哉，",
                    "zhushu": "不与俗人相随，守一不移，如愚人之心也。"
                },
                {
                    "paragraph": "沌沌兮。",
                    "zhushu": "无所分别。"
                },
                {
                    "paragraph": "俗人昭昭，",
                    "zhushu": "明且达也。"
                },
                {
                    "paragraph": "我独若昏。",
                    "zhushu": "如暗昧也。"
                },
                {
                    "paragraph": "俗人察察，",
                    "zhushu": "察察，急且疾也。"
                },
                {
                    "paragraph": "我独闷闷。",
                    "zhushu": "闷闷，无所割截。"
                },
                {
                    "paragraph": "忽兮若海，",
                    "zhushu": "我独忽忽，如江海之流，莫知其所穷极也。"
                },
                {
                    "paragraph": "漂兮若无所止。",
                    "zhushu": "我独漂漂，若飞若扬，无所止也，志意在神域也。"
                },
                {
                    "paragraph": "众人皆有以，",
                    "zhushu": "以，有为也。"
                },
                {
                    "paragraph": "而我独顽",
                    "zhushu": "我独无为。"
                },
                {
                    "paragraph": "似鄙。",
                    "zhushu": "鄙，似若不逮也。"
                },
                {
                    "paragraph": "我独异于人",
                    "zhushu": "我独与人异也。"
                },
                {
                    "paragraph": "而贵食母。",
                    "zhushu": "食，用也。母，道也。我独贵用道也。"
                }
            ]
        },
        {
            "name": "虚心第二十一",
            "paragraphs": [
                {
                    "paragraph": "孔德之容，",
                    "zhushu": "孔，大也。有大德之人，无所不容，能受垢浊，处谦卑也。"
                },
                {
                    "paragraph": "唯道是从。",
                    "zhushu": "唯，独也。大德之人，不随世俗所行，独从于道也。"
                },
                {
                    "paragraph": "道之为物，唯恍唯忽。",
                    "zhushu": "道之于万物，独恍忽往来，于其无所定也。"
                },
                {
                    "paragraph": "忽兮恍兮，其中有象；",
                    "zhushu": "道唯忽恍无形，之中独有万物法象。"
                },
                {
                    "paragraph": "恍兮忽兮，其中有物。",
                    "zhushu": "道唯恍忽，其中有一，经营生化，因气立质。"
                },
                {
                    "paragraph": "窈兮冥兮，其中有精，",
                    "zhushu": "道唯窈冥无形，其中有精实，神明相薄，阴阳交会也。"
                },
                {
                    "paragraph": "其精甚真，",
                    "zhushu": "言存精气，其妙甚真，非有饰也。"
                },
                {
                    "paragraph": "其中有信。",
                    "zhushu": "道匿功藏名，其信在中也。"
                },
                {
                    "paragraph": "自古及今，其名不去，",
                    "zhushu": "自，从也。自古至今，道常在不去。"
                },
                {
                    "paragraph": "以阅众甫，",
                    "zhushu": "阅，禀也。甫，始也。言道禀与，万物始生，从道受气。"
                },
                {
                    "paragraph": "吾何以知众甫之然哉。",
                    "zhushu": "吾何以知万物从道受气。"
                },
                {
                    "paragraph": "以此。",
                    "zhushu": "此，今也。以今万物皆得道精气而生，动作起居，非道不然。"
                }
            ]
        },
        {
            "name": "益谦第二十二",
            "paragraphs": [
                {
                    "paragraph": "曲则全，",
                    "zhushu": "曲己从众，不自专，则全其身也。"
                },
                {
                    "paragraph": "枉则直，",
                    "zhushu": "枉，屈己而伸人，久久自得直也。"
                },
                {
                    "paragraph": "洼则盈，",
                    "zhushu": "地洼下，水流之；人谦下，德归之。"
                },
                {
                    "paragraph": "敝则新，",
                    "zhushu": "自受弊薄，后己先人，天下敬之，久久自新也。"
                },
                {
                    "paragraph": "少则得，",
                    "zhushu": "自受取少则得多也，天道佑谦，神明托虚。"
                },
                {
                    "paragraph": "多则惑。",
                    "zhushu": "财多者，惑于所守，学多者，惑于所闻。"
                },
                {
                    "paragraph": "是以圣人抱一为天下式。",
                    "zhushu": "抱，守也。式，法也。圣人守一，乃知万事，故能为天下法式也。"
                },
                {
                    "paragraph": "不自见故明，",
                    "zhushu": "圣人不以其目视千里之外也，乃因天下之目以视，故能明达也。"
                },
                {
                    "paragraph": "不自是故彰，",
                    "zhushu": "圣人不自以为是而非人，故能彰显于世。"
                },
                {
                    "paragraph": "不自伐故有功，",
                    "zhushu": "伐，取也。圣人德化流行，不自取其美，故有功于天下。"
                },
                {
                    "paragraph": "不自矜故长。",
                    "zhushu": "矜，大也。圣人不自贵大，故能久不危。"
                },
                {
                    "paragraph": "夫惟不争，故天下莫能与之争。",
                    "zhushu": "此言天下贤与不肖，无能与不争者争也。"
                },
                {
                    "paragraph": "古之所谓曲则全者，岂虚言哉。",
                    "zhushu": "传古言，曲从则全身，此言非虚妄也。"
                },
                {
                    "paragraph": "诚全而归之。",
                    "zhushu": "诚，实也。能行曲从者，实其肌体，归之于父母，无有伤害也。"
                }
            ]
        },
        {
            "name": "虚无第二十三",
            "paragraphs": [
                {
                    "paragraph": "希言自然。",
                    "zhushu": "希言者，谓爱言也。爱言者，自然之道。"
                },
                {
                    "paragraph": "故飘风不终朝，骤雨不终日。",
                    "zhushu": "飘风，疾风也。骤雨，暴雨也。言疾不能长，暴不能久也。"
                },
                {
                    "paragraph": "孰为此者？天地。",
                    "zhushu": "孰，谁也。谁为此飘风暴雨者乎？天地所为。"
                },
                {
                    "paragraph": "天地尚不能久，",
                    "zhushu": "不能终于朝暮也。"
                },
                {
                    "paragraph": "而况于人乎？",
                    "zhushu": "天地至神合为飘风暴雨，尚不能使终朝至暮，何况人欲为暴卒乎。"
                },
                {
                    "paragraph": "故从事于道者，",
                    "zhushu": "从，为也。人为事当如道安静，不当如飘风骤雨也。"
                },
                {
                    "paragraph": "道者同于道，",
                    "zhushu": "道者，谓好道人也。同于道者，所谓与道同也。"
                },
                {
                    "paragraph": "德者同于德，",
                    "zhushu": "德者，谓好德之人也。同于德者，所谓与德同也。"
                },
                {
                    "paragraph": "失者同于失。",
                    "zhushu": "失，谓任己而失人也。同于失者，所谓与失同也。"
                },
                {
                    "paragraph": "同于道者，道亦乐得之。",
                    "zhushu": "与道同者，道亦乐得之也。"
                },
                {
                    "paragraph": "同于德者，德亦乐得之，",
                    "zhushu": "与德同者，德亦乐得之也。"
                },
                {
                    "paragraph": "同于失者，失亦乐得之。与",
                    "zhushu": "失同者，失亦乐失之也。"
                },
                {
                    "paragraph": "信不足焉，",
                    "zhushu": "君信不足于下，下则应君以不信也。"
                },
                {
                    "paragraph": "有不信焉。",
                    "zhushu": "此言物类相归，同声相应，同气相求。云从龙，风从虎，水流湿，火就燥，自然之类也。"
                }
            ]
        },
        {
            "name": "苦恩第二十四",
            "paragraphs": [
                {
                    "paragraph": "企者不立，",
                    "zhushu": "企，进也。谓贪权慕名，进取功荣，则不可久立身行道也。"
                },
                {
                    "paragraph": "跨者不行，",
                    "zhushu": "自以为贵而跨于人，众共蔽之，使不得行。"
                },
                {
                    "paragraph": "自见者不明，",
                    "zhushu": "人自见其形容以为好，自见其所行以为应道，殊不知其形丑，操行之鄙。"
                },
                {
                    "paragraph": "自是者不彰，",
                    "zhushu": "自以为是而非人，众共蔽之，使不得彰明。"
                },
                {
                    "paragraph": "自伐者无功，",
                    "zhushu": "所谓辄自伐取其功美，即失有功于人也。"
                },
                {
                    "paragraph": "自矜者不长。",
                    "zhushu": "好自矜大者，不可以长久。"
                },
                {
                    "paragraph": "其在道也，曰：馀食赘行。",
                    "zhushu": "赘，贪也。使此自矜伐之人，在治国之道，日赋敛馀禄食以为贪行。"
                },
                {
                    "paragraph": "物或恶之。",
                    "zhushu": "此人在位，动欲伤害，故物无有不畏恶之者。"
                },
                {
                    "paragraph": "故有道者不处。",
                    "zhushu": "言有道之人不居其国也。"
                }
            ]
        },
        {
            "name": "象元第二十五",
            "paragraphs": [
                {
                    "paragraph": "有物混成，先天地生。",
                    "zhushu": "谓道无形，混沌而成万物，乃在天地之前。"
                },
                {
                    "paragraph": "寂兮寥兮，独立而不改，",
                    "zhushu": "寂者，无音声。寥者，空无形。独立者，无匹双。不改者，化有常。"
                },
                {
                    "paragraph": "周行而不殆，",
                    "zhushu": "道通行天地，无所不入，在阳不焦，托荫不腐，无不贯穿，而不危怠也。"
                },
                {
                    "paragraph": "可以为天下母。",
                    "zhushu": "道育养万物精气，如母之养子。"
                },
                {
                    "paragraph": "吾不知其名，字之曰道，",
                    "zhushu": "我不见道之形容，不知当何以名之，见万物皆从道所生，"
                },
                {
                    "paragraph": "故字之曰道。强为之名曰大。",
                    "zhushu": "不知其名，强曰大者，高而无上，罗而无外，无不包容，故曰大也。"
                },
                {
                    "paragraph": "大曰逝，",
                    "zhushu": "其为大，非若天常在上，非若地常在下，乃复逝去，无常处所也。"
                },
                {
                    "paragraph": "逝曰远，",
                    "zhushu": "言远者，穷乎无穷，布气天地，无所不通也。"
                },
                {
                    "paragraph": "远曰反。",
                    "zhushu": "言其远不越绝，乃复反在人身也。"
                },
                {
                    "paragraph": "故道大，天大，地大，王亦大。",
                    "zhushu": "道大者，包罗天地，无所不容也。天大者，无所不盖也。地大者，无所不载也。王大者，无所不制也。"
                },
                {
                    "paragraph": "域中有四大，",
                    "zhushu": "四大，道、天、地、王也。凡有称有名，则非其极也。言道则有所由，有所由然后谓之为道，然则是道称中之大也，不若无称之大也，无称不可而得为名，曰域也。天地王皆在乎无称之内也，故曰域中有四大者也。"
                },
                {
                    "paragraph": "而王居其一焉。",
                    "zhushu": "八极之内有四大，王居其一也。"
                },
                {
                    "paragraph": "人法地，",
                    "zhushu": "人当法地安静和柔也，种之得五谷，掘之得甘泉，劳而不怨也，有功而不置也。"
                },
                {
                    "paragraph": "地法天，",
                    "zhushu": "天澹泊不动，施而不求报，生长万物，无所收取。"
                },
                {
                    "paragraph": "天法道，",
                    "zhushu": "道清静不言，阴行精气，万物自成也。"
                },
                {
                    "paragraph": "道法自然。",
                    "zhushu": "道性自然，无所法也。"
                }
            ]
        },
        {
            "name": "重德第二十六",
            "paragraphs": [
                {
                    "paragraph": "重为轻根，",
                    "zhushu": "人君不重则不尊，治身不重则失神，草木之花叶轻，故零落，根重故长存也。"
                },
                {
                    "paragraph": "静为躁君。",
                    "zhushu": "人君不静则失威，治身不静则身危，龙静故能变化，虎躁故夭亏也。"
                },
                {
                    "paragraph": "是以圣人终日行，不离辎重。",
                    "zhushu": "辎，静也。圣人终日行道，不离其静与重也。"
                },
                {
                    "paragraph": "虽有荣观，燕处超然。",
                    "zhushu": "荣观，谓宫阙。燕处，后妃所居也。超然，远避而不处也。"
                },
                {
                    "paragraph": "奈何万乘之主",
                    "zhushu": "奈何者，疾时主伤痛之辞。万乘之主谓，王者。"
                },
                {
                    "paragraph": "而以身轻天下？",
                    "zhushu": "王者至尊，而以其身行轻躁乎。疾时王奢恣轻淫也。"
                },
                {
                    "paragraph": "轻则失臣，",
                    "zhushu": "王者轻淫则失其臣，治身轻淫则失其精。"
                },
                {
                    "paragraph": "躁则失君。",
                    "zhushu": "王者行躁疾则失其君位，治身躁疾则失其精神也。"
                }
            ]
        },
        {
            "name": "巧用第二十七",
            "paragraphs": [
                {
                    "paragraph": "善行无辙迹，",
                    "zhushu": "善行道者求之于身，不下堂，不出门，故无辙迹。"
                },
                {
                    "paragraph": "善言无瑕讁，",
                    "zhushu": "善言谓择言而出之，则无瑕疵讁过于天下。"
                },
                {
                    "paragraph": "善数不用筹策，",
                    "zhushu": "善以道计事者，则守一不移，所计不多，则不用筹策而可知也。"
                },
                {
                    "paragraph": "善闭无关楗而不可开",
                    "zhushu": "善以道闭情欲、守精神者，不如门户有关楗可得开。"
                },
                {
                    "paragraph": "善结无绳约而不可解。",
                    "zhushu": "善以道结事者，乃可结其心，不如绳索可得解也。"
                },
                {
                    "paragraph": "是以圣人常善救人，",
                    "zhushu": "圣人所以常教人忠孝者，欲以救人性命。"
                },
                {
                    "paragraph": "故无弃人；",
                    "zhushu": "使贵贱各得其所也。"
                },
                {
                    "paragraph": "常善救物，",
                    "zhushu": "圣人所以常教民顺四时者，欲以救万物之残伤。"
                },
                {
                    "paragraph": "故无弃物。",
                    "zhushu": "圣人不贱名而贵玉视之如一。"
                },
                {
                    "paragraph": "是谓袭明。",
                    "zhushu": "圣人善救人物，是谓袭明大道。"
                },
                {
                    "paragraph": "故善人者，不善人之师；",
                    "zhushu": "人之行善者，圣人即以为人师。"
                },
                {
                    "paragraph": "不善人者，善人之资。",
                    "zhushu": "资，用也。人行不善者，圣人犹教导使为善，得以给用也。"
                },
                {
                    "paragraph": "不贵其师，",
                    "zhushu": "独无辅也。"
                },
                {
                    "paragraph": "不爱其资",
                    "zhushu": "无所使也。"
                },
                {
                    "paragraph": "虽智大迷，",
                    "zhushu": "虽自以为智。言此人乃大迷惑。"
                },
                {
                    "paragraph": "是谓要妙。",
                    "zhushu": "能通此意，是谓知微妙要道也。"
                }
            ]
        },
        {
            "name": "反朴第二十八",
            "paragraphs": [
                {
                    "paragraph": "知其雄，守其雌，为天下溪。",
                    "zhushu": "雄以喻尊，雌以喻卑。人虽自知其尊显，当复守之以卑微，去雄之强梁，就雌之柔和，如是则天下归之，如水流入深溪也。"
                },
                {
                    "paragraph": "为天下溪，常德不离，",
                    "zhushu": "人能谦下如深溪，则德常在，不复离于己。"
                },
                {
                    "paragraph": "复归于婴儿。",
                    "zhushu": "当复归志于婴儿，蠢然而无所知也。"
                },
                {
                    "paragraph": "知其白守其黑，为天下式。",
                    "zhushu": "白以喻昭昭，黑以喻默默。人虽自知昭昭，明白当复守之以默默，如暗昧无所见，如是则可为天下法式，则德常在。"
                },
                {
                    "paragraph": "为天下式，常德不忒，",
                    "zhushu": "人能为天下法式，则德常在于己，不复差忒。"
                },
                {
                    "paragraph": "复归于无极。",
                    "zhushu": "德不差忒，则常生久寿，归身于无穷极也。"
                },
                {
                    "paragraph": "知其荣，守其辱，为天下谷。",
                    "zhushu": "荣以喻尊贵，辱以喻污浊。人能知己之有荣贵，当复守之以污浊，如是则天下归之，如水流入深谷也。"
                },
                {
                    "paragraph": "为天下谷，常德乃足",
                    "zhushu": "足，止也。人能为天下谷，则德乃常止于己。"
                },
                {
                    "paragraph": "复归于朴。",
                    "zhushu": "复当归身于质朴，不复为文饰。"
                },
                {
                    "paragraph": "朴散则为器，",
                    "zhushu": "器，用也。万物之朴散则为器用也。若道散则为神明，流为日月，分为五行也。"
                },
                {
                    "paragraph": "圣人用之则为官长。",
                    "zhushu": "圣人升用则为百官之元长也。"
                },
                {
                    "paragraph": "故大制不割。",
                    "zhushu": "圣人用之则以大道制御天下，无所伤割，治身则以大道制御情欲，不害精神也。"
                }
            ]
        },
        {
            "name": "无为第二十九",
            "paragraphs": [
                {
                    "paragraph": "将欲取天下",
                    "zhushu": "欲为天下主也。"
                },
                {
                    "paragraph": "而为之，",
                    "zhushu": "欲以有为治民。"
                },
                {
                    "paragraph": "吾见其不得已。",
                    "zhushu": "我见其不得天道人心已明矣，天道恶烦浊，人心恶多欲。"
                },
                {
                    "paragraph": "天下神器，不可为也。",
                    "zhushu": "器，物也。人乃天下之神物也，神物好安静，不可以有为治。"
                },
                {
                    "paragraph": "为者败之，",
                    "zhushu": "以有为治之，则败其质性。"
                },
                {
                    "paragraph": "执者失之。",
                    "zhushu": "强执教之，则失其情实，生于诈伪也。"
                },
                {
                    "paragraph": "故物或行或随，",
                    "zhushu": "上所行，下必随之也。"
                },
                {
                    "paragraph": "或歔或吹，",
                    "zhushu": "歔，温也。吹，寒也。有所温必有所寒也。"
                },
                {
                    "paragraph": "或强或羸，",
                    "zhushu": "有所强大，必有所赢弱也。"
                },
                {
                    "paragraph": "或挫或隳。",
                    "zhushu": "载，安也。隳，危也。有所安必有所危，明人君不可以有为治国与治身也。"
                },
                {
                    "paragraph": "是以圣人去甚，去奢，去泰。",
                    "zhushu": "甚谓贪淫声色。奢谓服饰饮食。泰谓宫室台榭。去此三者，处中和，行无为，则天下自化。"
                }
            ]
        },
        {
            "name": "俭武第三十",
            "paragraphs": [
                {
                    "paragraph": "以道佐人主者，",
                    "zhushu": "谓人主能以道自辅佐也。"
                },
                {
                    "paragraph": "不以兵强天下。",
                    "zhushu": "以道自佐之主，不以兵革，顺天任德，敌人自服。"
                },
                {
                    "paragraph": "其事好还。",
                    "zhushu": "其举事好还自责，不怨于人也。"
                },
                {
                    "paragraph": "师之所处，荆棘生焉。",
                    "zhushu": "农事废，田不修。"
                },
                {
                    "paragraph": "大军之后，必有凶年。",
                    "zhushu": "天应之以恶气，即害五谷，尽伤人也。"
                },
                {
                    "paragraph": "善有果而已，",
                    "zhushu": "善用兵者，当果敢而已，不美之。"
                },
                {
                    "paragraph": "不敢以取强。",
                    "zhushu": "不以果敢取强大之名也。"
                },
                {
                    "paragraph": "果而勿矜",
                    "zhushu": "当果敢谦卑，勿自矜大也。"
                },
                {
                    "paragraph": "果而勿伐，",
                    "zhushu": "当果敢推让，勿自伐取其美也。"
                },
                {
                    "paragraph": "果而勿骄，",
                    "zhushu": "骄，欺也。果敢勿以骄欺人。"
                },
                {
                    "paragraph": "果而不得已，",
                    "zhushu": "当过果敢至诚，不当逼迫不得已也。"
                },
                {
                    "paragraph": "果而勿强",
                    "zhushu": "果敢勿以为强兵、坚甲以欺凌人也。"
                },
                {
                    "paragraph": "物壮则老，",
                    "zhushu": "草木壮极则枯落，人壮极则衰老也。言强者不可以久。"
                },
                {
                    "paragraph": "是谓不道。",
                    "zhushu": "枯老者，坐不行道也。"
                },
                {
                    "paragraph": "不道早已。",
                    "zhushu": "不行道者早死。"
                }
            ]
        }
    ]
}
