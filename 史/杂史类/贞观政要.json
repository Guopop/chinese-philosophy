{
    "name": "貞觀政要",
    "author": "唐・吳兢",
    "loadChapterCount": 3,
    "chapters": [
        {
            "name": "御製貞觀政要序",
            "paragraphs": [
                {
                    "paragraph": "御製貞觀政要序",
                    "zhushu": "",
                    "type": 1
                },
                {
                    "paragraph": "朕惟三代而後，治功莫盛於唐，而唐三百年間，尢莫若貞觀之盛。誠以太宗克己勵精圗治扵其上，而群臣如魏徴軰，感其知遇之隆，相與獻可替否以輔治扵下，君明臣良，其獨盛也宜矣。厥後史臣呉兢，釆其故實，編𩔖為十卷，名曰貞觀政要。有元儒士臨川戈直，復加考訂註𥼶，附載諸儒論說以暢其義，而當時大儒呉澄，又為之題辭，以為世不可無，其信然也。朕萬幾之暇，銳情經史，偶及是編，喜其君有任賢納諌之美，臣有輔君進諌之忠，其論治亂興亡，利害得失，明白切要，可為鑒戒，朕甚嘉尚焉。顧傳刻歳乆，字多訛謬，因命儒臣重訂正之，刻梓以永其傳。扵戲！太宗在唐為一代英明之君，其濟世康民，偉有成烈，卓乎不可及已。𠩄可惜者，正心修身有愧扵二帝三王之道，而治未純也。朕将逺師徃聖，允迪大猷，以宏至治，固不專扵是編，然而嘉尚之者，以其可為行逺登髙之助也。序于篇端，讀者鑒焉。",
                    "zhushu": "",
                    "type": 2
                },
                {
                    "paragraph": "成化元年八月初一日。",
                    "zhushu": ""
                }
            ]
        },
        {
            "name": "貞觀政要集論題辭",
            "paragraphs": [
                {
                    "paragraph": "貞觀政要集論題辭",
                    "zhushu": "",
                    "type": 1
                },
                {
                    "paragraph": "夏有天下四百五十餘年，商有天下六百三十餘年，周有天下八百六十餘年。三代以後享國之乆，唯漢與唐。唐之可稱者，三君而已。太宗文皇帝，身兼創業守成之事，納諌求治，勵精不倦，其效至于米㪷三錢，外户不閉。故貞觀之盛，有非開元、元和之𠩄可及，而太宗卓然為唐三宗之冠。史臣呉兢，𩔖輯朝廷之設施，君臣之問對，忠賢之諍議，萃成十卷，曰貞觀政要，事覈辭質，讀者易曉，唐之子孫，奉為祖訓。",
                    "zhushu": "",
                    "type": 2
                },
                {
                    "paragraph": "聖世亦重其書，澄備位經筵時，嘗以是進講焉。夫過唐者漢，孝文之恭儉愛民可鏡也。超漢者夏，大禹之好善言惡𭥍酒，可規也。繼夏者商，成湯之不邇聲色不殖貨利，可師法也。周監二代，郁郁乎文。文、武之徳，旦、奭之猷，具載二南、二雅、周頌之詩，召誥、立政、無逸之書，義理昭融，教戒深切。率而由之，其不上躋泰和景運之隆乎？然譬之行逺必自邇，譬之登髙必自卑，則貞觀政要之書，何可無也？庶士戈直，考訂音𥼶，附以諸儒論說，又足開廣将来進講此書者之視聴，其𠩄禆益豈少㢤！前翰林學士資善大夫知。",
                    "zhushu": "",
                    "type": 2
                },
                {
                    "paragraph": "制誥同脩國史呉澄題辭。",
                    "zhushu": "",
                    "type": 2
                },
                {
                    "paragraph": "二帝三王之治，後世莫能及者，順人之道，盡乎仁義也。唐太宗以英武之資，克敵如拉朽，𠩄向無前。天下甫㝎，魏鄭公力排封徳𢑱之繆，以仁義進，雖太宗未能允迪其實，有愧扵脩齊，然四年之間，内安外服，貞觀之治，亦仁義之明效歟！史臣呉兢，𩔖為政要，凡命令政教，敷奏復逆，詢謀之同，謇諤之異，𠩄以植國體而𥙿民生者，赫赫若前日事。江右戈直，集前賢之論以𥼶之。翰林草廬呉公叙其首以属扵余，值拜奎章召命，道廣𨹧，謀扵憲使日新程公，将有以廣其傳也。程公慨然，即以學廪之羡鋟諸梓。嗚呼，仁義之心，亘古今而無間。因其𠩄巳然，勉其𠩄未至，以進輔扵。",
                    "zhushu": "",
                    "type": 2
                },
                {
                    "paragraph": "聖朝，則二帝三王之治，特由此而推之耳。觀是編者，尚勗之㢤。",
                    "zhushu": "",
                    "type": 2
                },
                {
                    "paragraph": "至順四年，嵗在癸酉正月辛卯，前中奉大夫江南諸道行御史臺侍御史奎章閣大學士郭思貞書。",
                    "zhushu": "",
                    "type": 2
                },
                {
                    "paragraph": "貞觀政要者，唐太宗文皇帝之嘉言善行、良法美政，而史臣呉兢編𩔖之書也。自唐世子孫，既已書之屏帷，銘之几案，祖述而憲章之矣。至扵後世之君亦莫不列之講讀，形之論議，景仰而傚法焉。夫二帝三王之事尚矣，兩漢之賢君六七作，何貞觀之政獨赫然耳目之間㢤？盖兩漢之時世已逺，貞觀之去今猶近，遷、固之文，髙古爾雅，而𠩄紀之事略，呉氏之文質檏該贍，而𠩄紀之事詳。是則太宗之事章章較著扵天下後世者，豈非此書之力㢤！夫太宗之扵正心脩身之道、齊家明倫之方，誠有愧扵二帝三王之事矣，然其屈己而納諌，任賢而使能，恭儉而節用，寛厚而愛民，亦三代而下，絶無而僅有者也。後之人君，擇其善者而從之，其不善者而改之，豈不交有𠩄益乎？惜乎是書傳寫謬誤，𥨸嘗㑹萃衆本，參互考訂，而其義之難明，音之難通，字為之𥼶，句為之述。章之不當分者合之，不當合者分之，自唐以来，諸儒之論，莫不釆而輯之，間亦斷以己意，附扵其後，然後此書之旨頗為明白。雖扵先儒窮理之學，不敢妄議，然扵。",
                    "zhushu": "",
                    "type": 2
                },
                {
                    "paragraph": "國家致治之方，未必無小𥙷云。後學臨川戈直謹書。",
                    "zhushu": ""
                }
            ]
        },
        {
            "name": "貞觀政要序",
            "paragraphs": [
                {
                    "paragraph": "貞觀政要序",
                    "zhushu": "",
                    "type": 1
                },
                {
                    "paragraph": "唐衛尉少卿兼脩國史修文舘學士呉兢撰",
                    "zhushu": "按：兢，汴州浚儀人。少厲志，貫知經史，方直寡諧，惟與魏元忠、朱敬則游。唐長安中，二人者當道，薦兢才堪論撰，詔直史舘，脩國史。神龍中，為右𥙷闕，累遷衞尉少卿，兼脩文舘學士。復脩史，扵是来摭太宗朝政事之要，随事載録，以傋勸戒，合四十篇上之，名曰貞觀政要。開元中，為太子左庶子。又嘗私撰唐書、唐春秋。兢居官多忠諌，叙事簡核，有古良史之風。嘗撰則天實録，直筆無諱，當世謂今董狐云。",
                    "type": 2
                },
                {
                    "paragraph": "有唐良相曰侍中安陽公、中書令河東公，以時逢聖明，位居宰輔，寅亮帝道，弼諧王政，恐一物之乖𠩄，慮四維之不張，每克己勵精，緬懐故實，未嘗有乏。太宗時，政化良足可觀，振古而来，未之有也。至扵垂世立教之美，典謨諌奏之詞，可以弘闡大猷，增崇至道者，爰命不才，備加甄録，體制大略，咸發成規。扵是綴集𠩄聞，叅詳舊史，撮其指要，舉其宏綱，詞兼質文，義在懲勸，人倫之紀備矣，軍國之政存焉。凡一帙一十卷，合四十篇，名曰貞觀政要。庶乎有國有家者克遵前軌，擇善而從，則可乆之業益彰矣，可大之功尢著矣，豈必祖述堯、舜，憲章文、武而已㢤！其篇目次第，列之于左。",
                    "zhushu": ""
                }
            ]
        },
        {
            "name": "集論諸儒姓氏",
            "paragraphs": [
                {
                    "paragraph": "集論諸儒姓氏",
                    "zhushu": "",
                    "type": 1
                },
                {
                    "paragraph": "柳氏芳。",
                    "zhushu": "字仲敷，蒲州人。唐玄宗時進士，肅宗時綴緝國史。",
                    "type": 2
                },
                {
                    "paragraph": "劉氏煦。",
                    "zhushu": "字耀逺，范陽人。五代晉時丞相，撰舊唐書。",
                    "type": 2
                },
                {
                    "paragraph": "宋氏祁。",
                    "zhushu": "字子京，安陸人。宋仁宗時進士，為翰林學士。撰新唐書列傳。",
                    "type": 2
                },
                {
                    "paragraph": "孫氏甫。",
                    "zhushu": "字之翰，許昌人。宋仁宗時進士，為諌官，撰唐史記及唐史論㫁。",
                    "type": 2
                },
                {
                    "paragraph": "歐陽氏脩。",
                    "zhushu": "字永叔，廬陵人。宋仁宗時進士，仕至參知政事、太子少師。撰新唐書紀志。有文集。",
                    "type": 2
                },
                {
                    "paragraph": "曽氏鞏。",
                    "zhushu": "字子固，南豊人。宋神宗時擢中書舍人。有文集。",
                    "type": 2
                },
                {
                    "paragraph": "司馬氏光。",
                    "zhushu": "字君實，湅水人。宋哲宗時拜左僕射，贈太師。撰資治通鑑。",
                    "type": 2
                },
                {
                    "paragraph": "孫氏洙。",
                    "zhushu": "字巨源，廣𨹧人。宋神宗時進士，為諌官。有文集。",
                    "type": 2
                },
                {
                    "paragraph": "范氏祖禹。",
                    "zhushu": "字淳父，成都人。宋哲宗時為翰林學士。撰唐鑑。",
                    "type": 2
                },
                {
                    "paragraph": "馬氏存。",
                    "zhushu": "字子才，宋哲宗時進士。有文集。",
                    "type": 2
                },
                {
                    "paragraph": "朱氏黼。",
                    "zhushu": "",
                    "type": 2
                },
                {
                    "paragraph": "張氏九成。",
                    "zhushu": "字子韶，開封人。宋髙宗時狀元，為待制，撰史論。",
                    "type": 2
                },
                {
                    "paragraph": "胡氏寅。",
                    "zhushu": "字明仲，建安人。宋髙宗時進士，為諌官。撰讀史管見。",
                    "type": 2
                },
                {
                    "paragraph": "吕氏祖謙。",
                    "zhushu": "字伯恭，東萊人。",
                    "type": 2
                },
                {
                    "paragraph": "唐氏仲友。",
                    "zhushu": "字，金華人。",
                    "type": 2
                },
                {
                    "paragraph": "葉氏適。",
                    "zhushu": "字正則，永嘉人。",
                    "type": 2
                },
                {
                    "paragraph": "林氏之竒。",
                    "zhushu": "字少頴，三山人。",
                    "type": 2
                },
                {
                    "paragraph": "真氏徳秀。",
                    "zhushu": "字希元，建安人。",
                    "type": 2
                },
                {
                    "paragraph": "陳氏惇脩。",
                    "zhushu": "字伯厚，三山人。撰史斷。",
                    "type": 2
                },
                {
                    "paragraph": "尹氏起莘。",
                    "zhushu": "括蒼人。撰通鑑綱目發明。",
                    "type": 2
                },
                {
                    "paragraph": "程氏祁。",
                    "zhushu": "",
                    "type": 2
                },
                {
                    "paragraph": "吕氏。",
                    "zhushu": "未詳名字。撰通鑑精義。"
                }
            ]
        },
        {
            "name": "貞觀政要",
            "paragraphs": [
                {
                    "paragraph": "貞觀政要",
                    "zhushu": "",
                    "type": 1
                },
                {
                    "paragraph": "戈直集論",
                    "zhushu": "愚按：貞觀者，唐太宗表年之號也。易大傳曰：“天地之道，貞觀者也。”猶言天地之文理，主扵正以示人也。政要者，唐史臣吴兢𩔗輯貞觀間君臣之嘉言善行、良法羙政之大要也。唐史本紀曰：太宗姓李氏，諱世民，隴西成紀人，為凉武昭王八世孫，髙祖次子也。母曰太穆皇后竇氏。生而不驚，方四嵗，有書生謁髙祖曰：“公貴人也，必有貴子。”及見太宗，曰：“龍鳳之姿，天日之表，其年㡬冠，必能濟世安民。”書生既去，乃采其語，名之曰世民。及長，聦明英武，有大志，能屈節下士，結納豪傑，佐髙祖以定天下之亂，功業日隆。隋義寧元年，髙祖以唐王受隋禪，國號唐，明年改元武徳，封世民為秦王。九年，立秦王世民為皇太子，聴政。是年八月，即皇帝位。明年攺元貞觀，在位凢二十三年，為一代之賢君。其言行之美，政治之盛，與夫任賢使能之方，從諌樂善之道，大畧皆聚此書也。後文宗讀此，慨然慕之，故太和初政，號為清明。則是書也，不無𥙷扵治云。",
                    "type": 2
                }
            ]
        },
        {
            "name": "君道第一",
            "paragraphs": [
                {
                    "paragraph": "君道第一",
                    "zhushu": "凡五章。",
                    "type": 1
                },
                {
                    "paragraph": "貞觀初，太宗謂侍臣曰：“為君之道，必須先存百姓。若損百姓以奉其身，猶割股以啖腹，",
                    "zhushu": "股，一作脛。啖，音淡，食也。"
                },
                {
                    "paragraph": "腹飽而身斃。若安天下，必須先正其身，未有身正而影曲，上理而下亂者。朕每思傷其身者，不在外物，皆由嗜欲以成其禍。若躭嗜滋味，玩恱聲色，𠩄欲既多，𠩄損亦大，既妨政事，又擾生人。",
                    "zhushu": "擾，亦作損。"
                },
                {
                    "paragraph": "且復出一非理之言，萬姓為之解體，怨讟既作，",
                    "zhushu": "讟，音瀆，痛怨也。"
                },
                {
                    "paragraph": "離叛亦興。朕每思此，不敢縦　逸。”諌議大夫，",
                    "zhushu": "唐制，掌諌諭得失，侍從賛相之職。"
                },
                {
                    "paragraph": "魏徴",
                    "zhushu": "詳見任賢篇。"
                },
                {
                    "paragraph": "對曰：“古者聖哲之主，皆亦近取諸身，故能逺體諸物。昔楚聘𦧕何",
                    "zhushu": "，楚，春秋時國名，僣稱王。詹何，楚詹尹之後，𨼆扵釣。楚莊王聞而異之，召而問焉。出列子。"
                },
                {
                    "paragraph": "問其理國之要，𦧕何對以脩身之術。楚王又問：‘理國何如？’𦧕何曰：‘未聞身理而國亂者。’陛下𠩄明，實同古義。”",
                    "zhushu": "按通鑑：“武徳九年，太宗謂侍臣曰：‘君依扵國，國依扵民，刻民以奉君，猶割肉以充腹，腹飽而身斃，君富而國亡。故人君之患，不自外來，常由身出。夫欲盛則費廣，費廣則賦重，賦重則民愁，民愁則國危，國危則君䘮矣。朕嘗以此思之，故不敢縱欲也。’”與此章辭異而㫖同，故附見于此。",
                    "type": 2
                },
                {
                    "paragraph": "",
                    "zhushu": "愚按：中庸九經，脩身為先；大學八目，脩身為本。古者二帝三王之治，未有不先正其身而能正天下者也。故堯必克明峻徳，而後能𥠖民時雍；舜必帝徳㒺愆，而後能萬邦咸寧；禹必祗台徳先，而後能朔南暨聲教；湯必懋昭大徳，而後能表正萬邦；武王必建其有極，而後能作民父母。盖身者表也，天下者景也，未有表正而景曲者也。身者源也，天下者流也，未有源清而流濁者也。後之人君，若漢髙之約法除苛，文景之㡬致刑措，宣帝之綜核名實，光武之恭勤儉約，明帝之明察善斷，孝章之寛厚長者，其愛民之心，治民之具，盖亦有合乎先王者矣，特其本原之地有未純焉者爾。由此觀之，身心與家國天下為一者，三代以上之治也；身心與家國天下為二者，三代以下之治也。唐太宗以英武之姿，當大亂之後，芟除群雄，拓定四海，一旦君臨南靣，首告其群臣曰：“安天下必須先正其身，未有身正而影曲者。”斯言也，非三代以下之言也。魏徴斯時，正當告之以中庸之九經，大學之八目，于以闡揚聖學之奥，于以發明心術之㣲可也。顧乃以楚王𦧕何之言言之，何其逺哉。使太宗斯時得聞一帝三王之學，必将終始如一，而無晚年之悔，内外如一，而無宫闈之愧矣，豈特貞觀之治而已邪！惜乎太宗能言之而不能行之， 魏徴能賛羙之而不能發明之也。呉氏編是書，置此扵開卷之首，其有𠩄取也夫，抑有𠩄感也夫。",
                    "type": 2
                },
                {
                    "paragraph": "貞觀二年，太宗問魏徴曰：“何謂為明君暗君？”徴曰：“君之𠩄以明者，兼聴也；其𠩄以暗者，偏信也。詩云：‘先人有言，詢于芻蕘。’",
                    "zhushu": "詩大雅板篇之辭。芻蕘，採薪之人，言雖賤而不棄也。人，詩作民，盖避太宗諱，故以人代民。他皆類此。"
                },
                {
                    "paragraph": "昔唐虞之理，",
                    "zhushu": "堯曰陶唐氏，舜曰有虞氏。理，本作治，盖避髙宗諱，故以理代治。他皆類此。"
                },
                {
                    "paragraph": "闢四門，明四目，逹四聦。",
                    "zhushu": "虞書史賛舜之辭。謂開四方之門，以来天下之賢俊；廣四方之視聴，以决天下之壅蔽也。"
                },
                {
                    "paragraph": "是以聖無不照，故共、鯀之徒，不能塞也；",
                    "zhushu": "共，音恭。鯀，音衮。共工，唐虞官名，古之世族官也。鯀，崇伯名，夏禹父也。共工滛辟，鯀治水無功，舜流共工于幽洲，殛鯀于羽山。塞，猶蔽也。"
                },
                {
                    "paragraph": "靖言庸囬，不能惑也。",
                    "zhushu": "虞書曰：静言庸違。靖與静同，囬亦違也。謂静則能言，用之則不然也。"
                },
                {
                    "paragraph": "秦二世則𨼆蔵其身，捐隔踈賤，而偏信趙髙，及天下潰叛，不得聞也。",
                    "zhushu": "捐音貟，棄也。秦二世，始皇少子，名胡亥，嗣位號二世皇帝。趙髙，秦䆠者，二世用之為相。二世常居禁中，公卿希得朝見，盗賊益多。二世後為髙𠩄弑。"
                },
                {
                    "paragraph": "梁武帝偏信朱异，而侯景舉兵向闕，竟不得知也。",
                    "zhushu": "异，羊吏切。梁武帝，姓蕭名衍。仕齊封梁王，受齊禪，國號梁。朱异，仕梁為散騎常侍。矦景，東魏臣，叛歸魏。復請歸梁，武帝從朱异之議，納景為大将軍。及景反叛，朝野共怨异。武帝後為景𠩄逼，餓而死。"
                },
                {
                    "paragraph": "隋煬帝偏信虞世基，而諸賊攻城剽邑，亦不得知也。",
                    "zhushu": "剽，音漂，刼也。隋煬帝，姓楊名廣，文帝次子也。虞世基，仕隋為内史侍郎。世基以帝惡聞盗賊，告者皆不以實聞，由是盗賊競起，䧟没郡縣，皆弗之知。煬帝後為宇文化及䓁𠩄弑。"
                },
                {
                    "paragraph": "是故人君兼聽納下，則貴臣不得壅蔽，而下情必得上通也。”太宗甚善其言。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：善哉！太宗之問，魏徴之對也，可謂得其要矣。夫聖人以天下為耳目，故聦明；庸君以近習為耳目，故暗蔽。明暗之分，惟在扵逺近大小而已矣。",
                    "type": 2
                },
                {
                    "paragraph": "",
                    "zhushu": "唐氏仲友曰：兼聴則公正忠讜進，偏信則浸潤膚受行。此魏徴論聽納任用之本。",
                    "type": 2
                },
                {
                    "paragraph": "",
                    "zhushu": "愚按：太宗問明君暗君，魏徴謂兼聴者明，偏信者時，兹言固簡而當矣。然兼聴偏信，此自外至者也。明之與暗，又有存扵中者焉。堯之欽明，舜之聦明，乃其中扄澄徹，如鑑之空，如衡之平，妍𡟎輕重隨物而見者也。彼昧者、昏者反是。此又明暗之所分。盖偏信固易扵蔽，而兼聴亦有所當擇。惟明足以燭理，何施而不可哉？君天下者。欲進扵堯舜之明。當自格物致知之學始。",
                    "type": 2
                },
                {
                    "paragraph": "貞觀十年，太宗謂侍臣曰：“帝王之業，草創與守成孰難？”",
                    "zhushu": "守成，亦作守文，後同。"
                },
                {
                    "paragraph": "尚書左僕射",
                    "zhushu": "尚，音常。射，音夜。凢言尚書僕射，並同。僕射，秦官。古者重武官，有主射以督課，取其領事之號也。唐制，尚書省置左、右僕射，掌統理六官，為令之貳，令闕則總省事，宰相職也。"
                },
                {
                    "paragraph": "房玄齡",
                    "zhushu": "詳見任賢篇。"
                },
                {
                    "paragraph": "對曰：“天地草昧，",
                    "zhushu": "昜屯卦彖傅曰：“天造草昧。”草，雜亂，昧，𡨋晦也。"
                },
                {
                    "paragraph": "群雄競起，攻破乃降，",
                    "zhushu": "下江切。"
                },
                {
                    "paragraph": "戰勝乃尅。由此言之，草創為難。魏徴對曰：帝王之起，必承衰亂，覆彼昏狡，百姓樂推，",
                    "zhushu": "樂，音洛。"
                },
                {
                    "paragraph": "四海歸命，天授人與，乃不為難。然既得之後，志𧼈驕逸，百姓欲靜而徭役不休，百姓凋殘而侈務不息，國之衰弊，恒由此起。",
                    "zhushu": "恒，胡登切，常也。"
                },
                {
                    "paragraph": "以斯而言，守成則難。”太宗曰：“玄齡昔従我定天下，備嘗艱苦，出萬死而遇一生，𠩄以見草創之難也。魏徴與我安天下，慮生驕逸之端，必踐危亡之地，𠩄以見守成之難也。今草創之難既已徃矣，守成之難者，當思與公等慎之。“",
                    "zhushu": "按：通鑑係十二年，又云玄齡等拜曰：“陛下及此言，四海之福也。”",
                    "type": 2
                },
                {
                    "paragraph": "",
                    "zhushu": "范氏祖禹曰：自古創業而失之者寡，守成而失之者多。周公曰：“相小人厥父母勤勞稼穡，厥子乃不知稼穡之艱難。”故禍亂未嘗不生扵安逸也。然非特創業之君守成為難，其後嗣守成尤難也。",
                    "type": 2
                },
                {
                    "paragraph": "",
                    "zhushu": "林氏之竒曰：創業之難，雖庸人亦知其然；守成之難，雖明者亦有所忽。周宣王六月出師，不以為難，而末年庭燎郷晨以視朝為不易。漢髙帝好謀能聽，從諌若轉圜之易，而末年欲易太子，以聽言為甚難。是以文帝之世，賈生有厝火積薪之言；太宗之世，魏徴有失扵安逸之戒。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗之問，禍福之機。房魏之對，更為本末。若言創業易，太宗身更其難，此不可罔；若言守成易，太宗必謂難者，吾猶身濟之，怠忽生矣。太宗悟二臣之意，加謹扵守成之難，明哉！",
                    "type": 2
                },
                {
                    "paragraph": "",
                    "zhushu": "愚按：自古人君創業守成，鮮有身兼之者。周武、漢髙，創業者也，而不及守成；成、康、文、景，守成者也，而不及創業。惟神禹在帝位十年，成湯在帝位十三年，兼創業守成之事者也。然以書傳攷之，禹不以治水敷𡈽為難，而以本固邦寧為難；湯不以升陑伐桀為難，而以時忱克終為難。豈創業果易，而守成果難乎？盖創業逆境也，可以進德；守成順境也，易以喪徳。太宗身兼創業守成之事，不以其已能者自滿，而以其未能者為懼，其致貞觀之治也宜哉。",
                    "type": 2
                },
                {
                    "paragraph": "貞觀十一年，特進",
                    "zhushu": "漢世諸矦功徳優盛，朝廷所敬異者，賜位特進，位三公下。唐制因之。"
                },
                {
                    "paragraph": "魏徴上䟽曰：臣觀自古受圖膺運，繼體守文，控御英雄，",
                    "zhushu": "一作傑。"
                },
                {
                    "paragraph": "南面臨下，",
                    "zhushu": "易說卦傳曰：“聖人南面而聴天下，嚮明而治。”"
                },
                {
                    "paragraph": "皆欲配厚徳扵天地，齊髙明扵日月，本支百世，傳祚無窮。",
                    "zhushu": "祚，禄位也。"
                },
                {
                    "paragraph": "然而克終者鮮，",
                    "zhushu": "上聲，少也。後同。"
                },
                {
                    "paragraph": "敗亡相繼，其故何㢤？𠩄以求之失其道也。殷鑒不逺，",
                    "zhushu": "詩大雅蕩篇之辭，言啇紂之所當鑒者，近在夏桀之世也。"
                },
                {
                    "paragraph": "可得而言。昔在有隋，統一寰宇，甲兵彊銳，",
                    "zhushu": "一作盛。"
                },
                {
                    "paragraph": "三十餘年，風行萬里，威動殊俗，一旦舉而棄之，盡為他人之有。彼煬帝豈惡天下之治安，",
                    "zhushu": "惡，烏去聲。"
                },
                {
                    "paragraph": "不欲社稷之長乆，故行桀虐以就滅亡。㢤",
                    "zhushu": "桀，名履癸，夏末淫暴之君，湯伐之而死。"
                },
                {
                    "paragraph": "恃其富彊，不虞後患，驅天下以徔欲，罄萬物而自奉，採域中之子女，求逺方之竒異，宫苑是飾，臺榭是崇，徭役無時，干戈不戢。外示嚴重，内多險忌，讒邪者必受其福，",
                    "zhushu": "讒，鉏咸切，譛也。"
                },
                {
                    "paragraph": "忠正者莫保其生。上下相蒙，",
                    "zhushu": "揜，蔽也。"
                },
                {
                    "paragraph": "君臣道隔，民不堪命，率土分崩。遂以四海之尊，殞扵匹夫之手，",
                    "zhushu": "殞，羽敏切，歿也。"
                },
                {
                    "paragraph": "子孫殄絶，",
                    "zhushu": "殄，音腆，盡也。"
                },
                {
                    "paragraph": "為天下𥬇，可不痛哉！聖哲乗機，拯其危溺，",
                    "zhushu": "拯，之慶切，救也。"
                },
                {
                    "paragraph": "八柱傾而復正，",
                    "zhushu": "淮南子曰：“地有九州八柱。”括地象曰：“崑崙山為柱，地之中也。地下有八柱，牽制名山大川，孔穴相通。”"
                },
                {
                    "paragraph": "四維㢮而更張。",
                    "zhushu": "㢮，音矢，廢也。更，平聲。管子曰：“禮義亷耻，是謂四維。四維不張，國乃滅亡。”"
                },
                {
                    "paragraph": "逺肅邇安，不踰扵期月；",
                    "zhushu": "期，與朞同，謂周一嵗之月也。論語曰：“苟有用我者，朞月而已可也。”"
                },
                {
                    "paragraph": "勝殘去殺，無待扵百年。",
                    "zhushu": "勝，平聲。去，上聲。論語曰：“善人為邦百年，亦可以勝殘去殺矣。“"
                },
                {
                    "paragraph": "今宫觀臺榭，盡居之矣；",
                    "zhushu": "觀，去聲。"
                },
                {
                    "paragraph": "竒珍異物，盡收之矣；姫姜淑媛，盡侍扵側矣；",
                    "zhushu": "媛，羙女也，音援。"
                },
                {
                    "paragraph": "四海九州，盡為臣妾矣。若能鑒彼之𠩄以失，",
                    "zhushu": "一作亡。"
                },
                {
                    "paragraph": "念我之𠩄以得，日慎一日，雖休勿休，焚鹿臺之寳衣，",
                    "zhushu": "武王克商，紂走反，入登鹿臺，蒙衣其珠玉，自燔于火而死。武王命南宫括散鹿臺之財。"
                },
                {
                    "paragraph": "毁阿房之廣殿，",
                    "zhushu": "阿，扵何切。房，讀曰旁。秦始皇作前殿阿房，東西五百歩，南北五十丈，上可坐萬人，下可建五文旗。自殿下直抵南山，表閣道絶。漢後為楚𠩄焚。"
                },
                {
                    "paragraph": "懼危亡扵峻宇，",
                    "zhushu": "夏書五子之歌曰：“甘酒嗜音，峻宇雕墻。有一扵此，未或不亡。”"
                },
                {
                    "paragraph": "思安䖏扵卑宫，",
                    "zhushu": "䖏，上聲，後同。論語曰：“卑宫室而盡力乎溝洫。禹，吾無間然矣。”謂禹薄扵已而勤扵民也。"
                },
                {
                    "paragraph": "則神化潜通，無為而治，徳之上也。若成功不毁，即仍其舊，除其不急，損之又損，雜茅茨扵桂棟，叅玉砌以土堦，",
                    "zhushu": "堯、舜之朝，土堦三等，茅茨不剪。"
                },
                {
                    "paragraph": "恱以使人，不竭其力。常念居之者逸，作之者勞，億兆恱以子来，群生仰而遂性，徳之次也。若惟聖㒺念，",
                    "zhushu": "周書曰：“惟聖㒺念，作狂。”言一念之差，雖聖亦為狂矣。"
                },
                {
                    "paragraph": "不慎厥終，忘締搆之艱難，",
                    "zhushu": "締，音帝，結也。搆，音姤，成也。"
                },
                {
                    "paragraph": "謂天命之可恃，忽采椽之恭儉，",
                    "zhushu": "椽，音傳。榱桷也。"
                },
                {
                    "paragraph": "追雕墻之靡麗，因其基以廣之，增其舊而飾之，觸𩔗而長，",
                    "zhushu": "音掌。"
                },
                {
                    "paragraph": "不知止足，人不見徳，而勞役是聞，斯為下矣。譬之負薪救火，揚湯止沸，以暴易亂，與亂同道，莫可測也，",
                    "zhushu": "測，一作則。"
                },
                {
                    "paragraph": "後嗣何觀。夫事無可觀則人怨，",
                    "zhushu": "夫，音扶，後同。"
                },
                {
                    "paragraph": "人怨則神怒，神怒則災害必生，災害既生則禍亂必作，禍亂既作，而能以身名全者，鮮矣。順天革命之后，将隆七百之祚，",
                    "zhushu": "隆，一作基。左傳曰：“成王定鼎于郟鄏，卜世三十，卜年七百，天𠩄命也。”"
                },
                {
                    "paragraph": "貽厥子孫，傳之萬葉，難得易失，",
                    "zhushu": "易，以豉切，後同。"
                },
                {
                    "paragraph": "可不念㢤。",
                    "zhushu": "按通鑑係十一年正月，上作飛山宫，故魏徴上此䟽。"
                },
                {
                    "paragraph": "是月，徴又上䟽曰：臣聞求木之長者，必固其根本；欲流之逺者，必浚其泉源；思國之安者，必積其徳義。源不深而望流之逺，根不固而求木之長，徳不厚而思國之理，臣雖下愚，知其不可，而况扵明哲乎。人君當神器之重，",
                    "zhushu": "神器，帝位也。"
                },
                {
                    "paragraph": "居域中之大，",
                    "zhushu": "老子曰：“域中有四大：道大，天大，地大，王亦大。”"
                },
                {
                    "paragraph": "将崇極天之峻，永保無疆之休，不念居安思危，戒奢以儉，徳不䖏其厚，情不勝其欲，斯亦伐根以求木茂，塞源而欲流長者也。凡百元首，",
                    "zhushu": "虞書曰：“元首明㢤。”𠩄以喻君也。"
                },
                {
                    "paragraph": "承天景命，莫不殷憂而道著，",
                    "zhushu": "殷憂，憂之甚也。"
                },
                {
                    "paragraph": "功成而徳衰，有善始者實繁，能克終者盖寡，豈取之易而守之難乎？昔取之而有餘，今守之而不足，何也？夫在殷憂，必竭誠以待下；既得志，則縦情以傲物。竭誠則胡越為一體，",
                    "zhushu": "胡越者，極南北之間，言至異可同也。"
                },
                {
                    "paragraph": "傲物則骨肉為行路。",
                    "zhushu": "言至親反䟽也。"
                },
                {
                    "paragraph": "雖董之以嚴刑，",
                    "zhushu": "董，督也。虞書曰：“董之用威。”"
                },
                {
                    "paragraph": "震之以威怒，終茍免而不懐仁，貌恭而不心服。怨不在大，可畏惟人；載舟覆舟，𠩄宜深慎；",
                    "zhushu": "家語曰：“君者舟也，庶人者水也。水所以載舟，亦所以覆舟也。”"
                },
                {
                    "paragraph": "奔車朽索，其可忽乎？",
                    "zhushu": "朽，許九切。索，蘇各切。夏書曰：予臨兆民，凛乎若朽索之御六馬。喻危懼可畏之甚。奔車朽索，亦此意也。"
                },
                {
                    "paragraph": "君人者，誠能見可欲，則思知足以自戒；将有作，則思知止以安人；念髙危，則思謙冲而自牧；懼滿溢，則思江海下百川；樂盤逰，則思三驅以為度；",
                    "zhushu": "樂，音洛，後同。盤逰， 畋獵也。夏書曰：“不敢盤于逰田。”三驅者，圍合其三面，前開一路，使之可去，不忍盡物，好生之仁也。易比卦：“六五，王用三驅，失前禽。盖猶成湯祝網之義。"
                },
                {
                    "paragraph": "憂懈怠，則思慎始而敬終；慮壅蔽，則思虚心以納下；想䜛邪，則思正身以黜惡；恩𠩄加，則思無因喜以謬賞；罰𠩄及，則思無因怒而濫刑。緫此十思，弘兹九徳，",
                    "zhushu": "虞書：臯陶曰：“亦行有九徳：寛而栗，柔而立，愿而恭，亂而敬，擾而毅，直而温，簡而廉，剛而塞，彊而義。”言人之徳見扵行者凢九，蓋知人之事也。"
                },
                {
                    "paragraph": "簡能而任之，擇善而從之，則智者盡其謀，勇者竭其力，仁者播其恵，信者効其忠，文武爭馳，君臣無事，可以盡豫逰之樂，",
                    "zhushu": "孟子曰：“一逰一豫，為諸侯度。”豫，樂。逰，廵也。言王者一逰一豫，皆有恵及民，而諸侯所取法，不敢慢逰以病民也。"
                },
                {
                    "paragraph": "可以養松喬之夀，",
                    "zhushu": "赤松、王喬，皆古仙人之有夀者。"
                },
                {
                    "paragraph": "鳴琴垂拱，不言而化，",
                    "zhushu": "家語曰：“舜彈五絃之琴，造南風之詩。”垂拱者，垂衣拱手，無為而治也。"
                },
                {
                    "paragraph": "何必勞神苦思，代下司職，役聦明之耳目，虧無為之大道㢤？",
                    "zhushu": "按通鑑係十一年四月，魏徴上此䟽。"
                },
                {
                    "paragraph": "太宗手詔答曰：省頻抗表，",
                    "zhushu": "省，悉井切，視也。"
                },
                {
                    "paragraph": "誠極忠欵，",
                    "zhushu": "苦管切，誠也。"
                },
                {
                    "paragraph": "言窮切至，披覧忘倦，每逹宵分，",
                    "zhushu": "夜半也。"
                },
                {
                    "paragraph": "非公體國情深，啓沃義重，",
                    "zhushu": "啓，開也。沃，灌溉也。商書髙宗命傅說曰：“啓乃心，沃朕心。”"
                },
                {
                    "paragraph": "豈能示以良圖，匡其不及？ 朕聞晉武帝自平吳已後，",
                    "zhushu": "晉武帝複姓司馬，名炎，家世仕魏，封晉王，受魏禪，國號晉。吳，國名，三國孫權之後，晋武滅之。"
                },
                {
                    "paragraph": "務在驕奢，不復留心治政。何曽",
                    "zhushu": "字頴考，仕魏爲司徒。晋受禪，以曽為太傅。"
                },
                {
                    "paragraph": "退朝，謂其子劭",
                    "zhushu": "字敬祖，曽之子也。仕晋為司徒。"
                },
                {
                    "paragraph": "曰：“吾每見主上，不論經國遠圗，但說平生常語，此非貽厥子孫者，爾身猶可以免。”指諸孫曰：“此等必遇亂死。”及孫綏，果為滛刑𠩄戮。",
                    "zhushu": "綏字伯蔚，曽之孫也。仕晋為尚書，後為東海王越所殺。"
                },
                {
                    "paragraph": "前史美之，以為明扵先見。朕意不然，謂曽之不忠，其罪大矣。夫為人臣，當進思盡忠，退思𥙷過，将順其美，匡救其惡，",
                    "zhushu": "孝經傳曽子述孔子之辭。"
                },
                {
                    "paragraph": "𠩄以共為理也。曽位極台司，",
                    "zhushu": "三公，上應三台。台司者，三公之位也。"
                },
                {
                    "paragraph": "名器崇重，當直辭正諌，論道佐時。今乃退有後言，進無廷諍，以為明智，不亦謬乎！危而不持，焉用彼相？",
                    "zhushu": "去聲。焉，扵䖍切。論語：孔子告冉求曰：“危而不持，顛而不扶，則将焉用彼相矣。”"
                },
                {
                    "paragraph": "公之𠩄陳，朕聞過矣。當置之几案，事等弦韋。",
                    "zhushu": "弦，弓弦。韋，柔皮也。韓子曰：“西門豹性急，佩韋以自緩；董安于性緩，佩弦以自急。”"
                },
                {
                    "paragraph": "必望收彼桑榆，期之嵗暮，不使康㢤良㢤，獨美扵徃日，",
                    "zhushu": "美。亦作盛。虞書舜臯陶𢋫歌之辭曰：“股肱良㢤，庻事康㢤！”"
                },
                {
                    "paragraph": "若魚若水，遂爽扵當今。",
                    "zhushu": "蜀先主曰：“孤之有孔明，猶魚之得水也。”"
                },
                {
                    "paragraph": "遲復嘉謀，犯而無𨼆，",
                    "zhushu": "遲，去聲。禮：“事君有犯而無𨼆。”"
                },
                {
                    "paragraph": "朕将虚襟靜志，敬佇徳音。",
                    "zhushu": "按太宗此詔，通鑑係在十一年七月，魏徴累上䟽之後。",
                    "type": 2
                },
                {
                    "paragraph": "",
                    "zhushu": "孫氏甫曰：魏公以忠直稱，厯數百年而名愈髙。李翺論修史之法，則曰：“假如傳魏徴，則記其諌諍之詞，足以見正直。”是魏公得諌諍之道，其言足以傳信扵後也。此二䟽乃諌諍之著者。魏公事英主，力賛治道，已成太平之治，見其小失，尚孜孜諌諍以防其甚。如事中常之主，天下未治，其君或有大過，諌必危切，至安危大計，必㤀身以争也。盖輔相之道，不至此不足以為忠。後之為相者宜詳之。",
                    "type": 2
                },
                {
                    "paragraph": "",
                    "zhushu": "吕氏祖謙曰：魏徴教太宗十思，使太宗能以是十思而充之。則當時之治。不惟貞觀而已，雖並隆扵堯舜可也。然魏公之十思，可以與孔子之九思同垂訓扵萬世矣。",
                    "type": 2
                },
                {
                    "paragraph": "",
                    "zhushu": "愚按：魏徴之扵諌也，可謂難矣，不惟大事能諌，雖小事未甞舎也。不惟初年能諌，雖末年未嘗輟也。史稱其平生諌䟽二百餘篇，而是年一月之中，見扵諌䟽者凢二焉。見扵書者如此，則其見扵言者可知矣。傳扵世者如此，則其不傳扵世者亦可知矣。臣不以數諌為嫌，君不以數諌為忤，其致貞觀之治，有以也夫。今以二䟽觀之，一以為當監隋之𠩄以失，念唐之所以得；一以為有善始者實繁，能克終者實寡。夫能懼得失，而後能慎終始，能慎終始，則有得而無失矣。二䟽之言，相為表裏者也。吳氏合二䟽為一章，厥有㫖哉。",
                    "type": 2
                },
                {
                    "paragraph": "貞觀十五年，太宗謂侍臣曰：“守天下難易？”",
                    "zhushu": "以豉切。"
                },
                {
                    "paragraph": "侍中",
                    "zhushu": "唐制，門下省侍中，掌出納帝命，相國儀。凢國家之務，與中書令參總，而顓判國事，宰相職也。"
                },
                {
                    "paragraph": "魏徴對曰：“甚難。”太宗曰：“任賢能，受諌諍即可，",
                    "zhushu": "即，一作則。"
                },
                {
                    "paragraph": "何謂為難？”徴曰：“觀自古帝王在扵憂危之間，則任賢受諌，及至安樂，",
                    "zhushu": "音洛。"
                },
                {
                    "paragraph": "必懐寛怠。言事者惟令兢懼，",
                    "zhushu": "令，平聲。"
                },
                {
                    "paragraph": "日陵月替，以至危亡。聖人𠩄以居安思危，正為此也。",
                    "zhushu": "為，去聲。"
                },
                {
                    "paragraph": "安而能懼，豈不為難？”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗以間世之才，内芟群雄，外清四夷，其視取天下有不足為者，况扵守天下乎？故魏徴因其問而對以甚難。魏徴豈欲難人之𠩄易哉？盖自古人主在憂危則思敬畏，思敬畏則亂者治矣。居安樂則懐寛怠，懐寛怠則治者亂矣。周宣能謹扵北伐之日，而不能謹扵庭燎鄉晨之時；晉武知謹扵平吳之先，而不能謹扵天下一統之後；明皇首誅諸韋，安居而禄山之亂生；憲宗平蕩淮蔡，休兵而𢎞志之禍作。唐虞盛治，兢兢業業扵一日萬機者，豈徒然哉？昔定公問一言興邦，孔子對以為君之難，然則魏徴之言，其一言興邦者乎？"
                }
            ]
        },
        {
            "name": "政體第二",
            "paragraphs": [
                {
                    "paragraph": "政體第二",
                    "zhushu": "凡十三章。",
                    "type": 1
                },
                {
                    "paragraph": "貞觀初，太宗謂蕭瑀",
                    "zhushu": "字時文，後梁明帝子也。髙祖入闗，招之，授光禄大夫。武徳初，遷内史令。貞觀初，拜太子少師，遷㒒射，又遷御史大夫，參預朝政，後拜太子少傅。卒，謚曰恭。帝以性忌，攺謚貞𥚹。"
                },
                {
                    "paragraph": "曰：“朕少好弓矢，",
                    "zhushu": "少、好，並去聲。"
                },
                {
                    "paragraph": "自謂能盡其妙。近得良弓十數，以示弓工，乃曰：‘皆非良材也。’朕問其故，工曰：‘木心不正，則脉理皆邪，",
                    "zhushu": "皆，一作多。"
                },
                {
                    "paragraph": "弓雖剛勁，而遣箭不直，非良弓也。’朕始悟焉。朕以弧矢定四方，用弓多矣，而猶不得其理。况朕有天下之日淺，得為理之意，固未及扵弓。弓猶失之，而况扵理乎？”自是詔京官五品以上，",
                    "zhushu": "京官，謂京都官。唐制，五品以上皆以名聴制授。"
                },
                {
                    "paragraph": "更宿中書内省，",
                    "zhushu": "更，平聲。唐制，中書内省在禁中。"
                },
                {
                    "paragraph": "每召見，皆賜坐與語，詢訪外事，務知百姓利害、政教得失焉。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：傳曰：“國之将興也，君子自以為不足，其亡也，若有餘。”太宗因識弓之未精，而知天下之理已不能盡，詢謀扵衆而不自用，此其𠩄以興也。",
                    "type": 2
                },
                {
                    "paragraph": "",
                    "zhushu": "胡氏寅曰：太宗射藝絶世，矢無虚發，若使弓材不良，發矢不直，則當危㡬交急之時，𠩄欲斃者不能應弦而倒，而濵扵殆也乆矣。工人之意，則不為是，盖見太宗之微，故借弓為喻，𠩄以規之也，猶曰君心不正，則言行皆邪，勢雖尊嚴，而出政不善云爾。執藝之言，𠩄謂伯牙之彈，而太宗聞之，異乎子期之聴邪？太宗英才盖世，群臣亦一時豪傑，多不足以望清光，而造弓者乃自外而窺其内，衆不可揜盖如此，人君可不慎哉。凢人能反求諸已者實難，太宗雖愧扵聴徳之聦，然能因是召見京官，問民疾苦，政事得失，是亦為君之道也。",
                    "type": 2
                },
                {
                    "paragraph": "",
                    "zhushu": "愚按：古者工執藝事以諌，固時見扵傳，不謂唐之弓工，能見太宗之㣲，而有木心不正，表裏皆邪之語。斯言也，孟子曰：“一正君而國定。”董子曰：“為人君者，正心以正朝廷，正朝廷以正百官，正百官以正萬民，而逺近莫不一扵正。”不知太宗果能因工人之言，而觸𩔗扵經傳之言乎？",
                    "type": 2
                },
                {
                    "paragraph": "貞觀元年，太宗謂黄門侍郎",
                    "zhushu": "漢世禁門曰黄闥，以中人主之，故曰黄門。唐制，黄門侍郎，貳侍中，職掌𥙊祀、賛獻、奏天下祥瑞之官。"
                },
                {
                    "paragraph": "王珪",
                    "zhushu": "詳見任賢篇。"
                },
                {
                    "paragraph": "曰：“中書𠩄出詔𠡠，",
                    "zhushu": "中書，省名。武徳三年，改内書省曰中書省。唐制，中書掌軍國政令，凢制册詔牒，皆宣署而施行焉。置令二人，侍郎二人，右諌議大夫四人，右𥙷闕六人，令之貳也。其属則有舎人六人，右散騎常侍二人，右拾遺六人，起居舍人二人。時中書、門下與尚書號曰三省。"
                },
                {
                    "paragraph": "頗有意見不同，或兼錯失而相正以否。元置中書門下，",
                    "zhushu": "省名。唐制，門下省掌出納詔令，國務則與中書參緫焉。置侍中二人，黄門侍郎二人，侍中之貳也。其属則有左散騎常侍二人，左諌議大夫四人，給事中四人，起居郎二人，𥙷闕二人，左拾遺二人，𢎞文舘亦𨽻焉。"
                },
                {
                    "paragraph": "本擬相防過誤。人之意見，每或不同。有𠩄是非，本為公事。",
                    "zhushu": "為，去聲。"
                },
                {
                    "paragraph": "或有護已之短，忌聞其失，有是有非，衘以為怨。",
                    "zhushu": "衘，戸監切，含也。"
                },
                {
                    "paragraph": "或有苟避私隙，相惜顔面，知非政事，遂即施行。",
                    "zhushu": "施，平聲。"
                },
                {
                    "paragraph": "難違一官之小情，頓爲萬人之大弊，此實亡國之政，卿軰特須在意防也。隋日内外庶官，政以依違而致禍亂，人多不能深思此理，當時皆謂禍不及身，面従背言，",
                    "zhushu": "虞書曰：“汝無面従，退有後言。”謂面䛕以爲是，背毁以爲非也。"
                },
                {
                    "paragraph": "不以爲患。後至大亂一起，家國俱喪，雖有脫身之人，縦不遭刑戮，皆辛苦僅免，甚爲時論𠩄貶黜。卿等特須滅私徇公，堅守直道，庶事相啓沃，勿上下雷同也。”",
                    "zhushu": "雷之發聲，物無不同時應者，故曰雷同。",
                    "type": 2
                },
                {
                    "paragraph": "",
                    "zhushu": "胡氏寅曰：古者論一相而止，至成王雖以周公位冡宰，然亦與召公同相爲左右，何者？周公不敢自聖，獨専相事，又将訓後世爲人心不同，大賢難得，則叅錯並行，相輔相正，歸扵無失而已。自漢以来，或置左右丞相，或並置三公，不拘一相之文。至唐而法意猶宻，既有左右㒒射，又有侍中、中書、尚書兩令、左右丞，又以官未及而人可用者參預朝政，而其大綱，則俾中書出令，門下審駮，而尚書受成，頒之有司。當貞觀時，君明臣忠，朝希粃政，不數年坐致太平，其集材並用之效如此。",
                    "type": 2
                },
                {
                    "paragraph": "",
                    "zhushu": "諸葛武侯曰：參署者，集衆思，廣忠益也。若難相違覆，曠闕損矣。違覆而得中，猶棄弊屩而獲珠玉也。嗚呼！為君如太宗，為臣如武侯，公心望治，可為後世法也。",
                    "type": 2
                },
                {
                    "paragraph": "",
                    "zhushu": "愚按：胡氏謂古者論一相而止，至周召始並相。以書傳考之，殆不然也。何則？虞廷之使宅百揆，宰相之職也。后稷、臯陶、垂、益、伯夷、后夔，皆群有司之職也。若契之敷教，龍之納言，則不可以有司言也。豈非輔正宰相，叅預朝政者乎？湯以伊尹、仲虺並為宰相，紂以鄂矦、西伯並為三公，豈待周、召而後有並相之事哉？唐制俾中書出令，門下審駮，尚書受成，盖𠩄以集衆人之善，而防一巳之私，真唐虞三代之遺意也。觀太宗戒王珪之辭，首言護短避𨻶之𥝠，次言隋朝依違之禍，是不惟法度之善，其申儆戒𩛙扵法外者，豈不尤深切矣哉？",
                    "type": 2
                },
                {
                    "paragraph": "貞觀二年，太宗問黄門侍郎王珪曰：“近代君臣理國，多劣扵前古，何也？”對曰：“古之帝王為政，皆志尚清靜，以百姓之心為心。近代則唯損百姓以適其欲。𠩄任用大臣，復非經術之士。漢家宰相，無不精通一經，",
                    "zhushu": "如漢宣帝時，丞相韋賢通禮，魏相學易之類。"
                },
                {
                    "paragraph": "朝廷若有疑事，皆引經决定，由是人識禮教，理致太平。近代重武輕儒，或叅以法律，儒行既虧，",
                    "zhushu": "行，去聲。"
                },
                {
                    "paragraph": "淳風大壊。”太宗深然其言。自此百官中有學業優長，兼識政體者，多進其階品，累加遷擢焉。",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：上既泛問，珪亦泛對，如是則無切磋之益矣。前古凢㡬古，近世凢幾世，珪宜復帝曰：“不知陛下所指為何代，請得論之。”如是則有因事獻替之功矣。若魏晉而下，則無足言。若自兩漢，則西京文學之羙，不如東漢名節之卲，而風俗厚薄，治化淳漓，無不本扵人君者。忠臣事君，必勉其所未能，而奨其所未至。兩漢盛時，太宗所可及也。禹、湯、文、武之業，豈不在所希慕乎？",
                    "type": 2
                },
                {
                    "paragraph": "",
                    "zhushu": "愚按：太宗近代劣扵前古之問，自三代以下之善㢤問也。王珪首以漢為對，而謂近代重武輕儒，果何所指也？夫古者臯、夔、稷、契、伊、傅、周、召，此所謂儒也。以明體適用之學，躋斯世扵極治者也。豈特漢之經術比哉？太宗以學業優長，兼識政體者，進其階品，不知學業優長者，果真儒乎？",
                    "type": 2
                },
                {
                    "paragraph": "貞觀三年，太宗謂侍臣曰：“中書、門下，機要之司，擢才而居，委任實重。詔𠡠如有不稳便，皆須執論。比来",
                    "zhushu": "比，音鼻。"
                },
                {
                    "paragraph": "惟覺阿㫖順情，唯唯茍過，",
                    "zhushu": "唯唯，並音葦。"
                },
                {
                    "paragraph": "遂無一言諌諍者，豈是道理？若惟署詔𠡠、行文書而已，人誰不堪？何煩簡擇，以相委付？自今詔𠡠疑有不穩便，必須執言，無得妄有畏懼，知而𥨊黙。”",
                    "zhushu": "按通鑑：“是年四月，上始御太極殿，謂侍臣曰云云。房玄齡等皆頓首謝。故事，凢軍國大事，則中書舎人各執所見，雜署其名，謂之五花判事。中書侍郎、中書令省審之，給事中黄門侍郎駁正之。上始申明舊制，由是鮮有敗事。”",
                    "type": 2
                },
                {
                    "paragraph": "",
                    "zhushu": "范氏祖禹曰：朝廷設官分職，非徒使上下相從，欲交脩其所不逮也。故書曰：百官脩職。苟取充位而奉行上令，則是胥史而已。不明之君，自以無過，惡人之言，是以政亂而上不聞。太宗𠡠責而使之言，雖欲不治，不可得也。",
                    "type": 2
                },
                {
                    "paragraph": "",
                    "zhushu": "吕氏曰：武王諤諤而昌，商紂唯唯而亡。盖朝廷之上，和而不同，論難徃来，務求至當，此諤諤之風也。朝廷以諤諤為風，則正人進而侫人退，安得而不昌乎？其或君臣上下，有非不諌，務相順從，以為雷同，此唯唯之風也。朝廷以唯唯為風，則侫人進而君子退，安得而不亡乎？是道也，豈武王與紂為然？秦人唯唯而亡，漢家諤諤而昌，隋人唯唯而亡，唐家諤諤而昌。未有唯唯而不亡，亦未有諤諤而不昌者也。",
                    "type": 2
                },
                {
                    "paragraph": "",
                    "zhushu": "愚按：舜命龍作納言曰：“夙夜出納朕命，惟允。”說者謂後世中書門下之職，即納言也。夫出者，受上言以宣扵下，納者，聴下言以聞扵上。而允者，當扵理之謂也。下情上逹，上情下孚，一切以帝命之公，而無讒說之私，此非擇才不能也。彼阿㫖順情，唯唯茍免者，豈惟允之義乎？",
                    "type": 2
                },
                {
                    "paragraph": "貞觀四年，太宗問蕭瑀曰：“隋文帝何如主也？”",
                    "zhushu": "隋文帝姓楊名堅，𢎞農人。後周朝以元舅輔政，位相國，封隋王，受周禪，國號隋。"
                },
                {
                    "paragraph": "對曰：“克已復禮，",
                    "zhushu": "論語孔子荅顔淵問仁之辭，言克去已私，復還天理也。"
                },
                {
                    "paragraph": "勤勞思政。每一坐朝，",
                    "zhushu": "音潮。"
                },
                {
                    "paragraph": "或至日昃。五品已上，引坐論事；宿衛之士，傳飱而食。",
                    "zhushu": "飱，音孫，熟食也。"
                },
                {
                    "paragraph": "雖性非仁明，亦是勵精之主。”太宗曰：“公知其一，未知其二。此人性至察而心不明。夫",
                    "zhushu": "音扶。"
                },
                {
                    "paragraph": "心暗則照有不通，至察則多疑扵物。又欺孤兒寡婦以得天下。",
                    "zhushu": "隋文帝受禪之時，周宣帝既䘮，静帝㓜冲之日也。"
                },
                {
                    "paragraph": "恒恐群臣内懐不服，不肯信任百司，每事皆自决斷，雖則勞神苦形，未能盡合於理。朝臣既知其意，亦不敢直言。宰相以下，",
                    "zhushu": "相，去聲，後同。"
                },
                {
                    "paragraph": "惟即承順而已。朕意則不然，以天下之廣，四海之衆，千端萬緒，須合變通，皆委百司商量，",
                    "zhushu": "平聲"
                },
                {
                    "paragraph": "。宰相籌畫，於事稳便。方可奏行，豈得以一日萬㡬，",
                    "zhushu": "虞書曰：“一日二日萬機。”機，與幾同，言日之至淺，而事之至多也。"
                },
                {
                    "paragraph": "獨㫁一人之慮也？且日斷十事，五條不中，",
                    "zhushu": "去聲，後同，謂中扵理也。"
                },
                {
                    "paragraph": "中者信善，其如不中者何？以日繼月，乃至累年，乖謬既多，不亡何待？豈如廣任賢良，髙居深視，法令嚴肅，誰敢為非？”因令諸司，",
                    "zhushu": "因令之令，平聲。"
                },
                {
                    "paragraph": "若詔𠡠頒下有未穩便者，必須執奏，不得順㫖便即施行，務盡臣下之意。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：君以知人為明，臣以任職為良，君知人，則賢者得行其所學；臣任職，則不賢者不得茍容扵朝。此庶事所以康也。若夫君行臣職，則叢脞矣；臣不任君之事則惰，此萬事𠩄以墮也。當舜之時，禹為一相，緫百官，自稷以下，分職以聴焉。君人者，如天運扵上，而四時寒暑各司其序，則不勞而萬物生矣，君不可以不逸，𠩄治者大，所司者要也。臣不可以不勞，所治者寡，所職者詳也。不明之君，不能知人，故務察而多疑。欲以一人之身，代百官之𠩄為，則雖聖智亦日力不足矣，故其臣下事無大小皆歸之君，政有得失，不任其患，賢者不得行其志，而持禄之士得以保其位，此天下所以不治也。是以隋文勤而無功，太宗逸而有成，彼不得其道，而此得其道故也。",
                    "type": 2
                },
                {
                    "paragraph": "",
                    "zhushu": "愚按：古之君天下者，勞扵求賢，逸於得人，未有身代群臣之事而自以為勵精者也。隋文帝天資苛察，多疑自任，欲以一身之耳目而周知天下之務，以一人之手足而悉代百司之勞。不及再傳，天下大亂。後世道學不明，故隋文自以為勵精之事，蕭瑀亦稱之為勵精之主。夫堯之兢兢，堯之勵精也；舜之孶孶，舜之勵精也。堯以不得舜為已憂，舜以不得禹、臯陶為已憂。堯、舜之勵精，勞扵求賢而已，豈以其身代群臣之事哉？瑀又謂其能克已復禮，斯顔子之所勉行也，豈隋文之所能乎？失之逺矣。太宗深悟隋文之非，非惟欲廣任賢良，髙居深視，但令百司不得順㫖，務盡臣下之意。故貞觀之治，較之開皇相去懸絶者，有以也夫！",
                    "type": 2
                },
                {
                    "paragraph": "貞觀五年，太宗謂侍臣曰：“治國與養病無異也。病人覺愈，彌須将護，若有觸犯，必至殞命。治國亦然，天下稍安，尤須兢慎，若便驕逸，必至䘮敗。今天下安危，繋之扵朕，故日慎一日，雖休勿休。然耳目股肱，寄扵卿軰，既義均一體，宜協力同心，事有不安，可極言無𨼆。儻君臣相疑，不能偹盡肝膈，實爲國之大害也。”",
                    "zhushu": "按通鑑，是年康國求内附，太宗因有是言。魏徴曰：“内外治安，臣不以為喜，惟喜陛下居安思危耳。”",
                    "type": 2
                },
                {
                    "paragraph": "",
                    "zhushu": "吕氏祖謙曰：魏徴之於太宗，救其惡多矣，而未嘗不將順其美焉。故其言曰：“内外治安，臣不以為喜，惟喜陛下居安思危耳。”夫既将其居安思危之美，俾其居安思危之心永永不忘，則其将順正救之道，豈不两盡乎？",
                    "type": 2
                },
                {
                    "paragraph": "",
                    "zhushu": "愚按：太宗謂治國與養病無異，竊嘗因其言而推之，天下猶一身也，人君為元首，大臣為心腹，其㳄為股肱，又其次為耳目，又其次為𠂢牙。天下之疲癃殘疾。則癢痾疾痛舉切吾身者也。唐虞三代，康強無事之時也；春秋戰國，病困危篤之時也。三國南北朝，病𨂂盭痱辟者也；隋亡唐興，其病愈新起之時乎？慎其起居。節其飲食。兢兢焉保護之可也。一有觸犯。不惟病之復作。且不可復愈矣。雖然。先儒嘗言：仁者以天地萬物為一體。認得為已，何所不至？若不属已，如手足痿痺，氣已不貫。烏乎！ 使太宗而知此義，又豈特貞觀之治而已。",
                    "type": 2
                },
                {
                    "paragraph": "貞觀六年，太宗謂侍臣曰：“㸔古之帝王，有興有衰，猶朝之有暮，皆為蔽其耳目，不知時政得失。忠正者不言，邪謟者日進，既不見過，𠩄以至扵滅亡。朕既在九重，",
                    "zhushu": "平聲，君門九重。"
                },
                {
                    "paragraph": "不能盡見天下事，故布之卿等，以為朕之耳目，莫以天下無事，四海安寜，便不存意。可愛非君，可畏非民。",
                    "zhushu": "虞書舜告禹之辭，言君可愛，而民可畏也。"
                },
                {
                    "paragraph": "天子者，有道則人推而為主，無道則人棄而不用，誠可畏也。”魏徴對曰：“自古失國之主，皆為居安忘危，䖏理忘亂，",
                    "zhushu": "䖏，上聲。"
                },
                {
                    "paragraph": "𠩄以不能長乆。今陛下富有四海，内外清晏，能留心理道，常臨深履薄，",
                    "zhushu": "詩曰：“如臨深淵，如履薄氷。“喻可畏之甚也。"
                },
                {
                    "paragraph": "國家暦數，",
                    "zhushu": "暦數者，帝王相繼之次苐，猶嵗月氣莭之先後也。"
                },
                {
                    "paragraph": "自然靈長。臣又聞古語云：‘君，舟也；人，水也。水能載舟，亦能覆舟。’陛下以為可畏，誠如聖㫖。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：書曰：“詢于四岳，闢四門，明四目，逹四聦，所以通下情而防壅蔽也。”太宗以廷臣為耳目，有合扵此歟？又曰：“民惟邦本，本固邦寧。天下愚夫愚婦，一能勝予所以畏民心，而保君位也。”魏徴以水能載舟覆舟，有得扵此歟？君臣之相儆戒如此，誠有天下者之鑑也。",
                    "type": 2
                },
                {
                    "paragraph": "貞觀六年，太宗謂侍臣曰：“古人云：‘危而不持，顛而不扶。焉用彼相？’",
                    "zhushu": "焉，扵䖍切。相，去聲。見君道篇註。"
                },
                {
                    "paragraph": "君臣之義，得不盡忠匡救乎？朕嘗讀書，見桀殺闗龍逄，",
                    "zhushu": "音旁。桀，夏桀。見君道篇註。闗龍逢，夏之賢大夫，諌桀，被殺。"
                },
                {
                    "paragraph": "漢誅鼂錯，",
                    "zhushu": "上音潮，下音措。鼂錯，潁川人。漢景帝時為御史大夫。請諸侯之罪過，削其地，吴楚七國遂反。爰盎請帝斬錯，遂斬扵東市。"
                },
                {
                    "paragraph": "未嘗不廢書歎息。公等但能正詞直諌，禆益政教，終不以犯顔忤㫖，",
                    "zhushu": "忤，音午，逆也。"
                },
                {
                    "paragraph": "妄有誅責。朕比来",
                    "zhushu": "比，音鼻。"
                },
                {
                    "paragraph": "臨朝斷决，亦有乖扵律令者，公等以為小事，遂不執言。凡大事皆起扵小事，小事不論，大事又将不可救。社稷傾危，莫不由此。隋主殘暴，身死匹夫之手，率土蒼生，罕聞嗟痛。公等為朕思隋氏滅亡之事，",
                    "zhushu": "為，去聲，後同。"
                },
                {
                    "paragraph": "朕為公等思龍逄、鼂錯之誅，君臣保全，豈不美㢤！”",
                    "zhushu": "",
                    "type": 2
                },
                {
                    "paragraph": "",
                    "zhushu": "林氏之竒曰：君臣之間，其安危禍福之所在，未嘗不相與共之也。夏桀為一已之欲，故不恤闗龍逄之死。龍逄既誅，而桀亦不免扵亡。虞世基為一已之計，故不諌煬帝之過，煬帝既亡，而世基亦不免扵禍。夫夏桀之殺龍逢，世基之媚煬帝，豈不以在己之意為自得哉？及其危禍之至，而俱以不免，此太宗所以戒其臣。使之為巳思煬帝之亡也。亦為之念龍逄之死也。由是言之。君之納諌。臣之進諌。豈非相為謀而後能相保乎？",
                    "type": 2
                },
                {
                    "paragraph": "",
                    "zhushu": "愚按：君臣一心，則君體其臣，臣體其君， 上下交，泰之時也。君臣二心，則君不恤其臣，臣不恤其君，上下不交，否之時也。太宗欲為群臣思龍逢、鼂錯之誅，是君能以臣之心為心也。又使群臣為已思隋氏滅亡之事，是臣能以君之心為心也。君以臣之心為心，臣以君之心為心，其上下之交泰乎？宜其致貞觀之治也。",
                    "type": 2
                },
                {
                    "paragraph": "貞觀七年，太宗與秘書監",
                    "zhushu": "唐制，秘書省置監一人，掌邦國經籍圖書之事。有二局，曰著作，曰大史，皆率其属而修其職。少監為之貳。"
                },
                {
                    "paragraph": "魏徴従容論自古理政得失，",
                    "zhushu": "従，即容切。従容，和緩貌。"
                },
                {
                    "paragraph": "因曰：“當今大亂之後，造次不可致理。”",
                    "zhushu": "造，七到切，後同。造次，急遽也。"
                },
                {
                    "paragraph": "徴曰：“不然。凡人在危困則憂死亡，憂死亡則思理，思理則易教。",
                    "zhushu": "易，以豉切，後同。"
                },
                {
                    "paragraph": "然則亂後易教，猶飢人易食也。”太宗曰：“善人為邦百年，然後勝殘去殺。",
                    "zhushu": "勝，平聲。去，上聲。此述論語之辭。"
                },
                {
                    "paragraph": "大亂之後，将求致理，寧可造次而望乎？”徴曰：“此㩀常人，不在聖哲。若聖哲施化，",
                    "zhushu": "施，平聲。"
                },
                {
                    "paragraph": "上下同心，人應如響，不疾而速，朞月而可，信不為難，三年成功，猶謂其晩。”",
                    "zhushu": "論語曰：“茍有用我者，朞月而已可也，三年有成。”"
                },
                {
                    "paragraph": "太宗以為然。封徳彛",
                    "zhushu": "名倫，以字行，觀州人。初仕隋為起居舎人，佐虞世基，以謟承主意。後與宇文士及降唐，以秘䇿干髙祖，為秦王叅謀軍事。貞觀初，拜右㒒射。卒，謚曰明。後以邪侫，攺謚繆。"
                },
                {
                    "paragraph": "等對曰：“",
                    "zhushu": "按通鑑無等字，作“非之曰”。"
                },
                {
                    "paragraph": "三代以後，",
                    "zhushu": "以一作之。"
                },
                {
                    "paragraph": "人漸澆訛，",
                    "zhushu": "上古聊切。薄也。下五禾切。謬也。"
                },
                {
                    "paragraph": "故秦任法律，",
                    "zhushu": "謂秦之治，専用刑法律令，言尚酷也。"
                },
                {
                    "paragraph": "漢雜覇道，",
                    "zhushu": "謂漢之治以王道、覇道雜施之，言不純也。"
                },
                {
                    "paragraph": "皆欲理而不能，豈能理而不欲？若信魏徴𠩄說，",
                    "zhushu": "一作論。"
                },
                {
                    "paragraph": "恐敗亂國家。”徴曰：“五帝",
                    "zhushu": "史記謂黄帝、顓頊、帝嚳、唐堯、虞舜為五帝。孔安國書序以少昊、顓頊、髙辛、唐、虞為五帝，未詳孰是。"
                },
                {
                    "paragraph": "三王",
                    "zhushu": "，夏、殷、周創業之主，禹、湯、武王是也。"
                },
                {
                    "paragraph": "不易人而理，",
                    "zhushu": "易，如字。"
                },
                {
                    "paragraph": "行帝道則帝，行王道則王，在扵當時𠩄理，化之而已。考之載籍，可得而知。昔黄帝與蚩尤七十餘戰，其亂甚矣，既勝之後，便致太平。",
                    "zhushu": "黄帝，姓公孫，名軒轅，號有熊氏。蚩尤，古諸侯之無道者。蚩尤作亂，黄帝徴師諸侯，與戰扵𣵠鹿之野，遂禽殺之，而萬國和。"
                },
                {
                    "paragraph": "九𥠖亂徳，顓頊征之，既克之後，不失其理。",
                    "zhushu": "九黎，蚩尤之屬也。顓頊，號髙陽氏，黄帝之孫也。國語楚觀射父曰：“少皥氏之衰也，九黎亂徳，人神雜糅，不可方物。顓帝承之，乃命南正重司天以屬神，火正𥠖司地以屬人。”"
                },
                {
                    "paragraph": "桀為亂虐，而湯放之，在湯之代，即致太平。",
                    "zhushu": "桀，夏王，名履癸。湯，殷主，名履。桀不務徳而賊傷百姓，湯遂率兵伐之。桀走鳴條，遂放而死。湯乃踐位，平定四海。"
                },
                {
                    "paragraph": "紂為無道，武王伐之，成王之代，亦致太平。",
                    "zhushu": "紂，殷王，名受。武王，周文王之子，名發。紂滛亂日甚，百姓怨望，武王遂率諸侯伐之。紂死扵鹿臺。武王克殷二年，太子誦立，是為成王。"
                },
                {
                    "paragraph": "若言人漸澆訛，不及純檏，至今應悉為鬼魅，",
                    "zhushu": "應，平聲，當也。"
                },
                {
                    "paragraph": "寧可復得而教化耶？”徳彛等無以難之，",
                    "zhushu": "難，去聲，駁也。"
                },
                {
                    "paragraph": "然咸以為不可。",
                    "zhushu": "以上文，按通鑑係在四年。"
                },
                {
                    "paragraph": "太宗每力行不倦，數年間，海内康寧，突厥破滅，",
                    "zhushu": "突，陀沒切。厥，九勿切。突厥，阿史那氏，古匈奴北部也，居金山之陽。夏曰獫狁，商曰鬼方，周曰獫狁。其别部凢二十八等。皆世其官。與中國抗衡，歷代為患，悉臣服扵唐。"
                },
                {
                    "paragraph": "因謂群臣曰：“貞觀初，人皆異論，云當今必不可行帝道、王道，惟魏徴勸我。既従其言，不過數載，遂得華夏安寧，逺戎賔服。突厥自古以来，常為中國勍敵，",
                    "zhushu": "勍，音檠，強也。"
                },
                {
                    "paragraph": "今酋長",
                    "zhushu": "酋，慈由切。長，音掌，畨國之長也。"
                },
                {
                    "paragraph": "並帶刀宿衛，部落皆襲衣冠。使我遂至扵此，皆魏徴之力也。”顧謂徴曰：“玉雖有美質，在扵石間，不值良工琢磨，與瓦礫不别。",
                    "zhushu": "礫，音的，小石也。别，彼列切。"
                },
                {
                    "paragraph": "若遇良工，即為萬代之寳。朕雖無美質，為公𠩄切磋",
                    "zhushu": "，七多切。詩曰：“如切如磋，如琢如磨。”言其治之有緒，而益致其精也𠝹。"
                },
                {
                    "paragraph": "勞公約朕以仁義，𢎞朕以道徳，使朕功業至此，公亦足為良工爾。”",
                    "zhushu": "按史傳曰：“帝納其言不疑，扵是天下大治，蠻夷君長襲衣冠，帶刀宿衛，東薄海，南踰嶺，戸闔不閉，行旅不賫粮，取給扵道。帝謂群臣曰：‘此徴勸我行仁義，既效矣。惜不令封徳彛見之。’”",
                    "type": 2
                },
                {
                    "paragraph": "",
                    "zhushu": "孫氏甫曰：帝王興治道，在觀時而為之。觀時在至明，至明在至公。至明則理無不通，至公則事無不正。通扵理，故能變天下之弊，正其事，故能立天下之教。弊變教立，其治不勞而成矣。孔子曰：“如有用我者，期月而已可也，三年有成。”則聖人之意可見矣。但後之為天下者，雖欲興起治道，多非聖哲之才，不能通究時弊，以道變之，務速其功，以行一時之事，故所為駁雜，莫復前古之治也。觀魏公之論，誠得聖人之意。文皇能納其言，而不惑姦人之論，力變時弊，以行王道， 嗚呼明哉！大亂之後，興立教法，不急其功，致時大平，徳流扵後，嗚呼公哉！ ",
                    "type": 2
                },
                {
                    "paragraph": "",
                    "zhushu": "范氏祖禹曰：太宗可謂能審取捨矣。魏徴仁義之言也，欲順天下之理而治之。封徳𢑱刑罰之言也，欲咈天下之性而治之。夫民莫不惡危而欲安，惡勞而欲息。以仁義治之則順，以刑罰治之則咈矣。欲治天下，則順之而已，咈之而能治之，未之聞也。太宗從魏徴而不従徳𢑱，行之數年，遂致太平，仁義之效如此其速也，故治道在人主所力行耳，孰不可為太宗乎。及其成功，復歸扵下，此前世帝王之所不及也。",
                    "type": 2
                },
                {
                    "paragraph": "",
                    "zhushu": "胡氏寅曰：徳𢑱言三代以還，人漸澆訛，未為甚失，魏徴言若果澆訛，當為鬼魅，則非也。以書契以来觀之，三代之時，固不若唐虞之世，周之文勝，又不若虞夏之質。兩漢風俗豈敢望周？而唐室風俗又安能及漢耶？若謂民常淳樸，無有澆訛，是結繩之治可以易約劑，土鼓之樂可以變絲竹矣。要之一治一亂，天地之大數也。亂極人少，則氣厚而人淳；治極人多，則氣漓而人澆。淳漓一變，而天地之氣盈虚消息，後世誠不及古逺矣。若夫人之所以為人，出扵本心不可冺滅者，則古猶今耳。是故可以懷之以仁，理之以義，先之以敬讓，示之以好惡也。魏徴有見扵飢渇者易為飲食，而無見扵人心之未亡者，故其放止扵斗米數錢，外户不閉，則無以進矣，固不能使人人有士君子之器也。",
                    "type": 2
                },
                {
                    "paragraph": "",
                    "zhushu": "愚按：仁者心之徳而愛之理，義者心之制而事之宜，二者皆出扵天理之本然，人心之固有也。古之聖人體之扵心，行之扵身，措之扵家國天下，操存扵未發之時，持守扵𨼆㣲之地，終始如一，無須㬰之離也；表裏如一，無毫𩬊之間也。故能使天地自位，萬物自育，氣無不和，四靈畢至。此豈可以偽而為之，襲而取之㢤？周道既衰，聖學榛塞。孟子扵戰國之時，汲汲然以仁義說齊、梁之君，則見謂迂闊而莫之行也。自時厥後，則自謂馬上得之，安事詩書者有之矣；崇尚黄老，不信儒術者有之矣；自謂本雜覇道，不喜書生者有之矣。其視仁義，不過尊之以美名，待之以虚器而巳。寥寥千載，唐太宗以英武間世之姿，當撥亂反正之運，獨能黜抑封倫之言，力行魏徴之請，故能致斗米三錢，外戸不閉，行旅野宿，幾扵刑措，亦可謂仁義之效矣。然太宗之扵仁義也，慕其名而不得其實，喜其文而不䆒其本。知求之扵紀綱政事，而不知反之扵吾身方寸之間；知求之扵外廷朝著，而不知行之扵宫闈𨼆微之際。故始以従　諌為美，而終不免仆碑之失；外以出宫女為名，而内不免懐嬴之累。内外扞格，終始衡决，其扵聖人之仁義，盖外似而内違，名同而實乖也。夫自成康八百餘年而後有漢，漢八百餘年而後有太宗，天之生賢君如此其不數數也。幸而有力行仁義之君，而較之扵聖人之道，則又若碔砆之扵美玉，稊稗之扵美稼焉。豈非聖道不明，有君無臣之所致乎？烏乎惜哉！",
                    "type": 2
                },
                {
                    "paragraph": "貞觀八年，太宗謂侍臣曰：“隋時百姓縦有財物，豈得保此？自朕有天下已来，存心撫養，無有𠩄科差，人人皆得營生，守其資財，即朕𠩄賜。向使朕科唤不已，雖數資賞賜，",
                    "zhushu": "數，音朔。"
                },
                {
                    "paragraph": "亦不如不得。”魏徴對曰：“堯舜在上，百姓亦云‘耕田而食，鑿井而飲’，𠲒哺鼓腹，而云‘帝何力扵’其間矣。",
                    "zhushu": "堯時有老人撃壤扵路曰：“吾日出而作，日入而息，鑿井而飲，耕田而食，帝何力扵我哉？”"
                },
                {
                    "paragraph": "今陛下如此含養百姓，可謂日用而不知。”又奏稱：“晉文公",
                    "zhushu": "晉，春秋時國名。文公，晉君，名重耳。"
                },
                {
                    "paragraph": "出田，逐獸扵碭",
                    "zhushu": "，徒浪切。"
                },
                {
                    "paragraph": "入大澤，迷不知𠩄出。其中有漁者，文公謂曰：‘我若君也，道将安出？我且厚賜若。’漁者曰：‘臣願有獻。’文公出澤而受之。扵是送出澤。文公曰：‘今子之𠩄欲教寡人者，何也？願受之。’漁者曰：‘鴻鵠保河海，厭而徙之小澤，則有矰丸之憂；",
                    "zhushu": "矰，音曽，矢也。"
                },
                {
                    "paragraph": "黿鼉保深淵，厭而出之淺渚，必有釣射之憂。",
                    "zhushu": "射，音石。"
                },
                {
                    "paragraph": "今君出獸碭，入至此，何行之太逺也？’文公曰：‘善㢤！’謂従者記漁者名。",
                    "zhushu": "従，去聲。"
                },
                {
                    "paragraph": "漁者曰：‘君何以名？君尊天事地，敬社稷，保四國，慈愛萬人，薄賦歛，",
                    "zhushu": "去聲。"
                },
                {
                    "paragraph": "輕租稅，臣亦與焉。",
                    "zhushu": "與，去聲。"
                },
                {
                    "paragraph": "君不尊天，不事地，不敬社稷，不固四海，外失禮扵諸侯，内逆人心，一國流亡，漁者雖有厚賜，不得保也。’遂辭不受。”太宗曰：“卿言是也。”",
                    "zhushu": "舊本此章附忠義篇，今按其言扵政體尤切，故附扵此。",
                    "type": 2
                },
                {
                    "paragraph": "",
                    "zhushu": "愚按：恵王移民移粟，孟子不許其仁。子産濟人溱洧，孟子譏其不知為政。夫使梁國有九年之儲，子産有輿梁之政，安用區區之小恵哉？善乎太宗曰：“人得營生，即朕所賜。若科差不已，雖賞賜不如不得。”此可謂知為政之本矣。愚觀後世之君，有賜民今年田租者，有賜民爵賜民帛者。夫耕田鑿井之民，尚不知帝力之何有，彼有限之賜，何足以周無窮之民乎？",
                    "type": 2
                },
                {
                    "paragraph": "貞觀九年，太宗謂侍臣曰：“徃昔𥘉平京師，",
                    "zhushu": "師，衆也。周都鎬京，後世因以天子建都之地曰京師。此指長安隋之都而言也。"
                },
                {
                    "paragraph": "宫中美女珍玩，無院不滿。煬帝意猶不足，徴求無已，",
                    "zhushu": "徴，平聲，召也。"
                },
                {
                    "paragraph": "兼東西征討，窮兵黷武，",
                    "zhushu": "黷，音瀆。"
                },
                {
                    "paragraph": "百姓不堪，遂致亡滅。此皆朕𠩄目見，故夙夜孜孜，",
                    "zhushu": "並音兹，篤意也。"
                },
                {
                    "paragraph": "惟欲清淨，使天下無事，遂得徭役不興，年榖豐稔，百姓安樂。",
                    "zhushu": "音洛，後同。"
                },
                {
                    "paragraph": "夫治國猶如㘽𣗳，",
                    "zhushu": "夫，音扶。"
                },
                {
                    "paragraph": "本根不摇，則枝葉茂榮。",
                    "zhushu": "一作盛。"
                },
                {
                    "paragraph": "君能清淨，百姓何得不安樂乎？”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：孟子曰：“其為人也多欲，雖有存焉者寡矣。”人莫不然，而君夫下者尤甚焉。夫峻宇雕墻，本扵宫室；酒池肉林，本扵飲食；滛虐嚴酷，本扵刑罰；窮兵黷武，本扵征伐。自古亡國䘮家之君，未有不由多欲者也。桀以多欲而亡，成湯反之而興；紂以多欲而亡，武王反之而興；煬帝多欲而亡，太宗反之而興。夫太宗之寡欲，非能如湯、武也，不過勉強行之耳。猶能身致盛治，歴年數百，况扵真知實踐者乎？",
                    "type": 2
                },
                {
                    "paragraph": "貞觀十六年，太宗謂侍臣曰：“或君亂扵上，臣理扵下；或臣亂扵下，君理扵上。二者苟逢，何者為甚？”特進魏徴對曰：“君心理，則照見下非。誅一勸百，誰敢不畏威盡力？若昏暴扵上，忠諌不従，雖百里奚、伍子胥之在虞、吳，不救其禍，敗亡亦繼。”",
                    "zhushu": "一作促。虞、吴，二國名。百里奚，虞之賢臣。晉假道扵虞以伐虢，欲并取虞。百里奚知虞公之不可諌而去之秦，後果為晉所滅。伍子胥，名貟，楚人，吴之賢臣。吴王夫差伐越，越請和，子胥諌吴王不聴，與越平。復欲伐齊，子胥以為不可，吴王又不聴。太宰嚭譛子胥扵王，王賜劒使自死。後吴為越王勾踐所滅。"
                },
                {
                    "paragraph": "太宗曰：“必如此，齊文宣昏暴，楊遵彦以正道扶之得理，何也？”",
                    "zhushu": "齊文宣，姓髙名洋，東魏臣，襲其父歡位，封齊王，受魏禪，國號齊。楊遵彦，名愔，仕齊為尚書令。文宣以功業自矜，遂嗜酒滛泆，肆行強暴，而能委政楊愔。緫攝機衡，百度修𩛙。時人皆言主昏扵上，政清扵下。"
                },
                {
                    "paragraph": "徴曰：“遵彦彌縫暴主，救理蒼生，𦆵得免亂，亦甚危苦。與人主嚴明，臣下畏法，直言正諌，皆見信用，不可同年而語也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "林氏之竒曰：君者，臣之綱，君正則臣正，未有綱之不正，而能使其目之正者。然則君茍自亂，安能使其臣之治也？鄭公之言，可謂得夫正綱之道，而太宗乃以齊文宣得楊遵彦為君亂臣治之比，殊不知彼之所為，才能救其亡耳，烏足以為治哉？孔子言衛靈公之無道，康子曰：“夫如是，奚而不喪？”孔子曰：“仲叔圉治賔客，祝鮀治宗廟，王孫賈治軍旅。夫如是，奚其喪？”是亦君亂而臣治。然止扵不喪而巳，安䏻以興邦乎？",
                    "type": 2
                },
                {
                    "paragraph": "",
                    "zhushu": "愚按：書曰：“后克艱厥后，臣克艱厥臣，政乃乂，𥠖民敏徳。”君臣相湏以成至治，此元首股肱所由以取喻也。太宗之言，未為知要。夫君亂臣理，此季世之所見也。求之古先盛時，太甲欲敗度縦敗禮，可以言亂，必有元聖大臣如伊尹之匡救，遂終為賢君。降此則魏徴所謂才得免亂爾。若夫君理臣亂，尢無是理，君能理矣，明其政刑，臣何自亂？臣之亂政，由君之未理也。",
                    "type": 2
                },
                {
                    "paragraph": "貞觀十九年，太宗謂侍臣曰：“朕觀古来帝王，驕矜而取敗者，不可勝數，",
                    "zhushu": "上平聲，下上聲。"
                },
                {
                    "paragraph": "不能逺述古昔。至如晉武平吳，",
                    "zhushu": "見君道篇註。"
                },
                {
                    "paragraph": "隋文伐陳",
                    "zhushu": "陳後主之世，亡滅之。"
                },
                {
                    "paragraph": "已後，心逾驕奢，自矜諸已，臣下不復敢言，政道因兹㢮紊。",
                    "zhushu": "上音矢，下音汶，散亂也。"
                },
                {
                    "paragraph": "朕自平定突厥，破髙麗已後，",
                    "zhushu": "麗，平聲，凢言、髙麗並同。髙麗，東夷國名。本扶餘别種居遼東，周封箕子之國也。今為鎮東省。"
                },
                {
                    "paragraph": "兼并鐡勒，席卷沙漠，以為州縣，",
                    "zhushu": "鐡勒，匈奴苖裔，其種𩔗多居西海之北，突厥北部也。太宗既平其國，即其部落列置州縣，號為覊縻，以其首領為都督、剌史，皆得世襲，凢四夷内屬者皆然也。"
                },
                {
                    "paragraph": "夷狄逺服，聲教益廣。朕恐懐驕矜，恒自抑折，",
                    "zhushu": "音舌。"
                },
                {
                    "paragraph": "日旰而食，",
                    "zhushu": "旰，音幹，晚也。"
                },
                {
                    "paragraph": "坐以待晨。每思臣下有讜言直諌，",
                    "zhushu": "讜，音黨，亦直也。"
                },
                {
                    "paragraph": "可以施於政教者，",
                    "zhushu": "施，平聲。"
                },
                {
                    "paragraph": "當拭目以師友待之。",
                    "zhushu": "一無友字。"
                },
                {
                    "paragraph": "如此，庶幾扵時康道㤗爾。”",
                    "zhushu": "幾，平聲。",
                    "type": 2
                },
                {
                    "paragraph": "",
                    "zhushu": "愚按：是時魏徴既死，諌諍之臣漸少，髙麗雖破，忿兵之興未已。既破鐡勒，自謂雪耻酬百王，除𠒋報千古，其驕矜滿溢之意，固形扵歌咏矣。然猶能日旰而食，坐以待晨，俾群臣讜言直諫，欲以師友待之。嗚呼！此所以克終盛治，不失令名，有晉武、隋文之功，而無晉武、隋文之禍歟？",
                    "type": 2
                },
                {
                    "paragraph": "太宗自即位之始，霜旱為灾，米榖踴貴，突厥侵擾，州縣騷然。帝志在憂人，銳精為政，崇尚節儉，大布恩徳。是時，自京師及河東、",
                    "zhushu": "古冀州之域，今河東道。"
                },
                {
                    "paragraph": "河南、",
                    "zhushu": "古兖州之域，今河南等䖏。"
                },
                {
                    "paragraph": "隴右",
                    "zhushu": "，古梁州之域，今陕西等䖏。"
                },
                {
                    "paragraph": "饑饉尤甚，",
                    "zhushu": "饑，音飢。饉，音僅。榖不熟曰饑，菜不熟曰饉。"
                },
                {
                    "paragraph": "一匹絹𦆵得一斗米。百姓雖東西逐食，未嘗嗟怨，莫不自安。至貞觀三年，闗中豐熟，",
                    "zhushu": "漢書：闗中左殽凾，右隴蜀。太宗分天下為十道，此為闗西，唐建都之地也。今陕西省。"
                },
                {
                    "paragraph": "咸自歸郷，竟無一人逃散，其得人心如此。加以從諌如流，雅好儒術，",
                    "zhushu": "一作學。好，去聲。"
                },
                {
                    "paragraph": "孜孜求士，務在擇官，攺革𥍊弊，興復制度，每因一事，觸𩔗為善。初，息𨼆、海陵之黨，",
                    "zhushu": "息𨼆，髙祖長子也，名建成，初立為皇太子。海陵，髙祖第四子也，名元吉，初封齊王，建成荒色嗜酒，畋逰無度，見秦王功髙，與元吉謀害秦王，秦王知之，遂殺二人。既即帝位，乃封建成為息王，謚曰𨼆；元吉為海陵王，謚曰剌。"
                },
                {
                    "paragraph": "同謀害太宗者數百千人，事寧，復引居左右近侍，心術豁然，不有疑阻。時論以為能斷决大事，得帝王之體，深惡官吏貪濁，",
                    "zhushu": "惡，烏去聲。"
                },
                {
                    "paragraph": "有枉法受財者，必無赦免。在京流外有犯𧷢者，皆遣執奏，随其𠩄犯，寘以重法。由是官吏多自清謹。制馭王公妃主之家，大姓豪猾之伍，皆畏威屏跡，",
                    "zhushu": "屏，音餅。"
                },
                {
                    "paragraph": "無敢侵欺細人。商旅野次，無復盗賊，囹圄常空，",
                    "zhushu": "囹，音零。圄，音語，周獄名也。"
                },
                {
                    "paragraph": "馬牛布野，外户不閉。又頻致豐稔，米斗三四錢，行旅自京師至于嶺表，",
                    "zhushu": "五嶺之外，今二廣之地。"
                },
                {
                    "paragraph": "自山東至于滄海，",
                    "zhushu": "山東，古冀州之域，今濟南等路。滄海，東海之名也。"
                },
                {
                    "paragraph": "皆不賫粮，取給扵路。入山東村落，行客經過者，",
                    "zhushu": "過，平聲。"
                },
                {
                    "paragraph": "必厚加供待，",
                    "zhushu": "供，平聲。"
                },
                {
                    "paragraph": "或發時有贈遺，",
                    "zhushu": "去聲。饋，送也。"
                },
                {
                    "paragraph": "此皆古昔未有也。",
                    "zhushu": "",
                    "type": 2
                },
                {
                    "paragraph": "",
                    "zhushu": "歐陽氏脩曰：盛㢤，太宗之烈也，其除隋之亂，比迹湯武；致治之羙，庶㡬成康，自古功徳兼隆，由漢以来，未之有也。至其牽扵多愛，復立浮屠，好大喜功，勤兵扵逺，此中材庸主之𠩄常為。然春秋之法，責備賢者，是以後世君子欲成人之羙者，莫不嘆息扵斯焉。",
                    "type": 2
                },
                {
                    "paragraph": "",
                    "zhushu": "曽氏鞏曰：太宗之為君也，屈已從諌，仁心愛人，可謂有天下之志，以租庸任民，以府衛任兵，以職事任官，以才能任職，以興義任俗，以尊本任衆。賦役有定制，兵農有定業，官無虚名，職無廢事，人習扵善行，離扵末作，使之操扵上者要而不煩，取扵下者寡而易供。民有農之實而兵之傋存，有兵之名而農之利在。事之分有歸而禄之出不浮，材之品不遺而治之體相承。其亷恥日以篤，田野日以闢。以其法脩則安且治，廢則危且亂，可謂有天下之材。行之數嵗，粟米之賤，斗至數錢，居者有餘蓄，行者有餘貲，人人自厚，幾扵刑措，可謂有治天下之效。有是三者而不得與先王並者，法度之行，禮樂之具，田疇之制，庠序之教，擬之先王未備也。躬親行陣之間，戰必勝，攻必取，天下莫不以為武，而非先王之所尚也。四夷萬古所未及以政者，莫不服從，天下莫不以為盛，而非先王之所務也。太宗之為政扵天下者如此，其得失可睹矣。",
                    "type": 2
                },
                {
                    "paragraph": "",
                    "zhushu": "司馬氏光曰：太宗文武之才，髙出前古，驅䇿英雄，網羅俊乂，好用善謀，樂聞直諌，拯民扵水火之中，而措之袵席之上，使盗賊化為君子，吟呻轉為謳謌，衣食有餘，刑措不用。突厥之渠，繋頸闕庭，北海之濱，悉為州縣。盖三代以還，中國之盛，未之有也。",
                    "type": 2
                },
                {
                    "paragraph": "",
                    "zhushu": "范氏祖禹曰：太宗以武撥亂，以仁勝殘，其材畧優扵漢髙，而規摹不及也。恭儉不若孝文，而功烈過之矣。迹其性本彊悍，而能畏義而好賢，屈已以從諌，刻厲矯揉，力扵為善，此所以致貞觀之治也。夫人主之𠩄行，其善惡是非在後世，當其時不可得辨也。老子曰：“善人者不善人之師，不善人者善人之資。”人君擇其善者而從之，足以得師；其不善而戒之，足以為資矣。",
                    "type": 2
                },
                {
                    "paragraph": "",
                    "zhushu": "程氏祁曰。太宗舉兵五年定海内，率天下扵仁夀富庶之域者，亦以天下之才為天下之務而已。觀其任王珪、魏徴扵𬽦讎，任禇亮、李百藥扵降虜，起劉洎、馬周扵踈逺，起張玄素、孫伏伽扵𦒿舊，委之以政，責之以功，諌無不從，謀無不獲。且太宗之才，固非天下之𠩄能及，然而不以此驕天下之士，惴惴然常若有扵不逮，此其所以能為三百年之基也。",
                    "type": 2
                },
                {
                    "paragraph": "",
                    "zhushu": "愚按：太宗之為君可以為賢矣。貞觀之治，可以為盛矣。今即其行事觀之，内除群雄，外定四夷，身經百戰，未嘗負比，後世人君之功，未有髙焉者也。其君人之大徳有三：一曰謙虚納諌，二曰知人善任，三曰恭儉愛民，後世人君之徳，未有過焉者也。定租庸調以為取民之制，定府兵十六衛以為養兵之制，任官則有職爵勲階之制，用刑則有笞杖徒流之制，後世制度之羙，奠能加也。命房、杜以為相，英、衛以為将，王、魏之諌争，褒、鄂之驍勇，虞、禇之詞翰，下至孫思邈之醫藥，李淳風之曆數，𡊮天綱之相法，莫不至精至妙，度越千古，後世人才之盛莫能及也。夫功也、徳也、制度也、人才也，其盛如此，而卒不得與扵二帝三王之盛者，何㢤？盖嘗觀之，古先帝王雖其天資之羙，未有不由學問而成者也。二帝三王之事尚矣，其所從學猶班班可考。若髙宗之學于古訓而有獲，成王之學有緝熈而光明，泰和盛治，冠冕百王，有以也夫。太宗外親瀛洲之賢，内立𢎞文之舘，未嘗不學也，特非二帝三王之學耳。使其能從事扵二帝三王之學，又豈特貞觀之治而已哉？"
                }
            ]
        },
        {
            "name": "任賢第三",
            "paragraphs": [
                {
                    "paragraph": "任賢第三",
                    "zhushu": "凡八章。",
                    "type": 1
                },
                {
                    "paragraph": "房玄齡  杜如晦  魏徴  王珪",
                    "zhushu": "",
                    "type": 2
                },
                {
                    "paragraph": "李靖  虞世南  李勣  馬周",
                    "zhushu": "",
                    "type": 2
                },
                {
                    "paragraph": "房玄齡，",
                    "zhushu": "名喬，以字顯。父彦謙，仕隋，歴剌史。玄齡少警敏，通經史，善屬文。開皇中，隋方盛，宻白父曰：“上無功徳，徒以周近親，妄誅殺，亂嫡庻，競僣侈，終當滅亡。”父驚曰：“ 無妄言！”年十八，舉進士，授羽騎尉，校讎秘省。侍郎髙孝基曰：“此郎當為國器，恨不見其聳壑昻霄耳。”中原方亂，慨然有憂天下之志。既事秦王，王曰：“漢光武得鄧禹，今我得玄齡，猶禹也。”餘見下文。"
                },
                {
                    "paragraph": "齊州臨淄人也。",
                    "zhushu": "齊州，今濟南路，𨽻山東。臨淄，縣名，今属益都路。"
                },
                {
                    "paragraph": "初仕隋為隰城尉，",
                    "zhushu": "隰，音習。隰城，今隰州，𨽻河東。唐制，縣置尉，掌親理庻務，分判衆曹，割㫁追催，收率課調，令之佐也。"
                },
                {
                    "paragraph": "坐事除名，徙上郡。太宗徇地渭北，",
                    "zhushu": "渭水之北，今陜西之地。"
                },
                {
                    "paragraph": "玄齡杖䇿謁於軍門，太宗一見，便如舊識，署渭北道行軍記室叅軍。",
                    "zhushu": "唐制，掌軍府表啓書䟽之職。"
                },
                {
                    "paragraph": "玄齡既遇知已，遂罄竭心力。是時賊冦每平，衆人競求金寳，玄齡獨先收人物，致之幕府。及有謀臣猛将，與之潜相申結，各致死力。累授秦王府記室，兼陜東道",
                    "zhushu": "今河南等䖏。"
                },
                {
                    "paragraph": "大行臺考功郎中。",
                    "zhushu": "唐制，掌百官功過善惡之職。"
                },
                {
                    "paragraph": "玄齡在秦府十餘年，恒典管記。𨼆太子、巢剌王以玄齡及杜如晦",
                    "zhushu": "詳見下章。"
                },
                {
                    "paragraph": "為太宗所親禮，甚惡之，",
                    "zhushu": "惡，烏去聲。"
                },
                {
                    "paragraph": "譛之髙祖，",
                    "zhushu": "諱淵，字叔徳。"
                },
                {
                    "paragraph": "由是與如晦並遭驅斥。及𨼆太子将有變也，太宗召玄齡、如晦，令衣道士服，",
                    "zhushu": "令，平聲。衣，去聲。"
                },
                {
                    "paragraph": "潜引入閤謀議。及事平，太宗入春宫，",
                    "zhushu": "東宫也。武徳九年六月，太宗初為皇太子。"
                },
                {
                    "paragraph": "擢拜太子左庶子。",
                    "zhushu": "唐制，東宫左春坊左庶子，掌侍從、賛相禮儀、駮正啓奏之職。"
                },
                {
                    "paragraph": "貞觀元年，遷中書令。",
                    "zhushu": "唐制，中書省之長，掌佐天子執大政而緫判省事，宰相也。"
                },
                {
                    "paragraph": "三年，拜尚書左㒒射，監脩國史，",
                    "zhushu": "唐制，史舘有監脩國史，皆宰相兼領。"
                },
                {
                    "paragraph": "封梁國公，實封一千三百戸。",
                    "zhushu": "唐爵九等：一曰王，食邑萬户；二曰郡王，食邑五千户；三曰國公，食邑三千户；四曰開國郡公，食邑二千户；五曰開國縣公，食邑千五百户；六曰開國縣侯，食邑千户；七曰開國縣伯，食七百户；八曰開國縣子，食五百户；九曰開國縣男，食三百户。此言千三百户者，實封數也。後倣此。"
                },
                {
                    "paragraph": "既緫任百司，䖍恭夙夜，盡心竭節，不欲一物失所。聞人有善，若已有之。明逹吏事，飾以文學，審定法令，意在寛平，不以求備取人，不以已長格物，随能收叙，無隔踈賤，論者稱為良相焉。",
                    "zhushu": "相，去聲，後同。"
                },
                {
                    "paragraph": "十三年，加太子少師。",
                    "zhushu": "少，去聲。唐制，太子少師、少傅、少保，掌曉三師徳行，以諭皇太子，奉觀三師之徳。"
                },
                {
                    "paragraph": "玄齡自以一居端揆",
                    "zhushu": "舜使禹宅百揆。端揆者，相位也。"
                },
                {
                    "paragraph": "十有五年，頻抗表辭位，優詔不許。十六年，進拜司空，",
                    "zhushu": "唐制，太尉、司徒、司空為三公，佐天子理隂陽，平邦國，無所不統。"
                },
                {
                    "paragraph": "仍緫朝政，依舊監脩國史。玄齡復以年老請致仕，太宗遣使",
                    "zhushu": "去聲。"
                },
                {
                    "paragraph": "謂曰：“國家久相任使，",
                    "zhushu": "相如字。"
                },
                {
                    "paragraph": "一朝忽無良相，",
                    "zhushu": "朝，音昭。"
                },
                {
                    "paragraph": "如失兩手。公若筋力不衰，無煩此讓。自知衰謝，當更奏聞。”玄齡遂止。",
                    "zhushu": "按史傳，玄齡抗表陳辭，太宗遣使謂之曰：“昔留侯讓位，竇融辭榮，自懼盈滿，知進能退，善自止足，前代羙之。公亦欲齊蹤徃哲，實可嘉尚。然國家乆相任使，一朝忽無良相，如失兩手。”玄齡遂止。"
                },
                {
                    "paragraph": "太宗又嘗追思王業之艱難，佐命之匡弼，乃作威鳯賦以自喻，因賜玄齡，其見稱𩔖如此。",
                    "zhushu": "按新、舊唐書皆曰：“太宗追思王業艱難，佐命之力，作威鳯賦以賜無忌。”俱載長孫無忌傳，㕘之通鑑亦然。政要作賜玄齡，未詳孰是。愚謂其所紀姓名雖不同，而太宗眷命功臣之意則一也。今録其賦扵此，以備觀覽焉。其辭曰：“有一威鳯，憩翮朝陽。晨逰紫霧，夕飲玄霜。資長風以舉翰，戾天衢而逺翔。西翥則烟氛閉色，東飛則日月騰光。化垂鵬扵北裔，訓群鳥扵南荒。珍亂世而方降，應明時而自彰。俛翼雲路，歸功本𣗳。仰喬枝而見猜，俯修條而抱蠧。同林之侣俱嫉，共榦之儔並忤。無桓山之義情，有炎洲之凶度。若巢葦而居安，獨懐危而履懼。鴟鴞嘯乎側葉，燕雀喧乎下枝。慙已陋之至鄙，害它賢之獨竒。或聚味而交撃，乍分羅而見覊。戢從雲之逸羽，韜偉世之清儀。遂乃蓄情宵影，結志晨暉。霜殘綺翼，露㸃紅衣。嗟憂患之易結，嘆矰繳之難違。期畢命扵一死，本無情扵再飛。幸頼君子，以依以恃。引此風雲，濯斯塵滓。披䝉翳扵葉下，發光彩扵枝裏。仙翰屈而還舒，靈音摧而復起。職八極以遐翥，臨九天而髙恃。庻廣徳扵衆禽，非崇利扵一已。是以徘徊感徳，顧慕懐賢。慿明哲而禍散，託英才而福全。答惠之情彌結，報功之志方宣。非知難而行易，思今後而終前，俾賢徳之流慶，畢萬葉而芳傳。”",
                    "type": 2
                },
                {
                    "paragraph": "",
                    "zhushu": "朱氏黼曰：人主以任相為職，宰相以任人為職，使宅百揆，舜所以命禹也。旁招俊乂，列于庻位，傅說所以相髙宗也。太宗嘗謂玄齡當廣求賢人，随材授任，可謂知任相矣。玄齡聞人有善，若已有之，不以求備取人，不以已長格物，可謂知相職矣。是以居端揆十五年，有司庻府皆稱其職也。竊嘗論之，宰相非量材受任為難，而為國用人之不易。貞觀之盛，群材蟻附，一財計之任，雖賤有司且能之。玄齡特以度支𨵿天下利害，寧虚其位而不以與人，寧任扵己而不庀凡士。盖以民力所繫，不當委裒刻之吏；國計所本，不可付聚歛之臣。故寧抱乏材之嘆，而不容茍且以具貟； 寧受吝權之譏，而不忍冐昧以與下，此其所以號稱名相歟。",
                    "type": 2
                },
                {
                    "paragraph": "",
                    "zhushu": "吕氏祖謙曰：房玄齡之相太宗，王魏以善諌而為直，英衛以善兵而立功，玄齡乃斷斷扵上，而為一時之名相，可謂無它枝而能有容，足以任天下之事矣。觀其以度支係天下利害，嘗有缺，求其人未得，乃自領之，其材固足以辦天下之事，而能不自用也。由是言之，無它技而有容，固足為貴。至於材不自用，而能用人之材，則玄齡之賢，所以為不可及也。",
                    "type": 2
                },
                {
                    "paragraph": "",
                    "zhushu": "真氏徳秀曰：梁文昭公佐太宗定天下，及終相位，凢三十三年，其持身也敬，其謀國也忠，盖庻乎古大臣之風矣。至於用人，則委諌争於王魏，付征伐於英衛，使衆善畢集於君，退然若無能為者。此一節，盖秦漢以来未有能及之者。後之君子，其用梁公之用心，當端拜師之。",
                    "type": 2
                },
                {
                    "paragraph": "",
                    "zhushu": "愚按：昔漢高祖初入闗也，諸将争走金帛財物之府，而蕭何獨収相府律令圖書，竟為開基之根本。夫蕭何起秦刀筆吏，而高見逺識如此，為興王名相，豈偶然之故哉！房玄齡杖策謁軍門，太宗一見如舊識。賊寇每平，衆人競求金寳，玄齡獨先收人物，致之幕府，其知所先務，與蕭何收相府圖書同一。髙見逺謀，興王相業，蕭不專美於漢，風雲感召，此豈人力也哉？非天其孰能使之？",
                    "type": 2
                },
                {
                    "paragraph": "杜如晦，",
                    "zhushu": "字克明，少英爽，以風流自命，内負大節，臨機輙斷。隋世預吏部選，髙孝基異之，曰：“君當為棟梁用，願保令徳。”餘見下文。"
                },
                {
                    "paragraph": "京兆萬年人也。",
                    "zhushu": "京兆，郡名，今奉元路。萬年，縣名，今咸寜縣。𨽻陕西。"
                },
                {
                    "paragraph": "武徳初，為秦王府兵曹叅軍，",
                    "zhushu": "唐制，掌王府武官簿書、考課、儀衛、假使等事。"
                },
                {
                    "paragraph": "俄遷陜州",
                    "zhushu": "今仍舊𨽻河南。"
                },
                {
                    "paragraph": "緫管府長史。",
                    "zhushu": "長音掌。唐制，邊要之地，置緫管以統軍，長史其貳職也。"
                },
                {
                    "paragraph": "時府中多英俊，被外遷者衆，太宗患之。記室房玄齡曰：府僚去者雖多，盖不足惜。杜如晦聦明識達，王佐才也。若大王守藩端拱，無所用之。必欲經營四方，非此人莫可。太宗自此彌加禮重，寄以心腹，遂奏為府属。嘗㕘謀帷幄，時軍國多事，剖㫁如流，深為時軰所服。累除天策府從事中郎，",
                    "zhushu": "武徳四年，髙祖以秦王功髙，古官號不足以稱，乃加號天䇿上将，位在王公上，開府置官属，從事中郎，其属職也。"
                },
                {
                    "paragraph": "兼文學舘學士。",
                    "zhushu": "太宗為天䇿上将，亂稍平，乃嚮儒宫城西作文學舘，收聘賢才，詢訪討論，學士其職也。"
                },
                {
                    "paragraph": "𨼆太子之敗，如晦與玄齡功第一，遷拜太子右庶子。",
                    "zhushu": "唐制，東宫右春坊右庶子，掌侍從左右、獻納啓奏、宣傳令㫖之政。"
                },
                {
                    "paragraph": "俄遷兵部尚書，",
                    "zhushu": "唐制，兵部掌武選、地圖、車馬、甲械之政，尚書其長也。"
                },
                {
                    "paragraph": "進封蔡國公，實封一千三百户。貞觀二年，以本官檢校侍中。",
                    "zhushu": "唐制，檢校某官者，皆詔除，而非正命。"
                },
                {
                    "paragraph": "三年，拜尚書右㒒射，兼知吏部選事，",
                    "zhushu": "唐制，吏部掌文選、勲封、考課之政。知猶主也。"
                },
                {
                    "paragraph": "仍與房玄齡共掌朝政。至於臺閣規模，典章文物，皆二人所定，甚獲當時之譽，時稱房、杜焉。",
                    "zhushu": "按史傳，如晦進㒒射，乆之，以疾辭職，薨，贈司空，謚曰成。手詔虞世南為碑文，言痛悼意。它日食𤓰羙，輟其半奠焉。後夢如晦若平生，明日，𠡠𠩄御饌徃𥙊，勞問妻子，恩禮無少衰。後詔功臣世襲，贈宻州剌史，徙國莱。",
                    "type": 2
                },
                {
                    "paragraph": "",
                    "zhushu": "柳氏芳曰：房、杜佐太宗，天下號為賢相，然無迹可尋，德亦至矣。故太宗定禍亂，而房、杜不言功；王、魏善諌諍，而房、杜讓其賢；英、衛善将兵，而房、杜行其道。理致太平，善歸人主，為唐宗臣，宜哉。",
                    "type": 2
                },
                {
                    "paragraph": "",
                    "zhushu": "劉氏煦曰：房、杜皆以命世之才，遭逄明主，謀猷允恊，以致升平，議者以比漢之蕭、曹，信矣。然杜之見用，房之𠩄舉也。太宗嘗與玄齡圖事，則曰：“非如晦莫能籌之。”及如晦至，竟如玄齡之䇿。盖房知杜之能㫁大事，杜知房之善建嘉謀。禆諶草創，東里潤色，相湏而成，俾無悔事，賢逹用心良有以也。若以徃哲方之，房則管仲、子産，杜則鮑叔、罕虎矣。",
                    "type": 2
                },
                {
                    "paragraph": "",
                    "zhushu": "宋氏祁曰：太宗取孤隋，攘群盗，天下已平，用房、杜輔政，大亂之餘，紀綱彫弛，而能興仆植僵，使號令典刑粲然㒺不完，可謂名宰相。然求所以致之之迹，殆不可見，何哉？雖然，宰相代天者也，輔賛彌縫而蔵諸用，使斯人由而不知，彼揚已取名，暸然使户曉者，殆房、杜之細耶？",
                    "type": 2
                },
                {
                    "paragraph": "",
                    "zhushu": "張氏九成曰：太宗身屬櫜鞬，以基帝業，閫外之臣，皆以功為尚，而房、杜𨼆然為國名臣。自後世觀之，任公竭節，身䖏要地如玄齡者，誰人也？臨機獨斷，吐胸中之竒若如晦者，誰人也？",
                    "type": 2
                },
                {
                    "paragraph": "",
                    "zhushu": "吕氏祖謙曰：房、杜輔相太宗，成貞觀之治，而後世觀之，無迹可尋。此則近扵無聲無𦤀之至矣。是故漢之文、景，紀無可書之事，而為西都之仁君；唐之房、杜，傳無可載之功，而為貞觀之賢相。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗與房、杜君臣之契深矣，謂之明良相遇可矣。而古之王者，必有師臣，湯之扵伊尹，武王之扵尚父是也。是故能以道正君，格其非心，以登堯、舜之盛，故曰成王畏相。房、杜之扵太宗，可以為名相矣，未可以為畏相也。",
                    "type": 2
                },
                {
                    "paragraph": "",
                    "zhushu": "愚按：蘇文忠公有言：“唐之房、杜，傳無可載之功。”今以史傳攷之，則禇遂良嘗謂玄齡自義旗之始，翼賛聖功，武徳之季，冐死决䇿，貞觀之初，選賢立政，人臣之勤，玄齡為最。髙祖謂玄齡論事千里外猶對靣，長孫后謂玄齡竒謀秘計，未嘗宣泄。是玄齡之功，猶可得而知也。至扵如晦之為人，則世稱玄齡善謀，如晦善斷，每有大事。玄齡輙曰：“非如晦不能斷。”及如晦至。卒用玄齡之䇿。是如晦之斷初不能出扵玄齡之謀也。故如晦之功不可得而知也。然世豈以如晦為不及玄齡㢤？嗚呼，後之大臣幸而與賢者同列，耻巳之短而求加扵人者，真如晦之罪人也哉！",
                    "type": 2
                },
                {
                    "paragraph": "魏徴，",
                    "zhushu": "字玄成，孤貧落拓，有大志，不事生業，出家為道士。好讀書，尤屬意縱横之說。大業未，李宻見徴所為文，召之，徴進十䇿，宻竒之而不能用。後竇建徳攻䧟黎陽，獲徴，署為起居舎人。及竇建徳就擒，與裴矩西入𨵿，𨼆太子聞其名，引直洗馬，甚禮之。餘見下文。"
                },
                {
                    "paragraph": "鉅鹿人也，",
                    "zhushu": "鉅鹿，郡名，今順德路鉅鹿縣，𨽾河東。"
                },
                {
                    "paragraph": "近徙家相州之内黄。",
                    "zhushu": "相，去聲。相州，今彰德路，𨽾腹裏。内黄，縣名，今属滑州。"
                },
                {
                    "paragraph": "武徳末，為太子洗馬，",
                    "zhushu": "洗，音跣。洗馬，漢有是職。太子出，則當直者前驅清道。唐制，東宫左春坊司經局置洗馬，掌經、史、子、集四庫圖籍刋緝之事，凢天下之圖書上東宫者，皆受而蔵之。"
                },
                {
                    "paragraph": "見太宗與𨼆太子隂相傾奪，每勸建成早為之謀。太宗既誅𨼆太子，召徴責之曰：“汝離間我兄弟，何也？”",
                    "zhushu": "間，去聲。"
                },
                {
                    "paragraph": "衆皆為之危懼，徴慷慨自若，從容對曰：“",
                    "zhushu": "従，即容切。"
                },
                {
                    "paragraph": "皇太子若從臣言，必無今日之禍。”太宗為之歛容，厚加禮異，擢拜諌議大夫，數引之卧内，",
                    "zhushu": "數，音朔。"
                },
                {
                    "paragraph": "訪以政術。徴雅有經國之才，性又抗直，無所屈撓，太宗每與之言，未嘗不恱。徴亦喜逢知己之主，竭其力用。又勞之曰：“",
                    "zhushu": "勞，去聲。慰喻也。"
                },
                {
                    "paragraph": "卿所諌前後二百餘事，皆稱朕意，",
                    "zhushu": "稱，去聲。"
                },
                {
                    "paragraph": "非卿忠誠奉國，何能若是？”三年，累遷秘書監。叅預朝政，深謀逺筭，多所弘益。太宗嘗謂曰：“卿罪重於中鉤，我任卿逾於管仲。",
                    "zhushu": "中，去聲。管仲，名夷吾，齊卿也。初，齊襄公被弑，議立君，髙、國先隂告公子小白扵莒，魯亦發兵送公子紏，而使管仲别将兵遮魯道，射中小白帶鉤。紏至齊，小白已立，是為桓公。管仲請囚，鮑叔牙請公用之，公以為大夫，後為相，遂覇天下。"
                },
                {
                    "paragraph": "近代君臣相得，寧有似我於卿者乎？”六年，太宗幸九成宫，",
                    "zhushu": "隋仁夀宫也。"
                },
                {
                    "paragraph": "宴近臣。長孫無忌曰：“",
                    "zhushu": "長，音掌，凢言長孫並同。長孫，複姓，無忌，其名也，字輔機，文徳皇后之兄。從太宗征討有功，累擢比部郎中。貞觀初，遷吏部尚書，封齊國公，復進䇿司空，為太子太傅。髙宗時，以沮立武后，削官爵，置黔州，卒。"
                },
                {
                    "paragraph": "王珪、魏徴徃事息、𨼆，臣見之若讎，不謂今者又同此宴。”太宗曰：“魏徴徃者實我所讎。但其盡心所事，有足嘉者。朕能擢而用之，何慙古烈？徴毎犯顔切諌，不許我為非。我所以重之也。”徴再拜曰：“陛下導臣使言，臣所以敢言。若陛下不受臣言，臣亦何敢犯龍鱗、觸忌諱也。”",
                    "zhushu": "史記韓非傳曰：“諌說之士，不可不察。夫龍可擾狎而馴也，然喉下有逆鱗徑寸，嬰之必殺人。人主亦有逆鱗，說之者能無嬰人主逆鱗，則㡬矣。”"
                },
                {
                    "paragraph": "太宗大恱，各賜錢十五萬。七年，代王珪為侍中，累封鄭國公。尋以疾乞辭所職，請為散官。太宗曰：“朕㧞卿於讎虜之中，任卿以樞要之職，見朕之非，未嘗不諌。公獨不見金之在鑛，",
                    "zhushu": "古猛切，金𤩶也。"
                },
                {
                    "paragraph": "何足貴哉！良冶鍜而為器，",
                    "zhushu": "冶，陶鑄匠也。"
                },
                {
                    "paragraph": "便為人所寳。朕方自比於金，以卿為良工，雖有疾，未為衰老，豈得便爾耶？”徴乃止。後復固辭，聴解侍中，授以特進，仍知門下省事。十二年，太宗以誕皇孫，詔宴公卿，帝極歡，謂侍臣曰：“貞觀以前，從我平定天下，周旋艱險，玄齡之功，無所與讓。貞觀之後，盡心於我，獻納忠讜，安國利人，成我今日功業，為天下所稱者，惟魏徴而已。古之名臣，何以加也？”於是親解佩刀以賜二人。庶人承乾",
                    "zhushu": "太宗𥘉立長子承乾為太子，後以罪廢為庻人。"
                },
                {
                    "paragraph": "在春宫，不修徳業。魏王泰",
                    "zhushu": "字恵褒，太宗第四子，封魏王。好士，善属文。後貶王濮，謚曰恭。"
                },
                {
                    "paragraph": "寵愛日隆，内外庶寮咸有疑議。太宗聞而惡之，",
                    "zhushu": "烏，去聲。"
                },
                {
                    "paragraph": "謂侍臣曰：“當今朝臣，忠謇無如魏徴。我遣傅皇太子，用絶天下之望。”十七年，遂授太子太師，",
                    "zhushu": "唐制，太子太師、太傅、太保為三師，掌以道徳輔導皇太子。"
                },
                {
                    "paragraph": "知門下事如故。徴自陳有疾，太宗謂曰：“太子，宗社之本，須有師傅，故選中正，以為輔弼。知公疹病，可卧護之。”徴乃就職，尋遇疾。徴宅内先無正堂，太宗時欲營小殿，乃輟其材為造，",
                    "zhushu": "為，去聲。"
                },
                {
                    "paragraph": "五日而就。遣中使",
                    "zhushu": "去聲。"
                },
                {
                    "paragraph": "賜以布被素褥，遂其所尚。後數日薨，太宗親臨慟哭，",
                    "zhushu": "臨，去聲。"
                },
                {
                    "paragraph": "贈司空，謚曰文貞。太宗親為製碑文，復自書於石，特賜其家食實封九百户。太宗後嘗謂侍臣曰：“夫以銅為鏡，可以正衣冠；以古為鏡，可以知興替；以人為鏡，可以明得失。朕常保此三鏡，以防已過。今魏徴殂逝，遂亡一鏡矣。”因泣下乆之，乃詔曰：“昔惟魏徴，每顯予過，自其逝也，雖過莫彰。朕豈獨有非於徃時，而皆是於兹日。故亦庶僚苟順，難觸龍鱗者歟！所以虚已外求，披迷内省。",
                    "zhushu": "悉井切。"
                },
                {
                    "paragraph": "言而不用，朕所甘心；用而不言，誰之責也？自斯已後，各悉乃誠，若有是非，直言無𨼆。”",
                    "zhushu": "按史傳，徴疾甚，藥膳賜遺無筭，上親問疾，語終日。後復與太子至，徴加朝服拖帶，上悲懣，拊之。将以衡山公主降其子叔玉，時公主従，上曰：“公强視新婦。”徴不能謝。及旦，薨，帝臨哭，罷朝五日，太子舉哀西華堂，詔内外百官朝集皆赴喪。晋王奉詔致𥙊，陪葬昭𨹧。上登苑西樓，望哭盡哀。",
                    "type": 2
                },
                {
                    "paragraph": "",
                    "zhushu": "劉氏煦曰：魏公與文皇討論政術，徃復應對，凡數十萬言。其匡過弼違，能近取譬，博約逹𩔗，皆前代争臣所不至者。其實身正而心勁，上不負時主，中不阿權倖，内不侈親族，外不為朋黨，不以逄時攺節，不以圖位賣忠。前代爭臣，一人而已。",
                    "type": 2
                },
                {
                    "paragraph": "",
                    "zhushu": "宋氏祁曰：君臣之際，顧不難哉。以徴之忠，而太宗之睿，身𣳚未㡬，猜譛遽行。始徴之諌，至君子小人，未嘗不反覆言之。以邪侫之亂忠也。乆猶不免。故曰皓皓者易汙，嶢嶢者難全。自古所歎云。",
                    "type": 2
                },
                {
                    "paragraph": "",
                    "zhushu": "曽氏鞏曰：太宗屈巳以徔群臣之議，而魏公之徒，喜遭其時，感知已之遇，事之大小，無不諌爭，雖其忠直所自至，亦得君以然也。",
                    "type": 2
                },
                {
                    "paragraph": "",
                    "zhushu": "吕氏祖謙曰：或謂三代遺直者，言其以至公為心，而不以事形迹為美；以後言為戒，而不以即應為嫌；任強直之責，而不顧擅權之議；為忠讜之論，而不畏誹謗之譏。此太宗貞觀之治，獨歸於徴勸行仁義之效者，其以此歟。",
                    "type": 2
                },
                {
                    "paragraph": "",
                    "zhushu": "唐氏仲友曰：責難扵君謂之恭。陳善閉邪謂之敬。謂吾君不能謂之賊。此孟子之諌争，徴有之矣。",
                    "type": 2
                },
                {
                    "paragraph": "",
                    "zhushu": "真氏德秀曰：魏公始終以規諌為己任，唐史以為前代争臣，一人而巳，豈不信哉？然攷其學問淵源，殆不可見。文中子世家謂魏徴嘗從其學，受王佐之道，先儒疑之。觀其勸太宗行仁義，則必有所本。然嘗論之，有仁義之體，有仁義之用，正其心，修其身，而逹之扵國家天下，無徃而非仁義，此二帝三王之所行，兼體用之全者也。心未必正，身未必修，假仁義以行之，而不免扵利欲之雜。然其愛人利物之功，禁暴止亂之政，亦有𥙷扵世教，此齊桓、晉文之所行，依倣扵仁義之用，而體則未純，故其用亦未盡也。太宗除隋之難，身致升平，可謂偉矣。然由心而身，由身而家，皆有慚徳。觀魏公之所論諌，即事而言者多，即心而論者少；正救扵已形者多，而變化扵未形者少。君臣之間相與䇿勲者，黽勉扵仁義之用而已。故貞觀之治，雖有志扵三王，迄未能大異扵五伯。魏公正君之功，雖秦、漢以下所難及，而揆之伊、傅、周、召，則猶可憾焉。或以為出扵縦横之學，則又有未然者。盖戰國䇿士多邪謟之言，而魏公所陳皆正大之論，是豈可同日語哉？叔玠以王、魏並稱，考觀本末，盖亦其流亞云。",
                    "type": 2
                },
                {
                    "paragraph": "",
                    "zhushu": "愚按：魏鄭公之諌，自两漢以來，一人而已。史稱為三代遺直，豈不信哉？然嘗聞之孟子曰：“人不足與適也。政不足與間也。惟大人為能格君心之非。”盖更一弊政，是一弊政而巳；去一小人，是一小人而已。非心存焉。吾恐不勝其去。不勝其更也。今觀魏公之諌䟽，大槩能禆益扵政事，而不能匡正扵本原；能規諌扵臨時，而不能㴠養扵平昔。律以孟子之言，殆所謂過讁用人之非，非間行政之失而已。無乃扵格心之道。猶有所未至乎？故程子謂其能正君而不能養徳，真氏謂其即事而言者多，即心而論者少；正救扵已形者多，變化扵未形者少，其知言哉。",
                    "type": 2
                },
                {
                    "paragraph": "王珪，",
                    "zhushu": "字叔玠。志量𨼆正，能安扵貧賤，交不苟合。開皇末，為奉禮郎。季叔頗坐事被誅，珪當從坐，遂亡匿，積十餘𡻕。髙祖入關，相府司録李綱薦珪貞諒有器識，引為世子府諮議叅軍。及東宫建，除中舎人，尋轉中𠃔。餘見下文。"
                },
                {
                    "paragraph": "太原祁縣人也。",
                    "zhushu": "太原，郡名，今翼寧路，𨽾河東。祁縣，今仍舊。"
                },
                {
                    "paragraph": "武徳中為𨼆太子中允，",
                    "zhushu": "唐制，東宫官属，掌侍從賛相，駮正啓奏，総司經典、膳藥。"
                },
                {
                    "paragraph": "甚為建成𠩄禮。後以連其隂謀事，流于嶲州。",
                    "zhushu": "嶲，音髓。武徳末，髙祖以太子與秦王有隙，責珪等不能輔導，皆被流貶。嶲州，属羅羅斯地，今為建昌路，𨽻雲南。"
                },
                {
                    "paragraph": "建成誅後，太宗即位，召拜諌議大夫，每推誠盡節，多𠩄獻納。珪嘗上封事切諌，",
                    "zhushu": "封事，實封言事也。"
                },
                {
                    "paragraph": "太宗謂曰：“卿𠩄論皆中朕之失，",
                    "zhushu": "中，去聲。"
                },
                {
                    "paragraph": "自古人君莫不欲社稷永安，然而不得者，秪為不聞己過，",
                    "zhushu": "為，去聲。"
                },
                {
                    "paragraph": "或聞而不能改故也。今朕有𠩄失，卿能直言，朕復聞過能改，何慮社稷之不安乎？”太宗又嘗謂珪曰：“卿若常居諌官，朕必永無過失。”顧待益厚。貞觀元年，遷黄門侍郎，叅預政事，兼太子右庶子。二年，進拜侍中。時房玄齡、魏徴、李靖、",
                    "zhushu": "詳見下章。"
                },
                {
                    "paragraph": "温彦博、",
                    "zhushu": "字大臨，并州人。警悟而辯。隋末，幽州緫管羅藝以州降，彦博預謀，召入為郎，戰突厥被執，貞觀始，始得還。尋檢校吏部侍郎，時譏其煩碎。後遷尚書右㒒射。卒，追贈特進，謚曰恭。"
                },
                {
                    "paragraph": "戴胄",
                    "zhushu": "字玄㣧，相州人。性明正，善簿最。王世充謀簒，胄以大義說之，秦王引為府士曹叅軍。貞觀初，遷大理少卿，又遷尚書左丞，號稱職，拜諫議大夫。杜如晦遺言，請以選舉委胄，遂檢校吏部尚書。卒，謚曰忠。"
                },
                {
                    "paragraph": "與珪同知國政，嘗因侍宴，太宗謂珪曰：“卿識鑒精通，尤善談論，自玄齡等，咸宜品藻。",
                    "zhushu": "定其差品文質也。"
                },
                {
                    "paragraph": "又可自量孰與諸子賢？”",
                    "zhushu": "量，平聲。"
                },
                {
                    "paragraph": "對曰：“孜孜奉國，知無不為，臣不如玄齡。每以諌諍為心，耻君不及堯、舜，臣不如魏徴；才兼文武，出将入相，臣不如李靖；",
                    "zhushu": "将、相，並去聲。"
                },
                {
                    "paragraph": "敷奏詳明，出納惟允，臣不如温彦博；處繁理劇，衆務必舉，臣不如戴胄。",
                    "zhushu": "處，上聲。"
                },
                {
                    "paragraph": "至如激濁揚清，嫉惡好善，",
                    "zhushu": "好，去聲。"
                },
                {
                    "paragraph": "臣扵數子，亦有一日之長。”太宗深然其言，群公亦各以為盡已𠩄懐，謂之確論。",
                    "zhushu": "按史傳，珪後進爵郡公，八年，拜禮部尚書，十一年，正定五禮，兼魏王師。十三年卒，上素服舉哀，詔魏王泰率百官臨哭，贈吏部尚書，謚曰懿。",
                    "type": 2
                },
                {
                    "paragraph": "",
                    "zhushu": "劉氏煦曰：王珪履正不囬，忠讜無比，君臣時命，胥㑹于兹。易曰：“自天祐之，吉無不利。”叔玠有之矣。",
                    "type": 2
                },
                {
                    "paragraph": "",
                    "zhushu": "陳氏惇修曰：太宗嘗歴數諸臣之得失，以夸大扵一已，而復使王珪商確人物，珪亦盍因是而進戒曰：“知人之道，堯以為難，陛下不當以知人為能。子貢方人，夫子謂不暇，臣亦不敢以知人自負。昔臯陶陳謨分為九徳，亦欲多方而叅攷之，以示所難之意也。今陛下安可輕問，而臣亦安可輕對？”惜乎珪不知此，且復一二而為之商確。遂使太宗謂吾之知人如此其易，而珪之品藻如此其當，天下之賢否善惡皆不足辨，而邪侫之言所以乗間而入也。然則太宗之為君，固有愧扵帝堯，而王珪之徒，盖亦有愧扵臯陶者矣。",
                    "type": 2
                },
                {
                    "paragraph": "",
                    "zhushu": "愚按：太宗既正位東宫，首以魏徴為詹事主簿，珪為諫議大夫，是珪為諌官在徴之先也。是時前宫齊府之黨，多懐反側不安，珪首請太宗坦懐待之，以示無間，是珪之論諫在徴之先也。厥後與徴上下其論，卒得與徴齊名，豈偶然哉？然嘗觀宋末真氏論後世賢臣，悉以四事律之：一曰正已，二曰正君，三曰謀國，四曰用人。以唐初諸賢臣觀之，則論謀國用人，王、魏不如房、杜；論正已正君，房、杜不如王、魏。四賢如耳目股肱，相資為用，其致貞觀之治，不亦宜乎？",
                    "type": 2
                },
                {
                    "paragraph": "李靖，",
                    "zhushu": "字藥師，姿貌魁竒，少有文武材，毎曰：“大丈夫若遇主逢時，必當立事立功，以取富貴。”其舅韓擒虎號名将，毎與論兵，必曰：“可與言孫吴者。”仕隋為長安縣功曹，歴駕部貟外郎。楊素、牛𢎞皆器之。餘見下文。"
                },
                {
                    "paragraph": "京兆三原人也。",
                    "zhushu": "京兆，見前註。三原，縣名，今属輝州路。𨽻陕西。"
                },
                {
                    "paragraph": "大業末，為馬邑郡丞。",
                    "zhushu": "大業，隋煬帝年號。馬邑郡，今朔州路，𨽻河東。丞，守之貳也。"
                },
                {
                    "paragraph": "㑹髙祖爲太原留守，靖觀察髙祖，知有四方之志，因自鎻上變詣江都，",
                    "zhushu": "今揚州路江都縣，𨽻淮東。"
                },
                {
                    "paragraph": "至長安，",
                    "zhushu": "即闗中。"
                },
                {
                    "paragraph": "道塞不通而止。髙祖克京城，執靖将斬之，靖大呼曰：",
                    "zhushu": "呼，去聲。"
                },
                {
                    "paragraph": "公起義兵，除暴亂，不欲就大事，而以私怨斬壮士乎？太宗亦加救靖，髙祖遂捨之。武徳中，以平蕭銑、輔公祏功，",
                    "zhushu": "銑，音跣。祏，音石。蕭，姓。銑，名，後梁宣帝曽孫也。隋末起兵巴陵，自稱梁王。靖陳卞䇿，髙祖命副趙郡王孝恭討之，遂䧏。輔，姓，公祏，名，為淮南道行臺㒒射。武徳中，據丹陽反叛，又詔靖副孝恭討之，擒獲遂平。"
                },
                {
                    "paragraph": "歴遷揚州大都督府長史。",
                    "zhushu": "長，音掌。揚州，見上註。唐制，緫十州者為大都督，長史，其上佐也。"
                },
                {
                    "paragraph": "太宗嗣位，召拜刑部尚書。",
                    "zhushu": "唐制，刑部掌律令、刑法、徒𨽻，按覆讞禁，尚書其長也。"
                },
                {
                    "paragraph": "貞觀二年，以本官檢校中書令。三年，轉兵部尚書，為代州行軍緫管。",
                    "zhushu": "代州，今仍舊，𨽻腹裏。唐制，武徳初，置行軍緫管以統軍。"
                },
                {
                    "paragraph": "進撃突厥定襄城，破之。",
                    "zhushu": "定襄，郡名，今忻州，𨽻腹裏。"
                },
                {
                    "paragraph": "突厥諸部落俱走磧北，",
                    "zhushu": "走，音奏。沙土日磧，地在塞北。"
                },
                {
                    "paragraph": "北擒隋齊王暕之子",
                    "zhushu": "暕，古限切。"
                },
                {
                    "paragraph": "楊道政及煬帝蕭后，送于長安。突利可汗来降，",
                    "zhushu": "汗，音韓。凡言可汗並同。降，下江切，後同。可汗，蕃王之稱，猶漢時稱單于，中國稱天子也。突利可汗，始畢可汗之子，名什鉢苾，嘗自結扵太宗，請入朝，太宗禮見良厚，拜右衛將軍。"
                },
                {
                    "paragraph": "頡利可汗",
                    "zhushu": "䖏羅可汗之第，名莫賀咄，設牙直五原北。太宗因其地置伊西州。"
                },
                {
                    "paragraph": "僅以身遁。太宗謂曰：“昔李陵提歩卒五千，不免身降匈奴，",
                    "zhushu": "李陵，字少卿。漢武帝時為侍中，将兵伐匈奴，無救而敗，遂降匈奴。"
                },
                {
                    "paragraph": "尚得名書竹帛。卿以三千輕騎，深入虜庭，尅復定襄，威振北狄，實古今未有，足報徃年渭水之役矣。”以功進封代國公。此後頡利可汗大懼。四年，退保鐡山，",
                    "zhushu": "西北之地，"
                },
                {
                    "paragraph": "遣使入朝謝罪，",
                    "zhushu": "使，去聲，後同。"
                },
                {
                    "paragraph": "請舉國内附。又以靖為定襄道行軍緫管，徃迎頡利。頡利雖外請降，而心懐疑貳。詔遣鴻臚卿",
                    "zhushu": "秦官典客，漢武時更名大鴻臚。郊廟行禮，讃道九賔，鴻聲臚傳之也。唐制，掌賔客及㐫儀之事。"
                },
                {
                    "paragraph": "唐儉、",
                    "zhushu": "字茂系，并州人。聞隋政日亂，說秦王建大計，為天筞長史。"
                },
                {
                    "paragraph": "攝户部尚書",
                    "zhushu": "唐制，户部掌天下土地、人民、錢穀之政、貢賦之差，尚書其長也。詔除而非正命，謂之攝。"
                },
                {
                    "paragraph": "将軍安修仁",
                    "zhushu": "安姓，脩仁名。"
                },
                {
                    "paragraph": "慰諭之。靖謂副将",
                    "zhushu": "去聲。"
                },
                {
                    "paragraph": "張公謹",
                    "zhushu": "字𢎞慎，魏州人。仕王世充為洧州長史，挈城歸髙祖，授撿校鄒州别駕。李勣䓁啓秦王，引入府。貞觀初，為代州都督，謀破頡利有功，封鄒國公，攺封州都督，以恵政聞。七年卒。"
                },
                {
                    "paragraph": "曰：“詔使到彼，虜必自寛。”乃選精騎，賫二十日糧，引兵自白道襲之。公謹曰：“既許其降，詔使在彼，未宜討撃。”靖曰：“此兵機也，時不可失。”遂督軍疾進。行至隂山，",
                    "zhushu": "在西北之極，綿亘數百里。"
                },
                {
                    "paragraph": "遇其斥候千餘帳，皆俘以随軍。頡利見使者甚恱，不虞官兵至也。靖前鋒乗霧而行，去其牙帳七里，頡利始覺，列兵未及成陣，單馬輕走，虜衆因而潰散，斬萬餘級，殺其妻隋義成公主，俘男女十餘萬，斥土界自隂山至于大漠，",
                    "zhushu": "北邉廣漠之地。"
                },
                {
                    "paragraph": "遂滅其國。尋獲頡利可汗於别部落，餘衆悉降。太宗大恱，顧謂侍臣曰：朕聞主憂臣辱，主辱臣死。徃者國家草創，突厥強梁，太上皇以百姓之故，稱臣於頡利，朕未嘗不痛心疾首，志滅匈奴，坐不安席，食不甘味。今者暫動偏師，無徃不㨗，單于稽顙，",
                    "zhushu": "單，音蟬，漢時蕃王之號，猶可汗也。"
                },
                {
                    "paragraph": "耻其雪乎！群臣皆稱萬𡻕。",
                    "zhushu": "漢武帝禮𥙊中嶽太室，従官在山下，聞若有言萬𡻕者三。後世臣下稱萬𡻕者本此。"
                },
                {
                    "paragraph": "尋拜靖光禄大夫、尚書右㒒射，賜實封五百户。又為西海道行軍大緫管，征吐谷渾，",
                    "zhushu": "胡昆切。吐谷渾。西域國名。本遼東鮮卑徒河渉歸長子之名。其孫葉延，遂以其名為氏。"
                },
                {
                    "paragraph": "大破其國，改封衛國公。及靖身亡，有詔許墳塋制度依漢衛、霍故事，",
                    "zhushu": "衛青、霍去病，皆漢武時為大将軍，討匈奴有大功。去病尚公主，及亡，詔與主合葬，起冡象盧山。"
                },
                {
                    "paragraph": "築闕象突厥，内燕然山、",
                    "zhushu": "燕。平聲。"
                },
                {
                    "paragraph": "吐谷渾内磧石二山，以旌殊績。",
                    "zhushu": "按史傳，十四年靖妻卒，故有墳塋之詔，“及靖身亡”四字疑誤。十八年，上幸其第問疾。上将伐遼東，靖入閣賜坐，謂曰：“公南平呉㑹，北清沙漠，西定慕容，惟東有髙麗未服，公意如何？”對曰：“臣往者慿藉天威，薄展微效。今殘年朽骨，唯擬此行。陛下若不棄老臣，病其瘳矣。”上愍其羸老，不許。二十三年薨，贈司徒，謚曰景武。",
                    "type": 2
                },
                {
                    "paragraph": "",
                    "zhushu": "張氏九成曰：當隋氏喪鹿之際，承唐祖騰龍之時，而能依乗風雲，勒功帝籍者，豈有它哉？特以根于忠智，故功名若是其顯也。觀其用兵，善扵料敵，速扵應機，故所嚮有功。南平呉，北破突厥，西走吐谷渾，功大寵盛，乃能闔户自守，以謝過從，可謂能自全矣。始能免俘戮，終能保厥躬，勝扵韓信逺矣。",
                    "type": 2
                },
                {
                    "paragraph": "",
                    "zhushu": "愚按：太宗天資英武，善戰無敵，一時群臣皆不足以仰望清光。帝之𠩄推服而師問者，獨李靖一人而已。盖自孫武以来，能将法度之師者，獨諸葛武侯與靖耳。今世傳武經，雖未必出靖之手，要必有近似者。其論霍邑之戰，謂建成㡬敗為竒兵，太宗旁撃為正兵，大意謂唐之戰勝，特暗合兵法耳，亦猶韓信謂漢髙天授非人力是也。異時太宗伐遼，無功而歸，謂靖曰：“吾以天下之力屈扵小夷，何也？”靖不答𠩄問，顧曰：“兹事道宗知之。”盖指駐蹕之戰，請分兵襲平瓖之事也。嗚呼！即其𠩄至而論，靖可謂知兵之聖者欤！世以英、衛並稱，要之，李勣非靖之匹彚倫伍也。",
                    "type": 2
                },
                {
                    "paragraph": "虞世南，",
                    "zhushu": "字伯施，性沈靜寡欲，篤意學問，與兄世基仕隋，俱有重名，時人方晉二陸。累遷至秘書郎、起居舍人。従宇文化及至聊城，又䧟于竇建徳，偽授黄門侍郎。太宗後滅建徳，引為秦府叅軍。餘見下文。"
                },
                {
                    "paragraph": "㑹稽餘姚人也。",
                    "zhushu": "㑹，音檜。稽，音基。㑹稽，郡名，今紹興路。餘姚，縣名，今陞為州，𨽻浙東。"
                },
                {
                    "paragraph": "貞觀初，太宗引為上客，因開文舘，舘中號為多士，咸推世南為文學之宗。授以記室，與房玄齡對掌文翰。嘗命寫列女傳",
                    "zhushu": "去聲。"
                },
                {
                    "paragraph": "以装屏風，于時無本，世南暗書之，一無遺失。貞觀七年，累遷秘書監。太宗毎機務之隙，引之談論，共觀經史。世南雖容貌懦弱，如不勝衣，",
                    "zhushu": "懦，乃亂切，一音儒。勝字平聲。"
                },
                {
                    "paragraph": "而志性抗烈，毎論及古先帝王為政得失，必存規諷，多𠩄𥙷益。及髙祖晏駕，",
                    "zhushu": "漢書曰：“宫車晏駕。”註：“謂天子當晨起早作，而方崩殞，故稱晏駕者，臣子之心，猶謂宫車晚出也。”按髙祖以貞觀九年五月崩。"
                },
                {
                    "paragraph": "太宗執䘮過禮，",
                    "zhushu": "䘮，平聲。後同。"
                },
                {
                    "paragraph": "哀容毁顇，乆替萬機，文武百寮，計無𠩄出。世南毎入進諌，太宗甚嘉納之，益𠩄親禮，嘗謂侍臣曰：“朕因暇日，毎與虞世南商㩁古今。朕有一言之善，世南未嘗不恱；有一言之失，未嘗不悵恨。其懇誠若此，朕用嘉焉。群臣皆若世南，天下何憂不理？”太宗嘗稱世南有五絶：一曰徳行，",
                    "zhushu": "去聲。"
                },
                {
                    "paragraph": "二曰忠直，三曰博學，四曰詞藻，五曰書翰。及卒，",
                    "zhushu": "子聿切。"
                },
                {
                    "paragraph": "太宗舉哀於别次，哭之甚慟，䘮事官給，仍賜以東園秘器，",
                    "zhushu": "𦵏具也。"
                },
                {
                    "paragraph": "贈禮部尚書，",
                    "zhushu": "唐制，禮部掌禮儀、𥙊享、貢舉之政，尚書其長也。凡既没而加之以官曰贈。"
                },
                {
                    "paragraph": "謚曰文懿。太宗手𠡠魏王泰曰：“虞世南於我，猶一體也。拾遺𥙷闕，無日暫忘，實當代名臣，人倫凖的。吾有小善，必将順而成之；吾有小失，必犯顔而諌之。今其云亡，石渠、東觀之中，無復人矣。",
                    "zhushu": "觀，去聲。漢置石渠閣、東觀，皆蔵圖籍秘書之所。"
                },
                {
                    "paragraph": "痛惜豈可言耶！”未㡬，",
                    "zhushu": "平聲"
                },
                {
                    "paragraph": "太宗為詩一篇，追思徃古理亂之道，既而嘆曰：“鍾子期死，伯牙不復皷琴。",
                    "zhushu": "列子曰：“鍾子期與伯牙為友，伯牙皷琴，子期善聴。子期死，伯牙絶絃，以世無知音者。”"
                },
                {
                    "paragraph": "朕之此篇，将𠩄示。”因令",
                    "zhushu": "平聲，後同。"
                },
                {
                    "paragraph": "起居",
                    "zhushu": "官名。唐制，門下省置起居郎，中書省置起居舍人，掌録天子之動作法度，以修記事之史書，以授之于國史焉。"
                },
                {
                    "paragraph": "褚遂良",
                    "zhushu": "字登善，杭州人。愽渉經史，工楷𨽻，累遷起居郎。十五年，拜諌議大夫，兼起居事，後授太子賔客。髙宗時，拜僕射，因沮立武后。后立，被貶，卒。"
                },
                {
                    "paragraph": "詣其靈帳，讀訖焚之。其悲悼也若此。又令與房玄齡、長孫無忌、杜如晦、李靖等二十四人，圖形於凌煙閣。",
                    "zhushu": "按史傳，十七年，詔趙國公長孫無忌、河間元王孝恭、萊國成公杜如晦、鄭國文貞公魏徴、梁國公房玄齡、鄂國公尉遲敬徳、衛國公李靖、宋國公蕭瑀、褒忠壮公叚志玄、䕫國公劉𢎞基、蔣忠公屈突通、鄖節公殷開山、譙襄公柴紹、邳襄公長孫順徳、鄖國公張亮、陳國公侯君集、郯襄公張公謹、盧國公程知節、永興文懿公虞世南、渝襄公劉政㑹、莒國公唐儉、英國公李勣、胡壮公秦叔寳二十四人，可並圖畫於凌煙閣。",
                    "type": 2
                },
                {
                    "paragraph": "",
                    "zhushu": "張氏九成曰：世南始以文翰馳譽陳隋間，兄弟長安，方之二陸。在唐以五絶見稱，而論議規諷，固多忠稱，𥙷過弼違，有犯無𨼆，上賛明聖之徳，下植生民之利，宜其眷眷勤宻而見於夢想，君臣之情，何其厚哉！",
                    "type": 2
                },
                {
                    "paragraph": "",
                    "zhushu": "愚按：世南信為徳行忠直文章之士，唐興之儒臣也。終身以正事君，将順匡救，其𢎞多矣。雖君臣相得之深，而未臻大用，太宗止嘆息以石渠、東觀之中無復人，亦可惜也矣。",
                    "type": 2
                },
                {
                    "paragraph": "李勣，",
                    "zhushu": "本名世勣，字茂功，永徽中，以犯太宗諱，單名勣焉。餘見下文。"
                },
                {
                    "paragraph": "曹州離狐人也，",
                    "zhushu": "曹州今仍舊𨽻腹裏、離狐，縣名，後改南華。今廢。"
                },
                {
                    "paragraph": "本姓徐。初仕李宻，為左武候大将軍，",
                    "zhushu": "李宻，字元邃，其先遼東人。大業末，韋城人翟讓聚衆為盗，勣徃従之。宻𥘉従楊玄感起兵謀事。及玄感敗，亡命雍丘，勣說讓奉宻為主，號魏公。宻後殺讓，而人心始離。武徳初，入𨵿見髙祖，拜光禄卿，復以反誅。"
                },
                {
                    "paragraph": "宻後為王世充𠩄破，",
                    "zhushu": "王世充，字行滿，本西域人，姓支，㓜從母嫁王氏，因冐其姓。仕隋為民部侍郎。隂結豪傑，自為太尉，矯隋主侗䇿禪位，殺侗自立。武徳初，破李宻，髙祖詔秦王攻之，擒歸長安，族徙于蜀。"
                },
                {
                    "paragraph": "擁衆歸國，勣猶據宻舊境十郡之地。",
                    "zhushu": "宻舊境，東至于海，南至于江，西至汝州，北至魏郡。時未有所附，勣並㩀之。"
                },
                {
                    "paragraph": "武徳二年，謂長史郭孝恪曰：“",
                    "zhushu": "長，音掌。郭孝恪，許州人。初附宻為長史，後謁秦王，上䇿擒竇建徳，拜上柱國。後遷大緫管，破龜兹國，為流矢所中而卒。"
                },
                {
                    "paragraph": "魏公既歸大唐，今此人衆土地，魏公𠩄有也。吾若上表獻之，則是利主之敗，自為己功，以邀富貴，是吾𠩄耻。今宜具録州縣及軍人户口，緫啓魏公，聴公自獻，此則魏公之功也，不亦可乎？”乃遣使啓宻。",
                    "zhushu": "使，去聲，後同。"
                },
                {
                    "paragraph": "使人初至，髙祖聞無表，惟有啓與宻，甚恠之。使者以勣意聞奏，髙祖方大喜曰：“徐勣感徳推功，實純臣也。”拜黎州緫管，",
                    "zhushu": "黎州，今濬州，𨽻腹裏。"
                },
                {
                    "paragraph": "賜姓李氏，附属籍于宗正，",
                    "zhushu": "唐制，宗正府掌親屬以别昭穆，宗室居之。"
                },
                {
                    "paragraph": "封其父蓋為濟隂王，",
                    "zhushu": "濟，上聲，瀆名。"
                },
                {
                    "paragraph": "固辭王爵，乃封舒國公，授散騎常侍，",
                    "zhushu": "唐制，掌規諷過失，侍従顧問之職。"
                },
                {
                    "paragraph": "尋加勣右武𠉀大将軍。",
                    "zhushu": "唐制，武衛之職。"
                },
                {
                    "paragraph": "及李宻反叛伏誅，勣發䘮行服，",
                    "zhushu": "䘮，平聲。"
                },
                {
                    "paragraph": "備君臣之禮，表請收葬， 髙祖遂歸其屍。於是大具威儀，三軍縞素，",
                    "zhushu": "三軍，上軍、中軍、下軍也。"
                },
                {
                    "paragraph": "葬於黎陽山。",
                    "zhushu": "在今濬州。"
                },
                {
                    "paragraph": "禮成，釋服而散，朝野義之。尋為竇建徳𠩄攻，䧟於建徳，又自㧞歸京師。",
                    "zhushu": "竇建徳，貝州人。世為農，材力絶人。大業中，募兵伐遼，𥙷隊長。後據渤海，自立為夏王，建元，置官属。武徳初，擒化及於魏縣，進兵政勣，力屈降之，收勣父為質，令勣復守黎陽。三年，勣自㧞歸京師。四年，従太宗平建徳，於是獲而斬之。"
                },
                {
                    "paragraph": "従太宗征王世充、竇建徳，平之。貞觀元年，拜并州都督，",
                    "zhushu": "并州，即太原。唐制，武徳七年，改緫管曰都督，立府置佐。"
                },
                {
                    "paragraph": "令行禁止，號為稱職，",
                    "zhushu": "稱，去聲。"
                },
                {
                    "paragraph": "突厥甚加畏憚。太宗謂侍臣曰：“隋煬帝不解精選賢良，",
                    "zhushu": "觧，音懈。"
                },
                {
                    "paragraph": "鎮撫邊境，惟逺築長城，廣屯将士，",
                    "zhushu": "将，去聲。"
                },
                {
                    "paragraph": "以備突厥，",
                    "zhushu": "隋大業三年，詔彂丁男百餘萬築長城，西距榆林，東至紫河，旬而畢工。"
                },
                {
                    "paragraph": "而情識之惑，一至於此。朕今委任李勣於并州，遂得突厥畏威逺遁，塞垣安静，豈不勝數千里長城耶？”其後并州改置大都督府，又以勣為長史，",
                    "zhushu": "長，音掌。"
                },
                {
                    "paragraph": "累封英國公。在并州凡十六年，召拜兵部尚書，兼知政事。勣時遇暴疾，驗方云鬚灰可以療之。太宗自剪鬚為其和藥。",
                    "zhushu": "為、和，並去聲，後同。"
                },
                {
                    "paragraph": "勣頓首見血，泣以陳謝。太宗曰：“吾為社稷計耳，不煩深謝。”十七年，髙宗居春宫，轉太子詹事，",
                    "zhushu": "唐制，東宫官掌統三寺、十率府之政。"
                },
                {
                    "paragraph": "加特進，仍知政事。太宗又嘗宴顧勣曰：“朕将属以孤㓜，",
                    "zhushu": "属，音嘱。"
                },
                {
                    "paragraph": "思之無越卿者。公徃不遺於李宻，今豈負於朕哉！”勣雪涕致辭，因噬指流血。俄沉醉。御服覆之。",
                    "zhushu": "覆，音副。"
                },
                {
                    "paragraph": "其見委信如此。勣毎行軍，用師籌筭，臨敵應變，動合事機。自貞觀以来，討撃突厥頡利及薛延陀、",
                    "zhushu": "北狄，國名，本延陀部，與薛種雜居，號薛延陀。貞觀中，㧞灼立，勣滅其國，置為州縣。"
                },
                {
                    "paragraph": "髙麗等，並大破之。太宗嘗曰：“李靖、李勣二人，古之韓、白",
                    "zhushu": "、漢将韓信、秦将白起也。"
                },
                {
                    "paragraph": "衛、霍，",
                    "zhushu": "見前註。"
                },
                {
                    "paragraph": "豈能及也。”",
                    "zhushu": "按史傳，二十三年，帝疾，謂太子曰：“李勣才智有餘，然汝與之無㤙，恐不能懐服。我今黜之。若其即行，俟我死，汝用為㒒射，親任之。若徘徊顧望，當殺之。”乃授疊州都督，受詔不至家而去。髙宗立，召進㒒射。後欲立武昭儀為后，畏大臣異議，未决。帝密訪勣，勣曰：“此陛下家事，無須問外人。”帝意遂定，詔勣率冊立武氏。緫章二年卒，贈太尉，謚曰貞武。",
                    "type": 2
                },
                {
                    "paragraph": "",
                    "zhushu": "范氏祖禹曰：太宗以勣為何如人哉？以為愚也，則不可託㓜孤而寄天下矣；以為賢也，當任而弗疑，何乃憂後嗣之不能懐服？先黜之而後用之，是以犬馬畜之也，豈堯、舜親賢之道乎？利禄之士可得而使也。",
                    "type": 2
                },
                {
                    "paragraph": "",
                    "zhushu": "又曰：髙宗欲廢立，而猶難扵顧命大臣，取决扵勣之一言，勣若以為不可，則武氏必不立矣。勣非惟不諌，又勸成之。孽后之立無忌，遂良之死，唐室中絶，皆勣之由，其禍豈不博哉！太宗以勣為忠，故託以㓜孤，而其大節如此。知人，帝其難之，信矣。",
                    "type": 2
                },
                {
                    "paragraph": "",
                    "zhushu": "胡氏寅曰：古者不盟，結言而退，盖人不愛其情，相命而信喻矣。逮徳下衰，疑阻猜貳，至于刑牲㰱血，曽未旋踵，又已背之，是故孔子扵春秋，不貴盟誓而善胥命，取荀息欲人之惇信而不食言也。若李勣齧指出血，以受太宗之託，若不為負義者，而扵王、武廢興之際，以一言䘮邦，則不必待如里克，然後為隳大節也。夫以言許人者，猶恐非其本心，勣受託而無一言，徒齧指出血而已。使當堯、舜之智，豈得遁乎？吕氏祖謙曰：太宗以勣守邊，可謂善用人矣，至其任以託孤之寄，則非其所能也。按吴起與田文論功，起曰：“将三軍，使士卒樂死，敵國不敢謀，子孰與起？”文曰：“不如。”“治百官，親萬民，實府庫，子孰與起？”文曰：“不如。”“此三者皆出吾下，而位加吾上，何也？”文曰：“主少國疑，大臣未附，百姓不信，方是之時，属之子乎？属之我乎？”起黙然良久，曰：“属之子矣。”盖勣之賢扵長城，是亦吴起之所長，而太宗以之䖏田文之任，宜其敗也。",
                    "type": 2
                },
                {
                    "paragraph": "",
                    "zhushu": "葉氏適曰：勣本無甚所長，只是不負人。夫不負人，固可任以事，至扵闗朝廷之重，則非不負者能之。如立武氏之說，彼豈有意扵負太宗者？柰何利害所在，彼其不學，誠不識此。噫！以周勃之少文，㡬䧟吕氏之禍；以霍子孟之重厚，猶有所不免，皆不學無術所以致也。况勣以一言之失，豈知他日之禍如此哉！",
                    "type": 2
                },
                {
                    "paragraph": "",
                    "zhushu": "愚按：太宗英武，將畧優扵漢髙，至扵知人料事，不及漢髙逺矣。其間章章較著者，李勣之事是也。自今觀之，勣之為人，外若純慤，内任術數，非特太宗不能知，至今人不能知，何也？勣始事翟讓，讓為李宻所誅，勣不能死，後為竇建徳所敗，屈伏請降，復不能死。勣始與單雄信誓同死生，雄信誅，又不能死，其名節如此。獨扵李宻之敗，生則推功，死則收𦵏，太宗信其區區之小節，遂謂可以託孤，過矣。太宗之將終也，黜勣為疊州都督，謂太子曰：“勣若即行，汝用為相；若不即行，汝必殺之。”勣聞命，不辭家而去。夫太宗之術數，可謂精矣，孰知勣之術數，又髙出扵其上哉！厥後武氏之立，竟以勣一言而定，而唐之子孫，㡬盡於武氏之手。盖太宗以術數待勣，故勣亦以術數報之，固不暇為唐社稷計也。勣之將死，告其弟曰：“我見房、杜辛勤起家，皆為不肖子所敗，吾後子孫有交遊非𩔖者，汝必殺之。”異時敬業舉兵覆宗，至毁冡而暴骨。嗚呼！勣所任之術數，至是而無所施其巧矣，是以君子惡任智而大居正也。",
                    "type": 2
                },
                {
                    "paragraph": "馬周，",
                    "zhushu": "字賔王，家貧嗜學，資志曠逺。武徳中，𥙷州助教，不治事而去。宻州趙仁本髙其才，厚贈使入𨵿。留汴為浚儀令崔賢所辱，遂感激而西，舎新豐，逆旅主人不之顧，周命酒一斗八升，悠然獨酌，衆異之。餘見下文。"
                },
                {
                    "paragraph": "博州茌平人也。",
                    "zhushu": "茌，士疑切。博州，今東昌路。茌平，縣名，今仍舊，𨽻山東。"
                },
                {
                    "paragraph": "貞觀五年至京師，舎於中郎将",
                    "zhushu": "去聲。唐制，中郎將，太子府屬，掌校尉旅帥，及親勲、翊、衛之屬。"
                },
                {
                    "paragraph": "常何之家。",
                    "zhushu": "常，姓。何，名，史無傳。"
                },
                {
                    "paragraph": "時太宗令百官上書言得失，",
                    "zhushu": "令，平聲，後同。"
                },
                {
                    "paragraph": "周為何陳便宜二十餘事，",
                    "zhushu": "為，去聲。"
                },
                {
                    "paragraph": "令奏之，事皆合㫖。太宗恠其能，問何，何對曰：“此非臣所發意，乃臣家客馬周也。”太宗即日召之，未至間，凡四度遣使催促。",
                    "zhushu": "使，去聲。"
                },
                {
                    "paragraph": "及謁見，與語其恱，令直門下省，授監察御史，",
                    "zhushu": "唐制，掌分察百寮，廵按州郡獄訟，軍戎、𥙊祀、營作、太府出納皆𨽻焉。"
                },
                {
                    "paragraph": "累除中書舎人。",
                    "zhushu": "唐制，掌侍進奏叅議表章。"
                },
                {
                    "paragraph": "周有機辯，能敷奏，深識事端，故動無不中。",
                    "zhushu": "去聲。"
                },
                {
                    "paragraph": "太宗嘗曰：“我於馬周，暫時不見，則便思之。”十八年，歴遷中書令，",
                    "zhushu": "如字。"
                },
                {
                    "paragraph": "兼太子左庶子。周既職兼兩宫，處事平允，",
                    "zhushu": "處，上聲。"
                },
                {
                    "paragraph": "甚獲當時之譽。又以本官攝吏部尚書。太宗嘗謂侍臣曰：“周見事敏速，性甚慎至，",
                    "zhushu": "一作貞正。"
                },
                {
                    "paragraph": "至於論量人物，",
                    "zhushu": "量，平聲。"
                },
                {
                    "paragraph": "直道而言。朕比任使之，",
                    "zhushu": "比，音鼻。"
                },
                {
                    "paragraph": "多稱朕意。",
                    "zhushu": "稱，去聲。"
                },
                {
                    "paragraph": "既寫忠誠，親附於朕，實藉此人，共康時政也。”",
                    "zhushu": "按史傳，帝嘗以飛白書賜周曰：“鸞鳯冲霄，必假羽翼，股肱之寄，要在忠力。”周疾甚，詔使視䕶，躬為調藥。周以所上章奏悉焚之，曰：“管、晏暴君之過，取身後名，吾不為也。”二十一年，卒。按此章曰貞觀五年，周為何陳便宜，與舊史同。通鑑考異曰：“五年，周見，有詔令百官上封事。”唐暦曰：“三年六月，詔文武官言得失，馬周代常何陳事。”舊史或本扵政要，而吴氏所紀是也。",
                    "type": 2
                },
                {
                    "paragraph": "",
                    "zhushu": "宋氏祁曰：周之遇太宗，顧不異哉！由一介草茅言天下事，若素䆠于朝，明習憲章者，其自視與築巖釣渭，亦何以異迹？夫帝銳于立事，而周所建皆切一時，君宰間不膠漆而固，恨相得晚，宜矣。然周才不逮傅說、吕望，使後世未有述焉，惜哉！",
                    "type": 2
                },
                {
                    "paragraph": "",
                    "zhushu": "唐氏仲友曰：觀太宗待遇馬周，過扵房、杜、王、魏，如四使催趣，飛白之賜，皆異寵也。惜周不及四子，功業止此。史氏謂君宰不膠漆而固，信矣。然周之才，豈獨不及說、望而已哉！",
                    "type": 2
                },
                {
                    "paragraph": "",
                    "zhushu": "林氏之竒曰：魏無知之在漢，常何之在唐，其才能技業，初無太過扵人。而無知以舉陳平而獲賞，常何以舉馬周而受賜，故無知之名，託扵陳平，常何之名，託扵馬周，以為萬世不朽之傳。由此觀之，人之有善，豈必盡出扵己哉？",
                    "type": 2
                },
                {
                    "paragraph": "",
                    "zhushu": "愚按：自耕莘飯牛，築巖釣渭，由匹夫而陞朝著，君臣相得，建事立功者，不多見于後世矣。太宗覽常何之奏，而知其非何所為，何又能以實告，遂以布衣起新豐逆旅，濟濟清要，卒如覽奏之所見。若馬周，固偉矣。太宗之知人，得不尢偉矣乎！周固未可以並驅先哲，而太宗則可謂有古先哲王之遺風焉。"
                }
            ]
        },
        {
            "name": "求諌第四",
            "paragraphs": [
                {
                    "paragraph": "求諌第四",
                    "zhushu": "凡十一章。",
                    "type": 1
                },
                {
                    "paragraph": "太宗威容儼肅，百僚進見者，",
                    "zhushu": "見，音現。"
                },
                {
                    "paragraph": "皆失其舉措。太宗知其若此，每見人奏事，必假顔色，兾聞諌諍，知政教得失。貞觀初，嘗謂公卿曰：“人欲自照，必須明鏡；主欲知過，必藉忠臣。主若自賢，臣不匡正，欲不危敗，豈可得乎？故君失其國，臣亦不能獨全其家。至於隋煬帝暴虐，臣下鉗口，",
                    "zhushu": "鉗，巨淹切。"
                },
                {
                    "paragraph": "卒令不聞其過，",
                    "zhushu": "卒，子聿切。令，平聲。"
                },
                {
                    "paragraph": "遂至滅亡。虞世基等尋亦誅死，前事不逺。公等每㸔事有不利於人，必須極言規諌。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗之求諌，可謂切矣，而其納諌，亦可以為難矣，非惟能容人之諌，又導人而使之諌，非惟不怒人之諌，又賞人而使之諌，故一時之臣，非特大臣能諌，小臣如皇甫徳叅無不諌也。非特内臣能諌，外臣如李大亮無不諌也。非特文臣能諌，武臣如尉遲敬徳，亦無不諌也。非特廷臣能諌，宫妾如充容、徐惠，亦無不諌也。賢臣而能諌，固也，侫臣如裴矩亦諌焉；中國之臣能諌，固也，夷狄之臣如契苾何力亦諌焉。盖自三代而下，求諌之誠，納諌之美，未能或之先也。觀其貞觀之初，自以威容儼肅，故嘗假人以顔色；深鑒煬帝滅亡，故嘗求人使諌諍。夫能鑒隋之亡，則内有樂諌之實；假人以色，則外無拒諌之容，故能化及一時，大小咸諌，雖古昔謗木諌旌之盛，無以加焉。盖由初年二者，實有以感召之也。史臣置此扵求諌之首，其有深意哉！",
                    "type": 2
                },
                {
                    "paragraph": "貞觀元年，太宗謂侍臣曰：“正主任邪臣，不能致理；正臣事邪主，亦不能致理。惟君臣相遇，有同魚水，則海内可安。朕雖不明，幸諸公數相匡救，",
                    "zhushu": "數，音朔。"
                },
                {
                    "paragraph": "兾憑直言鯁議，",
                    "zhushu": "鯁，音梗，刺在喉也。"
                },
                {
                    "paragraph": "致天下太平。”諌議大夫王珪對曰：“臣聞木從繩則正，后從諌則聖。",
                    "zhushu": "商書傅說告髙宗之辭，明諌之不可不受。"
                },
                {
                    "paragraph": "是故古者聖主必有争臣七人，言而不用，則相繼以死。",
                    "zhushu": "争，讀曰諍。孝經曰：“天子有争臣七人，雖無道，不失其天下。”"
                },
                {
                    "paragraph": "陛下開聖慮，納芻蕘，愚臣處不諱之朝，",
                    "zhushu": "處，上聲。"
                },
                {
                    "paragraph": "實願罄其狂瞽。”太宗稱善，詔令自是宰相入内",
                    "zhushu": "令，平聲。相，去聲。"
                },
                {
                    "paragraph": "平章國計，必使諌官",
                    "zhushu": "唐制，諌官，左、右散騎常侍四人，常規諷過失，侍從顧問。左、右諌議大夫八人，掌諌論得失，侍従賛相。左、右𥙷闕十二人，掌供奉諷諌，大事廷議，小事則上封事。左、右拾遺十二人，掌同𥙷闕。"
                },
                {
                    "paragraph": "隨入，預聞政事。有所開說，必虚已納之。",
                    "zhushu": "按通鑑曰：“詔諌官随中書門下同三品官入閤。”",
                    "type": 2
                },
                {
                    "paragraph": "",
                    "zhushu": "孔氏甫曰：太宗之任諌官，真得其道。夫天下之務至廣也，軍國之機至要也，雖明主聽㫁，賢相謀議，思慮之失亦不能免。當君相論事之際，使諌官預聞，得以関說，𢦙有缺失，從而正之，豈不美乎！然大臣論事，規正扵人君之前，安有不從之議？兹亦制馭大臣，使之無過之術耳。若以諌官小臣，不可預聞國謀，必衆知缺失，方許諌正事，或已行而不可救，過或已彰而不可言，故剛直之臣，有激許不顧以争之者。君從之，猶掩其過；或不從，則君之過、大臣之罪愈大矣。太宗任諌官，可謂真得其道。",
                    "type": 2
                },
                {
                    "paragraph": "",
                    "zhushu": "胡氏寅曰：有失輙許諌官諌止，貞觀致治之本，凡有天下者皆可行，是為王者師也。雖然，諌官盡如魏徴、禇遂良、王珪之徒，則上不懾人君威嚴，下不承大臣風㫖，而言可聽矣。苟徒有聽諌之名，而不擇忠直識治之士，則或訐或比，隂行其私，而人主不之覺，其弊有甚扵不置諌官者。故耳目之任，以得人為要也。",
                    "type": 2
                },
                {
                    "paragraph": "",
                    "zhushu": "尹氏起莘曰：夫官以諌為名，所言必本扵公，而宰相制天下事，豈必盡能無失？誠使諌官得随事言之，則不待命令已行而後救之扵末流矣。雖然，諌宫入閤，或非大臣之所樂也，必有英明之君體而行之，則貞觀之治可復見矣。",
                    "type": 2
                },
                {
                    "paragraph": "",
                    "zhushu": "愚按：唐制，入閤儀最為後世美稱，盖天子既御紫宸殿，復移仗御便殿，百官随入，曰入閤。太宗用王珪言，詔諌官随中書門下同三品入閤。夫君相一體，固也，而宰相入内，必使諌官随之，則君臣舉無過矣。兹太宗所以致治之美歟？愚有望後世之君人也。",
                    "type": 2
                },
                {
                    "paragraph": "貞觀二年，太宗謂侍臣曰：“明主思短而益善，暗主護短而永愚。隋煬帝好自矜誇，",
                    "zhushu": "好，去聲。"
                },
                {
                    "paragraph": "護短拒諌，誠亦實難犯忤。虞世基不敢直言，或恐未為深罪。昔箕子佯狂自全，孔子亦稱其仁。",
                    "zhushu": "箕，國名。子，爵也。紂之諸父，見紂無道，諌之，紂囚之為奴。箕子因徉狂而受。孔子曰：“殷有三仁焉。”謂㣲子去之，箕子為之奴，比干諌而死也。"
                },
                {
                    "paragraph": "及煬帝被殺，世基合同死否？”杜如晦對曰：“天子有諍臣，雖無道不失其天下。仲尼稱：‘直哉史魚，邦有道如矢，邦無道如矢。’",
                    "zhushu": "仲尼，孔子字。史，官名。魚，衛大夫，名鰌。如矢，言直也。史魚自以不能進賢退不肖，既死，猶以尸諌。事見家語。"
                },
                {
                    "paragraph": "世基豈得以煬帝無道，不納諌諍，遂杜口無言，偷安重位，又不能辭職請退，則與箕子徉狂而去，事理不同。昔晉恵帝",
                    "zhushu": "姓司馬，名𠂻，武帝次子也。西晉昏庸之主。"
                },
                {
                    "paragraph": "賈后",
                    "zhushu": "恵帝之后。後為趙王倫所廢，矯詔賜死。"
                },
                {
                    "paragraph": "将廢愍懐太子，",
                    "zhushu": "名遹，惠帝太子，為賈后所殺。趙王倫後謚曰愍懐。"
                },
                {
                    "paragraph": "司空張華",
                    "zhushu": "司空三公之官。張華，字茂先，范陽人也。惠帝時為丞相。"
                },
                {
                    "paragraph": "竟不能苦争，阿意茍免。及趙王倫",
                    "zhushu": "字子彛，晉宣帝第九子。後以篡逆誅死。"
                },
                {
                    "paragraph": "舉兵廢后，遣使收華，",
                    "zhushu": "使，去聲，後同。"
                },
                {
                    "paragraph": "華曰：‘将廢太子日，非是無言，當不被納用。’",
                    "zhushu": "當，去聲，後同。"
                },
                {
                    "paragraph": "其使曰：‘公為三公，太子無罪被廢，言既不從，何不引身而退？’華無辭以答，遂斬之，夷其三族。古人有云：‘危而不持，顛而不扶，則将焉用彼相？’",
                    "zhushu": "焉，扵䖍切。相，去聲。"
                },
                {
                    "paragraph": "故‘君子臨大節而不可奪也。’",
                    "zhushu": "皆論語之辭。"
                },
                {
                    "paragraph": "張華既抗直不能成節，遜言不足全身，王臣之節，固已墜矣。虞世基位居宰輔，在得言之地，竟無一言諌諍，誠亦合死。”太宗曰：“公言是也。人君必須忠良輔弼，乃得身安國寧。煬帝豈不以下無忠臣，身不聞過，惡積禍盈，滅亡斯及。若人主所行不當，臣下又無匡諌，苟在阿順，事皆稱美，則君為暗主，臣為䛕臣，君暗臣䛕，危亡不逺。朕今志在君臣上下，各盡至公，共相切磋，以成理道。公等各宜務盡忠讜，匡救朕惡，終不以直言忤意，輙相責怒。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗之問，歸咎扵君，如晦之對，歸罪扵臣，可謂两得其道矣。盖君知所以歸咎扵君，則為君也，必能盡君之道；臣知所以歸咎扵臣，則為臣也，必能盡臣之道矣。太宗君臣辭令之間，豈非两得其道哉？然太宗因是而求言扵臣，謂終不以直言忤意，輙相責怒，可謂尢賢也已。况斯時也，正年榖豐熟，百姓樂生，邇安内肅，上恬下熈。太宗方以行帝王道，有既效之語，固宜望侍臣以匡救之益也。制治于未亂，保邦于未危，此古先哲王處治安之大猷也，太宗有焉。",
                    "type": 2
                },
                {
                    "paragraph": "貞觀三年，太宗謂司空裴寂",
                    "zhushu": "字玄真，蒲州人。仕隋為晉陽宫副監。秦王方建大計，未敢白髙祖，以寂最善，遂以情告之。寂乃以宫人私侍髙祖脅從之。武徳初，拜㒒射，呼裴監不名。貞觀初，進拜司空，後坐罪放静州。㑹羗反，或言寂為主，既而寂率家僮破羗，帝念寂，詔入朝。㑹卒，封河東公。"
                },
                {
                    "paragraph": "曰：“比有",
                    "zhushu": "比，音鼻。"
                },
                {
                    "paragraph": "上書奏事，條數甚多，朕緫黏之屋壁，出入觀省。",
                    "zhushu": "悉井切。"
                },
                {
                    "paragraph": "所以孜孜不倦者，欲盡臣下之情。每一思政理，或三更方寢，",
                    "zhushu": "更，平聲。"
                },
                {
                    "paragraph": "亦望公軰用心不倦，以副朕懐也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：成湯之聖，昧爽丕顯，坐以待旦。周公之聖，思兼三王，夜以繼日，經綸萬化，皆是心也。聖哲猶爾，况賢王乎？太宗毎思政理，或至三更，猶望群臣同心不倦，是心也。坐以待旦之心乎？夜以繼日之心乎𠝹？",
                    "type": 2
                },
                {
                    "paragraph": "貞觀五年，太宗謂房玄齡等曰：“自古帝王，多任情喜怒，喜則濫賞無功，怒則濫殺無罪，是以天下䘮亂，莫不由此。朕今夙夜未嘗不以此為心，恒欲公等盡情極諌。公等亦須受人諌語，豈得以人言不同已意，便即護短不納？若不能受諌，安能諌人。",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：太宗俾大臣受諌，盖欲大臣知諌之難受，欲之難違，以明已之不易。然其言則善矣，非惟責其臣以諫君，又訓其臣以正已，切磋之義也。三代人君必有師友，後世師難其人，得端良正直之士，使講論經訓，規箴闕失，如三益之友，則亦可以成德而寡過。太宗勉此不怠，其𦤺昇平之治，宜哉！",
                    "type": 2
                },
                {
                    "paragraph": "",
                    "zhushu": "愚按：太宗之納諌，真三代以下之所無有也。巳能納諌，可以為賢矣。而又勸其臣使受人之諌，可不謂尤賢乎哉！且其言曰：“不能受諌，安能諌人？至哉言乎！”盖必已能遷善，而後能告其君以善；已能改過，而後能正其君之過。是故曹參成清静之治，資盖公之一言；仁傑成中興之功，賴行冲之藥石。傳曰：“惟善人能受直言。”已不能受人之直言，而望其直言扵主，不亦難乎？",
                    "type": 2
                },
                {
                    "paragraph": "貞觀六年，太宗以御史大夫，",
                    "zhushu": "唐制，以掌刑法典章，紏正百官之罪惡。御史臺之長也。"
                },
                {
                    "paragraph": "韋挺、",
                    "zhushu": "京兆人。少與𨼆太子善，後為大子宫臣。武徳七年，或言太子與宫臣謀逆，帝專責宫臣，遂流巂州。貞觀初，王珪數薦之，拜御史大夫，俄兼魏王府事，復攺太常卿。帝討遼東，命挺主餉料，運渠塞不通，挺以待凍泮，帝怒，廢為民。"
                },
                {
                    "paragraph": "中書侍郎，",
                    "zhushu": "唐制，貳令之職也，朝廷大政叅議焉。臨軒冊命，則為使以授之；四夷來朝，則受其表䟽而奏之；獻贄幣，則受以付有司。"
                },
                {
                    "paragraph": "杜正倫、",
                    "zhushu": "相州人。隋世舉秀才。貞觀初，魏徴薦之，擢兵部員外郎。遷知起居注，累進中書侍郎。後行左庶子，漏泄，帝怒，太子廢，坐流驩州。𩔰慶初，迁中書令，出為横州刺史，卒。"
                },
                {
                    "paragraph": "秘書少監，",
                    "zhushu": "少，去聲。唐制：秘書監之貳職也。"
                },
                {
                    "paragraph": "虞世南、著作郎，",
                    "zhushu": "唐制，秘書省属官也，掌修撰碑志、祝文、𥙊文，與佐郎分判局事。"
                },
                {
                    "paragraph": "姚思廉，",
                    "zhushu": "名簡，以字行，京兆人。仕隋為河間郡司法，遷代王侍郎。髙祖定京師，府僚皆奔，獨思廉侍王。帝義之，授秦王府文學。王即位，攺𢎞文舘學士，迁著作郎。"
                },
                {
                    "paragraph": "等上封事稱旨，",
                    "zhushu": "稱，去聲。"
                },
                {
                    "paragraph": "召而謂曰：“朕歴觀自古人臣立忠之事，若值明主，便宜盡誠規諌，至如龍逄、比干，",
                    "zhushu": "龍逢，桀之賢臣。比干，紂之賢臣，皆以忠諌見殺。"
                },
                {
                    "paragraph": "不免孥戮。",
                    "zhushu": "一作仇戮。孥，子也。戮，殺也。謂併妻子而戮之也。"
                },
                {
                    "paragraph": "為君不易，",
                    "zhushu": "以豉切。"
                },
                {
                    "paragraph": "為臣極難。朕又聞龍可擾而馴，",
                    "zhushu": "音循。"
                },
                {
                    "paragraph": "然喉下有逆鱗，卿等遂不避犯觸，各進封事，常能如此，朕豈慮宗社之傾敗？每思卿等此意，不能暫忘，故設宴為樂。”",
                    "zhushu": "音洛。"
                },
                {
                    "paragraph": "仍賜絹有差。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：此太宗見諌者恱而從之之一事也。有功見知猶恱，况諌諍而見知乎？設宴賜帛，謂思至意，故舉酒相樂，具有鹿鳴燕忠臣嘉賔之意，亦太宗行王道之一端也。",
                    "type": 2
                },
                {
                    "paragraph": "",
                    "zhushu": "愚按：太宗以廷臣上封事稱㫖，設宴賜帛，所以奬進激勸之道，可謂至矣。而且以觸鱗為喻，使臣下知觸忤之必無罪，則将犯顔而進諌也。且龍逢、比干之誅，事無道之君而然也。以太宗之聰明英叡，夫豈有是哉？而能以無道之君戮諫臣以為戒，亦聖王兢懼之意歟！",
                    "type": 2
                },
                {
                    "paragraph": "太常卿，",
                    "zhushu": "唐制，掌禮樂、郊廟、社稷之事。"
                },
                {
                    "paragraph": "韋挺嘗上䟽陳得失，太宗賜書曰：“所上意見，極是讜言，辭理可觀，甚以為慰。昔齊境之難，",
                    "zhushu": "去聲。"
                },
                {
                    "paragraph": "夷吾有射鉤之罪；蒲城之役，勃鞮為斬袂之仇。而小白不以為疑，重耳待之若舊，",
                    "zhushu": "重，平聲。夷吾射鉤事，見任賢篇注。勃鞮，晉寺人披也。重耳，晉文公名。晉獻公使勃鞮殺重耳，重耳踰垣，勃鞮逐斬其衣祛，重耳奔狄。後重耳歸晉，即位為晉君，懐公之黨欲弑之，勃鞮欲以告，求見解前罪，文公使人讓之，勃鞮曰：“臣不敢以一心事君，故得罪。君已反國，其無蒲狄乎？”於是見之。"
                },
                {
                    "paragraph": "豈非各吠非主，",
                    "zhushu": "漢書：“桀犬吠堯，堯非不仁，特吠非其主耳。”"
                },
                {
                    "paragraph": "志在無二？卿之深誠，見於斯矣。若能克全此節，則永保令名，如其怠之，可不惜也。勉勵終始，垂範将来，當使後之視今，亦猶今之視古，不亦羙乎！朕比不聞其過，",
                    "zhushu": "比，音鼻。"
                },
                {
                    "paragraph": "未覩其闕，頼竭忠懇，數進嘉言，",
                    "zhushu": "數，音朔。"
                },
                {
                    "paragraph": "用沃朕懐，一何可道。",
                    "zhushu": "舊本此與上章通為一章。今按不同，分為二章。",
                    "type": 2
                },
                {
                    "paragraph": "",
                    "zhushu": "愚按：太宗賜書韋挺，示至公用人之道，而舉齊之管仲、晉之勃鞮為喻。夫齊、晉二伯，主置射鉤斬袂，而用二子，二子亦能盡忠扵其君矣。然嘗觀之，懐公入國，狐突之子毛及偃従重耳，懐公命突召其子。狐突曰：“子之能仕，父教之忠，䇿名委質，貳乃辟也，狐突寧死。”而毛、偃事文公不二。若以狐突之言律之，則管仲、勃鞮又若之何而可哉？",
                    "type": 2
                },
                {
                    "paragraph": "貞觀八年，太宗謂侍臣曰：“朕毎閒居静坐，則自内省，",
                    "zhushu": "悉井切。"
                },
                {
                    "paragraph": "恒恐上不稱天心，",
                    "zhushu": "稱，去聲。"
                },
                {
                    "paragraph": "下為百姓所怨。但思正人匡諌，欲令",
                    "zhushu": "平聲。"
                },
                {
                    "paragraph": "耳目外通，下無怨滯。又比見",
                    "zhushu": "比，音鼻"
                },
                {
                    "paragraph": "。人来奏事者，多有怖慴，",
                    "zhushu": "音輙，懼也。"
                },
                {
                    "paragraph": "言語致失次第，尋常奏事，情猶如此，况欲諌諍，必當畏犯逆鱗。所以毎有諌者，縦不合朕心，朕亦不以為忤。若即嗔責，深恐人懐戰懼，豈肯更言？”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：昔漢賈山曰：“人主之威非特雷霆也，勢重非特萬鈞也。開導而求諌，和顔色而受之，人猶恐懼不敢自盡，况震之以威怒乎？”太宗每以上不厭天心，下為百姓所怨以自省，固宜開導人言，和顔聴納也。為人君者，思賈山之言，充太宗之量，何慮人臣之不忠諌哉。",
                    "type": 2
                },
                {
                    "paragraph": "貞觀十五年，太宗問魏徴曰：“比来",
                    "zhushu": "比音鼻"
                },
                {
                    "paragraph": "朝臣都不論事，何也？”徴對曰：“陛下虚心採納，誠宜有言者。然古人云：‘未信而諌，則以為謗己；信而不諌，則謂之尸禄。’",
                    "zhushu": "論語子夏曰：“信而後諌，未信則以為謗己也。”尸禄，謂尸位而竊禄，"
                },
                {
                    "paragraph": "但人之才器，各有不同。懦弱之人懐忠直而不能言，踈逺之人恐不信而不得言，懐禄之人慮不便身而不敢言。所以相與緘黙，俛仰過日。”太宗曰：“誠如卿言。朕毎思之，人臣欲諌，輙懼死亡之禍，與夫",
                    "zhushu": "音扶。"
                },
                {
                    "paragraph": "赴鼎鑊、",
                    "zhushu": "音霍。"
                },
                {
                    "paragraph": "冒白刃，亦何異哉？故忠貞之臣，非不欲竭誠，竭誠者，乃是極難。所以禹拜昌言，",
                    "zhushu": "語見虞書益稷謨。"
                },
                {
                    "paragraph": "豈不為此也？",
                    "zhushu": "為，去聲。"
                },
                {
                    "paragraph": "朕今開懐抱納諌諍，卿等無勞怖懼，遂不極言。”",
                    "zhushu": "",
                    "type": 2
                },
                {
                    "paragraph": "",
                    "zhushu": "朱氏黼曰：言路通塞，闗君徳之盛衰。人主因言者之多寡，固可自察其身之得失也。諌者多，必吾之能聴；諌者直，必吾之能容。犯顔而不憚，必吾無拒人之色；苦口而無，必吾無好侫之心。一或反是，則是吾徳之不進，吾心之不大，吾之好侫而惡直，樂諛而畏忠也。大宗即位之初，虚心訪納，故論諌者歩隨袂接，表䟽之進笥溢几盈。一日萬機，在今猶昔，而論事之誠，頓爾銷减，帝而内省當必有以致此者。始導諌，中恱從，終勉强，徴屢論矣，今猶此問。徵以愛身畏罪為告，盖欲使帝自悟耳。帝以赴鼎冒刃為開說之比，終不能深自克責，復為敷求也。",
                    "type": 2
                },
                {
                    "paragraph": "",
                    "zhushu": "愚按：貞觀十年，魏徴謂“陛下欲善之志，不及扵昔時，聞過必攺，少虧扵曩日。”十三年，又謂“陛下志業比貞觀初漸不克終者，凡十事”。則君徳亦少貶矣。尚幸勉強欲善之意猶能自克，故能開導聴納。至謂群臣近来都不論事，則又在魏徴儆戒不克終之後，得無或如徴之言乎？後之人君所宜慎始而敬終也。",
                    "type": 2
                },
                {
                    "paragraph": "貞觀十六年，太宗謂房玄齡等曰：“自知者明，信為難矣。如属文之士，",
                    "zhushu": "屬，音嘱。"
                },
                {
                    "paragraph": "伎巧之徒，皆自謂已長，他人不及。若名工文匠，商畧詆訶，蕪詞拙跡，於是乃見。由是言之，人君須得匡諌之臣，舉其𠎝過。",
                    "zhushu": "𠎝，與愆同。"
                },
                {
                    "paragraph": "一日萬機，一人聴㫁，雖復憂勞，安能盡善？常念魏徴随事諌正，多中朕失，",
                    "zhushu": "中，去聲。"
                },
                {
                    "paragraph": "如明鏡鑒形，美惡必見。”因舉觴賜玄齡等數人勗之。",
                    "zhushu": "勗，吁玉切，勉也。",
                    "type": 2
                },
                {
                    "paragraph": "",
                    "zhushu": "愚按：魏徴以貞觀十七年春正月卒。太宗謂玄齡嘗念魏徴隨事諌正，如鏡照形，美惡必見，舉觴賜玄齡等數人以朂之。盖欲群臣亦如徴之極言無𨼆也。然此言恐在徴卒之後，未必在十六年也。",
                    "type": 2
                },
                {
                    "paragraph": "貞觀十七年，太宗問諌議大夫禇遂良曰：“昔舜造漆器，",
                    "zhushu": "漆，木名，可以髹物。世傳造漆器自舜始。"
                },
                {
                    "paragraph": "禹雕其爼，",
                    "zhushu": "爼，薦肉之器。雕。鏤𩛙也。"
                },
                {
                    "paragraph": "當時諌者十有餘人，食器之間，何須苦諌？”遂良對曰：“雕琢害農事，纂組傷女工。",
                    "zhushu": "組，音祖，綉作也。"
                },
                {
                    "paragraph": "首創奢滛，危亡之漸。漆器不已，必金為之；金器不已，必玉為之。𠩄以諍臣必諌其漸，及其滿盈，無𠩄復諌。",
                    "zhushu": "復，音缶。”"
                },
                {
                    "paragraph": "太宗曰：“卿言是矣。朕𠩄為事，若有不當，",
                    "zhushu": "去聲。"
                },
                {
                    "paragraph": "或在其漸，或已将終，皆宜進諌。比見前史，",
                    "zhushu": "比，音鼻。"
                },
                {
                    "paragraph": "或有人臣諌事，遂答云‘業已為之’，或道‘業已許之’，竟不為停改。",
                    "zhushu": "為，去聲。"
                },
                {
                    "paragraph": "此則危亡之禍，可反手而待也。”",
                    "zhushu": "舊本此與前章通為一章，今按不同，分為二章。仍按通鑑標年扵此章之首。",
                    "type": 2
                },
                {
                    "paragraph": "",
                    "zhushu": "范氏祖禹曰：所貴乎賢者，為其能止亂扵未然，閑邪扵未形也。若其已然，則衆人之所能知也，何賴扵賢乎？危亡之言，惟明主能信，闇主忽焉。是以自古無事之時，常患乎諌之難入也。故聖主能從諌扵未然，賢主能攺過扵巳然。諌而不聴，斯為下矣。忠臣之事上君也，亦諌其未然。事中君也，多諌其已然。事闇君也，救其横流。故有以諌殺身者矣。唐虞之時，群聖聚扵朝，無過舉矣。憂其所當憂，戒其所當戒，故常有儆懼之言。其慮患豫防也。至扵後世令王，其賢臣多諌其已然，而防其未然。太宗求諌扵群臣，其有意於防未然者乎？",
                    "type": 2
                },
                {
                    "paragraph": "",
                    "zhushu": "唐氏仲友曰：遂良之對是矣，抑猶有說。舜禹大聖，纎過必箴，與太保旅獒同意。荀卿謂事聖君有聴従，無諌争，豈知言哉。",
                    "type": 2
                },
                {
                    "paragraph": "",
                    "zhushu": "愚按：昔商紂始為象箸，箕子嘆曰：“彼為象箸，必不盛以土簋，将為犀玉之杯。玉杯象箸，必不羮菽藿衣短褐而舎扵茅茨之下。則錦衣九重，髙臺廣室，稱此以求天下不足矣。逺方珎恠之物，輿馬宫室之漸，自此而始，故吾畏其卒也。”遂良之言，其意盖亦若此也。然所謂滿盈無所復諌，則似非忠臣愛君之語。幸太宗之言，有足以救斯言之失也。"
                }
            ]
        },
        {
            "name": "納諌第五",
            "paragraphs": [
                {
                    "paragraph": "納諌第五",
                    "zhushu": "凡十章，直諌另為一𩔖，附此篇之後",
                    "type": 1
                },
                {
                    "paragraph": "貞觀𥘉，太宗與黄門侍郎王珪宴語，",
                    "zhushu": "通鑑作貞觀二年十二月，以黄門侍郎王珪為守侍中，上嘗閒居，與珪語。"
                },
                {
                    "paragraph": "時有美人侍側，",
                    "zhushu": "美人，女官九員，充世婦之數。"
                },
                {
                    "paragraph": "本廬江王瑗之姫也。",
                    "zhushu": "廬江王名瑗，太祖生蔚，蔚生哲，哲生瑗，武徳末為幽州都督，右領軍王君廓誘瑗反，後瑗傳首至京師。"
                },
                {
                    "paragraph": "瑗敗，籍沒入宫。太宗指示珪曰：“廬江不道，賊殺其夫而納其室，暴虐之甚，何有不亡者乎？”珪避席曰：“陛下以廬江取之，為是邪？為非邪？”太宗曰：“安有殺人而取其妻，卿乃問朕是非，何也？”珪對曰：“臣聞於管子曰：",
                    "zhushu": "管仲著書十八篇，曰管子。‘"
                },
                {
                    "paragraph": "齊桓公之郭國，",
                    "zhushu": "齊桓公，名小白。郭，小國，齊㓕之。之，猶徃也。"
                },
                {
                    "paragraph": "問其父老曰：郭何故亡？父老曰：以其善善而惡惡也。",
                    "zhushu": "惡惡，上烏去聲，下如字，後同。"
                },
                {
                    "paragraph": "桓公曰：若子之言，乃賢君也，何至於亡？父老曰：不然。郭君善善而不能用，惡惡而不能去，𠩄以亡也。’",
                    "zhushu": "去，上聲，後同。已上王珪述管子之言以為喻也。"
                },
                {
                    "paragraph": "今此婦人尚在左右，臣竊以為聖心是之。陛下若以為非，𠩄謂知惡而不去也。”太宗大恱，稱為至善，遽令以美人還其親族。",
                    "zhushu": "令，平聲。按新、舊史皆云“帝雖不出此美人，而甚重其言”，與此異。通鑑考異曰：“太宗賢主，既重珪言，何得反棄而不用乎？且羙人汎侍左右，又非嬖寵著名之人，太宗何愛而留之？”此章為是也。",
                    "type": 2
                },
                {
                    "paragraph": "",
                    "zhushu": "唐氏仲友曰：王珪納諌，皆人主情慾之際，人𠩄難言，可謂無慙扵魏徴矣。",
                    "type": 2
                },
                {
                    "paragraph": "",
                    "zhushu": "愚按：春秋傳曰：“人誰無過，過而能改，善莫大焉。”王珪之直言無諱，言人之所難言；太宗之攺過不吝，攺人之所難改。王珪進諌之誠，太宗納諌之美，方之古昔，何以尚兹。",
                    "type": 2
                },
                {
                    "paragraph": "貞觀四年，詔發卒修洛陽之乾元殿，",
                    "zhushu": "洛陽，古成周之地。今河南路乾元殿，隋所建。"
                },
                {
                    "paragraph": "以備廵狩。",
                    "zhushu": "孟子曰：“天子適諸侯曰廵狩。廵狩者，廵所守也。”"
                },
                {
                    "paragraph": "給事中",
                    "zhushu": "唐制，掌侍左右，分判省事之官，察弘文舘繕寫、校讎之課，大事覆奏，小事署而行之。"
                },
                {
                    "paragraph": "張玄素",
                    "zhushu": "蒲州人。仕隋為景城縣户曹。竇建徳䧟景城，將殺之，邑人號泣曰：“此清吏，殺之，是無天也。”遂釋之。貞觀𥘉，召問以政道，歴太子詹事，遷左庶子。㑹東宫廢，坐罪為民，頃之，召授剌史。麟徳初卒。"
                },
                {
                    "paragraph": "上書諌曰：陛下智周萬物，囊括四海，令之𠩄行，何徃不應？志之𠩄欲，何事不從？微臣竊思秦始皇之為君也，藉周室之餘，因六國之盛，将貽之萬葉。及其子而亡，",
                    "zhushu": "周之季世，天下大亂，秦并吞之。六國，齊、椘、燕、韓、趙、魏也。始皇曰：“朕為始皇帝，後世以數計，二世三世至于萬世，傳之無窮。”始皇歿，二世立，而趙髙弑之，子嬰立，而遂降于漢。"
                },
                {
                    "paragraph": "諒由逞嗜奔慾，逆天害人者也。是知天下不可以力勝，神祇不可以親恃，惟當弘儉約，薄賦歛，",
                    "zhushu": "去聲。"
                },
                {
                    "paragraph": "慎終始，可以永固。方今承百王之末，属凋弊之餘，必欲節之以禮制，陛下宜以身為先，東都未有幸期，即令𥙷葺。",
                    "zhushu": "令，平聲。"
                },
                {
                    "paragraph": "諸王今並出藩，又須營構，興發數多，豈疲人之𠩄望？其不可一也。陛下初平東都之始，層樓廣殿，皆令撤毁，天下翕然，同心傾仰。豈有初則惡其侈靡，",
                    "zhushu": "惡，烏去聲。"
                },
                {
                    "paragraph": "今乃襲其雕麗？其不可二也。毎承音㫖，未即廵幸，此乃事不急之務，成虚費之勞，國無兼年之積，何用兩都之好？",
                    "zhushu": "兩都，東都洛陽，西都長安也。"
                },
                {
                    "paragraph": "勞役過度，怨讟将起。其不可三也。百姓承亂離之後，財力凋盡，天恩含育，粗見存立，",
                    "zhushu": "粗，平聲。"
                },
                {
                    "paragraph": "飢寒猶切，生計未安，三五年間，未能復舊，柰何營未幸之都，而奪疲人之力？其不可四也。昔漢髙祖将都洛陽，婁敬一言，即日西駕。",
                    "zhushu": "漢髙祖姓劉名邦，沛人。伐秦得天下，國號漢。婁敬，齊人，髙祖在洛陽，敬說曰：“陛下取天下與周異，宜入闗而都，按秦之故。”上未决。張良言入闗便，即日駕西，都長安，賜敬姓劉氏，拜郎中。"
                },
                {
                    "paragraph": "豈不知地惟土中，貢賦𠩄均，但以形勝不如關内也。伏惟陛下化凋弊之人，革澆漓之俗，為日尚淺，未甚淳和。斟酌事宜，詎可東幸？其不可五也。臣嘗見隋室𥘉造此殿，楹棟宏壮，大木非近道𠩄有，多自豫章採来，",
                    "zhushu": "豫章，郡名，今龍興路，𨽻江西。"
                },
                {
                    "paragraph": "二千人拽一柱，其下施轂，皆以生鐡為之，中間若用木輪，動即火出。略計一柱，已用數十萬，則餘費又過倍於此。臣聞阿房成，秦人散；",
                    "zhushu": "房，音旁，見政體篇註。"
                },
                {
                    "paragraph": "章華就，楚衆離；",
                    "zhushu": "椘靈王為章華之臺，納亡人以實之。"
                },
                {
                    "paragraph": "乾元畢工，隋人解體。且以陛下今時功力，何如隋日？承凋殘之後，役瘡痍之人，費億萬之功，襲百王之弊，以此言之，恐甚於煬帝逺矣。深願陛下思之，無為由余𠩄笑，",
                    "zhushu": "由余，西戎人。戎王使由余觀秦繆公，示以宫室積聚。由余曰：“鬼為之則勞神矣，人為之亦苦民矣。”公恠之，問曰：“中國以詩、書、禮、樂法度為政，然尚時亂。今戎夷無此，何以為治？”由余笑曰：“此乃中國所以亂也。”云云。出史記。"
                },
                {
                    "paragraph": "則天下幸甚矣。太宗謂玄素曰：“卿以我不如煬帝，何如桀、紂？”對曰：“若此殿卒興，",
                    "zhushu": "卒，子聿切。"
                },
                {
                    "paragraph": "𠩄謂同歸於亂。”太宗嘆曰：“我不思量，",
                    "zhushu": "平聲。"
                },
                {
                    "paragraph": "遂至於此！”顧謂房玄齡曰：“今玄素上表，洛陽實亦未宜修造，後必事理須行，露坐亦復何苦？𠩄有作役，宜即停之。然以卑干尊，古来不易，",
                    "zhushu": "以豉切。"
                },
                {
                    "paragraph": "非其忠直，安能如此？且衆人之唯唯，",
                    "zhushu": "並音葦。"
                },
                {
                    "paragraph": "不如一士之諤諤。可賜絹五百匹。”魏徴嘆曰：“張公遂有囬天之力，可謂仁人之言，其利博哉！”",
                    "zhushu": "按史傳，此䟽有曰：“臣聞東都始平，太上皇詔宫室過度者焚之，陛下謂瓦木可用，請賜貧人。事雖不從，天下稱為盛徳。今復度而營之，是隋役又興，不五六年間，一捨一取，天下将謂何？”帝顧玄齡曰：“洛陽朝貢天下中，朕營之，意欲便四方百姓。今玄素言如此，使後必徃，雖露坐，庸何苦？”即詔罷役。",
                    "type": 2
                },
                {
                    "paragraph": "",
                    "zhushu": "范氏祖禹曰：上之所好者，下之所競也。太宗虚已以来直言，故羣臣争救其失，惟恐其言之不切，太宗不惟恱而從之，又賞以勸之，此人君之所難能也。夫如是，何患扵有過乎？",
                    "type": 2
                },
                {
                    "paragraph": "",
                    "zhushu": "張氏九成曰：古人以片言干知已，以䟽賤投至貴，非至誠切直，豈足以遇合？始玄素以小吏在擾攘間，䝉天子訪問隋唐興替之由，遂獲寵遇。洛陽之役，懇切䟽諌，遂有囬天之力。惜乎匪人滛慢，厭疾忠誨，功無成而遷播之禍至，此忠良所以扵悒而痛哭也。",
                    "type": 2
                },
                {
                    "paragraph": "",
                    "zhushu": "吕氏曰：堯、舜，天下之至善也，故人情莫不欲為之。桀、紂，天下之至惡也，故人情莫不耻言之。世之為人君者，未嘗不是堯、舜，而未必為堯、舜之所為；亦未嘗不非桀、紂，而未必不為桀、紂之所為。如是，則雖知以堯、舜自名，而未必不為桀、紂之歸也。惟聖明之君，知所以為堯、舜者，在於力行，而不在於空言。苟其行之未善，人雖被以桀、紂之名而不怒，夫然後可以進扵堯、舜，則漢髙祖、唐太宗其人也。髙祖問周昌曰：“我何如主？”對曰：“桀、紂之主。”太宗謂玄素曰：“我何如桀？紂？”對曰：“此役不息，同歸于亂。”夫二君，三代而下之英主也，雖其臣比之桀、紂，而二君受之，雖不能盡如堯、舜，而亦堯、舜之徒耳。此無他，知以桀、紂自儆，故不敢為桀、紂之歸也。",
                    "type": 2
                },
                {
                    "paragraph": "",
                    "zhushu": "愚按：洛邑為土中，以四方貢賦道里均也。周之都鎬京也，洛為東都，扵此而朝諸侯焉。漢之都長安也，洛有南宫，扵此而臨幸焉。唐都長安，視洛陽與周、漢同。天下既平，修治洛邑，若未甚害也。然洛陽多隋宫室，制度過侈，非所宜修。太宗納玄素之諌，遽令罷役，善矣。它日飛山、翠微、玉華之役，又非洛陽陪京之事勢，能追思玄素之言，則尢善矣。",
                    "type": 2
                },
                {
                    "paragraph": "太宗有一駿馬，特愛之，恒於宫中養飼，無病而暴死。太宗怒養馬宫人，将殺之。皇后",
                    "zhushu": "長孫氏。"
                },
                {
                    "paragraph": "諌曰：“昔齊景公以馬死殺人，",
                    "zhushu": "齊景公，名杵臼。"
                },
                {
                    "paragraph": "晏子請數其罪云：‘",
                    "zhushu": "數，上聲。晏子，名嬰，字平仲，齊大夫。"
                },
                {
                    "paragraph": "爾養馬而死，爾罪一也。使公以馬殺人，百姓聞之，必怨吾君，爾罪二也。諸侯聞之，必輕吾國，爾罪三也。’公乃釋罪。陛下嘗讀書見此事，豈忘之邪？”太宗意乃解。又謂房玄齡曰：“皇后庶事相啓沃，極有利益爾。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：晏子諌齊景公有三罪之說，其意美矣。今觀太宗欲殺宫人之事，盖亦有三失焉。何也？不寳賢而寳駿馬，則寳非其寳矣；不任牧人而牧宫人，則任非其任矣；以馬死而欲殺人，則刑非其刑矣。向非文徳皇后之諌，豈不為盛徳之累乎？史稱太宗有壮馬不能御，則天時為宫人，進而言曰：“妾有三物能御之：一曰鐵鞭，鞭其背；二曰鐵檛，檛其首；三曰匕首，㫁其喉。”太宗壯之。夫太宗使宫人養馬，不過一時溺扵嗜好而巳，孰知宫人之中有善御馬如則天者，已潜擬扵其後乎？吁，可畏哉！",
                    "type": 2
                },
                {
                    "paragraph": "貞觀七年，太宗将幸九成宫。",
                    "zhushu": "隋仁夀宫也。"
                },
                {
                    "paragraph": "散騎常侍姚思廉進諌曰：“陛下髙居紫極，寧濟蒼生，應須以欲從人，",
                    "zhushu": "應。平聲。"
                },
                {
                    "paragraph": "不可以人從欲。然則離宫遊幸，此秦皇、漢武之事",
                    "zhushu": "，始皇，姓嬴名政，國號秦。武帝，姓劉名徹，國號漢。"
                },
                {
                    "paragraph": "故非堯、舜、禹、湯之𠩄為也。”言甚切至。太宗諭之曰：“朕有氣疾，熱便頓劇，故非情好遊幸，",
                    "zhushu": "好，去聲。"
                },
                {
                    "paragraph": "甚嘉卿意。”因賜帛五十叚。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：漢元欲乘樓船，以薛廣徳之言而止，則天欲觀舎利，以狄仁傑之言而止。夫漢元庸君，則天女主，尚能攺過不吝，况如太宗之素號納諌者乎？思㢘九成之諫，非不切也；太宗氣疾之喻，亦近扵飾非矣。且既不從其言，復多賜之帛，是人君之過可以賄賂而免，人臣之直諌可以賄賂而移也。太宗之賜，思㢘之受，胥失之矣。",
                    "type": 2
                },
                {
                    "paragraph": "貞觀三年，李大亮",
                    "zhushu": "京兆人，有文武才。髙祖入闗，自歸，授土門令，撃盗皆降，擢金州司馬。貞觀初，授太府卿，復出為凉州都督。俄為西北道安撫大使，以綏諸部降者。八年，討吐谷渾有功，進爵為公，拜右衛將軍。臨終，表請罷遼東役。"
                },
                {
                    "paragraph": "為凉州都督，",
                    "zhushu": "凉州，今西凉州，𨽻甘肅。"
                },
                {
                    "paragraph": "嘗有臺使至州境，",
                    "zhushu": "使，去聲，後同。"
                },
                {
                    "paragraph": "見有名鷹，諷大亮獻之。大亮宻表曰：“陛下乆絶畋獵，而使者求鷹，若是陛下之意，深乖昔㫖。如其自擅，便是使非其人。”太宗下書曰：“以卿兼資文武，志懐貞確，故委藩牧，",
                    "zhushu": "藩，屏。牧，守也。"
                },
                {
                    "paragraph": "當兹重寄。比在州鎮，",
                    "zhushu": "比，音鼻。"
                },
                {
                    "paragraph": "聲績逺彰，念此忠勤，豈忘窹𥧌。使遣獻鷹，遂不曲順。論今引古，逺獻直言，披露腹心，非常懇到，覧用嘉歎，不能已已。有臣若此，朕復何憂？宜守此誠，終始若一。詩云：‘靖恭爾位，好是正直。神之聴之，介爾景福。’",
                    "zhushu": "好，去聲。詩小雅小旻篇之辭。"
                },
                {
                    "paragraph": "古人稱一言之重，侔於千金。卿之𠩄言，深足貴矣。今賜卿金壺缾、金椀各一枚，雖無千鎰之重，",
                    "zhushu": "鎰，音益，重二十四兩為鎰。"
                },
                {
                    "paragraph": "是朕自用之物。卿立志方直，竭節至公，處職當官，",
                    "zhushu": "䖏，上聲。"
                },
                {
                    "paragraph": "每副𠩄委，方大任使，",
                    "zhushu": "如字。"
                },
                {
                    "paragraph": "以申重寄。公事之間，宜觀典籍。兼賜卿荀恱漢紀一部，",
                    "zhushu": "荀恱，字仲豫，頴川人，後漢時為秘書監，撰漢紀三十卷。"
                },
                {
                    "paragraph": "此書叙致簡要，論議深博，極為政之體，盡君臣之義。今以賜卿，宜加尋閱。”",
                    "zhushu": "舊本此章之首曰“貞觀初”。今按通鑑標年。",
                    "type": 2
                },
                {
                    "paragraph": "",
                    "zhushu": "張氏九成曰：事君必以忠，立忠必以才，行已必以誠。三者全備，可謂賢矣。大亮文武才幹，而諌獻鷹近扵忠。太宗親任之篤，盖才兼文武，而濟之以忠誠耳。房喬稱有陵、勃之節，詎不信夫！",
                    "type": 2
                },
                {
                    "paragraph": "",
                    "zhushu": "愚按：太宗之朝，臺閣侍從之臣獻可替否，必開諭亹亹，不啻如飢渇之扵飲食，是宜列在外服之臣，亦不肯順㫖曲從，敢踰位而言也。若李大亮求鷹之諌，太宗非惟恱從之，又賞賚之。盛㢤！太宗之納諫也，然廷臣進諌，猶曰朝夕論思，日月獻納也。逺方藩臣不在君側，寧咈㫖而不顧身，若大亮者，可謂忠臣也已。此尤藩臣之𠩄當則效也。",
                    "type": 2
                },
                {
                    "paragraph": "貞觀八年，陜縣丞",
                    "zhushu": "陜縣，今仍舊属陜州，𨽻河南。"
                },
                {
                    "paragraph": "皇甫徳叅",
                    "zhushu": "皇甫，複姓。徳叅，名也。"
                },
                {
                    "paragraph": "上書忤㫖，太宗以為訕謗。",
                    "zhushu": "訕，𠩄諫切。"
                },
                {
                    "paragraph": "侍中魏徴進言曰：“昔賈誼當漢文帝上書云云‘可為痛哭者一，可為長歎息者六。’",
                    "zhushu": "漢文帝，名恒，髙祖次子也。賈誼，洛陽人。文帝召為博士，後為梁懐王傅。上書陳事，多𠩄匡建。其略曰：“臣竊為事埶，可為痛哭者一，可為流涕者二，可為長太息者六。”"
                },
                {
                    "paragraph": "自古上書，率多激切，若不激切，則不能起人主之心，激切即似訕謗，惟陛下詳其可否。”太宗曰：“非公無能道此者。”令賜徳叅帛二十叚。",
                    "zhushu": "令，平聲。按通鑑，中牟丞皇甫徳參上言：“脩洛陽宫，勞人；收地租，厚歛；俗好髙髻，盖宫中所化。”上怒，謂房玄齡等曰：“徳參欲國家不役一人，不收斗租，宫人皆無髪，乃可其意耶？”欲治訕謗之罪。魏徴諌曰云云，上曰：“朕罪斯人，則誰敢言？”乃賜絹二十四匹。它日，徴奏言：“陛下近日不好直言，雖勉強含容，非曩時之豁如。”上乃更加優賜，拜監察御史。與此章雖小異而詳，故附見焉。",
                    "type": 2
                },
                {
                    "paragraph": "",
                    "zhushu": "胡氏寅曰：無常者，惟人心乎？太宗初下洛陽，毁隋宫室，惡其侈也，即欲修建，雖為諌少輟，然意終不已，竟使成之。最後并怒諌者，欲加之罪，何其一念之難囘也。太宗克己従諌，終自勉焉，其心術有蔽不能自祛猶如此，况不能克己從諌者，宜如何？則亦觸情縱欲，猶蒹葭萑葦，寧有既耶？",
                    "type": 2
                },
                {
                    "paragraph": "",
                    "zhushu": "愚按：爲人上者甚矣，虚心𦗟納之難也。以太宗之始怒皇甫徳參而欲罪之，復從徴言，徳叅遂擢髙官，膺厚賞。始也怒人之言，終也從人之諌，不貴無從，而貴改過，太宗之謂矣。然忤㫖之怒，其中心之發見耶？抑一時磯激而然耶？向非徴之忠鯁，其為君徳之累豈少哉？徳叅區區一縣丞耳，乃能奮不自顧如此，尤可為㣲臣之則效也。",
                    "type": 2
                },
                {
                    "paragraph": "貞觀十五年，遣使詣西域",
                    "zhushu": "使，去聲，後同。西域，西夷之國也。"
                },
                {
                    "paragraph": "立葉護可汗，未還，",
                    "zhushu": "葉，音攝。葉護，突厥大臣之號也。本曰葉護統葉護，嗣其兄射匱可汗，乃號葉護可汗。是年，葉護數遣使入貢。秋七月，左領軍將軍張大師持節即其所號立為可汗，賜以皷纛。"
                },
                {
                    "paragraph": "又令人多賫金帛，",
                    "zhushu": "令，平聲，後同。"
                },
                {
                    "paragraph": "歴諸國市馬。魏徴諌曰：“今發使以立可汗為名，可汗未定立，即詣諸國市馬，彼必以為意在市馬，不為専立可汗，",
                    "zhushu": "不為之為，去聲。"
                },
                {
                    "paragraph": "可汗得立，則不甚懷恩；不得立，則生深怨。諸蕃聞之，且不重中國，但使彼國安寧，",
                    "zhushu": "使，如字。"
                },
                {
                    "paragraph": "則諸國之馬不求自至。昔漢文帝有獻千里馬者，曰：‘吾吉行日三十，",
                    "zhushu": "吉行，謂廵幸𥙊祀也。"
                },
                {
                    "paragraph": "凶行日五十，",
                    "zhushu": "凶，漢書作師。凶行，謂出兵行師也。"
                },
                {
                    "paragraph": "鸞輿在前，",
                    "zhushu": "輿，漢書作旗。"
                },
                {
                    "paragraph": "属車在後，",
                    "zhushu": "属，音嘱。漢因秦制，大車八十一乗相属也。"
                },
                {
                    "paragraph": "吾獨乗千里馬，将安之乎？’",
                    "zhushu": "乗，平聲。之，猶徃也。"
                },
                {
                    "paragraph": "乃償其道里𠩄費而返之。又光武",
                    "zhushu": "名秀，漢中興之君。"
                },
                {
                    "paragraph": "有獻千里馬及寳劔者。馬以駕皷車，劒以賜騎士。今陛下凡𠩄施為，",
                    "zhushu": "施，平聲。"
                },
                {
                    "paragraph": "皆邈過三王之上，",
                    "zhushu": "邈，音莫。"
                },
                {
                    "paragraph": "柰何至此欲為孝文、光武之下乎？又魏文帝",
                    "zhushu": "姓曹名丕，操之子也。受漢禅，國號魏。"
                },
                {
                    "paragraph": "求市西域大珠，蘇則曰：‘",
                    "zhushu": "蘇姓，則名，字文師，扶風人，仕魏為侍中。"
                },
                {
                    "paragraph": "若陛下恵及四海，則不求自至；求而得之，不足貴也。’陛下縱不能慕漢文之髙行，",
                    "zhushu": "去聲。"
                },
                {
                    "paragraph": "可不畏蘇則之正言耶？”太宗遽令止之。",
                    "zhushu": "舊本此章之首曰“貞觀中”。今按通鑑標年。",
                    "type": 2
                },
                {
                    "paragraph": "",
                    "zhushu": "唐氏仲友曰：魏徴之諌，不使蠻夷窺中國也。先王内中夏而外四夷，其待之固有其道矣。後世不為所亂，則為所窺，皆起於喜功貪利之故。太宗聖明，猶不免此。徴之所言，切中其病，而終唐之世，困扵亂華，可不戒哉！",
                    "type": 2
                },
                {
                    "paragraph": "",
                    "zhushu": "愚按：禹貢曰：“織皮、崑崙、析支、渠捜、西戎即叙。”因其織皮之貢而即叙之，此大禹之撫四夷也。漢武因名馬通大宛，而致連年之師；光武卻名馬，閉玉闗，而絶西域之使。二君之得失，蓋可覩矣。是宜魏徴之進諌，幸太宗克從之也。",
                    "type": 2
                },
                {
                    "paragraph": "貞觀十七年，太子右庶子髙季輔",
                    "zhushu": "名馮，以字行，徳州人。以孝聞。貞觀初，拜監察御史，不避權要，累轉中書舎人，列上五事，後除是職，遷吏部侍郎。及卒，謚曰憲。"
                },
                {
                    "paragraph": "上䟽陳得失，特賜鍾乳一劑，",
                    "zhushu": "鍾乳産扵石，食之使人通氣生胃。"
                },
                {
                    "paragraph": "謂曰：“卿進藥石之言，",
                    "zhushu": "謂其言有益扵國，猶藥石有益於病也。"
                },
                {
                    "paragraph": "故以藥石相報。”",
                    "zhushu": "按史傳，季輔後為吏部侍郎，善銓叙人物，帝賜金背鏡一，以况其清鑒焉。",
                    "type": 2
                },
                {
                    "paragraph": "",
                    "zhushu": "唐氏仲友曰：書曰：“徳懋懋官，功懋懋賞。”人主勉進臣下之功徳，欲其不怠如此。太宗兩賜季輔，得懋賞之意，然以季輔文武正直，不至宰輔，未為盡其才也。",
                    "type": 2
                },
                {
                    "paragraph": "",
                    "zhushu": "愚按：藥石所以愈膏肓之疾，金鏡可以别𡟎妍之形，太宗嘉人臣之進言，比之為藥石；望人臣之清鑒，比之於金鏡。可為君臣相與之盛事也。",
                    "type": 2
                },
                {
                    "paragraph": "貞觀十八年，太宗謂長孫無忌等曰：“夫人臣之對帝王，",
                    "zhushu": "夫。音扶。"
                },
                {
                    "paragraph": "多順從而不逆，甘言以取容。朕今𤼵問，不得有𨼆，宜以次言朕過失。”長孫無忌、唐儉等皆曰：“陛下聖化道致太平，以臣觀之，不見其失。”黄門侍郎劉洎",
                    "zhushu": "字思道，荆州人。貞觀七年，為治書侍御史，遷右丞，號稱職。十七年，逓日直東宫，遷侍中。太宗征遼東，詔輔太子監國，洎曰：“願無憂，大臣有罪，當按法誅之。”帝恠其言，及還，遂賜死。"
                },
                {
                    "paragraph": "對曰：“陛下撥亂創業，實功髙萬古，誠如無忌等言。然頃有人上書，辭理不稱者，",
                    "zhushu": "稱，去聲。"
                },
                {
                    "paragraph": "或對面窮詰，無不慚退，恐非奨進言者。”太宗曰：“此言是也，當為卿改之。”",
                    "zhushu": "為，去聲。按通鑑，是年夏四月，上至太平宫，因有是問，無唐儉名。又載馬周曰：“陛下比来賞罰，㣲以喜怒有所髙下，此外不見其失。”上皆納之。",
                    "type": 2
                },
                {
                    "paragraph": "",
                    "zhushu": "林氏之竒曰：仁人君子之事君，當夫治安之世，而危敗禍亂之言未嘗一日而㤀扵口者，蓋不如是不足以維持其治安，而保養其聰明也。舜襲堯之位，行堯之道，可謂治世矣。然益曰“㒺失法度”，禹曰“無若丹朱傲”，臯陶曰“元首叢脞哉。”夫舜豈有是哉？而禹、益、臯陶則不可以無是言也。太宗之徳固未能盡如堯舜，貞觀之治固未能盡如唐虞之時，而欲自聞其過，則其心猶足為堯、舜之心也。惜夫太宗有堯、舜好問之心，而長孫無忌之徒無禹、益、臯陶箴規之戒，可勝嘆哉！",
                    "type": 2
                },
                {
                    "paragraph": "",
                    "zhushu": "愚按：貞觀未年，魏徴既死，在廷群臣𩔗多䛕說之風，其間䛕說之特甚者，長孫無忌是也。太宗欲群臣直言，無忌則曰：“陛下無失。”太宗欲知其過，無忌則曰：“陛下武功文徳，臣等将順之不暇。”太宗欲聞破髙麗之計，無忌則曰：“諸将奉成筭而已。”嗚呼，孔子所謂言而莫予違者，其無忌之謂乎！向非劉洎軰面折廷争，庶㡬魏徴之風，則貞觀之政，難乎令終矣。",
                    "type": 2
                },
                {
                    "paragraph": "太宗嘗怒苑西監，",
                    "zhushu": "掌宫苑之官。"
                },
                {
                    "paragraph": "穆𥙿，",
                    "zhushu": "穆姓，𥙿名。"
                },
                {
                    "paragraph": "命於朝堂斬之。時髙宗為皇太子，",
                    "zhushu": "髙宗，名治，初封晉王。十七年，立為皇太子。"
                },
                {
                    "paragraph": "遽犯顔進諌，太宗意乃解。司徒長孫無忌曰：“自古太子之諌，或乗間從容而言。”",
                    "zhushu": "乗，平聲。間，去聲。從，即容切。"
                },
                {
                    "paragraph": "今陛下發天威之怒，太子申犯顔之諌，誠古今未有。太宗曰：“夫人乆相與處，",
                    "zhushu": "夫，音扶。䖏，上聲。"
                },
                {
                    "paragraph": "自然染習。自朕御天下，虚心正直，即有魏徴朝夕進諌，自徴云亡。劉洎、岑文本、",
                    "zhushu": "字景仁，鄧州人。貞觀初，除秘書郎，奏籍田頌，擢中書舎人，號善職，遷侍郎。十七年。文本不欲兼東宫官，乃詔五日一叅東宫。後遷中書令，卒。"
                },
                {
                    "paragraph": "馬周、禇遂良等繼之。皇太子㓜在朕𦡀前，每見朕心說諌者，因染以成性，故有今日之諌。”",
                    "zhushu": "舊本此章與前章通為一章，今按不同，分為二章。",
                    "type": 2
                },
                {
                    "paragraph": "",
                    "zhushu": "愚按：髙宗之䖏東宫也，不惟已能納諌，又能諌扵其父，何其賢哉！及其在位既乆，艶后擅權，諌臣結舌，李善感一言，至比之鳯鳴朝陽，其不能納諌可知矣。夫以一人之身，始則能諌，終則拒諌，其故何哉？盖嘗以唐史觀之，髙宗以乆不聞諌，問扵李勣，勣對曰：陛下所為盡善，無事可諌。嗚呼，髙宗始之能諌，盖由太宗之徳有以化之，終之拒諌，豈非李勣軰實逢君之惡哉？"
                }
            ]
        },
        {
            "name": "直諌",
            "paragraphs": [
                {
                    "paragraph": "直諌",
                    "zhushu": "附凡十章。",
                    "type": 1
                },
                {
                    "paragraph": "貞觀二年，隋通事舎人",
                    "zhushu": "隋制，掌引納通奏。"
                },
                {
                    "paragraph": "鄭仁基女年十六七，容色絶姝，當時莫及。文徳皇后",
                    "zhushu": "長孫氏，喜圗傳，尚禮法，性約素，嘗著女則十篇。又為論斥漢馬后不能撿抑外家，使與政事，乃戒其車馬之侈，此謂開本源，恤末事。臨終，請帝納忠諌，勿受讒，省遊畋作役。"
                },
                {
                    "paragraph": "訪求得之，請備嬪御。太宗乃聘為充華。",
                    "zhushu": "唐制，女官號九嬪之一。"
                },
                {
                    "paragraph": "詔書已出，䇿使未發。",
                    "zhushu": "使，去聲，後同。"
                },
                {
                    "paragraph": "魏徴聞其已許嫁陸氏，方遽進而言曰：“陛下為人父母，",
                    "zhushu": "書曰：“元后作民父母。”"
                },
                {
                    "paragraph": "撫愛百姓，當憂其𠩄憂，樂其𠩄樂。",
                    "zhushu": "樂，並音洛。"
                },
                {
                    "paragraph": "自古有道之主，以百姓之心為心，故君處臺榭，",
                    "zhushu": "處，上聲，後同。"
                },
                {
                    "paragraph": "則欲民有棟宇之安；食膏梁，則欲民無飢寒之患；顧嬪御，則欲民有室家之歡，此人主之常道也。今鄭氏之女，乆已許人，陛下取之不疑，無𠩄顧問，播之四海，豈為民父母之道乎？",
                    "zhushu": "道，一作義。"
                },
                {
                    "paragraph": "臣傳聞雖或未的，然恐虧損聖徳，情不敢𨼆。君舉必書，𠩄願特留神慮。”太宗聞之大驚，手詔答之，深自克責，遂停策使，乃令女還舊夫。",
                    "zhushu": "令，平聲，後同。"
                },
                {
                    "paragraph": "左僕射房玄齡、中書令温彦博、禮部尚書王珪、御史大夫韋挺等云：“女適陸氏，無顯然之状，大禮既行，不可中止。”又陸氏抗表云：“某父康在日，與鄭家徃還，時相贈遺資財，初無婚姻交涉親戚。”並云：“外人不知，妄有此說。”大臣又勸進，太宗於是頗以為疑，問徵曰：“群臣或順㫖，陸氏何為過爾分踈？”徵曰：“以臣度之，",
                    "zhushu": "度，待洛切。"
                },
                {
                    "paragraph": "其意可識，将以陛下同於太上皇。”太宗曰：“何也？”徴曰：“太上皇初平京城，得辛處儉婦，稍蒙寵遇。處儉時為太子舎人，",
                    "zhushu": "唐制，東宫右春坊置舎人，掌行令書表啓。"
                },
                {
                    "paragraph": "太上皇聞之不恱，遂令出東宫為萬年縣。",
                    "zhushu": "見任賢篇註。"
                },
                {
                    "paragraph": "每懷戰懼，常恐不全首領。陸爽",
                    "zhushu": "陸氏名。"
                },
                {
                    "paragraph": "以為陛下今雖容之，恐後隂加譴讁，",
                    "zhushu": "音摘。責也。"
                },
                {
                    "paragraph": "𠩄以反覆自陳，意在於此，不足為恠。”太宗𥬇曰：“外人意見，或當如此。然朕之𠩄言，未能使人必信。“乃出𠡠曰：“今聞鄭氏之女，先已受人禮聘，前出文書之日，事不詳審，此乃朕之不是，亦為有司之過，授充華者宜停。”時莫不稱歎。",
                    "zhushu": "",
                    "type": 2
                },
                {
                    "paragraph": "",
                    "zhushu": "朱氏黼曰：人主以攺過為徳，而以耻過作非為戒，人臣以格非為職，而以順非逢惡為罪。太宗嘗曰：“前世帝王拒諫者多矣，或曰業已為之，又曰業已許之，終不為改，如此欲無危亡，得乎？”是以終身導人使諌，從善如流，未嘗少有斳吝也。聘陸氏已聘之女，是誠不知而作也，聞魏徵一言，遂罪已停册，可謂更也，人皆仰之矣。玄齡軰一時名臣，宜有以将順其羙，正救其惡，有以格君心之非，可也。乃曰：“大禮既行，不可中止。”雖妾婦𠩄以愛主，不當如是，况大臣乎？太宗有改過之徳，而玄齡軰不免有逢惡之罪，若魏徴其賢矣哉！",
                    "type": 2
                },
                {
                    "paragraph": "",
                    "zhushu": "愚按：古者天子一后、三夫人、九嬪、二十七世婦，八十一御妻。盖天子𠩄娶之國，嫡為正后，庶為娣媵，正后既終，則其娣媵攝行后職，故曰天子諸侯不再娶。大抵六宫之職一定，則不可攺移，不可増益也。後世正家之道不明，正后之立亦多以色而舉，况妃嬪乎？故姝麗之𠩄在，不逺千里求之，雖有夫之婦，有不暇恤，以太宗之為君，文徳之為后，亦不能免魏徴之諌，勉強從之而已。厥後士彠之女，亦以色選，孰知牝晨之禍已兆於此乎？益之戒舜曰：“罔滛扵樂。”仲虺之稱湯曰：“不邇聲色。”後之人君亦法乎此而巳矣。",
                    "type": 2
                },
                {
                    "paragraph": "貞觀三年，詔關中免二年租稅，關東給復一年。",
                    "zhushu": "関東，潼闗以東也。"
                },
                {
                    "paragraph": "尋有𠡠：“已役已納，並遣輸納，明年緫為凖折。”",
                    "zhushu": "為，去聲，後同。"
                },
                {
                    "paragraph": "給事中魏徴上書曰：“伏見八月九日詔書，率土皆給復一年，老㓜相歡，或歌且舞。又聞有𠡠，丁已配役，即令役滿折造，餘物亦遣輸了，待明年緫為凖折。道路之人，咸失𠩄望。此誠平分百姓，均同七子，但下民難與圖始，日用不足，皆以國家追悔前言，二三其徳。臣竊聞之，天之所輔者仁，人之𠩄助者信。今陛下初膺大寳，",
                    "zhushu": "易大傳曰：“聖人之大寳曰位。”"
                },
                {
                    "paragraph": "億兆觀徳，始發大號，便有二言，生八表之疑心，失四時之大信。縱國家有倒懸之急，猶必不可，况以泰山之安，而輙行此事。為陛下為此計者，",
                    "zhushu": "為此之為，如字。"
                },
                {
                    "paragraph": "於財利小益，於徳義大損。臣誠智識淺短，竊為陛下惜之，伏願少覧臣言，詳擇利益。冐昧之罪，臣𠩄甘心。”簡㸃使、",
                    "zhushu": "去聲，後同。"
                },
                {
                    "paragraph": "右僕射封徳彛等，並欲中男十八已上簡㸃入軍。𠡠三四出，徴執奏以為不可。徳彛重奏：“",
                    "zhushu": "重。平聲。"
                },
                {
                    "paragraph": "今見簡㸃者云，次男内大有壮者。”太宗怒，乃出𠡠：“中男已上，雖未十八，身形壮大，亦取。”徴又不從，不肯署𠡠。太宗召徴及王珪，作色而待之曰：“中男若實小，自不㸃入軍，若實大，亦可簡取，於君何嫌？過作如此固執，朕不解公意。”",
                    "zhushu": "觧，音懈。"
                },
                {
                    "paragraph": "徴正色曰：“臣聞竭澤取魚，非不得魚，明年無魚；焚林而畋，非不獲獸，明年無獸。若次男已上，盡㸃入軍，租賦雜徭，将何取給？且比年",
                    "zhushu": "比，音鼻。"
                },
                {
                    "paragraph": "國家衛士，不堪攻戰，豈為其少？但為禮遇失𠩄，遂使",
                    "zhushu": "如字，後同。"
                },
                {
                    "paragraph": "人無鬪心。若多㸃取人，還充雜使，其數雖衆，終是無用。若精簡壮徤，遇之以禮，人百其勇，",
                    "zhushu": "謂一人可當百夫也。"
                },
                {
                    "paragraph": "何必在多？陛下每云，我之為君，以誠信待物，欲使官人百姓，並無矯偽之心。自登極已来，大事三數件，皆是不信，復何以取信於人？”太宗愕然曰：“𠩄云不信，是何等也？”徴曰：“陛下初即位，詔書曰：‘逋私宿債，欠負官物，並悉原免。’即令",
                    "zhushu": "平聲。"
                },
                {
                    "paragraph": "𠩄司，列為事條，秦府國司，亦非官物。陛下自秦王為天子，國司不為官物，其餘物復何𠩄有？又闗中免二年租調，",
                    "zhushu": "去聲。"
                },
                {
                    "paragraph": "關外給復一年，百姓蒙恩，無不歡恱。更有𠡠㫖：‘今年白丁多已役訖，若從此放免，並是虚荷國恩。",
                    "zhushu": "荷，去聲。"
                },
                {
                    "paragraph": "若已折巳輸，令緫納取了，𠩄免者皆以来年為始。’散還之後，方更徴收，",
                    "zhushu": "徴，平聲，後同。"
                },
                {
                    "paragraph": "百姓之心，不能無恠。已徴得物，便㸃入軍。来年為始，何以取信？又共理𠩄寄，在於剌史、",
                    "zhushu": "唐制，武徳𥘉，罷郡為州，改太守曰剌史，掌宣徳化，嵗廵属縣，觀風俗，録囚，恤鰥寡。"
                },
                {
                    "paragraph": "縣令，",
                    "zhushu": "唐制，縣置令，掌導揚風化，撫字黎氓，敦民業，崇地利，養鰥寡，恤孤貧，審𡨚屈，親獄訟。"
                },
                {
                    "paragraph": "常年貌稅，並悉委之。至於簡㸃，即疑其詐偽，望下誠信，不亦難乎？”太宗曰：“我見君固執不已，疑君蔽此事。今論國家不信，乃人情不通，我不尋思，過亦深矣。行事徃徃如此錯失，若為致理？”乃停中男，賜金罋一口，賜珪絹五十匹。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：孔子曰：“去食去兵，無信不立。”湯之有天下也，首曰彰信兆民。武王之有天下也，首曰惇信明義。三代之得天下，未有不以信為先者也。太宗即位之初，首欲以誠信待物，可謂能以湯武為法者矣。然徒知其為信，不知其所以信。故魏徴歴陳其目，謂原免逋債，而秦府不與，一不信也。給散租調，已散復徴，二不信也。簡㸃丁男，不任守令，三不信也。太宗欣然從徴之言，君臣魚水，實始于此。終致貞觀之盛，有以也哉。",
                    "type": 2
                },
                {
                    "paragraph": "貞觀五年，持書侍御史",
                    "zhushu": "唐制，舉劾官品，本作治書，避髙宗諱，故改曰持。"
                },
                {
                    "paragraph": "權萬紀、",
                    "zhushu": "權，姓。萬紀，名。京兆人，性悻直，為治書侍御史，魏徴奏黜之。後數年，復是官。"
                },
                {
                    "paragraph": "侍御史",
                    "zhushu": "唐制，掌紏舉百寮，及入閣承詔，推彈雜事。"
                },
                {
                    "paragraph": "李仁發，俱以告訐譛毁，",
                    "zhushu": "訐，居謁切。"
                },
                {
                    "paragraph": "數蒙引見，",
                    "zhushu": "數，音朔。見，音現。"
                },
                {
                    "paragraph": "任心彈射，",
                    "zhushu": "彈，平聲，後同。"
                },
                {
                    "paragraph": "肆其欺㒺，令在上震怒，",
                    "zhushu": "令，平聲。"
                },
                {
                    "paragraph": "臣下無以自安。内外知其不可，而莫能論諍。給事中魏徴正色而奏之曰：“權萬紀、李仁𤼵並是小人，不識大體，以譛毁為是，告訐為直。凡𠩄彈射，皆非有罪。陛下掩其𠩄短，收其一切，乃騁其姦計，附下罔上，多行無禮，以取強直之名，誣房玄齡，",
                    "zhushu": "玄齡嘗掌内外官考，萬紀劾其不平。"
                },
                {
                    "paragraph": "斥退張亮，",
                    "zhushu": "鄭州人。初玄齡薦為車騎将軍。詳見公平篇註。"
                },
                {
                    "paragraph": "無𠩄肅厲，徒損聖明。道路之人，皆興謗議。臣伏度聖心，",
                    "zhushu": "度，待洛切。"
                },
                {
                    "paragraph": "必不以為謀慮深長，可委以棟梁之任，将以其無𠩄避忌，欲以警厲群臣。若信狎囬邪，猶不可以小謀大。群臣素無矯偽，空使臣下離心。以玄齡、亮之徒，猶不可得伸其枉直，其餘踈賤，孰能免其欺罔？伏願陛下留意再思，自驅使二人以来，有一𢎞益，臣即甘心斧𨱆，受不忠之罪。陛下縦未能舉善以崇徳，豈可進姦而自損乎？”太宗欣然納之，賜徴絹五百匹。其萬紀又姦状漸露，仁發亦解黜，萬紀貶連州司馬，",
                    "zhushu": "連州，今仍舊，𨽻廣東。司馬，州僚佐也。"
                },
                {
                    "paragraph": "朝廷咸相慶賀焉。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：中庸曰：“敬大臣則不眩。”先儒曰：“信任専而小臣不得以間之，故臨事而不眩也。”自古英明之君，若漢之武、宣、隋之髙祖、宋之孝宗，既任委大臣而復信小臣之言，其意盖慮大臣之専權，而恃小臣之察以防之也。太宗之扵萬紀軰，亦若是而已矣，雖玄齡之親宻，猶得而間之，况其餘乎？夫天下之權初無定在，專在扵大臣，固足以致亂，移扵小臣，尤非所以為治也。唯持敬則足以増一已之聦明，窮理則足以察他人之邪正，人君亦勉扵此而巳。徒恃小臣之察，欲廣已之耳目者，何其惑之甚㢤！",
                    "type": 2
                },
                {
                    "paragraph": "貞觀六年，有人告尚書右丞魏徴，言其阿黨親戚，太宗使御史大夫温彦博案驗其事，乃言者不直。彦博奏稱，徴既為人𠩄道，雖在無私，亦有可責。遂令彦博謂徴曰：“",
                    "zhushu": "令，平聲，後同。"
                },
                {
                    "paragraph": "爾諌正我數百條，豈以此小事，便損衆美？自今已後，不得不存形迹。”居數日，太宗問徴曰：“昨来在外，聞有何不是事？”徴曰：“前日令彦博宣𠡠語臣云：‘因何不存形迹？’此言大不是。臣聞君臣同氣，義均一體，未聞不存公道，惟事形迹。若君臣上下，同遵此路，則邦國之興䘮，或未可知。”太宗矍然改容曰：“",
                    "zhushu": "矍，厥縛切，驚悟貌。"
                },
                {
                    "paragraph": "前發此語，尋己悔之，實大不是。公亦不得遂懐𨼆避。”徴乃拜而言曰：“臣以身許國，直道而行，必不敢有𠩄欺負。但願陛下使臣為良臣，勿使臣為忠臣。”太宗曰：“忠良有異乎？”徴曰：“良臣使身獲美名，君受顯號，子孫傳世，福禄無疆；忠臣身受誅夷，君䧟大惡，家國並䘮，獨有其名。以此而言，相去逺矣。”太宗曰：“君但莫違此言，我必不忘社稷之計。”乃賜絹二百匹。",
                    "zhushu": "按通鑑：徴又曰：“稷、契、臯陶，良臣也；龍逄、比干，忠臣也。”",
                    "type": 2
                },
                {
                    "paragraph": "",
                    "zhushu": "胡氏寅曰：忠良一道也，未有優扵忠而劣扵良者，亦未有偏扵良而短扵忠者。魏公之言，過為分别，不若曰：“臣願為稷、契、臯陶，諌行言聽；不願如龍逄、比干，身誅國亡。”如此自足以警帝意也。夫稷、契、比干，𠩄謂易地則皆然也。後世事君者，柔和獻納，不敢強諌，曰：“吾效稷、契、臯陶。”苟有犯顔苦口，靣折廷争者，則或非之曰：“爾何以桀紂事吾君，而欲為忠臣乎？”則魏公之說啓之矣。",
                    "type": 2
                },
                {
                    "paragraph": "",
                    "zhushu": "林氏之竒曰：自古君明臣良，猶腹心手足之一體，歡然無間，而后朝廷之政無不舉。豈拘拘形迹之末。以自為疑外者。太宗之扵魏公，雖曰言必聽，諌必從，而責之以宜存形迹，則仆碑之兆已見扵此。",
                    "type": 2
                },
                {
                    "paragraph": "",
                    "zhushu": "吕氏曰：魏公之對，誠足以警動太宗之心矣。何則臣諌而君從之則可以為稷、契、臯陶之良，不從則亦不失其為龍逄、比干之忠？則是忠之與良，固未甚相逺也。若乃君之聴諌，從之則為堯、舜，不従之則為桀、紂，其相去不啻霄壤，則太宗扵此，安得而不警乎？",
                    "type": 2
                },
                {
                    "paragraph": "",
                    "zhushu": "愚按：魏徴忠良之論美矣，然攷之文義，則有不然者，何也？文武之臣，身獲美名，君受顯號，專謂之良臣可也，而囧命則曰：“咸懐忠良。”商紂之臣，身受誅夷，君䧟大惡，專謂之忠臣可也，而武王則曰：“焚炙忠良。”此猶渾而言之也。子文仕為令尹，身得令終，可以為良臣矣，夫子則稱之為忠。奄息殺身殉𦵏，以從其君，可以為忠臣矣，詩人則稱之為良。然則徴之言，豈得為定論哉！先儒有言，忠良一道也。未有優扵忠而劣扵良者，亦未有偏扵良而短扵忠者，斯言不可易矣。",
                    "type": 2
                },
                {
                    "paragraph": "貞觀六年，匈奴克平，逺夷入貢，符瑞日至，年榖頻登。岳牧等屢請封禪，",
                    "zhushu": "去聲。封襌者，封土扵山，禪祭扵地也。"
                },
                {
                    "paragraph": "群臣等又稱述功徳，以為“時不可失，天不可違，今行之，臣等猶謂其晚。”惟魏徴以為不可。太宗曰：“朕欲得卿直言之，勿有𠩄𨼆。朕功不髙耶？”曰：“髙矣。”“徳未厚耶？”曰：“厚矣。”“華夏未安耶？”曰：“安矣。”“逺夷未慕耶？”曰：“慕矣。”“符瑞未至耶？”曰：“至矣。“年榖未登耶？“曰：登矣。”“然則何為不可？”對曰：“陛下功髙矣，民未懐恵；徳厚矣，澤未旁流；華夏安矣，未足以供事；",
                    "zhushu": "供，平聲，後同。"
                },
                {
                    "paragraph": "逺夷慕矣，無以供其求；符瑞雖臻，而罻羅猶宻；",
                    "zhushu": "罻，音蔚。"
                },
                {
                    "paragraph": "積嵗豐稔，而倉廪尚虚。此臣𠩄以切謂未可。臣未能逺譬，且借近喻於人。有人長患疼痛，不能任持。療理且愈，皮骨僅存。便欲負一石米，日行百里，必不可得。隋氏之亂，非止十年。陛下為之良醫，除其疾苦。雖已乂安，未甚充實。告成天地，臣竊有疑。且陛下東封，",
                    "zhushu": "謂東封泰山也。在今泰安州。"
                },
                {
                    "paragraph": "萬國咸萃，要荒之外，",
                    "zhushu": "要，平聲。要服、荒服，蠻夷之地也。"
                },
                {
                    "paragraph": "莫不奔馳。今自伊洛之東，暨乎海岱，",
                    "zhushu": "岱，泰山也。"
                },
                {
                    "paragraph": "雈莾巨澤，茫茫千里，人煙㫁絶，雞犬不聞，道路蕭條，進退艱阻。寧可引彼戎狄，示以虚弱？竭財以賞，未厭逺人之望；",
                    "zhushu": "厭，音淹，足也。"
                },
                {
                    "paragraph": "加年給復，不償百姓之勞。或遇水旱之災，風雨之變，庸夫邪議，悔不可追。豈獨臣之誠懇，亦有輿人之論。”太宗稱善，於是乃止。",
                    "zhushu": "按通鑑，是年正月，文武官請封禪。上曰：“卿軰皆以封禪為帝王盛事，朕意不然。若天下乂安，家給人足，雖不封禪，庸何傷乎？昔秦始皇封禪，漢文帝不封禪，後世豈以文帝之賢不及始皇耶？且事天掃地而𥙊，何必登泰山之𩔖，封數尺之土，然後可以展其誠敬乎？”群臣猶請之不已，上亦欲従之，魏徴獨以為不可云云。㑹河南、北數州大水，事遂寢。",
                    "type": 2
                },
                {
                    "paragraph": "",
                    "zhushu": "孫氏甫曰：封禪之文，不著扵經典，秦漢諸儒用管仲說，以為帝王盛徳之事，無大此禮，故秦皇、漢武行之，儀物侈大，自謂光輝無窮。然封禪之後，災異數至，天下多事，盖繁費生靈，干動和氣所致，則崇尚此禮，惡足以當天意哉？况此禮不著於經典也。司馬遷作封禪書，引經典之文，但廵守之禮耳。帝王廵守，每至方嶽，必燔柴以告至，非謂自陳功扵天也。帝王治天下，能以功徳濟生民，致時太平，則天必佑之以永乆之福。郊祀之禮，足伸其報，何待自告其功也。太宗嘗謂事天至敬，掃地而𥙊，何必登山封土，此實至論。",
                    "type": 2
                },
                {
                    "paragraph": "",
                    "zhushu": "范氏祖禹曰：古者天子廵守，至于方岳，必告𥙊柴望，所以尊天而懐柔百神也。後世學禮者失其傳，而謟諛者為說以希世主，謂之封禪，實自秦始，古無有也。且三代不封禅而王，秦封禪而亡，不法三代而法秦，以為太平盛事，亦已謬矣。太宗方明朝多賢，而侫者猶倡其議，獨魏徴以為時未可，而亦不以其事為非也。其後使顔師古議其禮，玄齡裁定之，徴亦與焉。貞觀之未欲東封，以事而止。髙宗、明皇遂踵行之。終唐之世，惟柳宗元以為非，以韓愈之賢，猶勸憲宗，則其餘無足恠者。嗚呼，禮之失也乆矣，世俗之惑可勝救哉！",
                    "type": 2
                },
                {
                    "paragraph": "",
                    "zhushu": "胡氏寅曰：自孟子沒，聖學不傳，學者以天人為二致，不能監觀休咎之符。凡天事尚象，往往以道逺難知，置扵𡨋漢而不省，昧者無足恠矣。以太宗之明，房、杜、王、魏並侍左右，正旦日食，天變為大，不聞其胥訓告，胥教誨，以消隂沴，復陽徳，而群臣獻謟，侈蕩上心，請登太山，明示徳意。太宗口雖不允，實欲從之，至稱功髙徳厚，偃然自足。徴雖以空虚勞費為言，若非數州大水，亦未必為止也。夫大水者，隂氣沴也；日食者，陽氣微也。二者君象，尢當儆懼，而不知戒焉。豈非以天人為二𦤺，不學不知道之過歟？",
                    "type": 2
                },
                {
                    "paragraph": "",
                    "zhushu": "愚按：文中子曰：“封禪，其秦漢之侈心乎？”聖人復起，不易斯言矣。虞舜之制，五載一廵守；成周之盛，六年一時廵。肆覲群后，大明黜陟，望秩山川，盖所以盡報本之誠，明命討之公也。豈泥金刻玉，升中告成之謂哉？善乎，太宗之言曰：“秦始皇封禪，漢文帝不封禪。後世豈以文帝不及始皇耶？”厥後惑扵謟侫，自背其言。為魏徴計者，惟當援古据經，正名定論，于以復先王之常禮，于以掃秦漢之謬說，不亦偉歟。顧以罻羅猶宻，倉廪尚虚，執為未可。夫以為未可行，則必有可行之時也。嗚呼！大道不明，禮學無据，為君者昧扵上，為臣者惑扵下，不有聖人出焉，孰能祛其謬而反諸正乎？",
                    "type": 2
                },
                {
                    "paragraph": "貞觀七年，蜀王",
                    "zhushu": "名愔，太宗第六子也。"
                },
                {
                    "paragraph": "妃父楊譽在省競婢，都官郎中",
                    "zhushu": "唐制，刑部官掌配役徒𨽻，簿録俘囚，以給衣糧藥料，以理訴競雪免。凡公私良賤，必周知之。凡反逆相坐，沒其家為官奴婢。"
                },
                {
                    "paragraph": "薛仁方留身勘問，未及予奪。",
                    "zhushu": "予，音與。"
                },
                {
                    "paragraph": "其子為千牛，",
                    "zhushu": "後魏官名，隋有千牛刀人，主防身刀也。其職本掌御刀，盖取莊子庖丁為惠文君觧牛十九年，所割者數千牛，而刀刃若新發硎石，言此刀可以備身，因以名官。唐制，左右千牛衛將軍，掌宫殿侍衛，及供御儀仗，左右執弓箭宿衛。"
                },
                {
                    "paragraph": "於殿庭陳訴云：“五品以上非反逆不合留身，以是國親，故生節目，不肯决㫁，淹留嵗月。”太宗聞之，怒曰：“知是我親戚，故作如此艱難。”即令",
                    "zhushu": "平聲，後同。"
                },
                {
                    "paragraph": "杖仁方一百，解𠩄任官。魏徴進曰：“城狐社䑕皆微物，為其有𠩄慿恃，故除之猶不易，",
                    "zhushu": "為，去聲，後同。易，以豉切。古語，城狐不灌，社䑕不燻。謂其所棲穴者，得所慿恃也。故議者率謂人君左右近習，為城狐社䑕。"
                },
                {
                    "paragraph": "况世家貴戚，舊號難理，漢晉以来，不能禁禦。武徳之中，以多驕縦，陛下登極，方始蕭條。仁方既是職司，能為國家守法，豈可枉加刑罰，以成外戚之私乎？此源一開，萬端争起，後必悔之，将無𠩄及。自古能禁㫁此事，惟陛下一人，備豫不虞，為國常道，",
                    "zhushu": "為，如字。"
                },
                {
                    "paragraph": "豈可以水未横流，",
                    "zhushu": "横，去聲。"
                },
                {
                    "paragraph": "便欲自毁隄防？臣竊思度，",
                    "zhushu": "待洛切。"
                },
                {
                    "paragraph": "未見其可。”太宗曰：“誠如公言。嚮者不思，然仁方輙禁不言，頗是専權，雖不合重罪，宜少加懲肅。”乃令杖二十而赦之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：仁方之問楊譽。雖申屠之屈鄧通。董宣之抗湖陽。不是過也。太宗不惟不能賞之。又欲加刑焉。其視孝文、光武，何其逺哉。且既従魏徴之諌。免仁方之罪可也。顧猶杖二十而後赦之。是猶紾兄臂而曰姑徐云爾。攘鄰雞而曰請俟來年。以五十步笑百步而巳。従諌之道，豈如是乎？",
                    "type": 2
                },
                {
                    "paragraph": "貞觀八年，左僕射房玄齡、右僕射髙士亷",
                    "zhushu": "名儉，齊清河王岳之孫，𥘉𨼆居終南山。武徳初，秦王嶺雍州牧，舉為治中，及居東宫，授右庶子，遷益州都督長史，勵風俗有聲，入為吏部尚書，拜僕射，卒贈司徒。"
                },
                {
                    "paragraph": "於路逢少府監",
                    "zhushu": "少，去聲。唐制，掌百工繕侔之政。"
                },
                {
                    "paragraph": "竇徳素，問北門近来更何營造。徳素以聞，太宗乃謂玄齡曰：“君但知南衙事，我北門少有營造，何預君事？”玄齡等拜謝。魏徴進曰：“臣不解陛下責，",
                    "zhushu": "觧，音懈，後同。"
                },
                {
                    "paragraph": "亦不解玄齡、士廉拜謝。玄齡既任大臣，即陛下股肱耳目，有𠩄營造，何容不知？責其訪問官司，臣𠩄不解。且有利害，役工多少，陛下𠩄為善，當助陛下成之；𠩄為不是，雖營造，當奏陛下罷之。此乃君使臣，臣事君之道。",
                    "zhushu": "論語：孔子對魯定公曰：“君使臣以禮，臣事君以忠。”"
                },
                {
                    "paragraph": "玄齡等問既無罪，而陛下責之，臣𠩄不解。玄齡等不識𠩄守，但知拜謝，臣亦不解。”太宗深愧之。",
                    "zhushu": "",
                    "type": 2
                },
                {
                    "paragraph": "",
                    "zhushu": "朱氏黼曰：宰相之職，無𠩄不統。冡宰以九式均節財用，固扵朝廷庶務無不當預也。作洛之役，周、召經營；未央之成，蕭何綜理。烏有營繕之小，而宰臣不知乎？以将軍為内廷，以宰相為外廷，正漢人體統之紊。太宗方鼎新三省，復脩六典，獨欲使宰相專立南牙政事，不預北門營繕，是分朝廷為二岐，内外為兩，以一司而䖏相臣也。㣲魏徴盡言，則唐之相職豈正㢤？",
                    "type": 2
                },
                {
                    "paragraph": "",
                    "zhushu": "愚按：王者以天下為一家，其大臣宗子之家相也。故天下之事，天子無不當與，宰相亦無不當與者，豈有南衙北門之分乎？太宗責非其𠩄當責，玄齡䓁謝非其𠩄當謝。㣲魏徴之言，君臣盖莫知其失也。唐中葉以後，以中書門下為南衙，以樞宻中尉為北司，軍機之宻，䇿立之重，宰相遂不得與聞。太宗之失言，實啓之矣。",
                    "type": 2
                },
                {
                    "paragraph": "貞觀十年，越王",
                    "zhushu": "名貞，太宗第八子也。"
                },
                {
                    "paragraph": "長孫皇后𠩄生太子介弟，聦敏絶倫，太宗特𠩄寵異。或言三品以上，皆輕蔑王者，意在譛侍中魏徴等，以激上怒。上御齊政殿，引三品已上入坐定，大怒，作色而言曰：“我有一言，向公等道。徃前天子即是天子，今時天子非天子耶？徃年天子兒是天子兒，今日天子兒非天子兒耶？我見隋家諸王，逹官已下，皆不免被其躓頓。我之兒子，自不許其從横，",
                    "zhushu": "縦，平聲。"
                },
                {
                    "paragraph": "公等𠩄容易過，得相共輕蔑。",
                    "zhushu": "易，以豉切，後同。"
                },
                {
                    "paragraph": "我若縱之，豈不能躓頓公等？”玄齡等戰慄，皆拜謝。徴正色而諌曰：“當今群臣，必無輕蔑越王者。然在禮，臣子一例。傳稱",
                    "zhushu": "傳，去聲。"
                },
                {
                    "paragraph": "王人雖微，列於諸侯之上。諸侯用之為公，即是公；用之為卿，即是卿。若不為公卿，即下士於諸侯也。今三品已上，列為公卿，並天子大臣，陛下𠩄加敬異。從其小有不是，越王何得輙加折辱？若國家紀綱廢壊，臣𠩄不知。以當今聖明之時，越王豈得如此？且隋髙祖不知禮義，寵𣗳諸王，使行無禮，尋以罪黜，不可為法，亦何足道？”太宗聞其言，喜形於色，謂群臣曰：“凡人言語理到，不可不伏。朕之𠩄言，當身私愛。",
                    "zhushu": "當，去聲。"
                },
                {
                    "paragraph": "魏徴𠩄論，國家大法。朕嚮者忿怒，自謂理在不疑。及見魏徴𠩄論，始覺大非道理。為人君言，何可容易！”召玄齡等而切責之，賜徴絹一千匹。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：齊桓殊會王世子于首止，春秋大之。胡氏釋之曰：“自天王而言，欲屈逺其子，使次乎其下，示謙徳也。自臣下而言，欲尊敬王世子，則序乎其上，正分義也。”然則由胡氏分義之說觀之，魏徴之言非耶？曰皆是也。胡氏之言，謂在外諸侯也；魏徴之言，謂在内公卿也。胡氏之言，謂世子也；魏徴之言，謂諸王也。為大臣者，苟不能權其輕重，随時以取中，又豈足與論春秋之義哉？",
                    "type": 2
                },
                {
                    "paragraph": "貞觀十一年，𠩄司奏凌敬乞貧之状，",
                    "zhushu": "凌，平聲。凌，姓。敬，名。初仕竇建徳為𥙊酒。"
                },
                {
                    "paragraph": "太宗責侍中魏徴等濫進人。徴曰：“臣等每蒙顧問，常具言其長短。有學識，強諌諍，是其𠩄長；愛生活，好經營，是其𠩄短。",
                    "zhushu": "好，去聲。"
                },
                {
                    "paragraph": "今凌敬為人作碑文，",
                    "zhushu": "為，去聲。"
                },
                {
                    "paragraph": "教人讀漢書，因兹附托，囬易求利，與臣等𠩄說不同。陛下未用其長，惟見其短，以為臣等欺㒺，實不敢心伏。”太宗納之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：夫子曰：“孟公綽為趙、魏老則優，不可為滕、薛大夫。”夫寸有所長，尺有所短，人君用其所長，棄其所短，可也。善乎魏徵之言曰：“有學識，強諌諍，凌敬之所長也；愛生活，好經營，凌敬之所短也。”太宗既不能用其所長，顧欲因其所短，責及舉者，豈用人之道乎？向非鄭公之諌，太宗好賢之意荒矣。",
                    "type": 2
                },
                {
                    "paragraph": "貞觀十二年，太宗謂魏徴曰：“比来𠩄行得失政化，",
                    "zhushu": "比，音鼻。"
                },
                {
                    "paragraph": "何如徃前？”對曰：“若恩威𠩄加，逺夷朝貢，比於貞觀之始，不可等級而言。若徳義潜通，民心恱服，比於貞觀之初，相去又甚逺。”太宗曰：“逺夷来服，應由徳義𠩄加。",
                    "zhushu": "應。平聲。"
                },
                {
                    "paragraph": "徃前功業，何因益大？”徴曰：“昔者四方未定，常以徳義為心，旋以海内無虞，",
                    "zhushu": "旋，平聲。"
                },
                {
                    "paragraph": "漸加驕奢自溢，𠩄以功業雖盛，終不如徃初。”太宗又曰：“𠩄行比徃前何為異？”徴曰：“貞觀之初，恐人不言，導之使諌。三年已後，見人諌，恱而從之。一二年来，不恱人諌，雖黽強聴受，而意終不平，諒有難也。”太宗曰：“於何事如此？”對曰：“即位之初，處元律師死罪。",
                    "zhushu": "處，上聲，後同。元，姓，律師，名。"
                },
                {
                    "paragraph": "孫伏伽",
                    "zhushu": "貝州人。武徳中上言三事，帝稱之曰“誼臣”。貞觀中拜御史，遷大理卿。"
                },
                {
                    "paragraph": "諌曰：‘法不至死，無容濫加酷罰。’遂賜以蘭陵公主園，直錢百萬。人或曰：‘𠩄言乃常事，而𠩄賞太厚。’答曰：‘我即位来，未有諌者，𠩄以賞之。’此導之使言也。徐州司户栁雄，",
                    "zhushu": "徐州，今仍舊，𨽻河南。司户，州属户曹。栁，姓。雄，名。"
                },
                {
                    "paragraph": "於隋資妄加階級，人有告之者，陛下令其自首，",
                    "zhushu": "令，平聲。首，去聲，後同。"
                },
                {
                    "paragraph": "不首與罪。遂固言是實，竟不肯首。大理推得其偽，将處雄死罪。少卿戴胄奏，法止合徒。",
                    "zhushu": "少，去聲。唐制，徒刑五，一年至于三年。"
                },
                {
                    "paragraph": "陛下曰：‘我已與其㫁當訖，",
                    "zhushu": "當，去聲。"
                },
                {
                    "paragraph": "但當與死罪。’胄曰：‘陛下既不然，即付臣法司，罪不合死，不可酷濫。’陛下作色遣殺，胄執之不已，至於四五，然後赦之。乃謂法司曰：‘但能為我如此守法，",
                    "zhushu": "為，去聲。"
                },
                {
                    "paragraph": "豈畏濫有誅夷。’此則恱以從諌也。徃年陕縣丞皇甫徳叅上書，大忤聖㫖，陛下以為訕謗。臣奏稱上書不激切，不能起人主意，激切即似訕謗。于時雖從臣言，賞物二十叚，意甚不平，難於受諌也。”太宗曰：“誠如公言，非公無能道此者，人皆苦不自覺。公向未道時，都自謂𠩄行不變，及見公論說過失堪驚。公但存此心，朕終不違公語。”",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：天下之理，不進則退，不退則進，以天地日月四時之運，與萬物之盈虚消長觀焉，則見矣，人之徳慧智術，何獨不然、 ？太宗自謂今所為猶往年也，是則不逮徃年也，譬之日焉，雖在呉哺，未嘗不明，若語其嚮於熈盛，豈若未中之時乎？是故乾之象曰：“君子以自強不息。”湯之盤銘曰：“茍日新，日日新，又日新。”知從事於此者，惟持志存誠，以堯舜為法，豈不可及？勉焉，日有孜孜，斃而後已，是則湯𠩄以入聖域，而成功不殊。惜乎！太宗之未學也。",
                    "type": 2
                },
                {
                    "paragraph": "",
                    "zhushu": "愚按：隋煬帝失天下之道不一，而莫大於拒諌；唐太宗得天下之道不一，而莫大於納諌。夫太宗之納諌，豈其天性之本然哉？良由目覩煬帝之亡，矯揉強勉而行之也。故貞觀之初天下未安，則能道人使諌；中年天下漸安，尚能恱人之諌；末年天下已安，則勉強従人之諫矣。昔者舜之舍己從人，禹之聞善則拜，湯之從諌弗咈，終其身於一日，果何道哉？盖聖人之納諌，由於志氣之自然，故無始終之異；太宗之納諌，由於血氣之矯揉，故少而銳，老而衰也。然則人君欲盡納諌之道者，可不孳孳而務聖人之學哉！"
                }
            ]
        },
        {
            "name": "君臣鑒戒第六",
            "paragraphs": [
                {
                    "paragraph": "君臣鑒戒第六",
                    "zhushu": "凡七章。",
                    "type": 1
                },
                {
                    "paragraph": "貞觀三年，太宗謂侍臣曰：“君臣本同治亂，共安危。若主納忠諌，臣進直言，斯故君臣合契，古來所重。若君自賢，臣不匡正，欲不危亡，不可得也。君失其國，臣亦不能獨全其家。至如隋煬帝暴虐，臣下鉗口，卒令不聞其過，",
                    "zhushu": "卒，子聿切。令，平聲。"
                },
                {
                    "paragraph": "遂至滅亡。虞世基等尋亦誅死。前事不逺，朕與卿等可得不慎，無為後所嗤。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗常以隋煬帝為戒，而欲其臣以虞世基為戒，形之扵言者數矣。夫人雖至愚，未有不愛吾身者也。煬帝之縱欲肆志，未必不曰“吾知愛吾身而已，不睱憂吾民也”。世基之緘黙保位，未必不曰“吾知愛吾身而已，不暇憂吾君也”。豈知江都西閣之變，君臣俱不免也哉？故君以煬帝為戒，則凢吾之容受直言，非以愛其臣也，所以為吾身計也；臣以世基為戒，則凢吾之盡忠無隱，非以愛其君也，所以為吾身計也。君臣各為其身計，則炎涼寒燠，無一時不愛吾身也，寧可以須㬰之不謹乎？髪膚齒甲，無一處之非吾身也，寧可以細㣲之不謹乎？然則君臣宵旰相與嘉惠蒼生者，非以利天下國家也，各愛其身而已。太宗斯言，推其意，若出於一己之私；盡其義，乃所以成天下之公也。",
                    "type": 2
                },
                {
                    "paragraph": "貞觀四年，太宗論隋日，魏徵對曰：“臣徃在隋朝，曾聞有盗發。",
                    "zhushu": "曽。音層。"
                },
                {
                    "paragraph": "煬帝令於士澄捕逐，",
                    "zhushu": "令，平聲，後同。於，如字，姓也。士澄，名。為隋將，以魏郡降唐。"
                },
                {
                    "paragraph": "但有疑似，苦加拷掠，枉承賊者二千餘人，並令同日斬決。大理丞",
                    "zhushu": "隋獄官之貳職。"
                },
                {
                    "paragraph": "張元濟恠之，試尋其狀，乃有六七人，盗發之日，先禁他所，被放纔出，亦遭推勘，不勝苦痛，",
                    "zhushu": "勝。平聲。"
                },
                {
                    "paragraph": "自誣行盗。元濟因此更事究尋，二千人内惟九人逗遛不明。",
                    "zhushu": "逗，音豆。遛，音留，遷延也。"
                },
                {
                    "paragraph": "官人有諳識者，就九人内四人非賊。有司以煬帝已令斬決，遂不執奏，並殺之。”太宗曰：“非是煬帝無道，臣下亦不盡心，須相匡諫，不避誅戮，豈得惟行謟佞，茍求悦譽？",
                    "zhushu": "平声。"
                },
                {
                    "paragraph": "君臣如此，何得不敗？朕頼公等共相輔佐，遂令囹圄空虛。願公等善始克終，恒如今日。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：大學曰：“為人君止於仁，為人臣止於敬。”此言君臣各盡其道也。虞廷𢋫歌，帝舜先言股肱，皐陶先言元首，此言君臣更相責難也。各盡其道，所以明上下之分；更相責難，所以明上下之交也。今觀前章，太宗自以煬帝為戒，欲群臣以世基為戒，此君臣各盡其道者也。此章論隋世濫刑，則魏徵歸過於君，太宗歸過於臣，此君臣更相責難者也。二章之㫖，實相為用，史臣以此居鑒戒之首，豈非貞觀致治之本歟？",
                    "type": 2
                },
                {
                    "paragraph": "貞觀六年，太宗謂侍臣曰：“朕聞周、秦初得天下，其事不異。然周則惟善是務，積功累徳，𠩄以能保八百之基。秦乃恣其奢滛，好行刑罰，",
                    "zhushu": "好，去声，後同。"
                },
                {
                    "paragraph": "不過二世而滅，豈非為善者福祚延長，為惡者降年不永？朕又聞桀、紂，帝王也，以匹夫比之，則以為辱；顔、閔，匹夫也，",
                    "zhushu": "顔回，字子淵。閔損，字子騫。皆孔子弟子，以徳行稱。"
                },
                {
                    "paragraph": "以帝王比之，則以為榮。此亦帝王深耻也。朕每將此事以為鑒戒，常恐不逮，為人所笑。”魏徴對曰：“臣聞魯哀公",
                    "zhushu": "魯君，名蔣。"
                },
                {
                    "paragraph": "謂孔子曰：‘有人好忘者，移宅乃忘其妻。’孔子曰：‘又有好忘甚於此者。丘見桀、紂之君，",
                    "zhushu": "丘，孔子名。"
                },
                {
                    "paragraph": "乃忘其身。’願陛下每以此為慮，庶免後人笑爾。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：桀、紂，帝王也，以匹夫比之，則以為辱，何辱焉？人心之惡惡也。顔、閔，匹夫也，以帝王比之，則以為榮，何榮焉？人心之善善也。孜孜為善，顔、閔之徒也，以匹夫而天下後世所企敬，匹夫而帝王矣；孜孜為惡，桀、紂之徒也，以帝王而天下後世𠩄羞稱，帝王而匹夫矣。太宗所論，亦知言哉？而魏徴之對，又明桀、紂之所以為桀紂也。愚則曰欲知桀、紂、顔、閔之分，善與惡之間也。",
                    "type": 2
                },
                {
                    "paragraph": "貞觀十四年，太宗以髙昌平，",
                    "zhushu": "高昌，西域國名，都交河城，漢車師之地。其王麴文泰，是年文泰卒，子智盛立。平，謂征討平定也。"
                },
                {
                    "paragraph": "召侍臣賜宴於兩儀殿，謂房玄齡曰：“高昌若不失臣禮，豈至滅亡？朕平此一國，甚懷危懼，惟當戒驕逸以自防，納忠謇以自正，",
                    "zhushu": "謇，音蹇，言也。"
                },
                {
                    "paragraph": "黜邪佞，用賢良，不以小人之言而議君子。以此慎守，庶幾於獲安也。”",
                    "zhushu": "幾，平声。"
                },
                {
                    "paragraph": "魏徴進曰：“臣觀古來帝王撥亂創業，必自戒慎，採芻蕘之議，從忠讜之言。天下既安，則恣情肆欲，甘樂諂䛕，",
                    "zhushu": "樂，音洛。"
                },
                {
                    "paragraph": "惡聞正諌。",
                    "zhushu": "惡，烏，去聲。"
                },
                {
                    "paragraph": "張子房，漢王計畫之臣。及高祖為天子，將廢嫡立庶，子房曰：‘今日之事，非口舌所能争也。’",
                    "zhushu": "張子房，名良。漢封留侯。高祖欲廢太子盈，立趙王如意。或謂呂后曰：“留侯善畫計，上信用之。”后刼良曰：“君為上謀臣，今上欲易太子，君安得高枕而卧？”良曰：“始上在急困中，幸用臣䇿，天下已定，以愛欲易太子，雖臣䓁百人何益？”后强要曰：“為我畫計。”良曰：“此難以口舌争。”遂為太子請四皓為輔，賴以不廢。"
                },
                {
                    "paragraph": "終不敢復有開説。",
                    "zhushu": "復，音𦈢。"
                },
                {
                    "paragraph": "况陛下功徳之盛，以漢祖方之，彼不足凖。即位十有五年，",
                    "zhushu": "太宗以武徳九年即帝位，至是十有五年。"
                },
                {
                    "paragraph": "聖徳光被，今又平殄高昌，屢以安危繫意，方欲納用忠良，開直言之路，天下幸甚。昔齊桓公",
                    "zhushu": "齊君，名小白。"
                },
                {
                    "paragraph": "與管仲、鮑叔牙、寗戚",
                    "zhushu": "三人皆齊相。"
                },
                {
                    "paragraph": "四人飲，桓公謂叔牙曰：‘盍起為寡人夀乎？’",
                    "zhushu": "為，去聲。諸侯自稱曰寡人，言寡徳之人也。"
                },
                {
                    "paragraph": "叔牙奉觴而起曰：‘",
                    "zhushu": "奉，音捧。"
                },
                {
                    "paragraph": "願公無忘出在莒時，",
                    "zhushu": "桓公初，出奔扵莒，鮑叔為之傳。"
                },
                {
                    "paragraph": "使管仲無忘束縛於魯時，",
                    "zhushu": "桓公立，謂魯曰：“管仲，讎也，請得甘心醢之。”管仲請囚，叔牙迎受之，及堂阜而脱桎梏。"
                },
                {
                    "paragraph": "使寗戚無忘飯牛車下時。’",
                    "zhushu": "𡩋戚嘗𠉀桓公出，扣牛角歌曰：“南山矸，白石爛，中有鯉魚長尺半。生不遭堯與舜禪，短布單衣纔至骭，從昏飯牛至夜半。”公遂召之為相。"
                },
                {
                    "paragraph": "桓公避席而謝曰：‘寡人與二大夫能無忘夫子之言，則社稷不危矣。’”太宗謂徵曰：“朕必不敢忘布衣時，公不得忘叔牙之為人也。”",
                    "zhushu": "按通鑑，十三年，髙昌王麴文泰遏絶西域朝貢。伊吾既内属，高昌又與西突厥共擊之。上徴其臣阿史那矩，文泰不遣。中國人在突厥者，或奔高昌，詔使歸之，亦不遣。又與西突厥共破焉耆，上遣使責之，文泰語不遜。扵是詔侯君集等擊之，遂降。由此唐地東極于海，西至焉耆，南盡林邑，北抵大漠，皆為州縣。凢東西九千五百一十里，南北一萬九百一十八里，為唐之極盛焉。",
                    "type": 2
                },
                {
                    "paragraph": "",
                    "zhushu": "愚按：唐虞之世，雍熈泰和，帝治之極盛也。聖君賢相，都俞吁咈扵一堂之上，凛乎儆戒之言，以聖君賢相，夫豈有是哉？兹所以保雍熈泰和之盛也。今觀高昌既平，土宇極盛，太宗有兢兢保治之言，魏徴有諄諄鍳戒之意，兹所以成貞觀太平之盛也。然古帝王傳心之學，其要在扵欽，而儆戒之際，尤謹於欽之一辭。盖敬者，萬化之本原，一心之妙用，聖神之能事，學問之極功，帝王授受之懿在此，其發於言者，皆由於心也。故能無怠無荒，謹終如始。為上人者，佩太宗君臣鑒戒之言，體帝王心學之要，則豈惟貞觀，可以進扵三代之上矣。",
                    "type": 2
                },
                {
                    "paragraph": "貞觀十四年，特進魏徴上䟽曰：臣聞君為元首，臣作股肱，齊契同心，合而成體。體或不備，未有成人。然則首雖尊高，必資手足以成體；君雖明哲，必藉股肱以致理。禮云：“人以君為心，君以人為體。心莊則體舒，心肅則容敬。”",
                    "zhushu": "禮緇衣篇之辭。"
                },
                {
                    "paragraph": "書云：“元首明哉，股肱良哉，庶事康哉！元首叢脞哉，股肱惰哉，萬事墮哉！”",
                    "zhushu": "墮，音隳。虞書臯陶𢋫歌之辭。"
                },
                {
                    "paragraph": "然則委棄股肱，獨任胸臆，具體成理，非所聞也。夫君臣相遇，",
                    "zhushu": "夫，音扶，後同。"
                },
                {
                    "paragraph": "自古為難。以石投水，千載一合；以水投石，無時不有。其能開至公之道，申天下之用，内盡心膂，",
                    "zhushu": "音旅。"
                },
                {
                    "paragraph": "外竭股肱，和若鹽梅，",
                    "zhushu": "商書高宗命傅説曰：“若作和羮，爾惟鹽梅。”"
                },
                {
                    "paragraph": "固同金石者，非惟高位厚秩，在於禮之而已。昔周文王遊於鳳凰之墟，韈系解，顧左右莫可使者，乃自結之。豈周文之朝盡為俊乂，聖明之代獨無君子者哉？但知與不知，禮與不禮耳。是以伊尹有莘之媵臣，韓信項氏之亡命。殷湯致禮，定王業於南巢；漢祖登壇，成帝功於垓下。若夏桀不棄於伊尹，項羽垂恩於韓信，寧肯敗已成之國，為滅亡之虜乎？",
                    "zhushu": "媵，音胤。垓，音該。伊，姓。尹，字也。伊尹名摯，湯三聘之，遂佐湯伐桀，放桀扵南巢之地。有莘，國名，送女曰媵。湯妃，有莘氏之女也。史記謂伊尹欲行道以致君而無由，乃為有莘氏之媵臣，説湯致扵王道。盖戰國時有為此説者。韓，姓。信，名也。淮陰人。數以䇿干項羽，羽弗聽，信亡歸漢。高祖用蕭何言，於是擇日齋戒，設壇場，拜信為大將，後圍羽於垓下之地。"
                },
                {
                    "paragraph": "又㣲子，骨肉也，受茅土於宋；箕子，良臣也，陳洪範於周。仲尼稱其仁，莫有非之者。",
                    "zhushu": "微、箕，二國名。子，爵也。㣲子，紂之庶兄。諌紂不聽，遂去之。武王克商，封㣲子於宋。箕子，紂之諸父。諌紂不聽，被囚為奴。武王即位，訪之箕子，為陳洪範九疇。論語曰：“㣲子去之，箕子為之奴。比干諫而死。子曰：‘殷有三仁焉。’”"
                },
                {
                    "paragraph": "禮記稱：“魯穆公問於子思曰：‘",
                    "zhushu": "穆公，魯君，名顯。子思，孔子之孫，名伋。"
                },
                {
                    "paragraph": "為舊君反服，古歟？’",
                    "zhushu": "為，去聲。"
                },
                {
                    "paragraph": "子思曰：‘古之君子，進人以禮，退人以禮，故有舊君反服之禮也。今之君子，進人若將加諸膝，退人若將隊諸泉，",
                    "zhushu": "隊，音墜。泉，禮作淵，盖避高祖諱，故以泉代淵。"
                },
                {
                    "paragraph": "毋為戎首，不亦善乎？又何反服之禮之有？’”",
                    "zhushu": "禮檀弓篇之辭。"
                },
                {
                    "paragraph": "齊景公問於晏子曰：“忠臣之事君，如之何？”晏子對曰：“有難不死，",
                    "zhushu": "難，去声，後同。"
                },
                {
                    "paragraph": "出亡不送。”公曰：“裂地以封之，䟽爵而待之，",
                    "zhushu": "䟽，平声。"
                },
                {
                    "paragraph": "有難不死，出亡不送，何也？”晏子曰：“言而見用，終身無難，臣何死焉？諌而見納，終身不亡，臣何送焉？若言不見用，有難而死，是妄死也；諫不見納，出亡而送，是詐忠也。”春秋左氏傳曰：“",
                    "zhushu": "傳，去聲。春秋，孔子所作，而左氏為傳。"
                },
                {
                    "paragraph": "崔杼弑齊莊公，",
                    "zhushu": "崔杼，齊臣，崔武子也。莊公，名光。"
                },
                {
                    "paragraph": "晏子立於崔氏之門外。其人曰：‘死乎？’曰：‘獨吾君也乎哉！吾死也？ ’曰：‘行乎？’曰：‘吾罪也乎哉！吾亡也？故君為社稷死，則死之；",
                    "zhushu": "為，去聲，後同。"
                },
                {
                    "paragraph": "為社稷亡，則亡之。若為已死，為已亡，非其親暱，誰敢任之？’門啓而入，枕尸股而哭，興，三踊而出。”",
                    "zhushu": "枕，去聲。踊，音勇。事見左傳襄公二十五年。"
                },
                {
                    "paragraph": "孟子曰：“君視臣如手足，臣視君如腹心；君視臣如犬馬，臣視君如國人；君視臣如糞土，臣視君如㓂讎。”",
                    "zhushu": "孟子告齊宣王之辭。"
                },
                {
                    "paragraph": "雖臣之事君無二志，至於去就之節，當緣恩之厚薄。然則為人主者，",
                    "zhushu": "為，如字，後同。"
                },
                {
                    "paragraph": "安可以無禮於下哉！竊觀在朝群臣，當主樞機之寄者，或地隣秦晉，或業與經綸，",
                    "zhushu": "與。音預。"
                },
                {
                    "paragraph": "並立事立功，皆一時之選，處之衡軸，",
                    "zhushu": "䖏，上声。"
                },
                {
                    "paragraph": "為任重矣。任之雖重，信之未篤，則人或自疑；人或自疑，則心懷茍且；心懷茍且，則節義不立；節義不立，則名教不興；名教不興，而可與固太平之基，保七百之祚，未之有也。又聞國家重惜功臣，不念舊惡，方之前聖，一無所間。",
                    "zhushu": "去声。"
                },
                {
                    "paragraph": "然但寛於大事，急於小罪，臨時責怒，未免愛憎之心，不可以為政。君嚴其禁，臣或犯之，況上啓其源，下必有甚，川壅而潰，其傷必多。欲使凡百黎元，何所措其手足？此則君開一源，下生百端之變，無不亂者也。禮記曰：“愛而知其惡，憎而知其善。”",
                    "zhushu": "禮曲禮禮篇辭。"
                },
                {
                    "paragraph": "若憎而不知其善，則為善者必懼；愛而不知其惡，則為惡者寔繁。詩曰：“君子如怒，亂庶遄沮。”",
                    "zhushu": "詩小雅巧言篇之辭。"
                },
                {
                    "paragraph": "然則古人之震怒，將以懲惡；當今之威罰，所以長姦。",
                    "zhushu": "長，音掌，後同。"
                },
                {
                    "paragraph": "此非唐、虞之心也，非禹、湯之事也。書曰：“撫我則后，虐我則讎。”",
                    "zhushu": "周書武王誓師之辭。"
                },
                {
                    "paragraph": "荀卿子",
                    "zhushu": "名况，趙人。卿者，時人相尊之號。著書曰荀子。"
                },
                {
                    "paragraph": "曰：“君，舟也；人，水也。水所以載舟，亦所以覆舟。”",
                    "zhushu": "此本家語之辭，而荀子述之也。"
                },
                {
                    "paragraph": "故孔子曰：“魚失水則死，水失魚猶為水也。”故唐、虞戰戰慄慄，日慎一日，安可不深思之乎？安可不熟慮之乎？夫委大臣以大體，責小臣以小事，為國之常也，為理之道也。今委之以職，則重大臣而輕小臣；至於有事，則信小臣而疑大臣。信其所輕，疑其所重，将求至理，豈可得乎？又政貴有恒，不求屢易。今或責小臣以大體，或責大臣以小事，小臣乗非𠩄據，",
                    "zhushu": "乗，平声。"
                },
                {
                    "paragraph": "大臣失其所守。大臣或以小過獲罪，小臣或以大體受罰。職非其位，罰非其辜，欲其無𥝠，求其盡力，不亦難乎？",
                    "zhushu": "難，如字。"
                },
                {
                    "paragraph": "小臣不可委以大事，大臣不可責以小罪。任以大官，求其細𬨨。　刀筆之吏，順㫖承風，舞文弄法，曲成其罪。自陳也，則以為心不伏辜；不言也，則以為𠩄犯皆實，進退惟咎。莫能自明，則茍求免禍。大臣茍免，則譎詐萌生。譎詐萌生，則矯偽成俗，矯偽成俗，則不可以臻至理矣。又委任大臣，欲其盡力，毎官有所避忌不言，則為不盡。若舉得其人，何嫌於故舊？若舉非其任，何貴於踈逺？待之不盡誠信，何以責其忠恕哉？臣雖或有失之，君亦未為得也。夫上之不信於下，必以為下無可信矣。若必下無可信，則上亦有可疑矣。禮曰：“上人疑則百姓惑，下難知則君長勞。”",
                    "zhushu": "禮緇衣篇之辭。"
                },
                {
                    "paragraph": "上下相疑，則不可以言至理矣。當今群臣之内，逺在一方，流言三至而不投杼者，",
                    "zhushu": "秦甘茂告秦王曰：“魯人有與曾參同姓名者殺人，人告其母，母織自若。三人告之，其母投杼下機，踰墻而走。臣之賢不及曾參，王之信臣不如其母，疑臣者非特三人，臣恐大王之投杼也。”"
                },
                {
                    "paragraph": "臣竊思度，",
                    "zhushu": "待洛切。"
                },
                {
                    "paragraph": "未見其人。夫以四海之廣，士庶之衆，豈無一二可信之人哉？蓋信之則無不可，疑之則無可信者，豈獨臣之過乎？夫以一介庸夫，結為交友，以身相許，死且不渝，況君臣契合，寄同魚水。若君為堯舜，臣為稷，契，",
                    "zhushu": "音泄。稷，農官。舜命棄曰：“汝后稷播時百榖。”命契曰：“汝作司徒敬敷五教。”"
                },
                {
                    "paragraph": "豈有遇小事則變志，見小利則易心哉！此雖下之立忠，未有明著，亦由上懷不信，待之過薄之𠩄致也。豈君使臣以禮，臣事君以忠乎？以陛下之聖明，以當今之功業，誠能博求時俊，上下同心，則三皇可追而四，",
                    "zhushu": "三皇，史記謂庖犧氏、女媧氏、神農氏也。孔安國書序以伏羲、神農、黄帝為三皇。一説謂天皇、地皇、人皇。未詳孰是。"
                },
                {
                    "paragraph": "五帝可俯而六矣。夏、殷、周、漢，夫何足數。",
                    "zhushu": "上声。"
                },
                {
                    "paragraph": "太宗深嘉納之。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：昔衛獻公捨大臣而與小臣謀，故失國出奔。且大臣之所任者大，小臣之所任者小，而以小謀大，以逺謀近，此人君偏聽之蔽，鮮有不敗事者也。",
                    "type": 2
                },
                {
                    "paragraph": "",
                    "zhushu": "唐氏仲友曰：此魏徵論聽納任用之要。人君必先知此，然後能任君子，去小人，納忠諫，察奸言。以太宗之聰明，惟其道學之淺，至扵聽言任用之間，數領鄭公之諫。而非諫之左挈右提，則移扵小人，惑於奸言多矣。此徵最有功於貞觀者，於格非近之矣。",
                    "type": 2
                },
                {
                    "paragraph": "",
                    "zhushu": "愚按：太宗於是臨御乆矣，魏徴竭誠進諌，惓惓於慎終如始之言。至此䟽復以君臣同心一體詳譬而曲陳之，甚若致戒於庸君常主之前，其愛君亦云至矣。且終之曰：“三皇可追而四，五帝可俯而六，夏、殷、周、漢，夫何足數？”皇道尚矣，五帝之徳蔑以加矣。嘗觀典謨所陳，都俞吁咈於一堂之上，始而克艱之戒，終之明良之歌，而其要領則在欽哉之一言，君臣同心，其在是也。魏徴四三皇，六五帝之說，亦所謂責難於君者歟？",
                    "type": 2
                },
                {
                    "paragraph": "貞觀十六年，太宗問特進魏徴曰：“朕克己為政，仰企前烈，至於積徳累仁，豐功厚利，四者常以為稱首，朕皆庶幾自勉。",
                    "zhushu": "幾，平声。"
                },
                {
                    "paragraph": "人苦不能自見，不知朕之所行，何等優劣？”徴對曰：“徳、仁、功、利，陛下兼而行之。然則内平禍亂，外除戎狄，是陛下之功；安諸黎元，各有生業，是陛下之利。由此言之，功利居多，惟徳與仁，願陛下自疆不息，必可致也。”",
                    "zhushu": "愚按：太宗以徳仁功利岐而言之，而魏徴之對亦未得為知言也。盖徳仁，本也；功利，用也。有徳與仁，則功利在其中，所謂不求利而未嘗不利也。外徳與仁而言功利，則非聖賢所謂功利矣。昔孟子告梁惠王曰：“王何必曰利，亦有仁義而已矣。”正以仁義乃所以利之，言仁義而利在其中也。積徳累仁，則豐功厚利莫大焉，政恐未之能爾。"
                },
                {
                    "paragraph": "貞觀十七年，太宗謂侍臣曰：“自古草創之主，至于子孫多亂，何也？”司空房玄齡曰：“此為㓜主",
                    "zhushu": "為，去声。"
                },
                {
                    "paragraph": "生長深宫，",
                    "zhushu": "長，音掌。"
                },
                {
                    "paragraph": "少居富貴，",
                    "zhushu": "少，去声。"
                },
                {
                    "paragraph": "未嘗識人間情偽，理國安危，所以為政多亂。”太宗曰：“公意推過於主，朕則歸咎於臣。夫功臣子弟，",
                    "zhushu": "夫。音扶。"
                },
                {
                    "paragraph": "多無才行，",
                    "zhushu": "去声。"
                },
                {
                    "paragraph": "藉祖父資䕃，遂處大官，",
                    "zhushu": "䖏，上声。"
                },
                {
                    "paragraph": "徳義不修，奢縱是好。",
                    "zhushu": "去声。"
                },
                {
                    "paragraph": "主既㓜弱，臣又不才，顚而不扶，豈能無亂？隋煬帝錄宇文述在藩之功，擢化及於高位，不思報效，翻行弑逆，",
                    "zhushu": "化及，隋相，宇文述之子，為右屯衛將軍。武徳初，弑煬帝於江都，立秦王浩，復殺浩自立，稱許帝。二年，竇建徳破化及於聊城，殺之。"
                },
                {
                    "paragraph": "此非臣下之過歟？朕發此言，欲公等戒朂子弟，使無𠎝過，即家國之慶也。”太宗又曰：“化及與玄感，即隋大臣受恩深者，子孫皆反，其故何也？”",
                    "zhushu": "玄感，隋相楊素之子，為大將。大業九年，起兵黎陽，圍東都，隋主命宇文述等討之，遂敗死。"
                },
                {
                    "paragraph": "岑文本對曰：“君子乃能懷徳荷恩，",
                    "zhushu": "荷，去声。"
                },
                {
                    "paragraph": "玄感、化及之徒，並小人也，古人所以貴君子而賤小人。”太宗曰：“然。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：古者諸侯有世封，公卿大夫無世官，何也？盖諸侯有大臣輔佐，自非甚無道者，皆足継其先世，公卿大夫一非其人，民有受其害者矣。有周盛世，自諸侯入為公卿，必若呂伋、召虎而後可也。自兩漢以來，未聞宰相大臣有世官者。煬帝無道，事不師古，玄感化及之禍，自取之耳。太宗問守成之君何以多亂，玄齡以為㓜主生長深宫，不識人間情偽，所以多亂。其説是矣。太宗迺歸咎於功臣之子弟，則愚不知其何説也。今觀太宗之後，近而高宗、中宗之昏庸，逺而穆、敬、懿、僖之謬戻，馴致亂亡，咸其自取，豈功臣子弟之罪乎？"
                }
            ]
        },
        {
            "name": "擇官第七",
            "paragraphs": [
                {
                    "paragraph": "擇官第七",
                    "zhushu": "凡十一章。",
                    "type": 1
                },
                {
                    "paragraph": "貞觀元年，太宗謂房玄齡等曰：“致理之本，惟在於審，量才授職，",
                    "zhushu": "量，平声，後同。"
                },
                {
                    "paragraph": "務省官員。故書稱：‘任官惟賢才。’又云：‘官不必備，惟其人。’",
                    "zhushu": "商、周書之辭。"
                },
                {
                    "paragraph": "若得其善者，雖少亦足矣；其不善者，縱多亦奚為？古人亦以官不得其才，比於畫地作餅，不可食也。詩曰：‘謀夫孔多，是用不就。’",
                    "zhushu": "詩小雅小旻篇之辭。"
                },
                {
                    "paragraph": "又孔子曰：‘官事不攝，焉得儉？",
                    "zhushu": "焉，於䖍切。論語孔子言管仲之辭。"
                },
                {
                    "paragraph": "且千羊之皮，不如一狐之腋。’",
                    "zhushu": "史記：商君問趙良曰：“子觀我治秦也，孰與五羖大夫賢？”良曰：“千羊之皮，不如一狐之腋；千人之諾諾，不如一士之諤諤。”"
                },
                {
                    "paragraph": "此皆載在經典，不能具道，當須更併省官貟，使得各當所任，",
                    "zhushu": "各當之當，去声。"
                },
                {
                    "paragraph": "則無為而理矣。卿宜詳思此理，量定庶官貟位。”玄齡等由是所置文武緫六百四十貟。太宗從之，因謂玄齡曰：“自此儻有樂工雜𩔖，假使術逾儕軰者，只可特賜錢帛，以賞其能，必不可超授官爵，與夫朝賢君子",
                    "zhushu": "夫。音扶。"
                },
                {
                    "paragraph": "比肩而立，",
                    "zhushu": "比，音鼻。"
                },
                {
                    "paragraph": "同坐而食，遣諸衣冠，以為恥累。”",
                    "zhushu": "良偽切。按通鑑，唐初，士大夫以亂離之後，不樂仕進，官貟不充。省符下諸州，差人赴選，勒赴省選，集者七千餘人。吏部劉林甫随林銓叙，各得其𠩄，時人稱之。上謂玄齡曰：“官在得人，不在貟多。”命併省，留文武緫六百四十三員。百官志曰：“太宗省内外官。定制七百三十員，曰：‘吾以此待天下賢材足矣。’”",
                    "type": 2
                },
                {
                    "paragraph": "",
                    "zhushu": "朱氏黼曰：有事則有職，有職則有官，理也。古人以事任人，事省則職省，故有有職而無官。後世以人任官，人増則官増，故有有官而無職。有職而無官，非廢事也，或一官而兼數職；有官而無職，非增事也，或一職而任數人。周官雖多，非皆具員也。考之周禮，名存而實不備，職具而官不除者尚多。貞觀之制，非不甚美矣，然員外置已見於當時，將何以一流品，杜將來哉？其後宰相或至數人，員外官至二千餘員，其末流之𡚁，未必非太宗啓之。",
                    "type": 2
                },
                {
                    "paragraph": "",
                    "zhushu": "愚按：唐虞稽古，建官惟百，夏、商官倍，亦克用乂。古之建官簡矣，然九官、四岳、十二牧，實二十五人，而書稱二十二人，盖亦有以一人而兼二職者也。周官三百六十，緫計六萬三千六百有竒。周之建官雖多，然周禮者，周公未行之書也。書稱召公以太保兼冡宰，畢公以太師兼司馬，盖亦有以一人而兼二職者也。後世建官既冗，復無攝事。太宗深懲斯弊，省内外官，文武緫六百四十員，自後世觀之，可謂省之極矣。然房亥齡以僕射而兼領度支，魏徴以侍中而兼東宫官，盖亦有以一人而兼二職者矣。愚嘗論貞觀之善政，當以省官為首，何也？易於選擇，上不至於失人，俸禄易供，下不憂於厚歛。權任專一，無避事茍免之患，員數不多，無紛更生事之憂。官冗則四者反是。厥後兵部之職分於樞宻，戸部之職分於三司，監軍侵監司之權，州將奪太守之任，員外之置多於正員，墨敕斜封數逾千百，而貞觀之善政隳矣。夫後世之天下，猶貞觀之天下，太宗何以致是哉？切謂其大要有二：一曰息奔競，二曰裁嬖幸。盖奔競之風盛，則員多而闕少，官不得以不增也；嬖倖之門多，則私恩無所施，官不得以不增也。斯二者，省官之本也。有志於貞觀之治者，盍亦反其本而已。",
                    "type": 2
                },
                {
                    "paragraph": "貞觀二年，太宗謂房玄齡、杜如晦曰：“公為僕射，當助朕憂勞，廣開耳目，求訪賢哲。比聞公等",
                    "zhushu": "比音鼻。"
                },
                {
                    "paragraph": "聽受辭訟，日有數百，此則讀符牒不暇，安能助朕求賢哉？”因敕尚書省，",
                    "zhushu": "唐制，尚書謂之都省，置令一人，典領百官。貞觀中，以太宗曾為之，故缺而不置。其次左、右僕射各一人，左、右丞各一人。其属有六部，庶務皆會決焉。凢符移闗牒必遣於都省乃下，天下大事不决者，皆上都省。"
                },
                {
                    "paragraph": "細碎務皆付左右丞，",
                    "zhushu": "唐制，掌辨六官之儀紀，正省内，劾御史舉不當者。吏、戸、禮三部，左丞緫焉；兵、刑、工三部，右丞緫焉。"
                },
                {
                    "paragraph": "惟𡨚滯大事合聞奏者，闗於僕射。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：太宗責宰相以求賢，而不使親細務，可謂能任以其職矣。書曰：“惟説式克欽承。”旁招俊乂，列于庶位，此相之職也。茍不務此，而治簿書期㑹百吏之事，豈所謂相乎？",
                    "type": 2
                },
                {
                    "paragraph": "",
                    "zhushu": "胡氏寅曰：宰相受詞，既非古制，然當之者未有以為不可，雖賢如房、杜，亦且行之，何也？其説有五：無經濟之畧，姑以是為勤於所職者，一也；人君明察，則不敢當權，而以吏事自為者，二也；才用粗淺，熟於有司之務，躐躋其任，益以勉勉者，三也；上不知治本，而責成於叢脞，因以奉承之者，四也；實侵大權，故治文案以助其君者，五也。若誠知宰相職分，必不肯然矣。房、杜之才，非能賢於太宗，故太宗如是而止，固不能為太甲、高宗、成王之事也。唐氏仲友曰：王省惟歲，卿士惟月，師尹惟日。盖其位愈尊，其事愈要，其任愈逸，其位愈卑，其事愈詳，其任愈勞。太宗以細務属左右丞，大事闗僕射，當矣。責宰相以廣耳目、訪賢才，亦當矣。雖然，廣耳目，訪賢才，坐論大事，在房、杜任之，尚恐未能無愧古人，而叅之以封倫、楊師道之属，可乎？是知宰相之職，而未得擇宰相之道也。",
                    "type": 2
                },
                {
                    "paragraph": "",
                    "zhushu": "愚按：人主之職，在論一相；一相之職，在任百官，此君相之要道也。受詞誠非為相之體，然大臣慮四方，豈惟高虛拱揖以自居哉？畢公，周之元老大臣也，克勤小物，弼亮四世，小物非細務乎？昔陳平不答錢榖决獄之問，而曰宰相上佐天子理隂陽，下遂萬物之宜。此言固大矣。然錢榖，國計民命所関，冢宰之所制者也；獄者，生民之司命，二公之所當叅聽者也。此皆裁成輔相以左右生民者，而曰宰相不當知，則所職者何事邪？太宗敕宰相勿親細務，特不可下行有司之事耳。克勤小物，以弼亮天子，有古人之相業在。",
                    "type": 2
                },
                {
                    "paragraph": "貞觀二年，太宗謂侍臣曰：“朕毎夜恒思百姓間事，或至夜半不寐，惟恐都督、",
                    "zhushu": "唐制，武徳七年，改緫管曰都督，掌督諸州兵馬、甲械、城隍、鎮戍、粮廩，緫判府事。"
                },
                {
                    "paragraph": "刺史",
                    "zhushu": "見前篇註。"
                },
                {
                    "paragraph": "堪養百姓以否，故於屏風上録其姓名，坐卧恒看。在官如有善事，亦具列於名下。朕居深宫之中，視聽不能及逺，𠩄委者惟都督、刺史。此軰實理亂𠩄繫，尤須得人。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：自秦罷侯置守之後，郡守古諸侯，其関繫民生至不輕也。漢宣帝謂“與我共理者惟良二千石”，太宗謂“治民之本在刺史”，斯言也，真知本者矣。然宣帝以刑名繩下，故當時固多循吏，而未免有酷吏；太宗英明仁恕，故當時居多循吏，而無酷吏。此又二帝之優劣也。",
                    "type": 2
                },
                {
                    "paragraph": "貞觀二年，太宗謂右㒒射封徳彛曰：“致安之本，惟在得人。比來",
                    "zhushu": "比，音鼻。"
                },
                {
                    "paragraph": "命卿舉賢，未嘗有𠩄推薦。天下事重，卿宜分朕憂勞，卿既不言，朕將安寄？”對曰：“臣愚豈敢不盡情，但今未見有奇才異能。”太宗曰：“前代明王使人如器，皆取士於當時，不借才於異代，豈得待夢傅説，",
                    "zhushu": "音悦。傅説，商賢相也。武丁夢得聖人名曰説，以夢所見視群臣百吏，皆非也。乃使營求之野，得説於巖中，立為相。"
                },
                {
                    "paragraph": "逢吕尚，",
                    "zhushu": "吕，周太公也。本姓姜，從其封姓。周西伯將出獵，卜之曰：“所獲非龍非彲，非虎非羆，覇王之輔。”果遇太公於渭之陽，與語大悦，遂載與俱歸，立為師。"
                },
                {
                    "paragraph": "然後為政乎？且何代無賢，但患遺而不知耳。”徳彛慙赧而退。",
                    "zhushu": "赧，奴版切，愧態也。按史傳繫元年二月，帝謂封倫曰：“大理之職，人命所懸，此官極須妙選公直。”倫未對。帝曰：“戴胄忠直，每事用心，即其人也。”又謂倫曰云云。",
                    "type": 2
                },
                {
                    "paragraph": "",
                    "zhushu": "孫氏甫曰：大臣之職，薦達人才，固非細事。天下之大，群任之衆，可容一日乏才乎？然人之才有能有不能，器而使之，衆職舉矣。豈有人主責其舉賢，己未推薦，但言無奇才異能，上欲欺主之明，下欲蔽天下之善，此真姦人也。盖姦人不樂進賢，其情有三：保位固寵，常懼失之。以賢者既用，必建立功業，掩己之名，見己之過，名滅過露，則位不能保，寵不能固，其情一也；姦人立𥝠，必人附己乃引之，賢者進退以道，不肯趨附，姦人以謂不附己而引之，則不知己之恩，不知恩則不為己之黨，其情二也；姦人心既不公，知人不明，雖遇賢才，不能深識，慮引而進之，或有大過，為已之累，其情三也。封倫之情，正在於此。太宗以前代未常乏人，折之使慙懼無辭，可謂能照姦人之情者也。人主能照姦人之情，則賢者進矣。",
                    "type": 2
                },
                {
                    "paragraph": "",
                    "zhushu": "胡氏寅曰：舉賢才而效之君，大臣職也。為大臣而乆無所舉，人主詰之是也。若出此令而委之房、杜、王、魏，非惟丕應徯志，亦必各得其人矣，乃以望於封倫。且取人以身，不誣之理也。倫非賢者。安能知賢？若舉其𩔖集于朝廷。豈非大憂乎？是則非特倫無知人之鑒，而太宗於倫亦初不知其姦邪也。信知人之難哉！",
                    "type": 2
                },
                {
                    "paragraph": "",
                    "zhushu": "愚按：封倫，謟佞人也。其在隋，附麗虞世基，諂順其主。得群臣表䟽，則屛而不奏，鞫獄用法，則峻文深刻；論功行賞，則抑削就薄。故世基之寵日以隆，而孤隋之政日以壞，皆倫所為也。以若所為，烏知所謂舉善薦賢之義哉？其曰未有奇才異能，盖未有如已者耳，是猶以隋事唐也。太宗雖愧於知人之明，幸不惑其説。然之人也，屛斥有餘地矣。",
                    "type": 2
                },
                {
                    "paragraph": "貞觀三年，太宗謂吏部尚書杜如晦曰：“比見",
                    "zhushu": "比，音鼻。"
                },
                {
                    "paragraph": "吏部擇人，惟取其言詞刀筆，不悉其景行，",
                    "zhushu": "去聲，後同。"
                },
                {
                    "paragraph": "數年之後，惡跡始彰，雖加刑戮，而百姓已受其弊，如何可獲善人？”如晦對曰：“兩漢取人，皆行著郷閭，州郡貢之，然後入用，故當時號為多士。今毎年選集，",
                    "zhushu": "選，去聲，後同。"
                },
                {
                    "paragraph": "向數千人，厚貌飾詞，不可知悉，選司但配其階品而已。銓簡之理，實𠩄未精，𠩄以不能得才。”太宗乃将依漢時法，令本州辟召，",
                    "zhushu": "令，平声。"
                },
                {
                    "paragraph": "㑹功臣等将行世封，事遂止。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：古者取士之法，郷論秀士升之司徒，司徒升之學，大樂正升之司馬，司馬辨論官材，論定然後官之，任官然後爵之，位定然後禄之。盖未仕之前，凢經四級，已仕之後，又經三級，其詳且重如此。故嘗謂後世取人之道，不能復成周之法，皆茍焉而已。今觀太宗問如何可獲善人，大哉問乎！如晦政當告以成周取士之法可也，乃以两漢辟召之事為對，何其陋哉！厥後竟以將行世封，不及施行，後世惜焉。然使真能行辟召之法，又豈足以致成周多士之隆乎？",
                    "type": 2
                },
                {
                    "paragraph": "貞觀六年，太宗謂魏徵曰：“古人云，王者須為官擇人，",
                    "zhushu": "為，去声。"
                },
                {
                    "paragraph": "不可造次即用。",
                    "zhushu": "造，七到切。"
                },
                {
                    "paragraph": "朕今行一事，則為天下𠩄觀；出一言，則為天下𠩄聴。用得正人，為善者皆勸；誤用惡人，不善者競進。賞當其勞，",
                    "zhushu": "當，去聲，後同。"
                },
                {
                    "paragraph": "無功者自退；罰當其罪，為惡者戒懼。故知賞罰不可輕行，用人彌須慎擇。”徴對曰：“知人之事，自古為難。故考績黜陟，",
                    "zhushu": "虞書曰：“三載考績，三考黜陟幽明。”"
                },
                {
                    "paragraph": "察其善惡。今欲求人，必須審訪其行，",
                    "zhushu": "去聲，後同。"
                },
                {
                    "paragraph": "若知其善，然後用之。設令此人",
                    "zhushu": "公，平声，後同。"
                },
                {
                    "paragraph": "不能濟事，只是才力不及，不為大害。誤用惡人，假令强幹，為害極多。但亂代惟求其才，不顧其行。太平之時，必須才行俱兼，始可任用。”",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：太宗以治亂在庶官，欲進君子退小人，王者之言也，而魏徵之所謂才行者，不亦異乎？夫才有君子之才，有小人之才。古之𠩄謂才者，君子之才也；後世之所謂才者，小人之才也。周公制禮作樂，孔子以為才，此古人所謂才者，兼徳行而言也，後世之所謂才者，辯給以禦人，詭詐以用兵，僻邪險詖，趨利就事，是以天下多亂，職斯人之用於世也。王者創業垂統，敷求哲人，以遺後嗣，故能長世也。豈宜以天下未定，而可專用小人之才歟？夫有才無行之小人，無時而可用，退之猶恐其或進也。豈可先用而後廢，乃取才行兼全之人乎？徵之學駮而不純，故所以輔導其君者，卒不至於三王之治也。",
                    "type": 2
                },
                {
                    "paragraph": "",
                    "zhushu": "愚按：春秋傳曰：“髙陽氏有才子八人，齊聖廣淵，明𠃔篤誠。是以才兼徳而言之也。”司馬氏曰：“徳勝才為君子，才勝徳為小人。”是以才對徳而言之也。學者安所折𠂻哉？愚聞之孟子曰：“若夫為不善，非才之罪也。”程子曰：“才禀於氣，氣有清濁。”朱子曰：“孟子專指其發於性者言之，故以為才無不善。程子兼指其禀於氣者言之，則人才固有昏明强弱之不同矣。”以事理考之，程子之言為宻。由此觀之，春秋傳之言，即孟子之意也；司馬氏之言，即程子之意也。然司馬氏之言宻矣。范氏譏魏徴不當言亂代求才，不顧其行，其説是也。然謂才行無𠩄分别，則將如程子之言何？",
                    "type": 2
                },
                {
                    "paragraph": "貞觀十一年，侍御史馬周上䟽曰：“理天下者，以人為本，欲令百姓安樂，",
                    "zhushu": "令，平聲。樂，音洛。"
                },
                {
                    "paragraph": "惟在刺史、縣令。縣令既衆，不能皆賢，若毎州得良刺史，則合境蘇息，天下刺史悉稱聖意，",
                    "zhushu": "稱，去聲。"
                },
                {
                    "paragraph": "則陛下可端拱巖廊之上，百姓不慮不安。自古郡守、縣令，皆妙選賢徳，欲有遷擢為將相，",
                    "zhushu": "並去聲，後同。"
                },
                {
                    "paragraph": "必先試以臨人，或從二千石",
                    "zhushu": "漢世郡守曰二千石。"
                },
                {
                    "paragraph": "入為丞相及司徒、太尉者。朝廷必不可獨重内臣，外刺史、縣令，遂輕其選。𠩄以百姓未安，殆由於此。”太宗因謂侍臣曰：“刺史朕當自簡擇。縣令詔京官五品已上，各舉一人。",
                    "zhushu": "按史傳，此與諫營造奢侈及論太子諸王定分同一䟽。",
                    "type": 2
                },
                {
                    "paragraph": "",
                    "zhushu": "孫氏洙曰：民者，國之本也。守令，民之本也。古者天子列爵頒禄，非為臣下，皆以為民也。故擇其人以牧養之，重其任以付責之，假其權以安固之，厚其禄以寵利之。上之責吏一本於民，下之報上一本於民，則民重矣。民重則守令重，守令重則天下國家重矣。輕守令是輕民也，民輕則天下國家輕矣。可不慎歟？昔漢制，郡守入為三公，郎官出宰百里，又出諌大夫補郡吏有治效者，璽書勉勵，増秩賜金而不輙遷，公卿缺則選其尤異者用之，故良吏於是為盛，知所重也。魏晉以下，謂居朝者為要職，治外者為左遷，故吏多貪殘，而風俗日壞，失所重也。唐之失亦然，故内職常遷，外選常滯，然守宰之植風迹者，猶班班可言也。",
                    "type": 2
                },
                {
                    "paragraph": "",
                    "zhushu": "胡氏寅曰：刺史至多，人君安能徧識人才？委大臣謹舉可也。縣令卑而尤衆，近民尤甚，尤不可不擇。必欲得人，使為縣有政績，舉其人可也。若展轉求之，則千百賢令，亦可致矣。人各有才，其用不同，則識趣各異，京官五品以上，安能皆得縣令之才乎。",
                    "type": 2
                },
                {
                    "paragraph": "",
                    "zhushu": "唐氏仲友曰：周之意，盖謂察之於己任，則民被害，不如悉以才徳選，則所得多矣。",
                    "type": 2
                },
                {
                    "paragraph": "",
                    "zhushu": "愚按：聖人以天下為一家，朝廷其堂奥，州縣其戸庭也。唐虞之時，百揆統九官，四岳統十二牧，故曰内有百揆四岳，外有州牧侯伯，庶政惟和，萬邦咸寧，何内外之重輕哉。唐有天下，於重内輕外之時，下至縣令，士多不屑為之。夫令，親民之尤者也，以輕心豦之，謂之何哉。馬周之言，其知體要者歟？為天下者，莫先於謹擇守令。太宗之言固善矣。然刺史録名屏上，著政績善惡，可以自擇矣。九重之尊，豈能周知？惟當使内外輕重之平均，朝堂擇刺史、都督，刺史、都督舉縣令可也。",
                    "type": 2
                },
                {
                    "paragraph": "貞觀十一年，治書侍御史劉洎以為左右丞宜特加精簡，上䟽曰：“臣聞尚書萬機，寔為政本。伏尋此選，授任誠難。是以八座比於文昌，",
                    "zhushu": "左右僕射及六部，是為八座。漢志曰：“斯乃文昌天府，衆務淵藪。”"
                },
                {
                    "paragraph": "二丞方於管轄。",
                    "zhushu": "二丞，左、右丞也。六典曰：“掌管轄省事。”"
                },
                {
                    "paragraph": "爰至曹郎，上應列宿。",
                    "zhushu": "音秀。漢明帝曰：“郎官上應列宿。”"
                },
                {
                    "paragraph": "茍非稱職，",
                    "zhushu": "稱，去聲。"
                },
                {
                    "paragraph": "竊位興譏。伏見比來",
                    "zhushu": "比，音鼻，後同。"
                },
                {
                    "paragraph": "尚書省詔敕稽停，",
                    "zhushu": "稽。音朞。"
                },
                {
                    "paragraph": "文案壅滯。臣誠庸劣，請述其源。貞觀之初，未有令僕。",
                    "zhushu": "尚書令及僕射也。"
                },
                {
                    "paragraph": "于時省務繁雜，倍多於今。而左丞戴胄、右丞魏徴，並曉達吏方，質性平直，事應彈舉，",
                    "zhushu": "應、彈，並平聲。"
                },
                {
                    "paragraph": "無𠩄迴避。陛下又假以恩慈，自然肅物，百司匪懈，抑此之由。及杜正倫續任右丞，頗亦厲下。比者綱維不舉，並為勲親在位，",
                    "zhushu": "為，去聲。"
                },
                {
                    "paragraph": "器非其任，功勢相傾。凡在官寮，未循公道，雖欲自强，先懼囂謗。",
                    "zhushu": "囂，音枵，浮薄也。"
                },
                {
                    "paragraph": "𠩄以郎中予奪",
                    "zhushu": "，予，上聲。"
                },
                {
                    "paragraph": "帷事諮禀；尚書依違，不能斷決。或紏彈聞奏，故事稽延。案雖理窮，仍更盤下。去無程限，來不責遲，一經出手，便渉年載。或希㫖失情，或避嫌抑理。勾司以案成為了，不究是非；尚書用便僻為奉公，莫論當否，",
                    "zhushu": "便、論，並平聲。當，去聲。"
                },
                {
                    "paragraph": "互相姑息，惟事彌縫。且選衆授能，非才莫舉，天工人代，",
                    "zhushu": "虞書曰：“天工人其代之。”言人君代天理物，官所治皆天事。"
                },
                {
                    "paragraph": "焉可妄加？",
                    "zhushu": "焉，於䖍切。"
                },
                {
                    "paragraph": "至於懿戚元勲，但宜優其禮秩。或年高及耄，",
                    "zhushu": "音冐，八十九十曰耄。"
                },
                {
                    "paragraph": "或積病智昏，既無益於時宜，當置之以間逸。乆妨賢路，殊為不可。將救兹𡚁，且宜精簡尚書左右丞及左右郎中，",
                    "zhushu": "唐制，副二丞所轄諸司事，署録目，勘稽失，知省内宿直之事。"
                },
                {
                    "paragraph": "如並得人，自然綱維備舉，亦當矯正趨競，豈惟息其稽滯哉！”䟽奏，尋以洎為尚書左丞。",
                    "zhushu": "",
                    "type": 2
                },
                {
                    "paragraph": "",
                    "zhushu": "張氏九成曰：觀洎以章䟽白尚書非人之𡚁，務欲擇賢任職，整綱維，振稽滯，此皆詳練治體，深達政本，惜乎忠誠憂國，不宻其身，宜來者之戒也。",
                    "type": 2
                },
                {
                    "paragraph": "",
                    "zhushu": "愚按：唐制，三省，尚書省居其首，樞機之要也。尚書令掌典領百官，其属有六：左右僕射統理六官，為令之貳，皆宰相也。左丞則緫吏部、户部、禮部，右丞則緫兵部、刑部、工部，其所闗繫豈小哉？劉洎以剛直果敢之才，當紏彈舉劾之任，於是而極言委任之弊，其陳精簡之方，可謂知政本，稱厥職矣。太宗即以洎為左丞，可謂知人也已。以太宗之器使人才，後之人主所宜為法也。",
                    "type": 2
                },
                {
                    "paragraph": "貞觀十三年，太宗謂侍臣曰：“朕聞太平後必有大亂，大亂後必有太平，大亂之後，即是太平之運也。能安天下者，惟在用得賢才。公等既不知賢，朕又不可徧識，日復一日，無得人之理。今欲令人自舉，",
                    "zhushu": "令，平聲，後同。"
                },
                {
                    "paragraph": "於事何如？”魏徴對曰：“知人者智，自知者明。知人既以為難，自知誠亦不易。",
                    "zhushu": "以豉切。"
                },
                {
                    "paragraph": "且愚暗之人，皆矜能伐善，恐長澆競之風，",
                    "zhushu": "長，音掌。"
                },
                {
                    "paragraph": "不可令其自舉。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗急於得天下之賢，於是有令人自舉之議。魏徴以為知人既難，自知不易，若令自舉，恐長澆競之風，誠為知言也。夫三代盛時，比閭族黨州郷逓逓，而考其徳行道藝，賔興于王，此所謂郷舉里選也。世道已降，此制不復，乃曰令人自舉，吾見其自鬻而已矣，非善論也。",
                    "type": 2
                },
                {
                    "paragraph": "貞觀十四年，特進魏徴上䟽曰：臣聞知臣莫若君，知子莫若父。父不能知其子，則無以睦一家；君不能知其臣，則無以齊萬國。萬國咸寧，一人有慶，必藉忠良作弼，俊乂在官，則庶績其凝，無為而化矣。故堯、舜、文、武見稱前載，咸以知人則哲，多士盈朝，元凱翼巍巍之功，",
                    "zhushu": "舜舉八凱使主后土，百揆時序；舉八元使布五教，内平外成。"
                },
                {
                    "paragraph": "周、召光煥乎之美。",
                    "zhushu": "周公，名旦，武王之弟。召公，名奭，為周太保。二公夾輔成王。"
                },
                {
                    "paragraph": "然則四岳、",
                    "zhushu": "唐虞官名，掌四岳諸侯之事，或一人而緫兼之。"
                },
                {
                    "paragraph": "九官、",
                    "zhushu": "舜命禹作司空，稷播百榖，契為司徒，臯陶作士，垂為共工，益掌山澤，伯夷為秩宗，夔典樂，龍作納言，是為九官。"
                },
                {
                    "paragraph": "五臣、",
                    "zhushu": "論語曰：“舜有臣五人，而天下治。”謂禹、稷、契、臯陶、伯益也。"
                },
                {
                    "paragraph": "十亂，",
                    "zhushu": "周書武王曰：“予有亂臣十人。”亂，治也。十人，謂周公旦、召公奭、太公望、畢公、榮公、大顚、閎天、散宜生、南宫适，其一文母。論語曰：“有婦人焉，九人而已。”先儒以為子無臣母之義，盖邑姜也。九人治外，邑姜治内。"
                },
                {
                    "paragraph": "豈惟生之於曩代，而獨無於當今者哉？在乎求與不求，好與不好耳。",
                    "zhushu": "好，並去聲，後同。"
                },
                {
                    "paragraph": "何以言之？夫美玉明珠，",
                    "zhushu": "夫，音扶。"
                },
                {
                    "paragraph": "孔翠犀象，大宛之馬，",
                    "zhushu": "宛，平聲。大宛，西域國。漢武時，李廣利破其國，獲汗血馬以獻。"
                },
                {
                    "paragraph": "西旅之獒，",
                    "zhushu": "西旅，西夷國，武王時貢獒犬高八尺曰獒。"
                },
                {
                    "paragraph": "或無足也，或無情也。生於八荒之表，塗遥萬里之外，重譯入貢，",
                    "zhushu": "重，平聲。言語不通，必重譯而求也。"
                },
                {
                    "paragraph": "道路不絶者，何哉？盖由乎中國之𠩄好也。况徔仕者懷君之榮，食君之禄，率之以義，將何徃而不至哉？臣以為與之為孝，則可使同乎曾參、子騫矣；",
                    "zhushu": "曾參，字子輿。子騫，姓閔，名損。皆孔子弟子。孟子曰：“事親若曾子可也。”論語曰：“孝哉！閔子騫，人不間於其父母昆弟之言。”"
                },
                {
                    "paragraph": "與之為忠，則可使同乎龍逄、比干矣；",
                    "zhushu": "龍逄，桀臣。比干，紂臣。皆以忠諫見殺。"
                },
                {
                    "paragraph": "與之為信，則可使同乎尾生、展禽矣；",
                    "zhushu": "莊子曰：“尾生與女子期扵梁下，女子不來，水至不去，抱梁柱而死。”展禽，魯大夫。展獲，名禽，食邑柳下，謚曰惠。"
                },
                {
                    "paragraph": "與之為㢘，則可使同乎伯夷、叔齊矣。",
                    "zhushu": "伯夷、叔齊，孤竹國君之二子，讓國而逃，諫伐而餓。"
                },
                {
                    "paragraph": "然而今之群臣，罕能貞白卓異者，盖求之不切，勵之未精故也。若勗之以公忠，期之以逺大，各有職分，",
                    "zhushu": "去聲。"
                },
                {
                    "paragraph": "得行其道。貴則觀其𠩄舉，富則觀其𠩄養，居則觀其𠩄好，習則觀其𠩄言，窮則觀其𠩄不受，賤則觀其𠩄不為。因其材以取之，審其能以任之，用其𠩄長，揜其𠩄短，進之以六正，戒之以六邪，則不嚴而自勵，不勸而自勉矣。故説苑曰：“",
                    "zhushu": "前漢光禄大夫劉向，字子政，楚元王交之後。采傳記行事，著説苑三十篇。"
                },
                {
                    "paragraph": "人臣之行，",
                    "zhushu": "去聲。"
                },
                {
                    "paragraph": "有六正六邪。行六正則榮，犯六邪則辱。何謂六正？一曰萌芽未動，形兆未見，",
                    "zhushu": "音現。"
                },
                {
                    "paragraph": "昭然獨見存亡之機，得失之要，預禁乎未然之前，使主超然立乎顯榮之處，如此者，聖臣也。二曰虛心盡意，日進善道，勉主以禮義，諭主以長䇿，將順其美，匡救其惡，如此者，良臣也。三曰夙興夜𥧌，進賢不懈，數稱徃古之行事，",
                    "zhushu": "數，音朔。"
                },
                {
                    "paragraph": "以厲主意，如此者，忠臣也。四曰明察成敗，早防而救之，塞其間，",
                    "zhushu": "去聲，隙也。"
                },
                {
                    "paragraph": "絶其源，轉禍以為福，使君終以無憂，如此者，智臣也。五曰守文奉法，任官職事，不受贈遺，",
                    "zhushu": "去聲。"
                },
                {
                    "paragraph": "辭禄讓賜，飲食莭儉，如此者，貞臣也。六曰家國昏亂，𠩄為不諛，敢犯主之嚴顔，面言主之過失，如此者，直臣也。是謂六正。何謂六邪？一曰安官食禄，不務公事，與代浮沉，左右觀望，如此者，具臣也。二曰主𠩄言皆曰善，主𠩄為皆曰可，𨼆而求主之𠩄好而進之，以快主之耳目，偷合茍容，與主為樂，",
                    "zhushu": "音洛，後同。"
                },
                {
                    "paragraph": "不顧其後害，如此者，諛臣也。三曰内實險詖，",
                    "zhushu": "音蔽。"
                },
                {
                    "paragraph": "外貌小謹，巧言令色，妬善嫉賢。𠩄欲進，則明其美，𨼆其惡；𠩄欲退，則明其過，匿其美，使主賞罰不當，",
                    "zhushu": "去聲。"
                },
                {
                    "paragraph": "號令不行，如此者，奸臣也。四曰智足以餙非，辯足以行説，",
                    "zhushu": "音税。"
                },
                {
                    "paragraph": "内離骨肉之親，外搆朝廷之亂，如此者，䜛臣也。五曰專權擅勢，以輕為重，𥝠門成黨，以富其家，擅矯主命，以自貴顯，如此者，賊臣也。六曰諂主以佞邪，䧟主於不義，朋黨比周，",
                    "zhushu": "比，音鼻。"
                },
                {
                    "paragraph": "以蔽主明，使白黑無别，",
                    "zhushu": "彼列切。"
                },
                {
                    "paragraph": "是非無間，",
                    "zhushu": "去聲。"
                },
                {
                    "paragraph": "使主惡布於境内，聞於四隣，如此者，亡國之臣也。是謂六邪。賢臣處六正之道，",
                    "zhushu": "處，上聲，後同。"
                },
                {
                    "paragraph": "不行六邪之術，故上安而下理，生則見樂，死則見思，此人臣之術也。”禮記曰：“權衡誠懸，不可欺以輕重；繩墨誠陳，不可欺以曲直；規矩誠設，不可欺以方圓；君子審禮，不可誣以姦詐。”",
                    "zhushu": "禮經解篇之辭。"
                },
                {
                    "paragraph": "然則臣之情偽，知之不難矣。又設禮以待之，執法以御之，為善者䝉賞，為惡者受罰，安敢不企及乎？安敢不盡力乎？國家思欲進忠良，退不肖，十有餘載矣。徒聞其語，不見其人，何哉？盖言之是也，行之非也。言之是，則出乎公道；行之非，則涉乎邪徑。是非相亂，好惡相攻。",
                    "zhushu": "好、惡，並去聲，後𠩄惡、惡之同。"
                },
                {
                    "paragraph": "𠩄愛雖有罪，不及於刑；𠩄惡雖無辜，不免於罰。此𠩄謂愛之欲其生，惡之欲其死者也。或以小惡棄大善，或以小過忘大功，此𠩄謂君之賞不可以無功求，君之罰不可以有罪免者也。賞不以勸善，罰不以懲惡，而望邪正不惑，其可得乎？若賞不遺踈逺，罰不阿親貴，以公平為規矩，以仁義為凖繩，考事以正其名，循名以求其實，則邪正莫𨼆，善惡自分。然後取其實，不尚其華，處其厚，不居其薄，則不言而化，朞月而可知矣。若徒愛美錦而不為人擇官，",
                    "zhushu": "為，去聲。"
                },
                {
                    "paragraph": "有至公之言，無至公之實，愛而不知其惡，憎而遂忘其善，徇私情以近邪佞，背公道而逺忠良，",
                    "zhushu": "背，音倍。逺，去聲。"
                },
                {
                    "paragraph": "則雖夙夜不怠，勞神苦思，將求至理，不可得也。書奏，甚嘉納之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：大禹曰：“知人則哲，能官人。”臯陶為陳九徳曰：“載采采。言知人在於以徳而驗於行事也。然徳雖有九，豈能全哉。魏徴進求賢審官之説，而舉劉向六正六邪之論，是則然矣。然知人者惟在於辨君子小人邪正之分，固難一一以某臣某臣律之也。果君子邪，則正人也。聖良忠智貞直六正之徳，雖未必備，未必不兼也。果小人邪，則邪人也。具諂、奸、䜛、賊、亡國六邪之惡，雖未必備，未必不兼也。其曰知人則哲，則明之極矣。君子小人邪正之異，何所逃於哲之中乎？",
                    "type": 2
                },
                {
                    "paragraph": "貞觀二十一年，太宗在翠㣲宫，",
                    "zhushu": "在長安縣，武徳八年置，貞觀十年廢，是年復脩方成。"
                },
                {
                    "paragraph": "授司農卿",
                    "zhushu": "唐制，掌倉儲委積之事。"
                },
                {
                    "paragraph": "李緯户部尚書。房玄齡是時留守京城，會有自京師來者，太宗問曰：“玄齡聞李緯拜尚書，如何？”對曰：“但云‘李緯大好髭鬚’，更無他語。”由是改授洛州剌史，",
                    "zhushu": "洛州，今河南府路。",
                    "type": 2
                },
                {
                    "paragraph": "",
                    "zhushu": "愚按：太宗至是已倦于勤矣。玄齡以𦒿壽俊在厥服矣。翠㣲宴息，聞老臣有大好髭鬚之語，旋即改授，亦可謂留心治道者也。愚觀自古人君，盖有聞諌而不䏻改者，聞諌而能改者，斯為善矣。太宗之用李緯，玄齡未嘗諌也，特𥝠有所議耳。太宗聞遽而改，迨近於不諌亦入者。眉山蘇氏謂太宗之從諌近於聖，詎不信哉？"
                }
            ]
        },
        {
            "name": "封建第八",
            "paragraphs": [
                {
                    "paragraph": "封建第八",
                    "zhushu": "凡二章。",
                    "type": 1
                },
                {
                    "paragraph": "貞觀元年，封中書令房玄齡為䢴國公，兵部尚書杜如晦為蔡國公，吏部尚書長孫無忌為齊國公，並為第一等，食邑實封一千三百戸。皇從父淮安王神通",
                    "zhushu": "從，去聲。後同。神通與高祖為從兄弟，從高祖平京帥，典兵宿衞，封淮安王。"
                },
                {
                    "paragraph": "上言：“義旗𥘉起，臣率兵先至。",
                    "zhushu": "隋大業十三年五月，高祖起兵太原，六月，傳檄稱義師，故曰義旗。神通自長安入鄠南山，舉兵應太原，從平京師有功。"
                },
                {
                    "paragraph": "今玄齡等刀筆之人，功居第一，臣竊不服。”太宗曰：“國家大事，惟賞與罰，賞當其勞，",
                    "zhushu": "當，去聲，後同。"
                },
                {
                    "paragraph": "無功者自退；罰當其罪，為惡者咸懼。則知賞罰不可輕行也。今計勲行賞，玄齡等有籌謀帷幄、畫定社稷之功。𠩄以漢之蕭何，雖無汗馬，指蹤推轂，故得功居第一。",
                    "zhushu": "推，他曰切。漢高祖論功行封，群臣爭功不决。帝以蕭何功盛，先封酇侯。功臣皆曰：“何無汗馬之勞，徒持文墨議論，顧居臣等上，何也？”帝曰：“夫獵，追殺獸者，狗也；發縱指示者，人也。諸君徒能得獸耳，功，狗也；何之功，人也。”群臣皆莫敢言。"
                },
                {
                    "paragraph": "叔父於國至親，誠無愛惜，但以不可緣私，濫與勲臣同賞矣。”由是諸功臣自相謂曰：“陛下以至公，賞不𥝠其親，吾属何可妄訴？”初，高祖舉宗正籍，弟姪、再從、三從、孩童已上封王者數十人。至是，太宗謂群臣曰：“自兩漢已降，惟封子及兄弟，其踈逺者，非有大功，如漢之賈、澤，",
                    "zhushu": "漢高祖封從兄弟賈為荆王，從祖昆弟澤為燕王，並為將軍有功。"
                },
                {
                    "paragraph": "並不得受封。若一切封王，多給力役，乃至勞苦萬姓，以養已之親属。”於是宗室先封郡王，其間無功者皆降為縣公。",
                    "zhushu": "按本紀，降封事係武徳九年十一月。又按膠東郡王道彦傳云：“唐興，務廣藩鎮，故從昆弟子自勝衣已上皆爵郡王。太宗即位，舉属籍問大臣曰：‘盡王宗子扵天下，可乎？’封徳彛曰：‘漢所封，惟帝子。若親昆弟，其属逺，非大功不王。如周郇、滕，漢賈、澤，尚不得茅土，所以别親䟽也。先朝一切封之，爵命崇而力役多，以天下為𥝠奉，非所以示至公。’帝曰：‘朕君天下以安百姓，不容勞百姓以養已之親。’於是䟽属王者皆降為公，惟有功者不降，故道彦等並降封公。由是言之，其初所封郡王者，後所降皆郡公也。縣字疑衍。",
                    "type": 2
                },
                {
                    "paragraph": "",
                    "zhushu": "愚按：三代有國，大封同姓異姓，親親賢賢，褒表功徳，示天下以至公也，豈為一家之𥝠哉？周公至親，太公異姓，皆祚大國以功徳也，豈避至親之嫌哉？唐封功臣，雖非祚土，而爵號食邑，禮典隆重，雖以皇從父之言，而亦示以賞不可私之説，猶有褒表功徳之遺意。至如降封宗族弟姪，以明有功，尤足以見至公也。",
                    "type": 2
                },
                {
                    "paragraph": "貞觀十一年，太宗以周封子弟八百餘年，秦罷諸侯，二世而滅，呂后欲危劉氏，終賴宗室獲安，",
                    "zhushu": "吕后名雉，漢高祖后，惠帝母也。惠帝崩，呂后臨朝，欲王諸呂。諸呂擅權，朱虗侯劉章因侍宴，以軍法斬諸呂一人。自是諸呂憚之，劉氏益疆。"
                },
                {
                    "paragraph": "封建親賢，當是子孫長乆之道，乃定制，以子弟荆州都督荆王元景、",
                    "zhushu": "高祖第六子。"
                },
                {
                    "paragraph": "安州都督吳王恪",
                    "zhushu": "太宗次子也。"
                },
                {
                    "paragraph": "等二十一人，又以功臣司空趙州刺史長孫無忌、尚書左㒒射宋州刺史房玄齡等一十四人，並為世襲刺史。禮部侍郎",
                    "zhushu": "尚書之貳。"
                },
                {
                    "paragraph": "李百藥",
                    "zhushu": "字重規，定州人。㓜多病，祖母趙以百藥名之。貞觀初，拜中書舍人，後遷是職，復授右庶子。卒，謚曰康。"
                },
                {
                    "paragraph": "奏論駮世封事曰：臣聞經國庇民，王者之常制；尊主安上，人情之大方。思聞理定之規，以弘長代之業，萬古不易，百慮同歸。然命暦有賖促之殊，邦家有理亂之異，遐觀載籍，論之詳矣。咸云周過其數，",
                    "zhushu": "昔成王定𪔂，卜世三十，卜年七百。後歴三十七主，八百六十七年。過其數也。"
                },
                {
                    "paragraph": "秦不及期，",
                    "zhushu": "初，秦皇謂二世、三世至于萬世。後二世被弑，子嬰降漠，不及期也。"
                },
                {
                    "paragraph": "存亡之理，在於郡國。周氏以鑒夏、𣪞之長乆，遵皇王之並建，維城磐石，深根固本，雖王綱㢮廢，而枝幹相持，故使逆節不生，宗祀不絶。秦氏背師古之訓，",
                    "zhushu": "背，音倍。商書傅説告髙宗曰：“事不師古，匪説攸聞。”"
                },
                {
                    "paragraph": "棄先王之道，剪華恃險，罷侯置守，子弟無尺土之邑，兆庶罕共理之憂，故一夫號呼，而七廟隳祀。",
                    "zhushu": "號，平聲。禮，天子七廟。賈誼曰：“斬華為城，因河為津，自以闗中之固，金城千里，子孫萬世之業也。秦皇沒，山東豪傑並起而亡秦，一夫作難而七廟隳，身死人手，為天下笑。”"
                },
                {
                    "paragraph": "臣以為自古皇王，君臨宇内，莫不受命上玄，冊名帝録，締構遇興王之運，𣪞憂属啓聖之期。雖魏武携養之資，",
                    "zhushu": "曹操，沛人。父嵩，為漢中常侍曹騰養子，不能審其生出本末。操子丕受漢禪，國號魏，追號操為武皇帝。"
                },
                {
                    "paragraph": "漢高徒役之賤，",
                    "zhushu": "漢高祖，姓劉，名邦，字季，沛人。初為泗上亭長，為縣送徒驪山，徒多道亡，自度比至必皆亡，乃縱所送徒，徒中願從者十餘人，由是起兵。"
                },
                {
                    "paragraph": "非止意有覬覦，推之亦不能去也。",
                    "zhushu": "推，他囬切。"
                },
                {
                    "paragraph": "若其獄訟不歸，",
                    "zhushu": "孟子曰：“獄訟者，不之堯之子而之舜。”"
                },
                {
                    "paragraph": "菁華已竭，雖帝堯之光被四表，",
                    "zhushu": "虞書賛堯之辭，謂徳之光顯被及于四外也。"
                },
                {
                    "paragraph": "大舜之上齊七政，",
                    "zhushu": "虞書曰：“在璿璣玉衡以齊七政。”謂日月五星也。"
                },
                {
                    "paragraph": "非止情存揖讓，守之亦不可焉。以放勛、重華之徳，",
                    "zhushu": "放，上聲。勛，與勲同。重，平聲。放勛者，緫言堯之徳，重華者，緫言舜之徳。史記因以為堯舜之名。"
                },
                {
                    "paragraph": "尚不能克昌厥後，是知祚之長短，必在於天時，政或興衰，有闗於人事。隆周卜世三十，卜年七百，雖淪胥之道斯極，而文、武之器尚存。斯龜鼎之祚，已懸定於杳㝠也。至使南征不返，",
                    "zhushu": "周昭王徳衰，南巡濟于漢，人惡之，以膠舡進。王御船至中流，膠液船觧，王沒水中。"
                },
                {
                    "paragraph": "東遷避逼，",
                    "zhushu": "周平王東遷雒邑，以避戎㓂。"
                },
                {
                    "paragraph": "禋祀闕如，郊畿不守，此乃陵夷之漸，有累於封建焉。",
                    "zhushu": "累，去聲。"
                },
                {
                    "paragraph": "暴秦運距閏餘，數終百六，",
                    "zhushu": "秦世為閏餘，百六為周之阨數也。漢王莾傳云：“餘分閏位，陽九之阨，百六之㑹。”謂莾為閏位。百六為漢之阨數也。律暦志曰：“易九戹曰：‘初入元，百六。’注：‘易爻有九六七八，百六與三百七十四，六乗八之數也，六八四十八，合為四百八十歲也。’”"
                },
                {
                    "paragraph": "受命之主，徳異禹、湯，繼世之君，才非啓、誦。",
                    "zhushu": "啓，夏禹之子。誦，周武王之子成王也。"
                },
                {
                    "paragraph": "借使李斯、王綰之軰，咸開四履，",
                    "zhushu": "李斯、王綰，皆秦丞相。四履，為諸侯而有四方所履踐之界也。"
                },
                {
                    "paragraph": "將閭、子嬰之徒，俱啓千乗，",
                    "zhushu": "將閭，秦公子，為二世所殺。子嬰，始皇之孫，趙高立為秦王，後殺高降漢。千乗，諸侯之國其地可出兵車千乗者也。"
                },
                {
                    "paragraph": "豈能逆帝子之勃興，抗龍顔之基命者也？",
                    "zhushu": "漢髙祖應赤帝子之䜟，隆凖而龍顔。"
                },
                {
                    "paragraph": "然則得失成敗，各有由焉。而著述之家，多守常轍，莫不情忘今古，理蔽澆淳，欲以百王之季，行三代之法，天下五服之内，盡封諸侯。",
                    "zhushu": "五服者，甸、侯、綏、要、荒也。虞、夏制，王城之外，四面各五百里曰甸服，甸服外又各五百里曰矦服，矦服外又各五百里曰綏服，綏服外又各五百里曰要服，要服外又各五百里曰荒服。周制乃分其五服為九，見周禮。"
                },
                {
                    "paragraph": "王畿千里之間，俱為采地。",
                    "zhushu": "周制，天子畿内之地方千里。詩曰“邦畿千里”是也。采地者，天子之卿大夫邑地也。"
                },
                {
                    "paragraph": "是則以結繩之化，行虞、夏之朝，",
                    "zhushu": "易大傳曰：“上古結繩而治，後世聖人易之以書契。”此言雖虞夏之時，已不可行上古之法也。"
                },
                {
                    "paragraph": "用象刑之典，治劉、曹之末。",
                    "zhushu": "虞書曰：“象以典刑。”象如天之垂象以示人。而典者，常也。劉，漢之姓。曹，魏之姓。言漢、魏之時，又豈可以帝世之法而為治也。"
                },
                {
                    "paragraph": "紀綱㢮紊，斷可知焉。鍥船求劔，未見其可；",
                    "zhushu": "鍥，音刻。吕氏春秋曰：“楚人有渉江，其劔自舟中墜扵水，遂刻其舟曰：‘是吾劔所從水也。’舟已行而劔不行，若此求劔，而不其惑乎？”"
                },
                {
                    "paragraph": "膠柱成文，彌多𠩄惑。",
                    "zhushu": "揚子曰：“以徃聖之法治󶕾来，譬猶膠柱而調瑟。”"
                },
                {
                    "paragraph": "徒知問𪔂請隧，有懼覇王之師；",
                    "zhushu": "左傳宣公三年，楚子觀兵于周，𭛌定王使王孫滿勞之。楚子問鼎之大小輕重，對曰：“在德不在𪔂。”僖公二十五年，晋矦朝王，王享之。請隧，弗許。曰：“王章也。未有代徳而有二王，亦叔父之所惡也。”"
                },
                {
                    "paragraph": "白馬素車，無復藩維之援。",
                    "zhushu": "漢高祖初至覇上，使人約降，秦王子嬰繫頸以組，白馬素車，奉天子璽符，降軹道旁而降。"
                },
                {
                    "paragraph": "不悟望夷之釁，",
                    "zhushu": "秦相趙高弑二世望夷宫。"
                },
                {
                    "paragraph": "未堪羿、浞之災；",
                    "zhushu": "羿，音刈。浞，夏帝相，既立后羿，有窮氏篡位，帝相徙商丘。羿躭于畋獵，信用寒浞。浞後殺羿，自立爲帝，因羿之室生子奡。奡弑帝相，夏之貴臣殺浞，後滅奡，立帝相子，是爲少康。"
                },
                {
                    "paragraph": "既罹髙貴之殃，",
                    "zhushu": "罹，音離。魏髙貴郷公名髦，文帝之孫，嗣明帝位六年，司馬昭擅政，遂勒兵誅昭而敗，爲昭黨𠩄弑。"
                },
                {
                    "paragraph": "寧異申、繒之酷。",
                    "zhushu": "周幽王嬖褒姒而廢申后，立褒姒之子伯服而黜太子。申矦怒，與繒及犬戎殺王驪山下。"
                },
                {
                    "paragraph": "此乃欽明昏亂，自革安危，固非守宰公侯，以成興廢。且數世之後，王室浸㣲，始自藩屏，",
                    "zhushu": "音餅。詩曰：“价人維藩，大邦維屏。”"
                },
                {
                    "paragraph": "化為仇敵。家殊俗，國異政，强陵弱，衆暴寡，疆場彼此，干戈侵伐。狐駘之役，女子盡髽；",
                    "zhushu": "莊華切。髽，麻髪合結也。左傳襄公四年，邾人、莒人伐鄫，臧紇救鄫，侵邾，敗于狐駘。國人逆喪者皆髽，魯於是乎髽。禮記曰：“魯婦人髽而弔。”"
                },
                {
                    "paragraph": "崤陵之師，隻輪不反。",
                    "zhushu": "公羊傳僖公二十二年，晉人及姜戎敗秦師于殽，匹馬隻輪無反者。"
                },
                {
                    "paragraph": "斯盖略舉一隅，其餘不可勝數。",
                    "zhushu": "上平聲，下上聲。"
                },
                {
                    "paragraph": "陸士衡。",
                    "zhushu": "名機，晉吳郡人。以聖王經國，義在封建，著五等諸侯論。"
                },
                {
                    "paragraph": "方規規然云：“嗣王委其九𪔂，凶族據其天邑，",
                    "zhushu": "嗣王，謂周惠王、襄王、悼王也。委九𪔂，謂三王棄囯出奔也。凶族，謂王子頽、王子帶、王子朝也。據天邑，謂三子㩀國僭位也。"
                },
                {
                    "paragraph": "天下晏然，以治待亂。”何斯言之謬也！而設官分職，任賢使能，以循良之才，膺共治之寄，刺舉分竹，何世無人。",
                    "zhushu": "漢文帝初與郡守為銅虎符，當發兵，遣使者至郡，合符乃聽受之，以代古之圭璋。分竹，亦其義也。"
                },
                {
                    "paragraph": "至使地或呈祥，天不愛寶，",
                    "zhushu": "前漢黄霸為頴川太守，政化大行，嘉禾生，鳳凰集；後漢秦彭為頴川太守，有甘露、嘉禾、鳳麟之瑞。"
                },
                {
                    "paragraph": "民稱父母，",
                    "zhushu": "讀曰甫牡。前漢邵信臣為河南太守，視民如子，𭈹曰邵父。後漢杜詩為南陽太守，為政清平，民為之語曰：“前有邵父，後有杜母。”"
                },
                {
                    "paragraph": "政比神明。",
                    "zhushu": "後漢孟嘗為合浦太守。郡産珠，先守多貪珠，徙交趾，人物無資。嘗至，革前弊，去珠復還，百姓反業，謂為神明。"
                },
                {
                    "paragraph": "曹元首。",
                    "zhushu": "魏人，上六代論，感悟曹爽。"
                },
                {
                    "paragraph": "方區區然稱：“與人共其樂者，",
                    "zhushu": "樂，音洛，後同。"
                },
                {
                    "paragraph": "人必憂其憂；與人同其安者，人必拯其危。”豈容以為侯伯則同其安危，任之牧宰則殊其憂樂？何斯言之妄也！封君列國，藉其門資，忘其先業之艱難，輕其自然之崇貴，莫不世增󷱟虐，代益驕侈。離宫别舘，切漢淩雲，或刑人力而將盡，或召諸侯而共落。陳靈則君臣悖禮，共侮徴舒；",
                    "zhushu": "徴，平聲。左傳宣公九年，陳靈公與孔寍、儀行父通于夏姬。十年，公與二人飲酒于夏氏。公謂行父曰：“徴舒似汝。”對曰：“亦似君。”徴舒病之，公出，自其廐而殺之。二子奔楚。徴舒，夏姬之子也。"
                },
                {
                    "paragraph": "衛宣則父子聚麀，終誅壽朔。",
                    "zhushu": "麀，音幽，牝鹿也。聚麀，謂無禮也。衛宣公納子伋之妻，是為宣姜，生壽及朔。朔與宣姜愬伋於公，公令伋之齊，使賊先待於隘而殺之。壽知之，以告伋。伋曰：“君命也，不可󸖂。”壽竊其節先徃，賊殺之。伋至，曰：“君命殺我，壽何罪？”賊又殺之。國人哀之，作二子乘舟之詩。壽、朔，當作伋、壽。"
                },
                {
                    "paragraph": "乃云為已思治，豈若是乎？",
                    "zhushu": "為，去聲，後同。"
                },
                {
                    "paragraph": "内外群官，選自朝廷，擢士庶以任之，澄水鏡以鑒之，年勞優其階品，考績明其黜陟。進取事切，砥礪情深，或俸禄不入私門，",
                    "zhushu": "後漢楊秉爲豫章太守，清儉，計日受禄，餘俸不入私門。"
                },
                {
                    "paragraph": "妻子不之官舍。",
                    "zhushu": "後爲鉅鹿太守、何並爲頴川太守，每之官，妻子不入官舍。"
                },
                {
                    "paragraph": "班條之貴，食不舉火；",
                    "zhushu": "後漢左雄爲冀州刺史，在任不舉煙火，常食乾飯。"
                },
                {
                    "paragraph": "剖符之重，居惟飲水。",
                    "zhushu": "晉鄧攸爲吳郡太守，載未居官，惟飲吳水而已。"
                },
                {
                    "paragraph": "南陽太守，弊布褁身；",
                    "zhushu": "後漢羊續爲南陽太守，常敝衣薄食，妻子資藏布衾、敝袛裯而已。"
                },
                {
                    "paragraph": "萊蕪縣長，凝塵生甑。",
                    "zhushu": "長，音掌。後漢范丹爲萊蕪縣令，家貧，里歌曰：“甑中生塵范史雲，釡中生魚范萊蕪。”"
                },
                {
                    "paragraph": "專云爲利圖物，何其爽歟？緫而言之，爵非世及，用賢之路斯廣；民無定主，附下之情不固。此乃愚知𠩄辨，安可惑哉！至如滅國弑君，亂常干紀，春秋二百年間，略無寧歲。",
                    "zhushu": "春秋始魯隱公元年，終哀公十四年，凢二百四十二年。言二百者，舉大數也。"
                },
                {
                    "paragraph": "次睢咸秩，遂用玉帛之君；",
                    "zhushu": "睢，音綏。左傳僖公十九年，宋公使邾文公用鄫子於次睢之社。睢，水名。此水受汴入泗，有妖神，東夷祀之。鄫子，小國之君，乃殺而祭之，非禮也。"
                },
                {
                    "paragraph": "魯道有蕩，毎等衣裳之㑹。",
                    "zhushu": "“魯道有蕩”，詩載驅篇之辭。按春秋，魯荘公夫人姜氏會齊侯者凢六，故齊人作是詩，以刺文姜來會齊襄公也。"
                },
                {
                    "paragraph": "縱使西漢哀、平之際，",
                    "zhushu": "前漢都長安，故曰西漢。哀帝名欣，定陶恭王之子。平帝名衎，山中孝王之子，皆元帝之庶孫。"
                },
                {
                    "paragraph": "東洛桓、靈之時，",
                    "zhushu": "後漢都洛陽，故曰東洛。桓帝名志，章帝曾孫。靈帝名宏，章帝𤣥孫。"
                },
                {
                    "paragraph": "下吏󷱟暴，必不至此。為政之理，",
                    "zhushu": "為，如字，後同。"
                },
                {
                    "paragraph": "可以一言蔽焉。伏惟陛下握紀御天，膺期啓聖，救億兆之焚溺，掃氛祲於寰區。創業垂統，配二儀以立徳；發號施令，",
                    "zhushu": "施，平声。"
                },
                {
                    "paragraph": "妙萬物而為言。獨照神𠂻，永懷前古。將復五等而修舊制，建萬國以親諸侯。竊以漢、魏以還，餘風之弊未盡；勛、華既徃，至公之道斯乖。況晉氏失馭，㝢縣崩離；",
                    "zhushu": "晉司馬氏初受魏禪，後遜于宋。"
                },
                {
                    "paragraph": "後魏乗時，華夷雜處。",
                    "zhushu": "乗，平聲。後魏拓拔氏，本北狄種，改姓元氏。"
                },
                {
                    "paragraph": "重以闗河分阻，吳楚懸隔。",
                    "zhushu": "重，平聲。"
                },
                {
                    "paragraph": "習文者學長短從横之術，",
                    "zhushu": "從，音蹤。"
                },
                {
                    "paragraph": "習武者盡干戈戰争之心，畢為狙詐之階，彌長澆浮之俗。",
                    "zhushu": "長，音掌。"
                },
                {
                    "paragraph": "開皇在運，",
                    "zhushu": "開皇，隋文帝年𭈹。"
                },
                {
                    "paragraph": "因藉外家。驅御群英，任雄猜之數；坐移明運，非克定之功。年踰二紀，人不見徳。",
                    "zhushu": "。文帝在位二十四年。"
                },
                {
                    "paragraph": "及大業嗣立，",
                    "zhushu": "大業，煬帝年𭈹。"
                },
                {
                    "paragraph": "世道交喪，一人一物，掃地將盡。雖天縱神武，削平㓂虐，兵威不息，勞止未康。自陛下仰順聖慈，嗣膺寳暦，情深致理，綜覈前王。雖至道無名，言象𠩄紀，略陳梗槩，實𠩄庶㡬。",
                    "zhushu": "平聲。"
                },
                {
                    "paragraph": "愛敬烝烝，勞而不倦，大舜之孝也。",
                    "zhushu": "虞書稱舜曰：“克諧以孝，烝烝乂，不格姦。”"
                },
                {
                    "paragraph": "訪安内竪，親嘗御膳，文王之徳也。",
                    "zhushu": "禮記曰：“文王之為世子，朝於王季日三。鷄𥘉鳴而衣服，至寢門外，問内竪之御者曰：‘今日安否？何如？’曰：‘安。’文王乃喜。日中又至，亦如之。及莫又至，亦如之。食上，必在視寒煖之節；食下，問𠩄饍。"
                },
                {
                    "paragraph": "毎憲司讞罪，尚書奏獄，大小必察，枉直咸舉，以㫁趾之法，易大辟之刑，仁心𨼆惻，貫徹幽顯，大禹之泣辜也。",
                    "zhushu": "讞，音碾，議也。說𫟍曰：“禹出見罪人，下車問而泣之。左右曰：‘罪人不順道，何為痛之？’禹曰：‘堯、舜之民，皆以堯、舜之心為心。寡人之民，各自以其心為心。是以痛之。’”"
                },
                {
                    "paragraph": "正色直言，虚心受納，不簡鄙訥，無棄芻蕘，帝堯之求諫也。",
                    "zhushu": "訥，當作陋。虞書曰：“稽于衆，舍己從人。”"
                },
                {
                    "paragraph": "弘獎名教，勸勵學徒，既擢明經於青紫，將升碩儒於卿相，聖人之善誘也。",
                    "zhushu": "相，去聲。論語曰：“夫子循循然善誘人。”"
                },
                {
                    "paragraph": "群臣以宫中暑濕，𥨊饍或乖，請移御高明，營一小閣。遂惜十家之産，竟抑子來之願，不𠫤隂陽之感，以安卑陋之居。頃歲霜儉，普天饑饉，喪亂甫爾，倉廩空虛。聖情矜愍，勤加賑恤，竟無一人流離道路，猶且食惟藜藿，樂徹簨簴，",
                    "zhushu": "上音筍，下音巨。縣鐘皷之拊也。皆以木為之，横曰簨，縱曰簴。"
                },
                {
                    "paragraph": "言必悽動，貌成癯瘦。公旦喜於重譯，",
                    "zhushu": "重，平聲。旦，周公名。史記曰：“交趾之南有越裳國，周公居攝六年，制禮作樂，天下和平，越裳以三象重譯而獻白雉，曰：‘道路悠逺，山川阻深，音使不通，故重譯而朝’”。"
                },
                {
                    "paragraph": "文命矜其即叙。",
                    "zhushu": "文命，史記以為禹名。夏書曰：“織皮崑崙、析支、渠捜，西戎即叙。”即，就也。言雍州水土既平，而餘功及扵西戎也。"
                },
                {
                    "paragraph": "。陛下每見四夷𣢾附，萬里歸仁，必退思進省，",
                    "zhushu": "悉升切。"
                },
                {
                    "paragraph": "凝神動慮，恐妄勞中國，以求逺方，不藉萬古之英聲，以存一時之茂實。心切憂勞，志絶遊幸。毎旦視朝。",
                    "zhushu": "音潮。"
                },
                {
                    "paragraph": "聽受無倦，智周於萬物，道濟於天下。罷朝之後，引進名臣，討論是非，",
                    "zhushu": "論，平聲。"
                },
                {
                    "paragraph": "備盡肝膈，惟及政事，更無異辭。纔日昃，必命才學之士，賜以清間，高談典籍，雜以文詠，間以𤣥言，",
                    "zhushu": "間，去聲。"
                },
                {
                    "paragraph": "乙夜忘疲，",
                    "zhushu": "太宗嘗曰：“若不甲夜視事，乙夜讀書，何以為人君？”"
                },
                {
                    "paragraph": "中宵不𥧌。此之四道，獨邁徃初，斯實生民以來，一人而已。𢎞兹風化，昭示四方，信可以朞月之間，彌綸天壤。而淳粹尚阻，浮詭未移，此由習之乆，難以卒變。",
                    "zhushu": "卒，音猝。"
                },
                {
                    "paragraph": "請待斵雕成器，以質代文，刑措之敎一行，登封之禮云畢，然後定疆理之制，議山河之賞，未為晚焉。易稱：“天地盈虛，與時消息。況於人乎？”",
                    "zhushu": "易豐卦彖傳之辭。"
                },
                {
                    "paragraph": "美哉斯言也。中書舍人馬周又上䟽曰：伏見詔書。令宗室勲賢",
                    "zhushu": "令，平聲。"
                },
                {
                    "paragraph": "作鎮藩部。貽厥子孫，嗣守其政。非有大故，無或黜免。臣竊惟陛下封植之者，誠愛之重之，欲其緒裔承守，與國無疆，可使世官也。何則？以堯、舜之父，猶有朱、均之子，",
                    "zhushu": "堯之子曰丹朱，舜之子曰啇均，皆不肖。"
                },
                {
                    "paragraph": "況下此以還，而欲以父取兒，恐失之逺矣。儻有孩童嗣職，萬一驕逸，則兆庶被其殃，而國家受其敗。政欲絶之也，則子文之理猶在；",
                    "zhushu": "子文，楚令尹，姓鬭，名榖扵菟。其孫克黄使齊復命，自拘於司㓂。王思子文之治，曰：“子文無後，何以勸善？”使復其官。"
                },
                {
                    "paragraph": "政欲留之也，而欒黶之惡已彰。",
                    "zhushu": "黶，音黯。欒，姓。黶，名。晉大夫武子之子也。晉士鞅曰：“欒黶汰虐已甚，猶可以免，其在盈乎？黶死，武子所施沒矣，而黶之怨實章。後盈見逐。”盈，黶之子也。"
                },
                {
                    "paragraph": "與其毒害於見存之百姓，",
                    "zhushu": "見，音現。"
                },
                {
                    "paragraph": "則寧使割恩於已亡之一臣，明矣。然則嚮之𠩄謂愛之者，乃適𠩄以傷之也。臣謂宜賦以茅土，",
                    "zhushu": "古者天子以五色土為壇，封諸侯，取其方面，苴以白茅，授之，使立社扵其國。"
                },
                {
                    "paragraph": "疇其户邑，必有材行，",
                    "zhushu": "去聲。"
                },
                {
                    "paragraph": "隨器方授，則翰翮非强，亦可以獲免尤累。",
                    "zhushu": "良偽切。"
                },
                {
                    "paragraph": "昔漢光武不任功臣以吏事，𠩄以終全其世者，良由得其術也。願陛下深思其宜，使夫",
                    "zhushu": "音扶。"
                },
                {
                    "paragraph": "得奉大恩，而子孫終其福禄也。太宗並嘉納其言，於是竟罷子弟及功臣世襲刺史。",
                    "zhushu": "按通鑑，貞觀五年，上令群臣議封建。魏徴以為：“若封建，則卿大夫咸資俸禄，必致厚歛。又京畿賦税不多，所資畿外，若盡封國邑，經費頓闕。又燕、秦、趙、代俱帶外夷，若有警急，追兵内地，難以奔赴。”李百藥云云。顔師古以為：“不若分王宗子，勿令過大，閒以州縣，雜錯而居，互相維持，各守其境，協力同心，足扶京室。為置官寮，皆省司選用。法令之外，不得擅作威福。朝貢禮儀，具為條式。一定此制，萬代無虞。”十一月，詔：“宗室勲賢，作鎮藩部。”云云。十三年二月。于志寧以為古今事殊，恐非乆安之道，上䟽争之。馬周亦上䟽云云。會長孫無忌䓁皆不願，上表固讓，稱：“承恩以來，形影相弔，若履春冰，宗室憂虞，如寘湯火。緬惟三代封建，盖由力不能制，因而利之，禮樂節文，多非已出。兩漢罷矦，蠲除曩弊，深協事宜。今因臣䓁，復有變更，恐紊聖朝綱紀。且後世愚㓜不肖之嗣，或抵冐邦憲，自取誅夷，更因延世之賞，致成勦絶之禍，良可哀愍。願停渙汗之㫖，賜其性命之恩。”又因子婦長樂公主固請扵上，且言：“臣䓁披荆棘事陛下，今海内寧一，柰何棄之外州，與遷徙何異？”上曰：“割地以封功臣，古今通義。意欲公之後嗣，輔朕子孫，共傳永乆，而公䓁乃復發言怨望，朕豈强公䓁以茅土耶！”詔停世封刺史。與此章𠩄紀年歲不同，今備録于此，亦以見唐世議封建之始末云。",
                    "type": 2
                },
                {
                    "paragraph": "",
                    "zhushu": "范氏祖禹曰：柳宗元有言曰：“封建非聖人意也，勢也。”盖自古以來有之，聖人不得而廢也。周室既衰，併為十二，列為六七，而封建之禮已亡。秦滅六國以為郡縣，三代之制不可復矣。必欲法上古而封之，弱則不足以藩屏，疆則必至扵僭亂，此後世封國之𡚁也。况諸侯之後嗣，或賢或不肖，而必使之繼世，是以一人而害一國也。然則如之何？記曰：“禮時為大，順次之。”三代封國，後世郡縣，時也。因時制宜，以便其民，順也。古之法不可用於今，猶今之法不可用於古也。後世如有王者，親親而尊賢，務徳而愛民，慎擇守令以治郡縣，亦足以致太平而興禮樂矣，何必如古封建乃為盛哉。",
                    "type": 2
                },
                {
                    "paragraph": "",
                    "zhushu": "胡氏寅曰：太宗嘗讀周官書“辨方正位，體國經野，設官分職，以為民極之言”，慨然嘆曰：“不井田，不封建，不足以法三代之治。”詔群臣議封建，其本於此乎？夫封建與天下共其利，天道之公也。郡縣以天下奉一人，人欲之私也。魏徴盖未嘗詳考古制，鹵莾甚矣。而近世蘇、范二公，亦謂封建不可行。始皇、李斯、柳宗元之論，聖人不能易也。嗚呼，豈其然乎？宗元之言曰：“封建非聖人意也，勢也。”誠使上古諸侯已為民害，聖人不得已而存之，則唐虞之際，洪水懐襄，民無所定，武王、周公誅紂伐奄，滅國五十，皆天下之大變也。此數聖人不能因時之變，更立制度，以為郡縣，乃畫壤列土，脩明矦甸之法，何哉？宗元又曰：“徳在人者，死必奉其嗣。故封建非聖人意也，勢也。”夫為其徳之不可忘，是以憫其絶，此仁之至，義之盡，而出扵人心之固然者，固非聖人之私意，而歸之勢可乎？宗元又曰：“諸侯國亂，天子不得變其君。”夫孟子所言貶國削地，六師移之之法，皆先王之制也，烏在其不改變乎？漢不能制矦王未萌之惡，及大逆不道，然後勒兵夷之，此非三代故事。自漢之失，爰盎固言之矣，豈可舉此以例禹、湯、文、武所為哉？方三代盛時，諸侯或自其國入為三公，王室有難，諸侯或釋位以間王政。至其衰也，五伯雖彊大，猶且攘夷狄以尊戴天下之共主，凢若此類，宗元皆略而不稱，乃摘取衰微禍亂之一二，欲舉封建而廢之，是猶見刖者而欲廢天下之屨也。宗元又曰：“湯資三千諸侯以黜夏，武資八百諸侯以翦商，故不敢變易也。”是聖人於未舉兵之前，要結衆力，及成功之後，姑息茍安，此六國、五代庸主之所行，而謂湯、武為之乎？宗元又曰：“封建非公之大者，公天下自秦始。”夫謂三代聖王無公心，以封建自私，是伯夷而為盗跖之事也；謂秦無私意，以郡縣公天下，是飛亷而有比干之忠也。一何不𩔖之甚歟！宗元又曰：“諸侯繼世而立，又有世大夫食禄采地，以盡其封域，雖聖賢生于其時，無以立于天下。”天子聖明，公卿必得其人，諸侯不敢越亂法度，世固多賢也，而又有郷舉里選之法，有明明側陋之揚，何患乎材之不用也。若上無明君，下無賢臣，如周之衰，秦之季，漢魏隋唐之時，在位者無非小人，而興邦之良佐，悉沈于民伍，不見庸也。雖守宰徧宇内，將何救扵此？故凢宗元封建論，皆無稽而不可信也。夫為君如堯舜禹湯亦足矣。帝王之治，至扵唐虞三代，亦無以加矣。井天下之田，使民各有以養其生；經天下之國，使賢才皆得以施其用。人主自治不過千里，大小相維，輕重相制，外無彊暴侵陵、㣲弱不立之患，内無廣土衆民、奢泰恣肆之失，是以義䖏利均天下之施。故曰：“封建之法，天下之公也。”若秦則妬民之兼并而自為兼并，筦天下之私以自奉。故曰：“郡縣之制，人欲之私也。”或曰：“然則封建今可行乎？”曰：“何獨封建也？二帝三王之法，孰不可行者？在人而已矣。”然欲行封建，先自井田始。范子亦惑扵宗元，謂今日之法不可用扵古，猶古之法不可用扵今。夫後世之私意妄為，固不可行扵古，而為天下者，不以二帝、三王善政良法為則，則又何貴扵稽古哉？",
                    "type": 2
                },
                {
                    "paragraph": "",
                    "zhushu": "愚按：封建，古先哲王公天下之良法美意也。後世言治者，何敢妄議哉？自秦罷矦置守之後，田制、學制皆非古矣。由漢以下，封建郡縣參錯，若漢七國、晉八王，挻禍尤甚。其間悖逆自恣、負强梗化者，不可勝數，而維垣維翰者，亦復不少。然終不若郡縣臂指運掉之為得。扵是封建是非之論興焉。河南程子曰：“有闗雎、麟趾之意，然後可行周官之法度。”後世無古先哲王治天下之本，而用古先哲王治天下之具，宜致然也，豈封建之失㢤？愚不揆，竊謂栁宗元之論固難盡非，而謂封建非聖人意，謂公天下自秦始，此誠為過；不以盛時封建之美䖏為言，而以季世之𡚁䖏為說，此誠為偏。若胡氏以井田封建可行扵後世，則亦未敢以為知言也。封建井田兆於黄帝，畫壄分州，綿歴㡬代，大備扵周，豈一朝夕之故㢤？居今之世，出宗室而分王之，取民田而井疆之，紛紜轇轕，何能有定？故以封建為非者，昧於古之實也；以封建為是者，泥於古之名也。盍曰彼三代而上之事勢，此三代而下之事勢，去古既逺，權時施宜，郡縣不可易也。惟當精擇守令，㧞其有治平之績者，加秩而乆任之，登進而激勸之，體古先哲王之美意，而行後世之良法可也。毋庸曰不井田、不封建，不足以為治。"
                }
            ]
        },
        {
            "name": "太子諸王定分第九",
            "paragraphs": [
                {
                    "paragraph": "太子諸王定分第九",
                    "zhushu": "凡四章。",
                    "type": 1
                },
                {
                    "paragraph": "貞觀七年，授吳王恪齊州都督。太宗謂侍臣曰：“父子之情，豈不欲常相見耶？但家國事殊，須出作藩屏，且令其早有定分，",
                    "zhushu": "令，平聲。分，去聲。凢言定分並同。"
                },
                {
                    "paragraph": "絶覬覦之心。我百年後，使其兄弟無危亡之患也。”",
                    "zhushu": "按史傳，恪初王欝林，貞觀十年始改王吳，授安州都督。帝賜書曰：“汝惟茂親，勉思所以藩王室。以義制事，以禮制心，外為之君臣，内為之父子。今當去膝下，不遺汝珍，而遺汝以言，其念之哉。”帝後以晉王為太子。又欲立恪，長孫無忌固争，帝曰：“公豈以非已甥邪？且恪英果𩔖我。”無忌曰：“晉王仁厚，守文之良主，且舉棊不定則敗，況儲位乎？”帝乃止。",
                    "type": 2
                },
                {
                    "paragraph": "",
                    "zhushu": "愚按：是時承乾方䖏東宮，凶德未著，太宗出吳王使居藩屏，欲其早有定分，可謂䖏之盡其道矣。其後既立晉王，又欲立恪，卒陷恪扵死地，何始終之矛盾邪？竊嘗論之，漢高祖之欲易惠帝，唐太宗之欲易高宗，皆為宗廟社稷之逺圖，初不可以尋常嫡庶之禮槩論之也。合二君之事而觀之，則太宗之事近正。何也？漢高祖之欲易太子是也。其欲立趙王，則出扵溺愛之私矣，子房之不立如意是也。然遂引致四皓，擁䕶太子，以成呂氏之禍，杜牧所謂四老安劉，反為滅劉者，其可不寒心哉！故朱子謂高祖若能以天下大計為心，則蚤與張、陳、陵、勃謀之，以恒易盈可也。若吳王恪之在當時，内不聞其母有戚姬嬖愛之私，外不聞恪有魏王奪嫡之計。太宗深知高宗之懦弱，不足以承宗廟之重，故以社稷大計問之無忌。無忌外雖為正大之論，内實懷外家之私。其後卒以無辜陷恪死地，無忌之罪，上通於天矣。夫以恪之英才，幸而嗣聖之際尚存，庶幾匡正唐室，不致牝晨之禍如此其烈也，豈不悲哉！然則太宗之事，賢於高祖，無忌之心，則真子房之罪人矣。",
                    "type": 2
                },
                {
                    "paragraph": "貞觀十一年，侍御史馬周上䟽曰：“漢晉以來，諸王皆為樹置失宜，",
                    "zhushu": "為，去声。"
                },
                {
                    "paragraph": "不預立定分，以至於滅亡。人主熟知其然，但溺於私愛，故前車既覆，而後車不改轍也。今諸王承寵遇之恩有過厚者，臣之愚慮，不惟慮其恃恩驕矜也。昔魏武帝寵樹陳思，及文帝即位，防守禁閉，有同獄囚、以先帝加恩太多、故嗣王從而畏之也。",
                    "zhushu": "魏武帝，曹操也。操生四子：丕、彰、植、熊。丕，文帝也。植，陳思王也。植多藝能，操愛之。文帝既立，植寵日衰。後以悖慢貶安鄉侯，後進王東阿。"
                },
                {
                    "paragraph": "此則武帝之寵陳思。適𠩄以苦之也。且帝子何患不富貴、身食大國、封戸不少、好衣美食之外。更何𠩄須？而毎年别加優賜，曾無紀極。",
                    "zhushu": "曾，音層。"
                },
                {
                    "paragraph": "俚語曰：",
                    "zhushu": "俚，音里。俚語，猶云俗諺也。‘"
                },
                {
                    "paragraph": "貧不學儉， 富不學奢。’言自然也。今陛下以大聖創業、豈惟處置見在子弟而已？",
                    "zhushu": "䖏，上聲。見，音現。"
                },
                {
                    "paragraph": "當須制長乆之法，使萬代遵行。”䟽奏，太宗甚嘉之，賜物百叚。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：太宗制古之所不制，臣古之所不臣，而獨牽於私欲，不能自克扵嫡庶之際，不為逺處，竟使賢才宗支，連頸就戮。周言有先見之明，惜哉言之不力。",
                    "type": 2
                },
                {
                    "paragraph": "",
                    "zhushu": "愚按：周官有王世子不會之文，王之衆子不與焉。夫先王愛子之心，豈不欲其周徧哉？盖所以别嫌疑，明嫡庶，絶覬覦，息禍亂也。隋文帝既立勇為太子，又使晉、漢、秦、蜀四王各據方面，恩寵相埒，且誇示於人曰：“前代兄弟相爭者，由嫡庶之分也。今吾五子同母，何憂禍亂哉？”其後五子互相攘奪，無一人得令終者，至今為天下笑。太宗目覩隋室之禍，宜知所鑒矣。既立承乾為太子，復寵待諸王，無所高下。馬周窺見禍亂之端，亟以為言，太宗雖能嘉賞，迄不能改。愚觀太宗毎事以隋為鑒，獨於諸王定分而忘之，豈所謂溺愛者不明邪？",
                    "type": 2
                },
                {
                    "paragraph": "貞觀十三年，諌議大夫褚遂良。以毎日",
                    "zhushu": "一作月。"
                },
                {
                    "paragraph": "特給魏王泰府料物。有逾於皇太子，上䟽諫曰：“昔聖人制禮，尊嫡卑庶。謂之儲君，",
                    "zhushu": "儲，音除，副也。太子，君之副，故謂之儲君。"
                },
                {
                    "paragraph": "道亞霄極，甚為崇重，用物不計泉貨財帛，與王者共之。庶子體卑，不得為例。𠩄以塞嫌疑之漸，除禍亂之源。而先王必本於人情，然後制法。知有國家，必有嫡庶。然庶子雖愛，不得超越，嫡子正禮，特須尊崇。如不能明立定分，遂使當親者踈，當尊者卑，則佞巧之徒，乗機而動，私恩害公，或至亂國。伏惟陛下功超萬古，道冠百王，",
                    "zhushu": "冠，去声。"
                },
                {
                    "paragraph": "發施號令，",
                    "zhushu": "施，平声。"
                },
                {
                    "paragraph": "為世作法，",
                    "zhushu": "為，去声。"
                },
                {
                    "paragraph": "一日萬幾，或未盡美。臣職諫諍，無容靜黙。伏見儲君料物，翻少魏王，朝野見聞，不以為是。臣聞傳曰：‘",
                    "zhushu": "傳，去声。"
                },
                {
                    "paragraph": "愛子教以義方。’忠孝恭儉，義方之謂。昔漢竇太后及景帝並不識義方之理，遂驕恣梁孝王，封四十餘城，苑方三百里，大營宫室，複道彌望，積財鏹巨萬計，出警入蹕，小不得意，發病而死。",
                    "zhushu": "鏹，舉兩切，貫錢索也。蹕，音畢。天子出稱警，入稱蹕。竇太后，漢文帝之后，生景帝。及梁王，王名武，謚曰孝。事見本傳。"
                },
                {
                    "paragraph": "宣帝亦驕恣淮陽王，㡬至於敗，頼其輔以退讓之臣，僅乃獲免。",
                    "zhushu": "㡬，平聲。淮陽王，名欽，漢宣帝庶子也，謚曰憲。事見本傳。"
                },
                {
                    "paragraph": "且魏王既新出閤，伏願恒存禮訓，妙擇師傅，示其成敗，既敦之以節儉，又勸之以文學，惟忠惟孝，因而奨之，道徳齊禮，",
                    "zhushu": "論語曰：“道之以徳，齊之以禮，有耻且格。”"
                },
                {
                    "paragraph": "乃為良器。此𠩄謂聖人之教，不肅而成者也。”太宗深納其言。",
                    "zhushu": "",
                    "type": 2
                },
                {
                    "paragraph": "",
                    "zhushu": "陳氏惇脩曰：甚㢤太宗之不善為父也。所以啓泰之邪心者，太宗也，非泰之罪也。太宗既立承乾為太子，而所以眷眷於泰而寵鍚之者，其禮乃過扵承乾，其理何邪？是時雖未嘗許泰為太子，而禮數優異，則立㤗之意，固已見於不言之間矣。然則寜免泰之無覬覦，而不以計傾承乾者乎？及其邪心既啓，然後從而裁抑之，既幽之，復降之，是何異誘其入而復閉其門，不亦惑乎？",
                    "type": 2
                },
                {
                    "paragraph": "",
                    "zhushu": "愚按：古者不以私恩害公義，故嫡長之重，衆子雖愛，不得而並焉，所以明尊卑之䓁，杜僭忒之源也。太宗以聪明之君，而於太子、魏王之事，獨不能定其分，異其禮，雖深納遂良之言，而私愛之心終不能自克，卒至於兩廢焉，其亦可監也夫。",
                    "type": 2
                },
                {
                    "paragraph": "貞觀十六年，太宗謂侍臣曰：“當今國家何事最急？各為我言之。”",
                    "zhushu": "為，去聲，後為朕同。"
                },
                {
                    "paragraph": "尚書右㒒射高士廉",
                    "zhushu": "名儉，以字行。初，秦王薦為治中。王為皇太子，授右庶子。既即位，為吏部尚書，封許國公。後遷僕射，攝太傅，掌機務。二十一年卒。"
                },
                {
                    "paragraph": "曰：“養百姓最急。”黄門侍郎劉洎曰：“撫四夷急。”中書侍郎岑文本曰：“傳稱道之以徳，齊之以禮義為急。”",
                    "zhushu": "傳，去声。"
                },
                {
                    "paragraph": "諌議大夫褚遂良曰：“即日四方仰徳，不敢為非，但太子、諸王，須有定分。陛下宜為萬代法，以遺子孫，",
                    "zhushu": "遺，去声。"
                },
                {
                    "paragraph": "此最當今日之急。”太宗曰：“此言是也。朕年將五十，已覺衰怠，既以長子守器東宫，",
                    "zhushu": "長，音掌。"
                },
                {
                    "paragraph": "諸弟及庶子數將四十，心常憂慮在此耳。但自古嫡庶無良，何嘗不傾敗家國。公等為朕捜訪賢德，以輔儲宫，爰及諸王，咸求正士。且官人事王，不宜歲乆，歲乆則分義情深，非意闚𨵦，",
                    "zhushu": "分，去聲。闚，音窺。𨵦，音俞。窺伺貌。"
                },
                {
                    "paragraph": "多由此作。其王府官寮，勿令過四考。”",
                    "zhushu": "令，平声。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗不知溺愛之在已，獨欲責之保傅王者，又令王府官不得過四考，何也？彼誠賢者，雖終身而未足；誠不賢，一日猶不可，况四考乎？",
                    "type": 2
                },
                {
                    "paragraph": "",
                    "zhushu": "愚按：國家急務，養百姓也，撫四夷也，道徳齊禮也。若高士廉、劉洎、岑文本之言，皆急務也，而褚遂良則以太子諸王須有定分，為當今之急。考其時承乾之惡已著，魏王泰窺伺之情頗露，漢王元昌同惡之迹益彰，遂良之言，宜其為急務也，非以養百姓、撫四夷、道徳齊禮為不急也。太宗不思所以正定分，而責備扵人，抑末矣。且踰年而有東宫之變矣，方且曰：“公䓁為朕捜訪賢徳，以輔儲宫，又何益之有哉？”"
                }
            ]
        },
        {
            "name": "尊敬師傅第十",
            "paragraphs": [
                {
                    "paragraph": "尊敬師傅第十",
                    "zhushu": "凡六章。",
                    "type": 1
                },
                {
                    "paragraph": "貞觀三年，太子少師",
                    "zhushu": "少，去声。"
                },
                {
                    "paragraph": "李綱",
                    "zhushu": "字文紀，觀州人。始名瑗，慕張綱為人，改焉。仕隋為太子洗馬，擢尚書右丞。隋末，賊帥何潘仁刼為長史。高祖平京師，綱上謁。既受禪，拜禮部尚書、太子詹事。諫建成不聽，遂乞骸骨。貞觀初，拜是職。五年，卒，謚曰貞。"
                },
                {
                    "paragraph": "有脚疾，不堪踐履，太宗賜步輿，令三衛舉入東宫，",
                    "zhushu": "令，平聲。唐制，東宫六率府，分為上、中、下三䓁，掌宿衛之事，是為三衛。"
                },
                {
                    "paragraph": "詔皇太子引上殿，親拜之，大見崇重。綱為太子",
                    "zhushu": "為，去聲。"
                },
                {
                    "paragraph": "陳君臣父子之道，問寢侍膳之方，",
                    "zhushu": "見封建篇註。"
                },
                {
                    "paragraph": "理順辭直，聽者忘倦。太子嘗商略古來君臣名教，竭忠盡節之事，綱懔然曰：“",
                    "zhushu": "懍，音凜，嚴毅貌。"
                },
                {
                    "paragraph": "託六尺之孤，寄百里之命，",
                    "zhushu": "論語曽子之言，謂輔幼君攝國政也。"
                },
                {
                    "paragraph": "古人以為難，綱以為易。”",
                    "zhushu": "以豉切。"
                },
                {
                    "paragraph": "毎吐論發言，皆辭色慷慨，有不可奪之志，太子未嘗不聳然禮敬。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：世子為王之貳，天下之本也。太宗即位之後，蚤建太子，以固天下之本，而嚴太子尊敬師傅之禮，稽之古典，𠃔合其宜。李綱少慷慨有風節，故其發言吐論，辭色毅然，宜皇儲之所禮敬也。古人謂一心可以事百君者，綱之謂歟？",
                    "type": 2
                },
                {
                    "paragraph": "貞觀六年，詔曰：“朕比尋討經史，",
                    "zhushu": "比音鼻。"
                },
                {
                    "paragraph": "明王聖帝曷嘗無師傅哉？前𠩄進令，遂不覩三師之位，意將未可。何以然？黄帝學大顚，顓頊學録圖，堯學尹壽，",
                    "zhushu": "一作君疇。"
                },
                {
                    "paragraph": "舜學務成昭，禹學西王國，湯學威子伯，文王學子期，武王學虢叔。",
                    "zhushu": "已上出劉向新序。"
                },
                {
                    "paragraph": "前代聖王，未遭此師，則功業不著乎天下，名譽不傳乎載籍。況朕接百王之末，智不同聖人，其無師傅，安可以臨兆民者哉？詩不云乎：‘不愆不忘，率由舊章。’",
                    "zhushu": "詩大雅嘉樂篇之辭。"
                },
                {
                    "paragraph": "夫不學則不明古道，",
                    "zhushu": "夫，音扶。"
                },
                {
                    "paragraph": "而能政致太平者，未之有也。可即著令，置三師之位。”",
                    "zhushu": "按史志，隋廢三師，貞觀十一年復置，與三公皆不設官属。",
                    "type": 2
                },
                {
                    "paragraph": "",
                    "zhushu": "愚按：周書曰：“立太師、太傅、太保，曰三公。論道經邦，爕理隂陽。官不必備，惟其人。少師、少傅、少保，曰三孤，貳公𢎞化，寅亮天地。”豈易其人哉？若論其極，必臯、䕫、稷、契、伊、傳、周、召而後可，世變無窮，隨世升降可也。唐以太師、太傅、太保為三師，天子所師法，無所緫職。太尉、司徒、司空為三公，佐天子理隂陽，平邦國，無所不統。此則非古制也。以太宗之時，固皆元勲碩徳居之，制雖殊古，而名意則同，降此則為加官，視品秩崇髙耳，豈皆其人哉？人君欲稽古以正名，茍捨周官，愚未見其可也。",
                    "type": 2
                },
                {
                    "paragraph": "貞觀八年，太宗謂侍臣曰：“上智之人，自無𠩄染，但中智之人無恒，從教而變，況太子師保，古難其選。成王㓜小，周、召為保傅，",
                    "zhushu": "賈誼曰：“成王㓜在襁抱之中，召公為太傅，周公為太保。”保，保其身體。傳，傅之徳義。"
                },
                {
                    "paragraph": "左右皆賢，日聞雅訓，足以長仁益徳，",
                    "zhushu": "長，音掌。"
                },
                {
                    "paragraph": "使為聖君。秦之胡亥，用趙髙作傅，教以刑法，及其嗣位，誅功臣，殺親族，酷暴不巳，旋踵而亡。",
                    "zhushu": "胡亥，秦二世名。初，始皇使趙高教胡亥决獄，胡亥幸之。及嗣位，髙說曰：“陛下嚴法而刻刑，令有罪者相坐，誅滅大臣宗室，盡除先帝之故臣，更置陛下之所親信。”二世乃更為法律，大臣公子有罪輙誅，二世卒為髙所弑。"
                },
                {
                    "paragraph": "故知人之善惡，誠由近習。朕今為太子、諸王",
                    "zhushu": "為，去聲。"
                },
                {
                    "paragraph": "精選師傅，令其式瞻禮度，",
                    "zhushu": "令，平聲。"
                },
                {
                    "paragraph": "有𠩄禆益。公等可訪正直忠信者，各舉三兩人。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太子，國家之根本也；諸王，公族之枝葉也。根本安固，枝葉茂盛，永孚于休，則開導而訓告之，豈不在師傅乎？然三代尚矣，自漢以来，未嘗不切切扵嚴師傅也，而諸王之賢，求如河間、東平，何不多見？夫世祿之家，鮮克由禮，以蕩陵徳，實悖天道，况崇髙之上者乎？為君父者，尚慎于兹。",
                    "type": 2
                },
                {
                    "paragraph": "貞觀十一年，以禮部尚書王珪兼為魏王師。",
                    "zhushu": "唐因隋制，皇叔昆弟、皇子為親王者，置師，掌傅相訓導，匡其過失。"
                },
                {
                    "paragraph": "太宗謂尚書左僕射房玄齡曰：“古來帝子，生於深宫，及其成人，無不驕逸，是以傾覆相踵，少能自濟。我今嚴教子弟，欲皆得安全。王珪我乆驅使，甚知剛直，志存忠孝，選為子師。卿宜語泰，毎對王珪，如見我面，宜加尊敬，不得懈怠。”珪亦以師道自處，",
                    "zhushu": "上聲。"
                },
                {
                    "paragraph": "時議善之也。",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：為人師者，豈徒禮貌云乎哉？必有道以授人，而道以人倫為至。魏王泰是時承寵偏厚，於兄弟間漸生異慮，防其㣲而革其心，不於師而誰望？而王珪告戒之方，教訓之道，未之聞也。魏王卒以窺伺儲位，廢斥而死，夫豈獨泰之罪哉，珪亦與有責矣。",
                    "type": 2
                },
                {
                    "paragraph": "",
                    "zhushu": "愚按：太宗以王珪為魏王師，且諭玄齡以嚴教之意，可謂得人矣。然嘗觀太宗愛泰之心甚至，固父子之情也。乃詔即府置文舘，得自引慱士。蘇勗勸泰延賔客著書，如古賢王。奏撰括地志，於是士有文學者多與，而貴游因藉，其門如市。泰之月禀，又過太子逺甚，褚遂良亦以為言。其後卒有奪嫡之罪，竟罹幽貶。夫傚古賢王著書，必如河間、東平而後可也。且漢武帝為戾太子立愽望苑，使通賓客，識者非之。今泰諸王也，使之置舘引賓客，私權勢，其毋乃與所謂嚴教之意異歟？",
                    "type": 2
                },
                {
                    "paragraph": "貞觀十七年，太宗謂司徒長孫無忌、司空房玄齡曰：“三師以徳道人者也，若師體卑，太子無𠩄取則。”於是詔令",
                    "zhushu": "平聲。"
                },
                {
                    "paragraph": "撰太子接三師儀注。太子出殿門迎，先拜三師，三師荅拜，毎門讓三師，三師坐，太子乃坐，與三師書，前名惶恐，後名惶恐再拜。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗制太子接三師儀注，委曲尊隆，意亦至矣。師嚴然後道尊，况元良而屈體盡敬於師傅，其闗繫豈不尤重也。然嘗觀賈誼引大戴記之言於政事書曰：“師，道之教訓；保，保其身體；傅，傳之徳義。於是為置三少，皆上大夫也。三公、三少，固明孝仁禮義，以道習之，入學則承師問道，退習而考扵太傅，太傅罰其不則而匡其不及。”此古昔太子親師傅之實也，又不止於儀注之文而已。為君父者，不可不考於賈誼之書。",
                    "type": 2
                },
                {
                    "paragraph": "貞觀十八年，髙宗初立為皇太子，",
                    "zhushu": "貞觀十七年四月，立晉王治為皇太子，是為髙宗。"
                },
                {
                    "paragraph": "尚未尊賢重道，太宗又嘗令太子",
                    "zhushu": "令，平聲，後同。"
                },
                {
                    "paragraph": "居寢殿之側，絶不徃東宫。散騎常侍劉洎上書曰：臣聞郊迎四方，孟矦𠩄以成徳；",
                    "zhushu": "月令，天子立春迎春於東郊，立夏迎夏於南郊，立秋迎秋於西郊，立冬迎冬於北郊。按此非王世子之事。或曰周制，東西南北之學在於四郊。孟，長也。孟矦，謂世子也。此説於成徳為切，迎字疑誤。"
                },
                {
                    "paragraph": "齒學三讓，元良由是作貞。",
                    "zhushu": "文王世子：“行一物而三善皆得者，其齒於學之謂也。故世子齒於學，國人觀之曰：‘將君我而與我齒讓。’曰：‘有父在則禮然。’然而衆知父子之道矣。二曰：‘君在則禮。’然而衆著於君臣之義矣。三曰‘長長也。’然而衆知長幼之節矣。故父子君臣長幼之道得而國治。”禮曰：“一有元良，萬邦作貞。”"
                },
                {
                    "paragraph": "斯皆屈主祀之尊，",
                    "zhushu": "主祀，一作嗣主。"
                },
                {
                    "paragraph": "申下交之義，故得芻言咸薦，睿問旁通，不出軒庭，坐知天壤，率由兹道，永固鴻基者焉。至若生乎深宫之中，長乎婦人之手，",
                    "zhushu": "長，音掌。"
                },
                {
                    "paragraph": "未曾識憂懼，",
                    "zhushu": "曾，音層。"
                },
                {
                    "paragraph": "無由曉風雅。雖復神機不測，天縱生知，而開物成務，終由外奬。匪夫崇彼干籥，",
                    "zhushu": "夫，音扶，後同。籥，音約。于，舞者所執之楯也。籥，樂管，以竹為之，三孔，長三尺，以和衆聲者也。"
                },
                {
                    "paragraph": "聽兹謡頌，何以辨章庶類，甄覈彛倫，",
                    "zhushu": "甄，音珍。"
                },
                {
                    "paragraph": "歴考聖賢，咸資琢玉。",
                    "zhushu": "學記：“玉不琢，不成器；人不學，不知道。”"
                },
                {
                    "paragraph": "是故周儲上哲，師望、奭而加裕；",
                    "zhushu": "周儲，謂成王也。望，太公號，奭，召公名。成王以二公為師保。"
                },
                {
                    "paragraph": "漢嗣深仁，引園、綺而昭徳。",
                    "zhushu": "漢嗣，謂惠帝盈也。高祖欲廢太子盈，張良教太子迎四皓。髙祖置酒，太子侍，四皓從，皆年八十餘。上曰：“煩公幸卒調䕶。”太子既去，上目送之曰：“彼四人為之輔，羽翼已成，難動矣。”卒不廢。四皓，東園公、綺里季、夏黄公、甪里先生也。"
                },
                {
                    "paragraph": "原夫太子，宗祧是繫，善惡之際，興亡斯在，不勤于始，將悔于終。是以鼂錯上書，令通政術；",
                    "zhushu": "鼂，音潮。錯，音措。漢文帝時，鼂錯為太子舍人，遷博士。上書曰：“人主所以尊顯功名，揚於萬世者，以知術數也。故人主知所以臨制臣下而治其衆，則群臣畏服矣；知𠩄以聽言受事，則不欺蔽矣；知所以安利萬民，則海内必從矣；知所以忠孝事上，則臣子之行備矣。此四者，臣竊為皇太子急之。”"
                },
                {
                    "paragraph": "賈誼獻䇿，務知禮教。",
                    "zhushu": "賈誼，雒陽人，漢文帝時為梁懷王傳。丄書曰：“古之王者，太子迺生，固舉以禮，使士負之，有司齊肅端冕，見之南郊，見于天也。過闕則下，過廟則趨，孝子之道也。故自為赤子而教已行矣。”"
                },
                {
                    "paragraph": "竊惟皇太子玉𥙿挺生，金聲夙振，明𠃔篤誠之美，孝友仁義之方，皆挺自天姿，非勞審諭，固以華夷仰徳，翔泳希風矣。然則寢門視膳，已表於三朝；",
                    "zhushu": "音潮。事見封建篇註。"
                },
                {
                    "paragraph": "藝宫論道，宜𢎞於四術。",
                    "zhushu": "王制：“樂正崇四術，立四教，順先王詩、書、禮、樂以造士。”"
                },
                {
                    "paragraph": "雖富於春秋，飭躬有漸，實恐歲月易徃，",
                    "zhushu": "易，以豉切。"
                },
                {
                    "paragraph": "墮業興譏，取適晏安，言從此始。臣以愚短，幸叅侍從，",
                    "zhushu": "去聲。"
                },
                {
                    "paragraph": "思廣儲明，暫願聞徹，不敢曲陳故事，切請以聖徳言之。伏惟陛下誕叡膺圖，登庸歴試，多才多藝，道著於匡時；允文允武，功成於纂祀。萬方即叙，九圍清晏，尚且雖休勿休，日慎一日，求異聞於振古，勞叡思於當年。",
                    "zhushu": "思，去聲，後同。"
                },
                {
                    "paragraph": "乙夜觀書，事髙漢帝；",
                    "zhushu": "漢紀，光武講論經理，夜分乃𥧌。"
                },
                {
                    "paragraph": "馬上披卷，勤過魏王。",
                    "zhushu": "魏紀，文帝雖在軍旅，手不釋卷。"
                },
                {
                    "paragraph": "陛下自勵如此，而令太子優游棄日，不習圖書，臣𠩄未諭一也。加以暫屏機務，",
                    "zhushu": "屏，音餅，棄也。"
                },
                {
                    "paragraph": "即寓雕蟲，",
                    "zhushu": "揚子曰：“或問：‘吾子少而好賦？’曰：‘童子雕蟲箓刻，壯夫不為也。’”"
                },
                {
                    "paragraph": "紆寶思於天文，則長河韜映；摛玉華於仙札，",
                    "zhushu": "摛。音癡。"
                },
                {
                    "paragraph": "則流霞成彩。固以錙銖萬代，",
                    "zhushu": "錙，音淄。銖，音殊。十黍為絫，十絫為銖，十銖為錙。"
                },
                {
                    "paragraph": "冠冕百王，屈、宋不足以升堂，",
                    "zhushu": "屈原，名平，楚懐王時為大夫，作離騷經，為詞賦之祖。宋玉，屈原弟子，楚大夫，以詞賦名。"
                },
                {
                    "paragraph": "鍾、張何階於入室？",
                    "zhushu": "鍾繇，字元常，魏太尉，善草書。張芝，字伯英，後漢太尉，臨池學書，池水盡黒，時稱草聖。"
                },
                {
                    "paragraph": "陛下自好如此，",
                    "zhushu": "好，去聲。"
                },
                {
                    "paragraph": "而太子悠然静處，",
                    "zhushu": "上聲。"
                },
                {
                    "paragraph": "不尋篇翰，臣𠩄未諭二也。陛下備該衆妙，獨秀寰中，猶晦天聦，俯詢凡識，聴朝之隟，",
                    "zhushu": "與𨻶同。"
                },
                {
                    "paragraph": "引見群官，降以温顔，訪以今古。故得朝廷是非，閭里好惡，凡有巨細，必關聞聴，陛下自行如此，而令太子乆趨入侍，不接正人，臣𠩄未諭三也。陛下若謂無益，則何事勞神；若謂有成，則宜申貽厥。",
                    "zhushu": "詩曰：“貽厥孫謀。”"
                },
                {
                    "paragraph": "蔑而不急，未見其可。伏願俯推叡範，訓及儲君，授以良書，娱之嘉客。朝披經史，觀成敗於前蹤；晩接賔遊，訪得失於當代。間以書札，",
                    "zhushu": "間，去聲。"
                },
                {
                    "paragraph": "繼以篇章，則日聞𠩄未聞，日見𠩄未見，副徳愈光，群生之福也。竊以良娣之選，徧於中國，仰惟聖㫖，本求典内，冀防㣲，慎逺慮，臣下𠩄知，暨乎徴簡人物，",
                    "zhushu": "徴，平聲。"
                },
                {
                    "paragraph": "則與聘納相違，監撫二周，",
                    "zhushu": "監，平聲。監撫，謂監國、撫軍也。"
                },
                {
                    "paragraph": "未近一士。愚謂内既如彼，外亦宜然者，恐招物議，謂陛下重内而輕外也。古之太子，問安而退，𠩄以廣敬於君父；異宮而處，",
                    "zhushu": "上聲。"
                },
                {
                    "paragraph": "𠩄以分别扵嫌疑。",
                    "zhushu": "别，彼列切。"
                },
                {
                    "paragraph": "今太子一侍天闈，動移旬朔，師傅已下，無由接見。假令供奉有隟，",
                    "zhushu": "供，平聲。"
                },
                {
                    "paragraph": "暫還東朝，拜謁既踈，且事俯仰，規諫之道，固𠩄未暇。陛下不可以親教，宫寀無因以進言，",
                    "zhushu": "寀，音采。寮属也。"
                },
                {
                    "paragraph": "雖有具寮，竟將何補？伏願俯循前躅，",
                    "zhushu": "音燭。跡也。"
                },
                {
                    "paragraph": "稍抑下流，𢎞逺大之規，展師友之義，則離徽克茂，帝圖斯廣，凡在黎元，孰不慶頼。太子温良恭儉，聦明叡哲，含靈𠩄悉，臣豈不知？而淺識勤勤，思効愚忠者，願滄溟益潤，日月增華也。太宗乃令洎與岑文本、馬周遞日徃東宮，與皇太子談論。",
                    "zhushu": "按通鑑，此䟽係十七年。又按髙宗諫誅穆𥙿，太宗歸功洎等，事在十八年，則洎上此䟽甞在十七年。",
                    "type": 2
                },
                {
                    "paragraph": "",
                    "zhushu": "唐氏仲友曰：劉洎此䟽，足見其為剛直果敢之士。太宗以太子諌誅穆裕，歸功諌臣，則洎接正人，聞正論之説驗矣。惜太子不足有為也。",
                    "type": 2
                },
                {
                    "paragraph": "",
                    "zhushu": "又曰：古之制命，士以上，父子異宮，意防深矣。易子而教，責善則離，還東宮，近師傅之諫當矣。",
                    "type": 2
                },
                {
                    "paragraph": "",
                    "zhushu": "愚按：太子承乾既廢，晉王治初立之後，劉洎此䟽，條陳詳悉，誠教世子之至善也。太宗以洎言令洎與岑文本、馬周逓日徃東宮談論，可謂得人矣。夫脩身正家之道，敬大臣，體群臣，親君子，逺小人之要，未必不見扵談論也。出震繼明，不旋踵而背之，卒基唐家之禍於不忍言，其氣化人事之相符乎？抑所以輔翼之具未至耶？"
                }
            ]
        },
        {
            "name": "教戒太子諸王第十一",
            "paragraphs": [
                {
                    "paragraph": "教戒太子諸王第十一",
                    "zhushu": "凡七章。",
                    "type": 1
                },
                {
                    "paragraph": "貞觀七年，太宗謂太子左庶子于志寧、",
                    "zhushu": "字仲謐，京兆人。貞觀三年為中書侍郎，遷左庶子，上諫苑，俄兼詹事。晉王為皇太子，復拜左庶子。"
                },
                {
                    "paragraph": "杜正倫曰：“卿等輔導太子，常須為説",
                    "zhushu": "為，去聲，後為説同。"
                },
                {
                    "paragraph": "百姓間利害事。朕年十八，猶在人間，百姓艱難，無不諳練。及居帝位，毎商量處置，",
                    "zhushu": "量，平聲。䖏。上聲。"
                },
                {
                    "paragraph": "或時有乖踈，得人諌諍，方始覺悟。若無忠諌者為説，何由行得好事？況太子生長深宮，",
                    "zhushu": "長，音掌。"
                },
                {
                    "paragraph": "百姓艱難，都不聞見乎？且人主安危𠩄繫，不可輙為驕縱。但出敕云，有諌者即斬，必知天下士庶無敢更發直言。故克已勵精，容納諌諍，卿等常須以此意共其談説。毎見有不是事，宜極言切諌，令有𠩄禆益也。”",
                    "zhushu": "令，平聲。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗誠有知子之明，其教之亦云篤矣。此數語者，即周公無逸之書也。至謂若詔天下敢諫者死，將無復發言，此則煬帝有前鑒矣。柰何承乾方欲以殺止諌，雖百正倫何益哉？",
                    "type": 2
                },
                {
                    "paragraph": "",
                    "zhushu": "愚按：太宗君臨天下，方勵精之初，容受直言，導人使諌。蚤建太子，命東宮輔臣極言規正，令有所禆益，盖望太子亦如已之從諌，其意不亦深切哉！惜乎承乾不足以副君父之意。",
                    "type": 2
                },
                {
                    "paragraph": "貞觀十八年，太宗謂侍臣曰：“古有胎教世子，",
                    "zhushu": "文王之母大任，為人端一誠莊，惟徳之行。及其娠文王，目不視惡色，耳不聽滛聲，口不出傲言。生文王而明聖，大任教之，以一識百，卒為周宗。而君子謂大任為能胎教。"
                },
                {
                    "paragraph": "朕則不暇。但近自建立太子，遇物必有誨諭。見其臨食將飯，謂曰：‘汝知飯乎？’對曰：‘不知。’曰：‘凡稼穡艱難，皆出人力，不奪其時，常有此飯。’見其乗馬，",
                    "zhushu": "乗，平聲，後同。"
                },
                {
                    "paragraph": "又謂曰：‘汝知馬乎？’對曰：‘不知。’曰：‘能代人勞苦者也，以時消息，不盡其力，則可以常有馬也。’見其乗舟，又謂曰：‘汝知舟乎？’對曰：‘不知。’曰：‘舟𠩄以比人君，水𠩄以比黎庶。水能載舟，亦能覆舟。爾方為人主，可不畏懼？’見其休於曲木之下，又謂曰：‘汝知此樹乎？’對曰：‘不知。’曰：‘此木雖曲，得繩則正。為人君雖無道，受諌則聖。此傅説𠩄言，",
                    "zhushu": "説，音悦。商書傅説告髙宗曰：“惟木從繩則正，后從諌則聖。”"
                },
                {
                    "paragraph": "可以自鑒。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗懲承乾之失徳，望儲君之近徳，於是遇事必誨，其愛儲君者，所以愛百姓也。將飯而戒，則知民生之艱難矣；乗馬而戒，則知民力之困乏矣；乗舟而戒，則知民心之無恒矣；休曲木而戒，則知立身之必從正矣。觀前代教誡太子之辭，未有切於此者，稽之古禮經，教世子之道，亦不過如是也。迨夫高宗臨御，其於子庶民，猶知所以保養之意，惟踈逺老臣，失徳宫閫，竟忘王業之艱難，毋乃雖誨諄諄而聽藐藐乎！",
                    "type": 2
                },
                {
                    "paragraph": "貞觀七年，太宗謂侍中魏徴曰：“自古矦王能自保全者甚少，皆由生長富貴，",
                    "zhushu": "長，音掌，後同。"
                },
                {
                    "paragraph": "好尚驕逸，",
                    "zhushu": "好，去聲。"
                },
                {
                    "paragraph": "多不解",
                    "zhushu": "音懈。"
                },
                {
                    "paragraph": "親君子逺小人故爾。",
                    "zhushu": "逺，去聲，後同。"
                },
                {
                    "paragraph": "朕𠩄有子弟，欲使見前言徃行，",
                    "zhushu": "去聲。"
                },
                {
                    "paragraph": "冀其以為規範。”因命徴錄古來帝王子弟成敗事，名為自古諸矦王善惡録，以賜諸王。其序曰：觀夫",
                    "zhushu": "音扶，後同。"
                },
                {
                    "paragraph": "膺期受命，握圖御㝢，咸建懿親，藩屏王室，布在方䇿，可得而言。自軒分二十五子，",
                    "zhushu": "國語，黄帝之子二十五子，其同姓者二人，青陽與夷皷是也。其同生而異姓者十四人，别為十二姓，姬、酉、祁、已、滕、箴、任、荀、僖、姞、儇、依是也。"
                },
                {
                    "paragraph": "舜舉一十六族，",
                    "zhushu": "即八元、八凱，見擇官篇註。"
                },
                {
                    "paragraph": "爰歴周漢，以逮陳隋，分裂山河，大啓磐石者衆矣。或保乂王家，與時升降，或失其土宇，不祀忽諸。然考其隆替，察其興滅，功成名立，咸資始封之君，國喪身亡，多因繼體之后。其故何哉？始封之君，時逢草昧，見王業之艱阻，知父兄之憂勤，是以在上不驕，夙夜匪懈，或設醴以求賢，",
                    "zhushu": "漢楚元王敬禮申公等，穆生不嗜酒，元王毎置酒，嘗為穆生設醴。"
                },
                {
                    "paragraph": "或吐飱而接士，",
                    "zhushu": "周公戒伯禽曰：“我於天下亦不賤矣，然我一沐三握髪，一飯三吐哺，猶恐失天下之賢人。子之魯，慎無以國驕人。”"
                },
                {
                    "paragraph": "故甘忠言之逆耳，",
                    "zhushu": "家語曰：忠言逆耳利於行。"
                },
                {
                    "paragraph": "得百姓之懽心，",
                    "zhushu": "孝經曰：“治國者不敢侮於鰥寡，故得百姓之懽心。”"
                },
                {
                    "paragraph": "樹至徳於生前，流遺愛於身後，暨夫子孫繼體，多属隆平，生自深宫之中，長居婦人之手，不以高危為憂懼，豈知稼穡之艱難，",
                    "zhushu": "周書曰：“相小人，厥父母勤勞于稼穡，厥子乃不知稼穡之艱難。”"
                },
                {
                    "paragraph": "昵近小人，",
                    "zhushu": "昵，與暱同。"
                },
                {
                    "paragraph": "踈逺君子，綢繆哲婦，傲狠明徳，犯義悖禮，滛荒無度，不遵典憲，僭差越等。恃一顧之權寵，便懷匹嫡之心；矜一事之微勞，遂有無厭之望，",
                    "zhushu": "厭。平聲。"
                },
                {
                    "paragraph": "棄忠貞之正路，蹈姦宄之迷塗，",
                    "zhushu": "宄，音鬼。書曰：“寇賊姦宄。”注：“在外曰姦，在内曰宄。”"
                },
                {
                    "paragraph": "愎諌違卜，",
                    "zhushu": "愎，音僻。"
                },
                {
                    "paragraph": "徃而不返。雖梁孝、齊囧之勲庸，",
                    "zhushu": "梁孝名武，漢文帝子也，封梁王。七國反，先擊梁，殺虜有功，謚曰孝。齊囧姓司馬，名囧，晋齊王攸子也。為大司馬，封齊王，以功遷㳺擊将軍。"
                },
                {
                    "paragraph": "淮南、東阿之才俊，",
                    "zhushu": "淮南名安，漢武帝諸父也，封淮南王。好書鼓瑟，招賔客，喜文辭。後坐反謀，自殺，謚曰厲。東阿，見定分篇注。"
                },
                {
                    "paragraph": "摧摩霄之逸翮，成窮轍之涸鱗，棄桓文之大功，",
                    "zhushu": "齊桓公、晋文公，皆春秋諸矦之伯，有尊王室、匡天下之功。"
                },
                {
                    "paragraph": "就梁董之顯戮，",
                    "zhushu": "梁冀，漢桓帝時為大將軍，後為反謀，冀與妻皆自殺。董卓，漢獻帝時自為太尉、相國，作亂被誅，夷三族。"
                },
                {
                    "paragraph": "垂為烱戒，可不惜乎！皇帝以聖哲之資，拯傾危之運，耀七徳以清六合，",
                    "zhushu": "左傳，楚子曰：“夫武，禁暴、戢兵、保大、定功、定民、和衆、豊財者也，使子孫無忘其章。”注云：“此武王七徳之義。”"
                },
                {
                    "paragraph": "緫萬國而朝百靈，懷柔四荒，親睦九族，",
                    "zhushu": "九族，高祖玄曾之親也。"
                },
                {
                    "paragraph": "念華萼於棠棣，",
                    "zhushu": "棠棣，詩小雅篇名，燕兄弟之樂歌也。"
                },
                {
                    "paragraph": "寄維城於宗子。心乎愛矣，靡日不思。爰命下臣，考覽載籍，博求鑑鏡，貽厥孫謀。臣輙竭愚誠，稽諸前訓，凡為藩為翰，有國有家者，其興也必由於積善，其亡也皆在於積惡。故知善不積不足以成名，惡不積不足以滅身。然則禍福無門，吉凶由已，惟人𠩄召，豈徒言哉！今錄自古諸王行事得失，分其善惡，各為一篇，名曰諸王善惡錄。欲使見善思齊，足以揚名不朽；聞惡能改，",
                    "zhushu": "能一作知。"
                },
                {
                    "paragraph": "庶得免乎大過。從善則有譽，改過則無咎。興亡是繫，可不勉歟！太宗覽而稱善，謂諸王曰：“此宜置于座右，用為立身之本。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：人性皆善也，而惡則豈人之性哉？習於善則善，習於惡則惡耳，况太子諸王乎？嘗觀漢諸矦王，恪謹以守國者何少？放逸以失國者何多？今太宗命集徃古之事，為諸矦王善惡録，使知善之足以成名，惡之足以滅身，昭然可鑒矣。然唐室興王之初，其諸王如道宗、道玄、孝恭、道彦，皆相與艱難，共成大勲，賢徳著聞，此善之可稱者也。暨有天下之後，諸王皆身享富貴，福澤順境，而䘮徳者何多耶？盖太宗家廷之内，恩常揜義，訓教之言雖切，佩服之心盖寡，毋乃居移氣，養移體，有以汨其本然之善乎？豈人性之惡哉？",
                    "type": 2
                },
                {
                    "paragraph": "貞觀十年，太宗謂荆王元景、漢王元昌、吳王恪、魏王泰等曰：“自漢已來，帝弟帝子，受茅土居榮貴者甚衆，惟東平及河間王",
                    "zhushu": "東平王，名蒼，漢光武子也。好經書，有智思，文稱典雅。明帝問：“䖏家何事最樂？”王曰：“為善最樂。”謚曰憲。河間王名徳，漢景帝子也，博學有徳，武帝時奏對，推道術而言，得事之中，謚曰獻。"
                },
                {
                    "paragraph": "最有令名，得保其祿位。如楚王瑋之徒，",
                    "zhushu": "瑋，音𥯤。楚王瑋，晉武帝第五子也。元康中掌兵權，剛狠好殺，因矯詔殺太宰汝南王亮、太保衛瓘，賈后遂執瑋下廷尉斬之。謚曰𨼆。"
                },
                {
                    "paragraph": "覆亡非一，並為生長富貴，",
                    "zhushu": "為，去聲，後同。"
                },
                {
                    "paragraph": "好自驕逸𠩄致",
                    "zhushu": "。好，去聲。"
                },
                {
                    "paragraph": "汝等鑒誡。宜熟思之，揀擇賢才，為汝師友，須受其諫諍，勿得自專。我聞以徳服物，信非虛説。比嘗",
                    "zhushu": "比，音鼻。"
                },
                {
                    "paragraph": "夢中見一人云虞舜，我不覺竦然敬異，豈不為仰其徳也？向若夢見桀、紂，必應斫之。",
                    "zhushu": "應。平聲。"
                },
                {
                    "paragraph": "桀、紂雖是天子，今若相喚作桀、紂，人必大怒。顔囬、閔子騫、",
                    "zhushu": "顔回，字子淵。閔損，字子騫。皆孔子弟子，以徳行稱。"
                },
                {
                    "paragraph": "郭林宗、黄叔度",
                    "zhushu": "二人皆後漢時高尚之士。郭林宗，名太，太原人也，范滂稱之曰：“𨼆不違親，身不絶俗，天子不得臣，諸侯不得友。”黄叔度，名憲，汝南人也，郭林宗稱之曰：“汪汪若千頃陂，澄之不清，淆之不濁，不可量也。”"
                },
                {
                    "paragraph": "雖是布衣，今若相稱賛道𩔗此四賢，必當大喜。故知人之立身，𠩄貴者惟在徳行，",
                    "zhushu": "去聲。後徳行同。"
                },
                {
                    "paragraph": "何必要論榮貴？汝等位列藩王，家食實封，更能克修徳行，豈不具美也？且君子小人本無常，行善事則為君子，行惡事則為小人，當須自剋勵，使善事日聞，勿縱欲肆情，自䧟刑戮。”",
                    "zhushu": "",
                    "type": 2
                },
                {
                    "paragraph": "貞觀十年，太宗謂房玄齡曰：“朕歴觀前代撥亂創業之主，生長人間，",
                    "zhushu": "長，音掌。"
                },
                {
                    "paragraph": "皆識達情偽，罕至於敗亡。逮乎繼世守文之君，生而富貴，不知疾苦，動至夷滅。朕少小以來，",
                    "zhushu": "少，去聲。"
                },
                {
                    "paragraph": "經營多難，備知天下之事，猶恐有𠩄不逮。至於荆王諸弟，生自深宫，識不及逺，安能念此哉！朕毎一食，便念稼穡之艱難；毎一衣，則思紡績之辛苦。諸弟何能學朕乎？選良佐以為藩弼，庶其習近善人，得免於愆過爾。”",
                    "zhushu": "",
                    "type": 2
                },
                {
                    "paragraph": "貞觀十一年，太宗謂吳王恪曰：“父之愛子，人之常情，非待教訓而知也。子能忠孝則善矣，若不遵誨誘，忘棄禮法，必自致刑戮，父雖愛之，將如之何？昔漢武帝既崩，昭帝嗣立，燕王旦素驕縱，譸張不服，",
                    "zhushu": "譸，音舟。譸張，狂貌。"
                },
                {
                    "paragraph": "霍光遣一折簡誅之，則身死國除。",
                    "zhushu": "漢武帝名徹，既崩，少子弗陵立，是為昭帝。燕王名旦，武帝第三子也。霍光為大將軍，輔昭帝、燕王與上官桀等濳謀不軌，事敗，桀等伏誅，乃賜燕壐書責之，因以綬自絞，賜謚曰刺。"
                },
                {
                    "paragraph": "夫為臣子，",
                    "zhushu": "夫。音扶。"
                },
                {
                    "paragraph": "不得不慎。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗之教戒諸王也，其辭㫖諄諄矣。既以漢河間、東平之善、楚王瑋之惡以曉之，復以虞舜之聖、桀紂之惡與夫漢霍光誅燕王旦之事以曉之，又謂玄齡選良佐以為藩弼，使其能佩服斯訓，何以尚兹？然愚觀太宗教戒之辭誠諄諄，毋乃以言教乎？𠩄與言者，荆王元景、漢王元昌、吳王恪、魏王泰也。其後荆王與房遺愛同反，漢王與承乾同反，魏王以謀奪嫡而廢，吳王亦以嫌疑為高宗所殺，四人無得令終者，豈富貴驕奢有以移其本性邪？抑太宗教敕之言雖切，而表率之道未至邪？",
                    "type": 2
                },
                {
                    "paragraph": "貞觀中，皇子年小者，多授以都督、刺史，諌議大夫褚遂良上䟽諌曰：“昔兩漢以郡國理人，除郡以外，分立諸子，割土封疆，雜用周制。皇唐郡縣，粗依秦法。",
                    "zhushu": "粗，去聲。"
                },
                {
                    "paragraph": "皇子㓜年，或授剌史。陛下豈不以王之骨肉，",
                    "zhushu": "王，去聲。"
                },
                {
                    "paragraph": "鎮扞四方？聖人造制，道髙前古，臣愚見有小未盡。何者？剌史師帥，人仰以安。得一善人，部内蘇息；遇一不善人，闔州勞弊。是以人君愛恤百姓，常為擇賢。",
                    "zhushu": "為，去聲，後為立同。"
                },
                {
                    "paragraph": "或稱河潤九里，京師蒙福；",
                    "zhushu": "漢光武時，頴川盗起，徴拜漁陽太守郭伋為頴川太守，召見，帝勞曰：“賢䏻太守，去帝城不逺，河潤九里，冀京師并蒙福也。”伋到郡，招懐，群盗皆降。"
                },
                {
                    "paragraph": "或與人興詠，生為立祠。",
                    "zhushu": "漢明帝時，王堂拜巴州太守。時西羗為寇，堂討平之。巴、庸清静，生為立祠。"
                },
                {
                    "paragraph": "漢宣帝",
                    "zhushu": "名詢，武帝曽孫，衛太子之孫也。"
                },
                {
                    "paragraph": "云：‘與我共理者，惟良二千石乎？’如臣愚見，陛下子内年齒尚幼，未堪臨人者，請且留京師，教以經學。一則畏天之威，不敢犯禁；二則觀見朝儀，自然成立。因此積習，自知為人，審堪臨州，然後遣出。臣謹按漢明、章、和三帝，",
                    "zhushu": "後漢明帝名莊，章帝名炟，和帝名肇。"
                },
                {
                    "paragraph": "能友愛子弟，自兹以降，以為準的。封立諸王，雖各有土，年尚幼小者，各留京師，訓以禮法，垂以恩惠。訖三帝世，諸王數十百人，惟二王稍惡，",
                    "zhushu": "二王，謂楚王英、廣𨹧思王荆也。皆以謀逆自殺。"
                },
                {
                    "paragraph": "自餘皆沖和深粹，惟陛下詳察。”太宗嘉納其言。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：遂良之諫，切中太宗之病。太宗十八舉義兵，以已揆人，不間幼小，曾不知人才不同，未知稼穡之艱難，乃使之臨民，何止未能操刀而使割也。况膏梁之性難正，古人病之，而况扵帝子乎？遂良欲養成徳器，審堪臨州，然後除遣，真良䇿也。然帝子之重，土地不足藩維磐石之宗，使臨一州，亦何益哉？賢乎適足以勞之，不賢適足以累之而已。惜哉，唐之君臣，其見之未及此也。",
                    "type": 2
                },
                {
                    "paragraph": "",
                    "zhushu": "愚按：昔封建之世，固有年幼而祚土者。何則？一國而有卿、大夫、士，上焉者命於天子，下焉者命於其國。國君之齒少，則正卿當國，法制秩然。成王封小弱弟於唐，其後卒開大國之迹，此封建之世之事也。唐都督、刺史，古方伯諸矦之職，而事體不同，非如建國之有卿大夫、士以相參佐也。而使皇子之年小者居之，非懦弱不自樹立，則驕泰以取敗耳，非司牧之道也。遂良之䟽，誠為龜鑑。"
                }
            ]
        },
        {
            "name": "規諌太子第十二",
            "paragraphs": [
                {
                    "paragraph": "規諌太子第十二",
                    "zhushu": "凡四章。",
                    "type": 1
                },
                {
                    "paragraph": "貞觀五年，李百藥為太子右庶子。時太子承乾",
                    "zhushu": "字髙明。太宗長子也。生承乾殿，即以命之。貞觀初，立為皇太子。甫八歲，特敏惠。及長，過惡浸聞。十七年，廢為庶人。十八年卒，封常山王，謚曰愍。"
                },
                {
                    "paragraph": "頗留意典墳，",
                    "zhushu": "孔安國曰：“伏羲、神農、黄帝之書，謂之三墳，言大道也；少昊、顓頊、髙辛、唐、虞之書，謂之五典，言常道也。”"
                },
                {
                    "paragraph": "然閑讌之後，嬉戯過度，百藥作賛道賦以諷焉。其詞曰：下臣側聞先聖之格言，嘗覽載籍之遺則。伊天地之玄造，洎皇王之建國。曰人紀與人綱，資立言與立徳。履之則率性成道，違之則㒺念作忒。望興廢如從鈞，視吉凶如糾纆。",
                    "zhushu": "音墨。"
                },
                {
                    "paragraph": "至乃受圖膺籙，握鏡君臨。因萬物之思化，以百姓而為心。體大儀之潛運，閲徃古於來今。盡為善於乙夜，惜勤勞於寸隂。",
                    "zhushu": "淮南子曰：“聖人不貴尺璧而重寸之隂，時難得而易失也。”"
                },
                {
                    "paragraph": "故能釋層冰於瀚海，變塞谷於蹛林。",
                    "zhushu": "蹛，都賴、都例二切。唐之思結地置蹛林州。漢書注云：“蹛林，匈奴繞林而祭也。”"
                },
                {
                    "paragraph": "緫人靈以胥悦，極穹壤而懐音。赫矣聖唐，大哉靈命。時維大始，",
                    "zhushu": "大，讀曰泰。"
                },
                {
                    "paragraph": "運鍾上聖。天縱皇儲，固本居正。機悟宏逺，神姿凝映。顧三善而必𢎞，",
                    "zhushu": "見教誡篇注。"
                },
                {
                    "paragraph": "祗四徳而為行。",
                    "zhushu": "去聲。易文言傳曰：“君子行此四徳者，故曰‘元亨利貞’。”"
                },
                {
                    "paragraph": "毎趨庭而聞禮，",
                    "zhushu": "論語伯魚曰：“鯉趨而過庭。曰：‘學禮乎？’曰：‘未也。’鯉退而學禮。”"
                },
                {
                    "paragraph": "常問寢而資敬。奉聖訓以周旋，誕天文之明命。邁觀喬而望梓，",
                    "zhushu": "商子曰：“喬仰，父道也；梓俯，子道也。”"
                },
                {
                    "paragraph": "即元龜與明鏡。自大道云革，禮教斯起，以正君臣，以篤父子。君臣之禮，父子之親，盡情義以兼極，諒𢎞道之在人。",
                    "zhushu": "論語曰：“人能𢎞道。”"
                },
                {
                    "paragraph": "豈夏啓與周誦，亦丹朱與商均。既雕且琢，温故知新，惟忠與敬，曰孝與仁，則可以下光四海，上燭三辰。",
                    "zhushu": "日月星也。"
                },
                {
                    "paragraph": "昔三王之教子，兼四時以齒學，將交發於中外，乃先之以禮樂。樂以移風易俗，禮以安上化人，非有悦於鍾皷。將宣志以和神，寧有懐於玉帛，將克已而庇身。生於深宫之中，處於群后之上。",
                    "zhushu": "處，上聲。群后，諸矦也。"
                },
                {
                    "paragraph": "未深思於王業，不自珍於𠤎鬯。",
                    "zhushu": "上音比，下音唱。𠤎，所以載鼎實。鬯，香酒灌地以求神者也。"
                },
                {
                    "paragraph": "謂富貴之自然，恃崇髙以矜尚。心恣驕狠，動愆禮讓。輕師傅而慢禮儀，狎姦諂而縱淫放。前星之耀遽𨼆，",
                    "zhushu": "心三星，中為君，前為太子，後為少子。"
                },
                {
                    "paragraph": "少陽之道斯諒。",
                    "zhushu": "震為少陽，長子之道也。"
                },
                {
                    "paragraph": "雖天下之為家，蹈夷儉之非一。或以才而見升，或見讒而受黜。足可以自省厥休咎，",
                    "zhushu": "省，悉井切。"
                },
                {
                    "paragraph": "觀其得失。請粗略而陳之，",
                    "zhushu": "粗，去聲。"
                },
                {
                    "paragraph": "覬披文而相質。",
                    "zhushu": "相，去聲。"
                },
                {
                    "paragraph": "在宗周之積徳，乃執契而膺期。賴昌發而作貳，",
                    "zhushu": "昌，文王名。發，武王名。"
                },
                {
                    "paragraph": "啓七百之鴻基。逮扶蘇之副秦，非有虧於聞望。",
                    "zhushu": "聞，去聲。"
                },
                {
                    "paragraph": "以長嫡之隆重，",
                    "zhushu": "長，音掌。"
                },
                {
                    "paragraph": "監偏師於亭障。",
                    "zhushu": "監，平聲。扶蘇，秦始皇長子也。始皇欲坑諸生，扶蘇切諌，始皇怒，使北監䝉恬上郡。始皇崩，公子胡亥詐受遺詔自立，賜扶蘇死。"
                },
                {
                    "paragraph": "始禍則金以寒離，",
                    "zhushu": "左傳閔公二年，晉侯使太子申生伐東山臯落氏，衣之偏衣，佩之金玦。狐突歎曰：“衣之龍服，逺其躬也；佩以金玦，弃其𮕵也。龍涼冬殺，金寒玦離，胡可恃也？”金玦，金環也。"
                },
                {
                    "paragraph": "厥妖則火不炎上。",
                    "zhushu": "五行傳曰：“棄法律，逐功臣，殺太子，以妾為妻，則火不炎上。”言火失其性而為災也。"
                },
                {
                    "paragraph": "既樹置之違道，見宗祀之遄喪。伊漢氏之長世，固明兩之遞作。",
                    "zhushu": "易曰：“明兩作離，大人以繼明，照于四方。”"
                },
                {
                    "paragraph": "髙惑戚而寵趙，以天下而為謔。惠結皓而因良，致羽翼於寥廓。",
                    "zhushu": "並見教戒篇註。"
                },
                {
                    "paragraph": "景有慙於鄧子，成從理之淫虐。終生患於强呉，由發怒於争慱。",
                    "zhushu": "漢景帝，名啓，文帝太子也。鄧子，名通，文帝佞幸臣也。强呉，髙祖兄仲之子，呉王濞也。文帝嘗病癰，鄧通常為帝吮之。帝曰：“天下誰最愛我？”通曰：“宜莫如太子。”太子入問病，帝使吮癰，吮而色難之。己而聞通嘗為帝吮，心慙，由此怨通。及即位，鄧通免。太子又嘗與吳太子飲愽，呉太子素驕，愽争不恭，太子引愽局提呉太子殺之。呉王由是怨望，稍失藩臣禮。"
                },
                {
                    "paragraph": "徹居儲兩，時猶㓜沖。防衰年之絶議，識亞夫之矜功。故能恢弘祖業，紹三代之遺風。",
                    "zhushu": "徹，漢武帝名，儲兩，為太子時也。亞夫，周勃之子，仕至丞相，景帝甚重之。帝欲廢戾太子，亞夫不可，帝由是䟽之。帝嘗目之曰：“此鞅鞅，非少主臣也。”"
                },
                {
                    "paragraph": "據開愽望，其名未融。哀時命之奇舛，遇䜛賊於江充。雖備兵以誅亂，竟背義而㐫終。",
                    "zhushu": "背，音倍。據，戾太子名，漢武帝子也。帝為太子，立博望苑，使通賔客。趙人江充與太子有隙，見帝年老，恐它日為所誅，因言帝疾祟在巫蠱。帝乃使充入宫治之。充云：“太子宫木人尤多，又有帛書，所言不道。”太子遂捕充斬之。長安軍亂，因言太子反。上怒，太子自經。"
                },
                {
                    "paragraph": "宣嗣好儒，大猷行闡。嗟被尤於徳教，美發言於忠謇。始聞道於匡、韋，終獲戾於恭顯。",
                    "zhushu": "好，去聲。宣嗣，漢元帝也，名奭，好儒術文辭，用韋玄成、匡衡相繼為丞相，多所嚮納。復以𢎞恭、石顯相繼擅權用事，蕭望之、京房、賈捐之等，皆以言顯短而死。"
                },
                {
                    "paragraph": "太孫雜藝，雖異定陶，馳道不絶，抑惟小善，猶見重於通人，當傳芳於前典。",
                    "zhushu": "漢成帝名驁，字太孫，元帝太子也。定陶共王，元帝庶子也。成帝博好經書，為太子時，帝急召之。太子出龍樓門，不敢絶馳道，西至直城門，得絶乃度，還入作室門。上遲之，問其故，以狀對。帝悦，乃詔太子得絶馳道。其後帝以定陶王有材藝，欲立為嗣，賴侍中史丹輔助，太子得無廢。"
                },
                {
                    "paragraph": "中興上嗣，明章濟濟，俱達時政，咸通經禮，極至情於敬愛，惇友于於兄弟。是以固東海之遺堂，因西周之繼體。",
                    "zhushu": "光武，為漢中興之君。太子莊，是為明帝，號顯宗。明帝太子烜，是為章帝，號肅宗。東海王，明帝之兄，極相友愛。史賛：“顯宗丕丞，業業兢兢，危心恭徳，政察姦勝。肅宗濟濟，天性豈弟。於穆后徳，諒惟淵體。”"
                },
                {
                    "paragraph": "五官在魏，無聞徳音。或受譏於妲己，且自悦於從禽。雖才高而學富，竟取累於荒淫。",
                    "zhushu": "累，去聲。魏文帝姓曹，名丕，初為五官中郎將，見袁熈妻甄氏美而悦之，太祖為之聘焉。及受漢禪，嘗出射雉，謂羣臣曰：“射雉樂哉！”辛毗對曰：“於陛下甚樂，於羣臣甚苦。”"
                },
                {
                    "paragraph": "暨貽厥於明皇，搆崇基於三世。得秦帝之奢侈，亞漢武之才藝。遂驅役於羣臣，亦無救於凋弊。",
                    "zhushu": "明皇，名叡，魏文帝太子也，嗣帝位。侍中劉曄稱之曰：“秦始皇、漢孝武之儔，才具㣲不及耳。”景初元年，起土山於芳林園，使公卿群僚皆負土栽木於其上，捕禽驅獸於其中，群臣皆面目垢黒。由是百姓凋弊，四海分崩。"
                },
                {
                    "paragraph": "中撫寛愛，相表多奇。重桃符而致惑，納鉅鹿之明規。竟能掃江表之氛穢，舉要荒而見覊。",
                    "zhushu": "相，去聲。要，音腰。晉武帝姓司馬，名炎，晉王昭之子也，仕魏為中撫軍。桃符，武帝弟齊王攸之小名也。初，晉王欲以攸為世子，何曾、裴秀曰：“中撫軍聦明神武，人望既茂，天表如此，固非人臣之相也。”晉王由是意定，立炎為世子，嗣晉王位，受魏禪，國號晉。"
                },
                {
                    "paragraph": "惠處東朝，察其遺跡，在聖徳其如初。實御床之可惜，",
                    "zhushu": "處，上聲。晉惠帝名𠂻，武帝第三子，東朝，為太子時也。是時朝野咸知太子昏愚，不堪為嗣。尚書今衛瓘欲陳啓而未敢發。會侍宴凌雲臺，瓘陽醉跪帝前，欲言而止者三，因以手撫床曰：“此座可惜。”"
                },
                {
                    "paragraph": "悼愍懐之云廢，遇烈風之吹沙，盡性靈之狎藝，亦自敗於凶邪。安能奉其粢盛，承此邦家。",
                    "zhushu": "粢，音咨。盛，音成。晉愍懐太子，名遹，惠帝長子也。有令譽。賈后忌之，使閹官軰媚之為非，扵是慢㢮益彰。賈后遂設計讒譛於帝，廢為庶人。"
                },
                {
                    "paragraph": "惟聖上之慈愛，訓義方於至道。同論政於漢幄，脩致戒於京鄗。",
                    "zhushu": "音鎬，地名。"
                },
                {
                    "paragraph": "鄙韓子之所賜，",
                    "zhushu": "晉元帝好任刑法，以韓非子賜太子。"
                },
                {
                    "paragraph": "重經術以為寶。咨政理之美惡，亦文身之黼藻。庶有擇於愚夫，慙乞言於遺老。致庶績於咸寧，先得人而為盛，帝堯以則哲垂謨，",
                    "zhushu": "虞書曰：“知人則哲，能官人。”"
                },
                {
                    "paragraph": "文王以多士興詠。",
                    "zhushu": "詩曰：“濟濟多士，文王以寧。”"
                },
                {
                    "paragraph": "取之於正人，鑑之於靈鏡，量其器能，",
                    "zhushu": "量，平聲。"
                },
                {
                    "paragraph": "審其檢行，",
                    "zhushu": "去聲。"
                },
                {
                    "paragraph": "必宜度機而分職，",
                    "zhushu": "度，待洛切。"
                },
                {
                    "paragraph": "不可違方以從政。若其惑於聽受，暗於知人，則有道者咸屈，無用者必伸。䜛䛕競進以求媚，玩好不召而自臻。",
                    "zhushu": "好，去聲。"
                },
                {
                    "paragraph": "直言正諌，以忠信而獲罪；賣官鬻獄，以貨賄而見親。",
                    "zhushu": "鬻，音育。"
                },
                {
                    "paragraph": "於是𧇊我王度，斁我彛倫，",
                    "zhushu": "斁，音妬，亂也。"
                },
                {
                    "paragraph": "九鼎遇姦回而逺逝，",
                    "zhushu": "九𪔂，周之寶器。周沈泗水中，始皇求之不能出。"
                },
                {
                    "paragraph": "萬姓望撫我而歸仁。",
                    "zhushu": "此一節述任用之戒。"
                },
                {
                    "paragraph": "盖造化之至育，惟人靈之為貴。獄訟不理，有生死之異塗；𡨚結不伸，乖隂陽之和氣。士之通塞，屬之以深文；命之脩短，懸之於酷吏。是故帝堯畫像，陳恤𨼆之言；",
                    "zhushu": "虞書曰：“象以典刑。”又曰：“惟刑之恤哉。”漢書：“唐虞畫像而民不犯。”注：“畫像者，畫衣冠，異章服，象五刑也。犯黥者皂其中，犯劓者丹其服，犯宫者雜其屨。大辟之罪，誅殛之刑，布其衣裾，無領緣。”"
                },
                {
                    "paragraph": "夏禹泣辜，盡哀矜之志。",
                    "zhushu": "見封建篇注。此一節述刑罰之戒。"
                },
                {
                    "paragraph": "因取象於大壯，",
                    "zhushu": "易大傳曰：“上古穴居而野䖏，後世聖人易之以宫室，上棟下宇，以待風雨，盖取諸大壯。”"
                },
                {
                    "paragraph": "乃峻宇而雕墻。將瑶臺以瓊室，",
                    "zhushu": "桀作瑶臺，紂作瓊室。"
                },
                {
                    "paragraph": "豈畫棟以虹梁。或凌雲以遐觀，",
                    "zhushu": "世説：魏作凌雲臺，極精巧，隨風摇動，終無崩隕。"
                },
                {
                    "paragraph": "或通天而納凉。",
                    "zhushu": "漢武帝作神明通天之臺，扵林光明，髙三十丈。"
                },
                {
                    "paragraph": "極醉飽而形人力，命痿蹷而受身殃。",
                    "zhushu": "痿。音逶。蹷，音鱖。"
                },
                {
                    "paragraph": "是以言惜十家之産，漢帝以昭儉而垂裕；",
                    "zhushu": "漢文帝欲作露臺，召匠計之，直百金。帝曰：“百金，中人十家之産也。吾奉先帝宫室，常恐羞之，何以臺為？”"
                },
                {
                    "paragraph": "雖成百里之囿，周文以子來而克昌。",
                    "zhushu": "孟子曰：“文王之囿方七十里。”此言百里者，舉成數言也。囿者，蕃育鳥獸之所。詩曰：“經始勿亟，庶民子來。經之營之，不日成之。”○此一節述營繕之戒。"
                },
                {
                    "paragraph": "彼嘉會而禮通，重㫖酒之為徳。",
                    "zhushu": "儀狄作酒，禹飲而甘之，曰：“後世必有以酒亡國者。”遂䟽儀狄而絶㫖酒。出戰國䇿。"
                },
                {
                    "paragraph": "至忘歸而受祉，在齊聖而温克。若其酗醟以致昏，",
                    "zhushu": "酗，音昫。醟，音詠。酣怒也。"
                },
                {
                    "paragraph": "酖湎而成忒。",
                    "zhushu": "酖，音眈。湎，音沔。嗜飲也。"
                },
                {
                    "paragraph": "痛殷受與灌夫，亦亡身而喪國。",
                    "zhushu": "殷紂名受，以酒為池，竟亡其國。漢灌夫醉酒罵坐，遂誅其身。"
                },
                {
                    "paragraph": "是以伊尹以酣歌而作戒，",
                    "zhushu": "商書伊尹作訓曰：“敢有恒舞于宫，酣歌于室，時謂巫風。”"
                },
                {
                    "paragraph": "周公以亂邦而貽則。",
                    "zhushu": "周書周公作誥曰：“越小大邦用喪，亦罔非酒。”○此一節述甘酒之戒。"
                },
                {
                    "paragraph": "咨幽閑之令淑，實好逑於君子。",
                    "zhushu": "好，上聲。逑，匹也。詩曰：“窈窕淑女，君子好逑。”"
                },
                {
                    "paragraph": "辭玉輦而割愛，固班姬之所耻。",
                    "zhushu": "漢成帝逰於後庭，嘗欲與班倢妤同輦，辭曰：“觀古圗畫，聖賢之君，皆有名臣在側。三代未主，乃有嬖女。今欲同輦，得無近似之乎？”帝善納其言而後止。"
                },
                {
                    "paragraph": "脱簮珥而思愆，亦宣姜之為美。",
                    "zhushu": "宣姜，周宣王后也。王嘗晏起，后乃脱纓珥待罪於永巷，使傅母通言於王曰：“王樂色而忘徳，失禮而晏起，亂之興自婢子始，敢請罪。”王曰：“寡人不徳，實自生過，非夫人之罪也。”自是勤於政事，早朝晏罷，卒成中興之主。"
                },
                {
                    "paragraph": "乃有禍晉之驪姬，",
                    "zhushu": "晋獻公伐驪戎，獲驪姫，愛之，生奚齊。公有子八人，惟太子申生、重耳、夷吾賢。驪姬佯譽太子，而隂令人譛之，欲立其子。太子自殺，又譛二公子。於是重耳走蒲，夷吾走屈，竟以亂晋。"
                },
                {
                    "paragraph": "喪周之褒姒。",
                    "zhushu": "周幽王嬖愛褒姒，生子伯服。王竟廢申后及太子宜臼，以褒姒為后，伯服為太子，後因取褒姒。𥬇失信於諸侯，西夷犬戎殺王驪山下，虜褒姒，盡取周賂而去。"
                },
                {
                    "paragraph": "盡妖妍扵圖𦘕，極凶悖扵人理。傾城傾國，思昭示扵後王；麗質冶容，宜永鑒扵前史。",
                    "zhushu": "此一節，述色荒之戒。"
                },
                {
                    "paragraph": "復有蒐狩之禮，",
                    "zhushu": "蒐，音搜。禮春曰蒐田，冬曰狩田。"
                },
                {
                    "paragraph": "馳射之塲，不節之以正義，必自致扵禽荒。匪外形之疲極，亦中心而發狂。",
                    "zhushu": "老子曰：“馳騁田獵，令人心發狂。”"
                },
                {
                    "paragraph": "夫髙深不懼，",
                    "zhushu": "夫。音扶。"
                },
                {
                    "paragraph": "胥靡之徒；韝緤為娛，小竪之事。",
                    "zhushu": "韝，音鈎，鷹㡌也。緤，音懾，所以繫犬者。"
                },
                {
                    "paragraph": "以宗社之崇重，持先王之名器，與鷹犬而並驅，凌艱險而逸轡。馬有衘橛之理，",
                    "zhushu": "橛，音厥。相如諫獵書：“時有衘橜之變。”"
                },
                {
                    "paragraph": "獸駭不存之地。猶有靦扵獲多，",
                    "zhushu": "靦，音腆，慙也。"
                },
                {
                    "paragraph": "獨無情而内愧。",
                    "zhushu": "此一節，述禽荒之戒。"
                },
                {
                    "paragraph": "以小臣之愚鄙，忝不貲之恩榮，擢無庸扵草澤，齒陋質扵簮纓，遇大道行而兩儀泰，喜元良㑹而萬國貞。以監府之多暇，毎講論而肅成。仰惟神之敏速，歎将聖之聦明。自禮賢於秋實，足歸道扵春卿。芳年淑景，時和氣清。華殿䆳𠔃簾幃静，灌木森𠔃風雲輕。花飄香𠔃動𥬇日，嬌鸎囀𠔃相哀鳴。以物華之䌓靡，尚絶思扵将迎，",
                    "zhushu": "思，去聲。"
                },
                {
                    "paragraph": "猶𠃔蹈而不倦，極躭翫以研精。命庸才以載筆，謝摛藻扵天庭，異洞簫之娛侍，",
                    "zhushu": "漢元帝為太子時，好吹洞簫，自度聲被歌調。王褒上洞簫賦，乃令後宫貴人皆誦讀之。"
                },
                {
                    "paragraph": "殊飛盖之緣情，",
                    "zhushu": "魏文帝為世子時，曹植賦詩曰：“清夜逰西園，飛盖相追随。”"
                },
                {
                    "paragraph": "闕雅言以賛徳，思報恩以輕生，敢下拜而稽首，願永樹扵風聲，奉皇靈之遐壽，冠振古之鴻名。",
                    "zhushu": "冠，去聲。"
                },
                {
                    "paragraph": "太宗見而遣使",
                    "zhushu": "去聲。"
                },
                {
                    "paragraph": "謂百藥曰：“朕於皇太子䖏見卿所作賦，述古來儲貳事以誡太子，甚是典要，朕選卿以輔弼太子，正為此事，",
                    "zhushu": "為，去聲。"
                },
                {
                    "paragraph": "大稱所委，",
                    "zhushu": "稱，去聲。"
                },
                {
                    "paragraph": "但須善始令終耳。”因賜廐馬一匹，綵物三百叚。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：此東宫毓徳之初，群工賛善之始。承乾頗留意典墳，然燕間之後，嬉戯無度。昔賈誼言輔翼太子有曰：少成若天性，習慣如自然。盖愛子教之以義方，亦孰不欲教之扵其初，其後乃爾相逺耶？夫子所謂下愚不移者乎？抑所以輔翼之具有未至乎？然肅觀李百藥賛道賦一篇，歴述秦、漢、魏、晉以來儲貳之善惡，與夫任賢去邪之道，明刑愼罰之方，峻宇雕墻，甘酒嗜音，内作色荒、外作禽荒之戒，莫不畢具。事實切當，文辭流麗，光輔前星者，足為典訓也。",
                    "type": 2
                },
                {
                    "paragraph": "貞觀中，太子承乾數𧇊禮度，",
                    "zhushu": "數，音朔。"
                },
                {
                    "paragraph": "侈縱日甚。太子左庶子于志寜撰諫苑二十卷諷之。是時太子右庶子孔頴達",
                    "zhushu": "字仲達，兾州人。八歲就學，日記千餘言。隋世舉明經髙第。貞觀初，數進忠言，為右庶子，嘗撰五經義䟽，號為詳博。"
                },
                {
                    "paragraph": "毎犯顔進諌。承乾乳母遂安夫人謂頴達曰：“太子長成，",
                    "zhushu": "長，音掌。"
                },
                {
                    "paragraph": "何宜屢得面折？”對曰：“䝉國厚恩，死無所恨。諫諍愈切。承乾令撰",
                    "zhushu": "令，平聲。"
                },
                {
                    "paragraph": "孝經義䟽，頴達又因文見意，愈廣規諌之道。”太宗並嘉納之。二人各賜帛五百匹，黄金一斤，以勵承乾之意。",
                    "zhushu": "按史傳，各賜帛百匹，黄金十斤。",
                    "type": 2
                },
                {
                    "paragraph": "",
                    "zhushu": "愚按：于志寧撰諫苑以形匡救之益，孔頴逹䟽經義以廣規諫之道。太宗又賜賚二臣，以寓激勵之意，君父師友之責盡矣。是時承乾雖𧇊禮侈縱，而於文史規誨猶未咈拒，毋亦不難於知而難於行耶？",
                    "type": 2
                },
                {
                    "paragraph": "貞觀十三年，太子右庶子張玄素以承乾頗以遊畋廢學，上書諫曰：臣聞皇天無親，惟徳是輔，",
                    "zhushu": "周書蔡仲之命之辭。"
                },
                {
                    "paragraph": "茍違天道，人神同棄。然古三驅之禮，非欲教殺，將為百姓除害，",
                    "zhushu": "為，去聲。"
                },
                {
                    "paragraph": "故湯羅一面，天下歸仁。",
                    "zhushu": "湯出，見野張網四面，祝曰：“自天下四方，皆入吾網。”湯曰：“嘻！盡之矣。”乃去其三面，祝曰：“欲左，左；欲右，右。不用命，乃入吾網。”諸矦聞之曰：“湯徳至矣，及禽獸。”"
                },
                {
                    "paragraph": "今苑内娛獵，雖名異遊畋，若行之無恒，終𧇊雅度。且傳説曰：學不師古，匪説攸聞。",
                    "zhushu": "説，音悦。商書傅説告髙宗之辭。"
                },
                {
                    "paragraph": "然則𢎞道在於學古，學古必資師訓。既奉恩詔，令孔頴達侍講，",
                    "zhushu": "令，平聲，後同。"
                },
                {
                    "paragraph": "望數存顧問，",
                    "zhushu": "數，音朔，後同。"
                },
                {
                    "paragraph": "以補萬一。仍博選有名行學士，",
                    "zhushu": "行，去聲。"
                },
                {
                    "paragraph": "兼朝夕侍奉，覽聖人之遺教，察既徃之行事，日知其所不足，月無忘其所能。此則盡善盡美，夏啓、周誦，焉足言哉！",
                    "zhushu": "焉，於䖍切。"
                },
                {
                    "paragraph": "夫為人上者，",
                    "zhushu": "夫。音扶。"
                },
                {
                    "paragraph": "未有不求其善，但以性不勝情，",
                    "zhushu": "勝，平聲，後同。"
                },
                {
                    "paragraph": "耽惑成亂。耽惑既甚，忠言盡塞，𠩄以臣下茍順，君道漸𧇊。古人有言：勿以小惡而不去，",
                    "zhushu": "上聲。"
                },
                {
                    "paragraph": "小善而不為。故知禍福之來，皆起於漸。殿下地居儲貳，當須廣樹嘉猷，既有好畋之滛，",
                    "zhushu": "好，去聲，後同。"
                },
                {
                    "paragraph": "何以主斯𠤎鬯？慎終如始，猶恐漸衰；始尚不慎，終將安保？承乾不納。玄素又上書諫曰：臣聞稱皇子入學而齒胄者，欲令太子知君臣、父子、尊卑、長㓜之道。",
                    "zhushu": "長，音掌，後同。見教誡篇註。"
                },
                {
                    "paragraph": "然君臣之義，父子之親，尊卑之序，長㓜之節，用之方寸之内，𢎞之四海之外者，皆因行以逺聞，假言以光被。伏惟殿下睿質已隆，尚湏學文以餙其表。竊見孔頴達、趙𢎞智等，非惟宿徳鴻儒，亦兼達政要，望令數得侍講，開釋物理，覽古論今，増輝睿徳。至如騎射畋逰，酣歌妓翫，茍悦耳目，終穢心神，漸染既乆，",
                    "zhushu": "漸，音尖。"
                },
                {
                    "paragraph": "必移情性。古人有言：“心為萬事主，動而無節即亂。”恐殿下敗徳之源，在於此矣。承乾覧書愈怒，謂玄素曰：“庶子患風狂耶？”十四年，太宗知玄素在東宫頻有進諌，擢授銀青榮祿大夫，行太子左庶子。時承乾嘗於宫中擊皷，聲聞于外，",
                    "zhushu": "聞，去聲。"
                },
                {
                    "paragraph": "玄素叩閤請見，",
                    "zhushu": "音現。"
                },
                {
                    "paragraph": "極言切諌，乃出宫内皷，對玄素毁之，遣戸奴伺玄素早朝，",
                    "zhushu": "音潮。"
                },
                {
                    "paragraph": "隂以馬檛擊之，",
                    "zhushu": "檛，音查。"
                },
                {
                    "paragraph": "殆至於死。是時承乾好營造亭觀，",
                    "zhushu": "去聲。"
                },
                {
                    "paragraph": "窮極奢侈，費用日廣。玄素上書諌曰：臣以愚蔽，竊位兩宫，在臣有江海之潤，於國無秋毫之益，是用必竭愚誠，思盡臣節者也。伏惟儲君之寄，荷戴殊重，",
                    "zhushu": "荷，上聲。"
                },
                {
                    "paragraph": "如其積徳不𢎞，何以嗣守成業？聖上以殿下親則父子，事兼家國，所應用物，不為節限，恩㫖未踰六旬，用物已過七萬，驕奢之極，孰云過此？龍樓之下，惟聚工匠；望苑之内，不覩賢良。今言孝敬，則闕侍膳問竪之禮；語恭順，則違君父慈訓之方；求風聲，則無學古好道之實；觀舉措，則有因緣誅戮之罪。宫臣正士，未嘗在側，群邪滛巧，昵近深宫。愛好者皆遊伎雜色，施與者並圖畫雕鏤。在外瞻仰，已有此失，居中𨼆宻，寧可勝計哉！",
                    "zhushu": "勝。平聲。"
                },
                {
                    "paragraph": "宣猷禁門，不異闤闠，",
                    "zhushu": "上音環，下音㑹。"
                },
                {
                    "paragraph": "朝入暮出，惡聲漸逺。右庶子趙𢎞智經明行修，",
                    "zhushu": "行，去聲。"
                },
                {
                    "paragraph": "當今善士，臣毎請望數召進，與之談論，庶廣徽猷。令㫖反有猜嫌，謂臣妄相推引。徔善如流，尚恐不逮，飾非拒諫，必是招損。古人云：“苦藥利病，苦口利行。”伏願居安思危，日慎一日。書入，承乾大怒，遣刺客將加屠害，俄屬宫廢。",
                    "zhushu": "按後一書，通鑑係十三年詔自今皇太子出用庫物，所司勿為限制，扵是太子發取無度，故玄素上䟽。十七年承乾廢。",
                    "type": 2
                },
                {
                    "paragraph": "",
                    "zhushu": "胡氏寅曰：周官有王及后、世子不會之文。以愚度之，莫尊扵王，次曰后，次曰世子。用物不㑹，是尊貴之故。得肆為費侈。豈節以制度，自家刑國之道哉？正使周官饍夫、酒正、内府有此文。然冡宰之職，量入為出，得以九式均節財用。則雖曰不會，而會在其中，特不使有司以法沮止，若自下而制上耳。太宗之詔太子，扵是大失，諸賢在朝，不聞以為不可。獨張玄素止扵未流，幾扵被害，豈非君臣之交失乎？",
                    "type": 2
                },
                {
                    "paragraph": "",
                    "zhushu": "唐氏仲友曰：太宗於玄素可謂不察矣。玄素力諌太子，至于一再，至于三四。承乾諱其切至，遣户奴檛擊，遣刺客伺之，其脱死者幸矣。乃扵他宫僚同坐，至除名為民，起為刺史，訖不復親近。太宗扵此，刑濫害及善人矣，可不悲哉！事與于志寧同而賞罰異，太宗何所見而然耶？",
                    "type": 2
                },
                {
                    "paragraph": "",
                    "zhushu": "愚按：隋太子勇、唐太子承乾，皆以罪廢，雖二人不肖有以自取，亦文帝、太宗所以䖏之失其道也。何也？文帝既立勇為太子，而復寵待煬帝；太宗既立承乾為太子，而復寵待魏王。煬帝攘奪扵其初，魏王効尤扵其後，承乾目覩庶人勇之禍，故為是不得已之邪謀。向使太宗扵太子諸王之間早有定分，則承乾雖不肖，不至如是之甚也。今既不能消其不平之忿，乃賞擢張玄素、于志寧之流，使救正扵言語章䟽之末，果何益之有哉𠝹？",
                    "type": 2
                },
                {
                    "paragraph": "貞觀十四年，太子詹事",
                    "zhushu": "唐制，東宫置詹事府，掌統三寺、十率府之政。"
                },
                {
                    "paragraph": "于志寧以太子承乾廣造宫室，奢侈過度，躭好聲樂，",
                    "zhushu": "好，去聲。"
                },
                {
                    "paragraph": "上書諫曰：臣聞克儉節用，實𢎞道之源；崇侈恣情，乃敗徳之本。是以凌雲槩日，戎人於是致譏；",
                    "zhushu": "秦繆公夸示宫室之盛，為西戎由余所笑。詳見納諌篇註。"
                },
                {
                    "paragraph": "峻宇雕墻，夏書以之作誡。",
                    "zhushu": "五子之歌曰：“甘酒嗜音，峻宇雕墻。有一扵此，未或不亡。”"
                },
                {
                    "paragraph": "昔趙盾匡晉，",
                    "zhushu": "盾，晉靈公大夫，即趙宣子也。"
                },
                {
                    "paragraph": "呂望師周，",
                    "zhushu": "望，太公也，為周太師。"
                },
                {
                    "paragraph": "或勸之以節財，或諫之以厚歛，",
                    "zhushu": "去聲。"
                },
                {
                    "paragraph": "莫不盡忠以佐國，竭誠以奉君。欲使茂實播於無窮，英聲被乎物聽，咸著簡䇿，用為美談。且今所居東宫，隋日營建，覩之者尚譏甚侈，見之者猶歎甚華，何容於此中更有修造？財帛日費，土木不停，窮斤斧之工，極磨礱之妙。且丁匠官奴入内，比者",
                    "zhushu": "比，音鼻。"
                },
                {
                    "paragraph": "曾無復監。",
                    "zhushu": "曾，音層。"
                },
                {
                    "paragraph": "此等或兄犯國章，或弟罹王法。徃來御苑，出入禁闈，鉗鑿緣其身，槌杵在其手。監門本防非慮，",
                    "zhushu": "監，平聲。"
                },
                {
                    "paragraph": "宿衛以備不虞。直長既自不知，",
                    "zhushu": "長，音掌。直長，宫名。"
                },
                {
                    "paragraph": "千牛又復不見，",
                    "zhushu": "千牛，官名，見納諫篇注。"
                },
                {
                    "paragraph": "爪牙在外，厮役在内，所司何以自安，臣下豈容無懼。又鄭衛之樂，古謂滛聲。",
                    "zhushu": "鄭、衛，二國名。樂記曰：“鄭、衛之音，亂世之音也，比扵慢矣。桒間、濮上之音，亡國之音也。其政散，其民流，誣上行私而不可止也。”"
                },
                {
                    "paragraph": "昔朝歌之郷，迴車者墨翟；",
                    "zhushu": "朝，音昭。翟，音狄。朝歌，殷之邑名。漢書鄒陽書曰：“邑號朝歌，墨子回車。”"
                },
                {
                    "paragraph": "夾谷之會，揮劔者孔丘。",
                    "zhushu": "夾谷，魯地名。家語曰：“定公與齊侯會于夾谷，孔子攝相事。齊使萊人以兵刼定公，孔子歴階而進，以公退，曰：‘裔不謀夏，夷不亂華；俘不干盟，兵不偪好。’齊矦心怍，麾而避之。齊奏樂，俳優侏儒戲扵前。孔子曰：‘匹夫熒惑侮諸侯者，罪應誅。’扵是斬侏儒。齊侯懼，有慙色。”"
                },
                {
                    "paragraph": "先聖既以為非，通賢將以為失。頃聞宫内屢有皷聲大樂，伎兒入便不出，聞之者股栗，言之者心戰。徃年口敕，伏請重尋。",
                    "zhushu": "重，去聲。"
                },
                {
                    "paragraph": "聖㫖殷勤，明誡懇切，在於殿下，不可不思；至於微臣，不得無懼。臣自驅馳宫闕，已積歲時，犬馬尚解識恩，",
                    "zhushu": "解，音懈。"
                },
                {
                    "paragraph": "木石猶能知感。臣所有管見，敢不盡言。如鑒以丹誠，則臣有生路；若責其忤㫖，則臣是罪人。但悦意取容，臧孫方以疾疢；犯顔逆耳，春秋比之藥石。",
                    "zhushu": "臧孫，魯大夫，名紇，即臧武仲也。左傳襄公三十三年，臧孫曰：“季孫之愛我，疾疢也；孟孫之惡我，藥石也。美疢不如惡石。夫石猶生我，疢之美，其毒滋多。”"
                },
                {
                    "paragraph": "伏願停工巧之作，罷乆役之人，絶鄭衛之音，斥群小之軰，則三善允備，萬國作貞矣。承乾覽書不悅。十五年，承乾以務農之時，召駕士等役，不許分畨，人懷怨苦，又私引突厥群竪入宫。志寧上書諌曰：臣聞上天盖髙，日月光其徳，明君至聖，輔佐賛其功。是以周誦升儲，見匡毛、畢，",
                    "zhushu": "毛叔、鄭、畢公，周之輔臣。"
                },
                {
                    "paragraph": "漢盈居震，取資黄、綺。",
                    "zhushu": "見定分篇注。"
                },
                {
                    "paragraph": "姬旦抗法於伯禽，",
                    "zhushu": "姬，周之姓。旦，周公之名。伯禽，周公子也。禮曰：“成王幼，不能涖祚，周公相，踐祚而治，抗世子法扵伯禽。成王有過，則撻伯禽，所以示成王世子之道也。”"
                },
                {
                    "paragraph": "賈生陳事於文帝，",
                    "zhushu": "賈生，即賈誼也，見納諫篇注。"
                },
                {
                    "paragraph": "咸殷勤於端士，皆懇切於正人，厯代賢君，莫不丁寧於太子者，良以地膺上嗣，位䖏儲君，",
                    "zhushu": "䖏，上聲，後同。"
                },
                {
                    "paragraph": "善則率土霑其恩，惡則海内罹其禍。近聞僕寺司馭駕士獸醫，始自春初，迄兹夏晚，常居内役，不放分畨。或家有尊親，闕於溫凊；",
                    "zhushu": "禮記曰：“子之事父母，冬溫而夏凊。”"
                },
                {
                    "paragraph": "或室有幼弱，絶於撫養。春既廢其耕墾，夏又妨其播殖，事乖存育，恐致怨嗟，儻聞天聽，後悔何及？又突厥達哥支等，咸是人面獸心，豈得以禮義期，不可以仁信待。心則未識於忠孝，言則莫辯其是非，近之有損於英聲，昵之無益於盛徳，引之入閤，人皆驚駭，豈臣庸識，獨用不安？殿下必須上副至尊聖情，下允黎元本望，不可輕微惡而不避，無容略小善而不為。理敦杜漸之方，須有防萌之術，屏退不肖，狎近賢良，如此則善道日隆，徳音自逺。承乾大怒，遣刺客張師政、紇干承基",
                    "zhushu": "紇，音鶻。紇干，虜複姓。"
                },
                {
                    "paragraph": "就舍殺之。是時丁母憂，起復為詹事。二人潛入其第，見志寧寢䖏苫廬，",
                    "zhushu": "禮，居父母之喪者，𥨊苫枕塊。"
                },
                {
                    "paragraph": "竟不忍而止。及承乾敗，太宗知其事，深勉勞之。",
                    "zhushu": "勞，去聲。按前一書，通鑑係十四年。舊史曰：“承乾敗後，推鞫具得其事。太宗謂志寜曰：‘知公數有規諫，事無所隱。’深加勉勞。右庶子令狐徳棻等以無諫書，皆從貶責。”",
                    "type": 2
                },
                {
                    "paragraph": "",
                    "zhushu": "胡氏寅曰：詹事，東宫官之尊也。太子於之學為父子焉，學為君臣焉。于志寧不當起復，太宗不當奪其喪也。人臣有奪喪者，惟金革之事耳。詹事輔導儲君，以忠以孝，乃從金革之例，冐哀居官，則何以訓太子？宜太子之不納諫也。雖然，自太子言之，從欲肆情，又將殺諫臣，是兩刺客之不如，其不能終，宜哉！",
                    "type": 2
                },
                {
                    "paragraph": "",
                    "zhushu": "愚按：自古臣子之事君親能盡其道者，可以感發人之善心也。嘗觀春秋傳，晉靈公不君，趙宣子驟諫，公患之，使鉏麑賊之。晨徃，𥨊門闢矣，盛服將朝，麑退曰：“不忘恭敬，民之主也，賊民之主不忠。”是宣子以敬扵君而免扵難也。今觀承乾無道，于志寧上書諌之。承乾怒遣刺客張師政、紇干承基殺之。時志寧母憂起復，二人潛入其第，見𥨊䖏苫廬，不忍而止。是志寧以孝扵親而脫扵禍也。之二人者，庶幾無愧扵鉏麑矣。承乾之為，曾不如刺客之有人心也。然亦未聞有𥨊苫枕塊而任扵人之國，當輔翼太子之任者。太宗、志寧胥失之矣。"
                }
            ]
        },
        {
            "name": "仁義第十三",
            "paragraphs": [
                {
                    "paragraph": "仁義第十三",
                    "zhushu": "凡四章。",
                    "type": 1
                },
                {
                    "paragraph": "貞觀元年，太宗曰：“朕看古来帝王以仁義為治者，國祚延長，任法御人者，雖救弊於一時，敗亡亦促。既見前王成事，足是元龜。今欲專以仁義誠信為治，望革近代之澆薄也。”黄門侍郎王珪對曰：“天下彫喪日久，陛下承其餘弊，𢎞道移風，萬代之福。但非賢不理，惟在得人。”太宗曰：“朕思賢之情，豈捨夢寐？”給事中杜正倫進曰：“世必有才，隨時所用，豈待夢傅説，",
                    "zhushu": "音悦。"
                },
                {
                    "paragraph": "逄吕尚，然後為治乎！”太宗深納其言。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗即位之初，知古帝王以仁義為治，欲以誠信行之，此其所以致貞觀之盛也。然嘗聞之，正其心，修其身，而達之扵家國天下，此二帝三王仁義之事也。心未必正，身未必脩，而其愛人利物之功，禁暴止亂之効，亦有補扵當世，此齊桓、晉文假仁義之事也。太宗芟除禍亂，身致昇平，可謂偉矣。然由心而身，由身而家，皆有慚徳。凡魏徴之所諫，太宗之所行，不過黽勉於仁義之功而已，故雖有志扵三王，迄未能大異扵五伯也。王珪謂非賢不理，惟在得人，斯言是已。然所謂得人者，必得周召孔孟其人而後可也。夫茍得周召孔孟而用之，則能施其致君澤民之術，盡其格心養徳之方，而仁義之全體備扵君身，仁義之大用周扵天下後世矣。",
                    "type": 2
                },
                {
                    "paragraph": "貞觀二年，太宗謂侍臣曰：朕謂亂離之後，風俗難移，比觀",
                    "zhushu": "比，音鼻。"
                },
                {
                    "paragraph": "百姓漸知亷恥，官人奉法，盜賊日稀。故知人無常俗，但政有治亂耳。是以為國之道，必須撫之以仁義，示之以威信，因人之心，去其苛刻，不作異端，自然安靜。公等宜共行斯事也。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：風俗有古今，人心無古今。人心之不如古，以風俗之不如古也。然欲美風俗者，則在扵正人心，人心正而風俗美矣。太宗謂：比觀百姓漸知亷耻，故知人無常俗，但政有治亂耳。斯言也。其魏徵勸行仁義畧效之時乎？夫太宗之所行。不過仁義之似而已。其明效大驗如此。况於真知實踐，正已以正人心者乎？",
                    "type": 2
                },
                {
                    "paragraph": "貞觀四年，房玄齡奏言：“今閲武庫甲仗，勝隋日逺矣。”太宗曰：“飭兵備寇，雖是要事，然朕唯欲卿等存心理道，務盡忠貞，使百姓安樂，",
                    "zhushu": "音洛。"
                },
                {
                    "paragraph": "便是朕之甲仗。隋煬帝豈為甲仗不足，",
                    "zhushu": "為，去聲。"
                },
                {
                    "paragraph": "以至滅亡，正由仁義不修，而羣下怨叛故也，宜識此心。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：周頌之美武王曰：載戢干戈，載櫜弓矢，我求懿徳，肆于時夏，允王保之，下武右文。信矣，武王能保天下也。太宗身履行陣，芟除群雄，即位之四年，謂不以甲仗之備為美，戒廷臣以徳義相輔，亦信矣，其能保天下之道歟？",
                    "type": 2
                },
                {
                    "paragraph": "貞觀十三年，太宗謂侍臣曰：“林深則鳥棲，水廣則魚㳺，仁義積則物自歸之。人皆知畏避災害，不知行仁義則災害不生。夫仁義之道，",
                    "zhushu": "夫，音扶。"
                },
                {
                    "paragraph": "當思之在心，常令相繼。",
                    "zhushu": "令，平聲，後同。"
                },
                {
                    "paragraph": "若斯須懈怠，去之已逺，",
                    "zhushu": "去，如字。"
                },
                {
                    "paragraph": "猶如飲食資身，恒令腹飽，乃可存其性命。”王珪頓首曰：“陛下能知此言，天下幸甚。”",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：仁義是帝王之道，然必如中庸九經與大學，自誠意逹之，明明徳於天下，方為醇粹。太宗言仁義，本乎魏徵之勸，然所謂仁義，乃在制度紀綱而已。",
                    "type": 2
                },
                {
                    "paragraph": "",
                    "zhushu": "愚按：太宗之言曰：林深則鳥棲，水廣則魚逰，仁義積則物自歸之。此言真善喻也。謂仁義之道，當思之在心，如飲食資身，恒令腹飽，此固欲不忘乎仁義者，然不知仁義乃吾心固有之理，孟子所謂根於心者也，又何待思之在心哉？"
                }
            ]
        },
        {
            "name": "論忠義第十四",
            "paragraphs": [
                {
                    "paragraph": "論忠義第十四",
                    "zhushu": "凡十五章。",
                    "type": 1
                },
                {
                    "paragraph": "馮立，",
                    "zhushu": "馮翊人。"
                },
                {
                    "paragraph": "武徳中為東宫率，",
                    "zhushu": "音律唐制，東宫置左右率府，掌兵仗宿衛之政。令，緫諸曹之事。"
                },
                {
                    "paragraph": "甚被𨼆太子親遇。太子之死也，左右多逃散，立歎曰：“豈有生受其恩，而死逃其難？",
                    "zhushu": "去聲。"
                },
                {
                    "paragraph": "”於是率兵犯玄武門，苦戰，殺屯營將軍敬君𢎞，",
                    "zhushu": "絳州人。"
                },
                {
                    "paragraph": "謂其徒曰：“㣲以報太子矣。”遂解兵遁於野。俄而来請罪，太宗數之曰：",
                    "zhushu": "數，上聲。"
                },
                {
                    "paragraph": "“汝昨者出兵来戰，大殺傷吾兵將，何以逃死？”立飲泣而對曰：",
                    "zhushu": "飲，去聲。"
                },
                {
                    "paragraph": "“立出身事主，期之効命。當戰之日，無所顧憚。”因歔欷，",
                    "zhushu": "上音虚。下音希。悲歎貌。"
                },
                {
                    "paragraph": "悲不自勝。",
                    "zhushu": "平聲"
                },
                {
                    "paragraph": "。太宗慰勉之，授左屯衛中郎將。",
                    "zhushu": "去聲，後同。唐制：掌宿衛之屬。"
                },
                {
                    "paragraph": "立謂所親曰：逄莫大之恩，幸而獲免，終當以此奉荅。未幾，",
                    "zhushu": "平聲"
                },
                {
                    "paragraph": "。突厥至便橋，率數百騎與虜戰於咸陽，殺獲甚衆，所向皆披靡。太宗聞而嘉歎之。時有齊王元吉府左車騎謝叔方，",
                    "zhushu": "萬年人。"
                },
                {
                    "paragraph": "率府兵與立合軍拒戰，及殺敬君𢎞、中郎將吕衡，",
                    "zhushu": "將，去聲。史作吕世衡，此避太宗諱除世字。"
                },
                {
                    "paragraph": "王師不振。秦府護軍尉",
                    "zhushu": "唐制，掌宿衛之職。"
                },
                {
                    "paragraph": "尉遲敬徳",
                    "zhushu": "尉，音蔚。尉遲，複姓，名恭，以字行，朔州人。為劉武周將。武徳初，舉地降，為右府統軍。後從討𨼆巢有功，封鄂國公。卒贈徐州都督。"
                },
                {
                    "paragraph": "乃持元吉首以示之，叔方下馬號泣，",
                    "zhushu": "號，平聲。"
                },
                {
                    "paragraph": "拜辭而遁。明日出首，",
                    "zhushu": "去聲。"
                },
                {
                    "paragraph": "太宗曰：“義士也。”命釋之，授右翊衛郎將。",
                    "zhushu": "唐制，掌供奉侍衛之職。○按通鑑，武徳九年六月，馮立聞建成死，乃與副䕶軍薛萬徹、屈咥、直府左車騎謝叔方帥東宫、齊府精兵二千馳赴玄武門。張公謹多力，獨閉闗以拒之，不得入。敬君弘掌宿衛兵，屯玄武門，挺身出戰，與吕世衡大呼而進，皆死之。守門兵與萬徹等力戰良久，萬徹欲攻秦府，尉遲敬徳持建成、元吉首示之，宫府兵遂潰，萬徹亡入終南山，馮立遂解兵迯扵野。髙祖既赦天下，馮立、謝叔方皆自出，萬徹亡匿，屢使諭之，乃出。秦王曰：皆忠扵所事，義士也。釋之。馮立後授廣州都督，卒于官。敬君弘，後贈左屯衛大將軍，吕衡，贈右驍衛將軍。",
                    "type": 2
                },
                {
                    "paragraph": "",
                    "zhushu": "唐氏仲友曰：若立者，所謂一心可事百君，忠義勇敢兼有之。觀其扵𨼆太子之死，能不避難。然君弘、世衡既死，則解兵而去，不為已甚，則異乎徒勇者，盖可知也。然立之與叔方，俱可謂見危致命者矣。較其人品，叔方其立之亞歟。",
                    "type": 2
                },
                {
                    "paragraph": "",
                    "zhushu": "愚按：馮立之言曰：豈有生受其恩而死迯其難。此子路所謂食焉而不避其難者也。謝叔方亦有慷慨殺身，從容受死之意。二人雖皆受爵，然亦可謂忠義也已。太宗旌之，此正興王之所宜然也。若薛萬徹亦可謂忠扵所事，始焉與馮、謝無異也。然知進而不知退，終以邪謀就誅，寧不有愧乎？史臣是編，書馮、謝扵忠義之首，萬徹乃削而不書，厥有㫖哉！",
                    "type": 2
                },
                {
                    "paragraph": "貞觀元年，太宗嘗從容",
                    "zhushu": "從，即容切。"
                },
                {
                    "paragraph": "言及隋亡之事，慨然歎曰：“姚思㢘不懼兵刃，以明大節，求諸古人，亦何以加也。”思㢘時在洛陽，因寄物三百叚，并遺其書曰：",
                    "zhushu": "遺，去聲。"
                },
                {
                    "paragraph": "“想卿忠節之風，故有斯贈。”初，大業末，思㢘為隋代王侑侍讀。",
                    "zhushu": "代王侑，隋元徳太子之子。煬帝十三年南巡，以侑留守長安。髙祖克長安，立侑為帝。"
                },
                {
                    "paragraph": "及義旗尅京城，時代王府僚多駭散，惟思廉侍王，不離其側。",
                    "zhushu": "離，去聲。"
                },
                {
                    "paragraph": "兵士將昇殿，思㢘厲聲謂曰：“唐公",
                    "zhushu": "髙祖初封唐公。"
                },
                {
                    "paragraph": "舉義兵，本匡王室，卿等不宜無禮於王。”衆服其言，於是稍却，布列階下。須臾，髙祖至，聞而義之，許其扶代王侑至順陽閤下。思亷泣拜而去。見者咸歎曰：“忠烈之士，仁者有勇，此之謂乎！”",
                    "zhushu": "",
                    "type": 2
                },
                {
                    "paragraph": "",
                    "zhushu": "張氏九成曰：君子以仁存誠，以義為勇，白刃在前不能懼，㐫暴之氣不能攝，盖不在力之武，由忠義之壯也。觀隋之亡，亂兵入京，侍臣駭潰，思亷以㣲軀奮不顧，以全君親之生，即甲兵之衆，顧輕扵一言哉？誠以仁在其中也。易曰：能止健，大壯也。惜乎大厦傾而一木不支矣。懔懔風義，激懦夫之志尔。唐氏仲友曰：姚思廉，莭義學問之士，孟子論：為人寡欲，雖有不存焉者，寡矣。思廉之謂歟！學問，惟寡欲能精；莭義，惟寡欲能立。",
                    "type": 2
                },
                {
                    "paragraph": "",
                    "zhushu": "説見第四章。",
                    "type": 2
                },
                {
                    "paragraph": "貞觀二年，將葬故息𨼆王建成、海陵王元吉，尚書右丞魏徵與黄門侍郎王珪請預陪送。上表曰：“臣等昔受命太上，委質東宫，出入龍樓，垂將一紀。前宫結釁宗社，得罪人神，臣等不能死亡，甘徔夷戮，負其罪戾，寘錄周行，",
                    "zhushu": "音杭。"
                },
                {
                    "paragraph": "徒竭生涯，",
                    "zhushu": "音牙。"
                },
                {
                    "paragraph": "將何上報？陛下徳光四海，道冠前王，",
                    "zhushu": "冠，去聲。"
                },
                {
                    "paragraph": "陟岡有感，追懐棠棣，明社稷之大義，申骨肉之深恩，卜葬二王，逺期有日。臣等永惟疇昔，忝曰舊臣。䘮君有君，雖展事居之禮；宿草將列，未申送徃之哀。瞻望九原，義深凡百，望於葬日，送至墓所。”太宗義而許之，於是宫府舊僚吏盡令送葬。",
                    "zhushu": "令，平聲。",
                    "type": 2
                },
                {
                    "paragraph": "",
                    "zhushu": "愚按：王珪、魏徴請送息𨼆、海陵之喪，太宗義而許之，二子可謂篤扵義矣。孟子曰：生亦我所欲也，義亦我所欲也。二者不可得兼，捨生而取義者也。珪、徴，名臣也，詎容輕議哉？自有文公、朱子之論斷在焉。昔管仲不死扵子紏而相桓公，子貢、子路以問夫子，夫子稱其功。論語集註引程子之言，因論管仲而及，扵王珪、魏徴之事。朱子謂：管仲有功而無罪，故聖人獨稱其功；王、魏先有罪而後有功，則不以相掩可也。斯言盡之矣。",
                    "type": 2
                },
                {
                    "paragraph": "貞觀五年，太宗謂侍臣曰：“忠臣烈士，何代無之，公等知隋朝誰為忠貞？”王珪曰：“臣聞太常丞",
                    "zhushu": "卿之佐也。"
                },
                {
                    "paragraph": "元善逹在京留守，見群賊縱横，",
                    "zhushu": "縱，平聲。"
                },
                {
                    "paragraph": "遂轉騎逺詣江都，諫煬帝令還京師。",
                    "zhushu": "令，平聲。"
                },
                {
                    "paragraph": "既不受其言，後更涕泣極諫。煬帝怒，乃逺使追兵，身死瘴癘之地。有虎賁郎中",
                    "zhushu": "賁。音奔。"
                },
                {
                    "paragraph": "獨孤盛",
                    "zhushu": "獨孤，複姓。盛，名也。"
                },
                {
                    "paragraph": "在江都宿衛，宇文化及起逆，盛惟一身，抗拒而死。”太宗曰：“屈突通為隋將，",
                    "zhushu": "屈，區勿切。將，去聲，後同。屈突，虜複姓。通，名。仕隋為虎賁郎將。初，代王遣通守河東，髙祖兵圍之，通守節不降，後被擒。帝勞之，泣曰：臣不能盡人臣之節，故至此為本朝羞。帝曰：忠臣也。授兵部尚書。從討王世充。時通二子在洛，帝曰：以東畧属公，如何？通曰：二兒死自其分，終不以私害義。帝曰：烈士徇節，吾今見之。貞觀初，卒。"
                },
                {
                    "paragraph": "共國家戰於潼闗，",
                    "zhushu": "在今華州華陽縣，𨽻陜西省。"
                },
                {
                    "paragraph": "聞京城䧟，乃引兵東走。",
                    "zhushu": "去聲。"
                },
                {
                    "paragraph": "義兵追及於桃林，",
                    "zhushu": "今陜州桃林縣。𨽻河南。"
                },
                {
                    "paragraph": "朕遣其家人徃招慰，遽殺其奴，又遣其子徃，乃云：‘我䝉隋家驅使，己事兩帝。今者吾死節之秋，汝舊於我家為父子，今則於我家為𬽦讎。’因射之。其子避走，所領士卒多潰散，通惟一身，向東南慟哭盡哀，曰：‘臣荷國恩，",
                    "zhushu": "荷，去聲。"
                },
                {
                    "paragraph": "任當將帥，智力俱盡，致此敗亡。非臣不竭誠扵國。’言盡，追兵擒之。太上皇授其官，每託疾固辭。此之忠節，足可嘉尚。”因敕所司，採訪大業中直諫被誅者子孫聞奏。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：屈突通不死扵稠桒，更盡力扵唐，尚得為節義乎？曰：隋運已亡，河東之守，力戰不屈，天命有歸，通如之何？斬家奴，射其子，兵敗力屈而後擒，亦足以報隋矣。商之亡也，雖如箕子，猶陳洪範，封朝鮮，而欲責人以必死，不亦難乎？若通之竭力扵所事，亦足以為節義矣。",
                    "type": 2
                },
                {
                    "paragraph": "",
                    "zhushu": "愚按：太宗稱奨隋世忠義之臣，扵文臣則姚思廉，扵武臣則屈突通也。或曰：二子隋臣而仕扵唐，國亡皆不能死，可以為忠臣乎？愚應之曰：否。不同也。思廉仕隋，不過諸王講讀之官耳。扵軍國之重事，社稷之大計，固不與聞也。國亡，諸人皆去，思廉獨不去，呵叱亂兵，辭嚴義正，又能扶掖舊君，泣拜而别。其後代王竟得善終。思廉講讀調護之職，可謂無負矣，曷為而死哉！至扵通則不然。通仕隋文，已躋貴顯，迨乎煬帝，尊寵加隆。楊諒、玄感之亂，甞立大功，名聞天下。煬帝南行，付以關中之任，身受重寄，手握疆兵，國亡師敗，通安所辭其死哉！並二子之事觀之，庸夫能㫁其是非矣。然則太宗之奨忠義，其得扵思廉而失扵屈突乎？",
                    "type": 2
                },
                {
                    "paragraph": "貞觀六年，授左光祿大夫陳叔達",
                    "zhushu": "字子聦，陳宣帝子也。武徳初，判納言。始建成兄弟閲間太宗，帝惑之，叔達極意救辨。及建成誅，髙祖謂裴寂䓁曰：不圗今日乃見此事，當如之何？蕭瑀、陳叔逹曰：建成、元吉本不預義謀，又無功於天下，疾秦王功髙望重，共為姦謀。今秦王已討而誅之，秦王功盖宇宙，率土歸心，陛下若䖏以元良，委之國務，無復事矣。上曰：善。此吾之夙心也。"
                },
                {
                    "paragraph": "禮部尚書，因謂曰：“武徳中，公曾進直言於太上皇，",
                    "zhushu": "曾，音層。"
                },
                {
                    "paragraph": "明朕有克定大功，不可黜退。云朕本性剛烈，若有抑挫，恐不勝憂憤，",
                    "zhushu": "勝，平聲。"
                },
                {
                    "paragraph": "以致疾斃之危。今賞公忠謇，有此遷授。”叔逹對曰：“臣以隋氏父子自相誅戮，以至滅亡，豈容目覩覆車，不改前轍？臣𠩄以竭誠進諫。”太宗曰：“朕知公非獨為朕一人，",
                    "zhushu": "為，去聲，後同。"
                },
                {
                    "paragraph": "實為社稷之計。”",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：人臣之義無私交，而况藩王與太子有隙之時乎？言所左右，疑所集也。而陳叔達無是心，特以秦王有功不可黜，恐生後悔，是皆天下之公論，亦初無賛髙祖廢立之意。扵秦王非𥝠交也，以叔達端良，自宜在親近之地，茍欲叙遷，何患無名？而太宗乃舉武徳中直言，是以危疑向背，誘臣下為後日計，豈君道哉？",
                    "type": 2
                },
                {
                    "paragraph": "",
                    "zhushu": "愚按：時平先長嫡，世亂先有功，陳叔達當時之直言，意固有在矣，誠公論，非𥝠計也。太宗扵是臨御已六年矣，楊其忠謇而遷秩之，雖用得其人，而心若𥝠也。言者心之聲，可不慎哉。",
                    "type": 2
                },
                {
                    "paragraph": "貞觀八年，先是桂州",
                    "zhushu": "今仍舊𨽻廣西。"
                },
                {
                    "paragraph": "都督李𢎞節以清慎聞。及身殁後，其家賣珠，太宗聞之，乃宣於朝曰：“此人生平，宰相皆言其清。",
                    "zhushu": "相，去聲。"
                },
                {
                    "paragraph": "今日既然，所舉者豈得無罪？必當深理之，不可捨也。”侍中魏徴承間言曰：",
                    "zhushu": "間，去聲。"
                },
                {
                    "paragraph": "“陛下生平言此人濁，未見受財之所。今聞其賣珠，將罪舉者，臣不知所謂。自聖朝以来，為國盡忠，",
                    "zhushu": "為，去聲，後同。"
                },
                {
                    "paragraph": "清貞慎守，終始不渝，屈突通、張道源而已。",
                    "zhushu": "張道源，并州人。初守并州，賊平，拜大理卿。時何稠得罪，籍家属以賜群臣，道源曰：禍福無常，安可利人之亡，取其子女自奉？仁者不為也。更資以衣食遣之。家無貲産，比亡，餘粟二斛。"
                },
                {
                    "paragraph": "通子三人來選，",
                    "zhushu": "去聲。"
                },
                {
                    "paragraph": "有一匹羸馬，道源兒子不能存立，未見一言及之。今弘節為國立功，前後大䝉賞賚，居官殁後，不言貪殘，妻子賣珠，未為有罪。",
                    "zhushu": "未為，如字。"
                },
                {
                    "paragraph": "審其清者，無𠩄存問；疑其濁者，旁責舉人。雖云疾惡不疑，是亦好善不篤。",
                    "zhushu": "好，去聲。"
                },
                {
                    "paragraph": "臣竊思度，",
                    "zhushu": "待洛切。"
                },
                {
                    "paragraph": "未見其可，恐有識聞之，必生枉議。”太宗撫掌曰：“造次不思，",
                    "zhushu": "造，七到切。"
                },
                {
                    "paragraph": "遂聞此語，方知談不容易，",
                    "zhushu": "以豉切。"
                },
                {
                    "paragraph": "並勿問之。其屈突通、張道源兒子，宜各與一官。”",
                    "zhushu": "舊本此章附直諫𩔗，今附入此。",
                    "type": 2
                },
                {
                    "paragraph": "",
                    "zhushu": "愚按：臯陶之稱堯舜有曰：罰弗及嗣，賞延于世。盖善善之意長，惡惡之心短也。太宗知屈突道源之善，而不能錄其子弟，聞𢎞節曖昧之過，則遽欲罪及舉官，此豈唐虞賞罰之道乎？向非魏徴之言，亦足為太宗君徳之累矣。",
                    "type": 2
                },
                {
                    "paragraph": "貞觀七年，太宗將發諸道",
                    "zhushu": "唐分天下為十道：一曰闗内，二曰河南，三曰河東，四曰河北，五曰山南，六曰隴右，七曰淮南，八曰江南，九曰劒南，十曰嶺南，皆因山川形便而併省之也。"
                },
                {
                    "paragraph": "黜陟使，",
                    "zhushu": "去聲，後同。將命而出，掌黜陟臧否，故曰黜陟使。"
                },
                {
                    "paragraph": "畿内道",
                    "zhushu": "唐建都之地，即闗内道也。"
                },
                {
                    "paragraph": "未有其人。太宗親定，問於房玄齡等曰：“此道事最重，誰可充使？”右僕射李靖曰：畿内事大，非魏徵莫可。”太宗作色曰：“朕今欲向九成宫，亦非小，寧可遣魏徵出使？朕每行不欲與其相離者，適為其見朕是非得失。",
                    "zhushu": "為，去聲。"
                },
                {
                    "paragraph": "公等能正朕不？可因輒有所言，大非道理。”乃即令李靖充使。",
                    "zhushu": "令，平聲。按通鑑：貞觀八年，太宗欲分遣大臣為諸道黜陟使，未得其人。李靖薦魏徴，上曰：徴箴規朕失，不可一日離左右。乃命靖與蕭瑀䓁凡十三人分行天下，察長吏賢不肖，問民疾苦，禮高年，振窮乏，褒善起淹𣻉，俾使者所至，如朕親睹。與此小異。",
                    "type": 2
                },
                {
                    "paragraph": "",
                    "zhushu": "愚按：太宗嘗問群臣：魏徴與諸葛亮孰賢？岑文本對曰：亮才兼將相，非徴所及。斯言是已。然嘗論之，太宗有餘扵才而不足扵德，勇扵敢為而不能不為，當時能攻其所短，救其所偏，惟徴一人而已。使徴生扵三國之時，未必能勝武侯之任，然使武侯生於太宗之時，不過為徴之所為耳。故以唐之時勢觀之，則二子政未易優劣也。李靖之才，兼資文武，非徵所能及也。然貞觀之時，可以無靖，不可以無徵，何也？盖靖之才能不過增太宗之所有餘，徵之諫爭乃能補太宗之所不足也。是以畿内之使，太宗寧使靖而不使徴，豈非自知之明哉！",
                    "type": 2
                },
                {
                    "paragraph": "貞觀九年，蕭瑀為尚書左僕射，嘗因宴集，太宗謂房玄齡曰：“武徳六年已後，太上皇有廢立之心，我當此日，不為兄弟所容，實有功髙不賞之懼。蕭瑀不可以厚利誘之，不可以刑戮懼之，真社稷臣也。”乃賜詩曰：“疾風知勁草，板蕩識誠臣。”瑀拜謝曰：“臣特䝉誡訓，許臣以忠諒，雖死之日，猶生之年。”",
                    "zhushu": "舊本此章首曰貞觀中，與第五章合為一章。今按通鑑標年，附入于此。又按史傳：魏徵曰：臣有逆衆持法，主恕之以公；孤特守節，主恕之以介。昔聞其言，乃今見之。使瑀不遇陛下，庸自保邪？",
                    "type": 2
                },
                {
                    "paragraph": "",
                    "zhushu": "范氏祖禹曰：太宗以蕭瑀無二心扵己而嘉之，可謂能知臣矣。且太子在而私扵藩王者，明君之所甚惡也。或誘以利，或脅以死，而從之者不亦多乎？惟瑀介然自立，有隕無二，太宗所以知其臨大節而不可奪也。人君以此取人，豈不得忠正之士乎？",
                    "type": 2
                },
                {
                    "paragraph": "",
                    "zhushu": "唐氏仲友曰：若以𨼆、巢之事，不可以利怵死懼，亦可以為社稷臣矣。然太宗此言，盖亦有為。瑀初以切詆房、杜廢，又以痛劾房、杜罷，至此復參知政事，太宗賜詩，欲群臣知委任之意也。魏徴之言，亦以發明太宗之意。若以瑀較楊子雲近世社稷臣之論，則猶有愧云。",
                    "type": 2
                },
                {
                    "paragraph": "",
                    "zhushu": "愚按：武徳季年，髙祖立秦王為皇太子，竟决扵瑀之一言。瑀以躁狭之量，剛勁之氣，罷黜者三，而卒預大政，太宗寔能容之者，豈非念夫此耶？瑀嘗劾奏魏徵之過矣，今觀徴所言，若未嘗有隙者，所謂以義相與，不以少嫌置胸中，徵之謂矣。然可不謂尤賢乎。",
                    "type": 2
                },
                {
                    "paragraph": "貞觀十一年，太宗行至漢太尉楊震墓，",
                    "zhushu": "楊震，字伯起，𢎞農人也。好學明經，諸儒稱為闗西夫子。漢安帝時為刺史，號清白吏。後徴為太常，遷太尉，為内戚䜛譛遣歸。震曰：死者人之常分，吾䝉恩居上司，姦臣狡猾而不能誅，嬖女傾亂而不能禁，何面目復見日月！飲酖而卒。"
                },
                {
                    "paragraph": "傷其以忠非命，親為文以祭之。房玄齡進曰：“楊震雖當年夭枉，數百年後方遇聖明，停輿駐蹕，親降神作，",
                    "zhushu": "一作玊趾。"
                },
                {
                    "paragraph": "可謂雖死猶生，没而不朽，不覺助伯起幸頼欣躍於九泉之下矣。伏讀天文，且感且慰，凡百君子，焉敢不朂勵名節，",
                    "zhushu": "焉，於䖍切。"
                },
                {
                    "paragraph": "知為善之有效。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗經異代名臣之墓，親為文以祭之，是可以見其惓惓扵忠貞之臣矣。異世相望，且企敬如此，况凡百君子，列子庶位者乎？",
                    "type": 2
                },
                {
                    "paragraph": "貞觀十一年，太宗謂侍臣曰：“狄人殺衛懿公，",
                    "zhushu": "名赤。"
                },
                {
                    "paragraph": "盡食其肉，獨留其肝。懿公之臣弘演呼天大哭，自出其肝，而内懿公之肝於其腹中。",
                    "zhushu": "内，讀曰納。"
                },
                {
                    "paragraph": "今覔此人，恐不可得。”特進魏徴對曰：“昔豫讓為智伯報讎，",
                    "zhushu": "為，去聲，後同。豫讓，智伯之臣，智伯名瑶，號襄子，晉智宣子之後，為韓、趙、魏所滅。"
                },
                {
                    "paragraph": "欲剌趙襄子。",
                    "zhushu": "名無恤，晉趙簡子之後。"
                },
                {
                    "paragraph": "襄子執而獲之，謂之曰：‘子昔事范、中行氏乎？",
                    "zhushu": "春秋之世，晋有范氏、中行氏與智氏、韓氏、魏氏、趙氏為六卿。春秋之末，𣈆公室卑，六卿強，名㩀采地，更相攻伐。貞定王十一年，智氏、魏氏、趙氏、韓氏共伐范氏、中行氏，滅之而分其地。"
                },
                {
                    "paragraph": "智伯盡滅之，子乃委質智伯，不為報讎，今即為智伯報讎，何也？’讓荅曰：‘臣昔事范、中行，范、中行以衆人遇我，我以衆人報之；智伯以國士遇我，我以國士報之。’",
                    "zhushu": "事見史記趙世家。"
                },
                {
                    "paragraph": "在君禮之而已，亦何謂無人焉？”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：夫子曰：君使臣以禮。臣事君以忠。孟子曰：君之視臣如手足，則臣視君如腹心。夫子之言涵容。孟子之言激切。大㮣忠臣義士。何代無之？在上之人有以感召之。則在下之人興起矣。太宗嘉古之忠臣。以為今覔此人。恐不可得。斯言固所以激勸天下忠義之士。而謂世無其人則不可，冝魏徴引智伯、豫讓之事以為譬也。雖然，為人臣者之分，君之待我者或有未至，而我之所以事君者，其可不盡心乎？",
                    "type": 2
                },
                {
                    "paragraph": "貞觀十二年，太宗幸蒲州，",
                    "zhushu": "今為解州，𨽻河東。"
                },
                {
                    "paragraph": "因詔曰：“隋故鷹擊郎將",
                    "zhushu": "將，去聲。隋制：親侍置鷹揚府，有鷹楊郎將，後改副郎將為鷹擊郎將。"
                },
                {
                    "paragraph": "堯君素，",
                    "zhushu": "魏郡人。煬帝為晉王時，君素以左右從。及嗣位，累遷鷹擊郎將。及天下大亂，君素所部獨全。後從屈突通守河東，通敗，通誘之降。君素責通不義，卒無降心。其妻誘之降，乃引弓射殺之。嘗曰：大義不得不死。後為左右所害。"
                },
                {
                    "paragraph": "徃在大業，受任河東，固守忠義，克終臣節。雖桀犬吠堯，",
                    "zhushu": "漢書曰：桀犬吠堯，堯非不仁，特吠非其主耳。"
                },
                {
                    "paragraph": "有乖倒戈之志；",
                    "zhushu": "周書曰：前徒倒戈。言衆服周仁政，無有戰心，前徒倒戈，自攻于後也。"
                },
                {
                    "paragraph": "疾風勁草，實表嵗寒之心。爰踐兹境，追懐徃事，宜錫寵命，以申勸奬。可追贈蒲州刺史，仍訪其子孫以聞。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：漢髙祖赦季布，唐太宗褒堯君素，皆帝王盛徳事也。然合二子而論之，則君素為賢，何也？季布身為楚將，數窘沛公，此人臣之常事，國亡不能死而逃，何足深取哉。唐室方興，兵精將勇，戰無不勝，攻無不破，君素以區區一城之衆，外無疆援，徒以忠義激勵士卒，自義寧元年至武徳三年，始終四載，唐朝凡易數將，僅能克之。此不惟忠義可嘉，其知勇才能，亦古今所罕有也。嗚呼，難哉！太宗不惟褒贈，又訪錄其子孫，忠義之士，其有不興起者乎？",
                    "type": 2
                },
                {
                    "paragraph": "貞觀十二年，太宗謂中書侍郎岑文本曰：“梁、陳",
                    "zhushu": "梁姓蕭氏，受齊禪。陳姓陳氏，受梁禪。"
                },
                {
                    "paragraph": "名臣，有誰可稱？復有子弟堪招引否？”文本奏言：“隋師入陳，百司奔散，莫有留者，惟尚書僕射袁憲獨在其主之傍。王世充將受隋禪，群僚表請勸進，憲子國子司業承家託疾，獨不署名。此之父子，足稱忠烈。承家弟承序，今為建昌令，",
                    "zhushu": "建昌，縣名，今陞州，属南康路，𨽻江西。"
                },
                {
                    "paragraph": "清貞雅操，實繼先風。”由是召拜晉王友，兼令侍讀。",
                    "zhushu": "令，平聲。唐制：諸王友掌陪侍逰居，規諷道義，侍讀掌講道經學。"
                },
                {
                    "paragraph": "尋授𢎞文舘學士。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：古人云：一心可以事百君，其袁氏子弟之謂歟？忠謹風操，不忍負主，誰不欲之為人臣乎？為之者勉之而已。",
                    "type": 2
                },
                {
                    "paragraph": "",
                    "zhushu": "愚按：梁、陳扵唐相距頗逺，猶有招引名臣子孫之言，太宗之意深逺矣。岑文本謂隋師入陳，袁憲有獨侍其主之忠，王世充受禪，憲之子獨不署名，其弟又清貞雅操，一門父子兄弟忠義傳家，而不著聞。向非太宗心存忠義之臣，而興言及此，非文本之公忠，不揜人善如此，則袁氏之忠節，何由著聞哉？",
                    "type": 2
                },
                {
                    "paragraph": "貞觀十五年，詔曰：“朕聽朝之暇，觀前史，每覽前賢佐時，忠臣狥國，何嘗不想見其人，廢書欽歎。至於近代以来，年嵗非逺，然其胤緒，或當見存，",
                    "zhushu": "見，音現。"
                },
                {
                    "paragraph": "縱未能顯加旌表，無容棄之遐裔。其周、隋二代名臣及忠節子孫，有貞觀已來犯罪配流者，宜令",
                    "zhushu": "平聲。"
                },
                {
                    "paragraph": "𠩄司具錄奏聞。”於是多徔矜宥。",
                    "zhushu": "舊本此章在刑法篇，今附入于此。",
                    "type": 2
                },
                {
                    "paragraph": "",
                    "zhushu": "愚按：太宗好賢，可以為至矣。不唯尊榮其朝臣，又能上及扵前朝焉；不唯登崇其一身，又能下及扵後裔焉。是故祭比干之靈，封楊震之墓，褒贈君素之官爵，錄用諸儒之子孫。今也又詔周、隋名臣之後配流者，悉從矜宥，則凡列在庻位者，孰不知所勸乎？宜其忠良之士，彬彬軰出，有以開三百年之休運也。嗚呼，盛哉！",
                    "type": 2
                },
                {
                    "paragraph": "貞觀十九年，太宗攻遼東安市城，",
                    "zhushu": "今為安市州，𨽻鎮東。"
                },
                {
                    "paragraph": "髙麗人衆皆死戰，詔令耨薩延夀、惠真等降，",
                    "zhushu": "音杭。耨薩髙延夀，北部。耨薩髙惠真，南部。"
                },
                {
                    "paragraph": "衆止其城下以招之。城中堅守不動，每見帝幡旗，必乗城皷譟。",
                    "zhushu": "乗，平聲。"
                },
                {
                    "paragraph": "帝怒甚，詔江夏王道宗",
                    "zhushu": "髙祖從兄弟，字承範。年十七，從秦王討賊有功。初封任城，後封江夏郡。道宗好學接士，不倨于貴，為宗室最賢。"
                },
                {
                    "paragraph": "築土山以攻其城，竟不能剋。太宗將旋師，嘉安市城主堅守臣節，賜絹三百匹，以勸勵事君者。",
                    "zhushu": "舊本此章與第十二章合為一章。今按通鑑標年附入于此。又按通鑑：太宗親征遼東，令李勣攻安市，安市人望見旗盖，輒乗城鼓譟。上怒，勣請克城之日，男子皆阬之。安市人聞之，益堅守，久不下。江夏王道宗築土山扵城東，浸逼其城，城中亦增髙其城以拒之。又衝車礮石壊其城堞，城中隨立木栅以塞之，築山晝夜不息，凡六旬，用功五十萬。山頽，壓城崩，城中數百人出戰，遂奪據土山而守之。諸將攻二曰不克。上以天寒糧盡，先㧞遼、盖二州户口渡遼，乃耀兵城下而旋，城中皆屏跡不出。城主登城拜辭，上嘉其固守，賜縑百匹。",
                    "type": 2
                },
                {
                    "paragraph": "",
                    "zhushu": "愚按：遼東之役，與前日義師有間矣。夫以太宗之英武，戡定禍亂扵群雄競起之日，天戈所指，夷貊不能嬰其鋒，而晚年悉乃心力，不能制服一逺國，何哉？退而嘉安市城主堅守之節，賞賜以旌之，以勵事君者，斯意固美矣，然不若不黷武之尤全美也。"
                }
            ]
        },
        {
            "name": "孝友第十五",
            "paragraphs": [
                {
                    "paragraph": "孝友第十五",
                    "zhushu": "凡五章。",
                    "type": 1
                },
                {
                    "paragraph": "司空房玄齡事繼母，能以色養，",
                    "zhushu": "去聲。"
                },
                {
                    "paragraph": "恭謹過人。其母病，請醫人至門，必迎拜垂泣。及居喪，",
                    "zhushu": "平聲。"
                },
                {
                    "paragraph": "尤甚柴毁。",
                    "zhushu": "言毁瘠如柴也。"
                },
                {
                    "paragraph": "太宗命散騎常侍劉洎就加寛譬，遺寢床、粥食、塩菜。",
                    "zhushu": "遺，去聲。",
                    "type": 2
                },
                {
                    "paragraph": "",
                    "zhushu": "愚按：孝經傳曰：事親孝，故忠可移扵君。盖天理根扵人心，其發見扵事親者，此理也；發見扵事君者，此理也。忠孝豈二道哉？故求忠臣扵孝子之門，未有事親孝而事君不忠者；思脩身不可以不事親，未有身不脩而可以治國平天下者。房玄齡，唐之名相，而孝之至，固宜忠之盡也。且昔之以孝聞者，如閔損、王祥之𩔖，皆繼母也，夫是之謂孝，玄齡其知此矣。",
                    "type": 2
                },
                {
                    "paragraph": "虞世南，初仕隋，歴起居舍人。",
                    "zhushu": "隋制，掌書王言動作之事，以為國志。"
                },
                {
                    "paragraph": "宇文化及殺逆之際。",
                    "zhushu": "殺，讀曰弑。"
                },
                {
                    "paragraph": "其兄世基時為内史侍郎。",
                    "zhushu": "隋改中書為内史。"
                },
                {
                    "paragraph": "将被誅。世南抱持號泣。",
                    "zhushu": "號，平聲。"
                },
                {
                    "paragraph": "請以身代死。化及竟不納。世南自此哀毁骨立者數載，時人稱重焉。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：虞世基兄弟出扵吳中，嘗從顧野王學，一時文學才譽，人比之𣈆二陸，入隋而俱登班列。世基與宇文化及之難，世南不愛其身，求代其兄，其孝友可尚已。世南歸唐，為唐名卿，盖其温恭豈弟，出扵天性云。",
                    "type": 2
                },
                {
                    "paragraph": "韓王元嘉，",
                    "zhushu": "高祖第十一子也。少好學，蔵書至萬卷，皆以古文參定同異，當世稱之。"
                },
                {
                    "paragraph": "貞觀初",
                    "zhushu": "史作六年。"
                },
                {
                    "paragraph": "為潞州剌史，",
                    "zhushu": "潞州、今仍舊。𨽾河東。"
                },
                {
                    "paragraph": "時年十五。在州聞太妃有疾，",
                    "zhushu": "太妃，韓王之母，隋大将軍宇文述之女也。為昭儀，有寵。高祖即位，欲立為后，固辭不受。韓王以母有寵而為帝所愛。"
                },
                {
                    "paragraph": "便涕泣不食。及至京師發喪，",
                    "zhushu": "平聲。"
                },
                {
                    "paragraph": "哀毁過禮。太宗嘉其至性，屢慰勉之。元嘉閨門修整，有𩔗寒素士大夫。與其弟魯哀王靈䕫",
                    "zhushu": "髙祖第十九子，韓王同母弟也。好學，善音律。後以謀欲起兵應接越王貞父子，事洩自縊，謚曰哀。"
                },
                {
                    "paragraph": "甚相友愛，兄弟集見，如布衣之禮。其修身潔已，内外如一。當代諸王莫能及者。霍王元軌，",
                    "zhushu": "髙祖第十四子也。多才藝，出為刺史，所至閉閤讀書，與處士劉玄平為布衣交。或問王所長，玄平曰：王無不偹，吾何以稱之？"
                },
                {
                    "paragraph": "武徳中初封為吳王，",
                    "zhushu": "武徳六年，封蜀王。八年，徙封吳王。"
                },
                {
                    "paragraph": "貞觀七年，為夀州刺史，",
                    "zhushu": "夀州，今為安豐路，𨽻淮西。"
                },
                {
                    "paragraph": "屬髙祖崩，去職，毁瘠過禮。自後常衣布服，",
                    "zhushu": "衣，去聲。"
                },
                {
                    "paragraph": "示有終身之戚。太宗嘗問侍臣曰：“朕子弟孰賢？”侍中魏徵對曰：“臣愚暗，不盡知其能，惟吳王數與臣言，",
                    "zhushu": "數，音朔。"
                },
                {
                    "paragraph": "臣未嘗不自失。”太宗曰：“卿以為前代誰比？”徵曰：“經學文雅，亦漢之間、平。",
                    "zhushu": "漢河間獻王徳、東平獻王蒼也。"
                },
                {
                    "paragraph": "至如孝行，",
                    "zhushu": "去聲。"
                },
                {
                    "paragraph": "乃古之曾、閔也。”",
                    "zhushu": "曾參，閔損也。"
                },
                {
                    "paragraph": "由是寵遇彌厚，因令妻徴女焉。",
                    "zhushu": "令，平聲。妻，去聲。",
                    "type": 2
                },
                {
                    "paragraph": "",
                    "zhushu": "愚按：孟子言性善，堯舜至扵塗人，一也。王孫公子之貴，其性豈與人異哉？孟子所謂其居使之然也。觀太宗諸弟，若韓王元嘉、霍王元軌，天性之孝友，居䖏之儉約，操履之修潔，有一介之士所難能者，可謂賢也已矣。是尤見人性之初無爾殊也。彼昏不知者，乃自絶其天理耳。",
                    "type": 2
                },
                {
                    "paragraph": "貞觀中，有突厥史行昌",
                    "zhushu": "突厥，阿史那氏，此因以史為姓。行昌，其名也。"
                },
                {
                    "paragraph": "直玄武門，",
                    "zhushu": "玄武，北方宿名，取以名門也。"
                },
                {
                    "paragraph": "食而捨肉。人問其故，曰：“歸以奉母。”太宗聞而歎曰：“仁孝之性，豈隔華夷！”賜尚乗馬一疋，",
                    "zhushu": "乗，去聲。尚乗，主車乗之官。"
                },
                {
                    "paragraph": "詔令給其母肉料。",
                    "zhushu": "令，平聲。",
                    "type": 2
                },
                {
                    "paragraph": "",
                    "zhushu": "愚按：一直門之士，夷貊之人也，而有孝扵其母之心，事聞扵萬乗，獲仁孝之褒，優賜之厚，則有人心者，孰不感發扵孝乎？"
                }
            ]
        },
        {
            "name": "公平第十六",
            "paragraphs": [
                {
                    "paragraph": "公平第十六",
                    "zhushu": "凡八章。",
                    "type": 1
                },
                {
                    "paragraph": "太宗初即位，中書令房玄齡奏言：“秦府舊左右未得官者，並怨前宫及齊府左右䖏分之先已。",
                    "zhushu": "䖏，上聲。分、先，並去聲。"
                },
                {
                    "paragraph": "”太宗曰：“古稱至公者，盖謂平恕無私。丹朱，商均，子也，而堯舜廢之。",
                    "zhushu": "堯知子丹朱之不肖，不足授天下，卒授舜。舜之子商均亦不肖，乃以天下授禹。"
                },
                {
                    "paragraph": "管叔、蔡叔，兄弟也，而周公誅之。",
                    "zhushu": "管叔，名鮮。蔡叔，名度，皆文王之子也。武王既克殷，封鮮扵管，封度扵蔡，相紂子武庚祿父，治殷遺民。武王崩，成王少，周公旦專王室，叔疑之，乃挾武庚作亂，周公承王命，遂誅武庚，殺管叔，流蔡叔。"
                },
                {
                    "paragraph": "故知君人者，以天下為公，無𥝠於物。昔諸葛孔明小國之相，",
                    "zhushu": "去聲。諸葛，複姓，字孔明，名亮，琅琊人。為蜀丞相。"
                },
                {
                    "paragraph": "猶曰：‘吾心如稱，",
                    "zhushu": "與秤同。"
                },
                {
                    "paragraph": "不能為人作輕重’，",
                    "zhushu": "為，去聲，後同。"
                },
                {
                    "paragraph": "況我今理大國乎？朕與公等衣食出扵百姓，此則人力己奉扵上，而上恩未被扵下。今所以擇賢才者，盖為求安百姓也。用人但問堪否，豈以新故異情？凡一面尚且相親，況舊人而頓忘也。才若不堪，亦豈以舊人而先用？今不論其能不能，而直言其嗟怨，豈是至公之道耶？”貞觀元年，有上封事者，請秦府舊兵並授以武職，追入宿衛。太宗謂曰：“朕以天下為家，不能𥝠扵一物，惟有才行是任，",
                    "zhushu": "行，去聲。"
                },
                {
                    "paragraph": "豈以新舊為差。況古人云：‘兵猶火也，弗戢將自焚。’汝之此意，非益政理。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：書曰：天視自我民視，天聴自我民聴。天無視聴，以民為視聼，一至公而已。太宗踐作之初，首發至公無𥝠之論，古帝王憲天聦明，用是道也。房玄齡言秦府未得官者，共怨前宫齊府左右之先已，則曰：用人惟才，不論舊故，不如是，則𥝠故府之士矣。有請秦府舊兵授以武職，追入宿衛，則曰：惟以才行是任，豈以新舊為差？不如是，則𥝠故府之兵矣。君天下者，毎以至公存心，何徃而不當扵人心乎？",
                    "type": 2
                },
                {
                    "paragraph": "貞觀元年，吏部尚書長孫無忌嘗被召，不解佩刀入東上閣門，出閣門後，臨門校尉始覺。尚書右僕射封徳𢑱議：以監門校尉不覺，罪當死，無忌誤帶刀入，徒二年，罰銅二十斤。太宗徔之，大理少卿",
                    "zhushu": "少，去聲。卿之貳也。"
                },
                {
                    "paragraph": "戴胄駁曰：“校尉不覺無忌帶刀入内，同為誤耳。夫臣子之於尊極，",
                    "zhushu": "夫。音扶。"
                },
                {
                    "paragraph": "不得稱誤。准律云：‘供御湯藥、飲食、舟船，誤不如法者，皆死。’陛下若錄其功，非憲司所决；若當㩀法，罸銅未為得理。”太宗曰：“法者，非朕一人之法，乃天下之法，何得以無忌國之親戚，便欲撓法耶？”更令定議。",
                    "zhushu": "令，平聲，後同。"
                },
                {
                    "paragraph": "徳𢑱執議如初。太宗將從其議，胄又駮奏曰：“校尉緣無忌以致罪，於法當輕，若論其過誤，則為情一也，",
                    "zhushu": "為情，如字。"
                },
                {
                    "paragraph": "而生死頓殊，敢以固請。”太宗乃免校尉之死。是時朝廷大開選舉，或有詐偽階資者，太宗令其自首，",
                    "zhushu": "首，去聲，後同。"
                },
                {
                    "paragraph": "不首，罪至于死。俄有詐偽者事洩，胄㩀法斷流以奏之，太宗曰：“朕初下敕，不首者死。今斷徔法，是示天下以不信矣。”胄曰：“陛下當即殺之，非臣所及。既付所司，臣不敢𧇊法。”太宗曰：“卿自守法，而令朕失信耶？”胄曰：“法者，國家所以布大信於天下，言者當時喜怒之所發耳。陛下發一朝之忿",
                    "zhushu": "朝，音昭。"
                },
                {
                    "paragraph": "而許殺之，既知不可，而寘之以法，此乃忍小忿而存大信，臣𥨸為陛下惜之。”",
                    "zhushu": "為，去聲。"
                },
                {
                    "paragraph": "太宗曰：“朕法有所失，卿能正之，朕復何憂也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "張氏九成曰：法者，天下公共，雖天子喜怒不得輕重。胄為大理之議，可謂用法平𠃔矣。守所司之法，不顧天子之詔，救上之失，逹君之聽，使四海取信，民不𡨚濫，為吏若此，國家何所患哉！",
                    "type": 2
                },
                {
                    "paragraph": "",
                    "zhushu": "唐氏仲友曰：書曰：無虐㷀獨而畏高明。盖小人之情必虐㷀獨而畏高明，君子反是，向無胄之言，則太宗為失刑，皆皇極之訓矣。其為利害豈淺哉？",
                    "type": 2
                },
                {
                    "paragraph": "",
                    "zhushu": "愚按：封德𢑱，隋之佞人也，及唐之興，以秘䇿而見用，遂移其所以事隋者事唐，勸用。法律之說若行，則仁義之効民生不覩扵貞觀之世矣。今觀德𢑴與戴胄論無忌校尉之罪，用捨之間，其得失視仁義法律之說未相輕重也。為國在扵用人，用人豈容輕哉？非戴胄執法之公，太宗從善之速，其不𡨚人者㡬希矣。",
                    "type": 2
                },
                {
                    "paragraph": "貞觀二年，太宗謂房玄齡等曰：“朕比見",
                    "zhushu": "比，音鼻。"
                },
                {
                    "paragraph": "隋代遺老，咸稱高熲善為相者，",
                    "zhushu": "相，去聲，後同。高熲，字昭玄，隋之賢相，煬帝以其忠諫為謗訕，誅之。"
                },
                {
                    "paragraph": "遂觀其本傳，",
                    "zhushu": "去聲。"
                },
                {
                    "paragraph": "可謂公平正直，尤識治體。隋室安危，繫其存沒。煬帝無道，枉見誅夷，何嘗不想見此人，廢書欽歎。又漢魏已來，諸葛亮為丞相，亦甚平直，嘗表廢廖立、",
                    "zhushu": "字公淵，武陵人。仕蜀為長水使者。"
                },
                {
                    "paragraph": "李嚴",
                    "zhushu": "字正方，南陽人。仕蜀為中都説。"
                },
                {
                    "paragraph": "於南中，立聞亮卒，泣曰：‘吾其左袵矣！’嚴聞亮卒，發病而死。故陳夀",
                    "zhushu": "晉人。撰三國志。"
                },
                {
                    "paragraph": "稱‘亮之為政，開誠心，布公道，盡忠益時者，雖讎必賞；犯法怠慢者，雖親必罰。’卿等豈可不企慕及之？朕今每慕前代帝王之善者，卿等亦可慕宰相之賢者。若如是，則榮名髙位，可以長守。”玄齡對曰：“臣聞理國要道，在於公平正直。故尚書云：",
                    "zhushu": "尚，如字。"
                },
                {
                    "paragraph": "“無偏無黨，王道蕩蕩；無黨無偏，王道平平。’",
                    "zhushu": "周書洪範篇之辭。"
                },
                {
                    "paragraph": "又孔子稱：‘舉直錯諸枉，則民服’。",
                    "zhushu": "錯，讀曰措，孔子對魯哀公之辭。"
                },
                {
                    "paragraph": "今聖慮𠩄尚，誠足以極政教之源，盡至公之要，囊括區宇，化成天下。”太宗曰：“此直朕之所懷，豈有與卿等言之而不行也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：昔傅説告啇宗曰：事不師古，以克永世，匪説攸聞。太宗謂：朕每慕前代帝王之善者，卿等可慕宰相之賢者，其有合扵師古者乎？前代帝王之善者，若堯、舜、禹、湯、文、武、成、康，降是，則漢七制之主是已。前代宰相之賢者，若臯、夔、稷、契、伊、傅、周、召，降是，則蕭、曹、丙、魏是已。髙熲之公平正直，亦可謂賢相矣，惜昧扵不可則止之義。諸葛亮，王佐才也，誠有古良相之遺風，三代而下所不常見。太宗令相臣企慕之，亦知人哉！嗚呼！二帝三王之相，不得而見之矣，得見如武侯者斯可矣。",
                    "type": 2
                },
                {
                    "paragraph": "長樂公主，",
                    "zhushu": "樂，音洛。公主，太宗第五女。封長樂郡。下嫁長孫沖。"
                },
                {
                    "paragraph": "文徳皇后所生也。貞觀六年，將出降，",
                    "zhushu": "謂下嫁也。"
                },
                {
                    "paragraph": "敕所司資送倍於長公主。",
                    "zhushu": "長，音掌，後同。通鑑作永嘉長公主，乃髙祖之女也。"
                },
                {
                    "paragraph": "魏徴奏言：“昔漢明帝欲封其子，帝曰：‘朕子豈得同於先帝子乎？可半楚、淮陽王。’",
                    "zhushu": "楚王英、淮陽王昞，皆光武子。"
                },
                {
                    "paragraph": "前史以為美談。天子姊妹為長公主，天子之女為公主，既加長字，良以尊於公主也。情雖有殊，義無等别。",
                    "zhushu": "彼列切。"
                },
                {
                    "paragraph": "若令公主之禮",
                    "zhushu": "令，平聲。"
                },
                {
                    "paragraph": "有過長公主，理恐不可，實願陛下思之。”太宗稱善，乃以其言告后。后歎曰：“嘗聞陛下敬重魏徴，殊未知其故，而今聞其諫，乃能以義制人主之情，真社稷臣矣。妾與陛下結髪為夫妻，曲䝉禮敬，情義深重，每將有言，必俟顔色，尚不敢輕犯威嚴，況在臣下，情踈禮隔。故韓非謂之說難，",
                    "zhushu": "韓非，戰國時刑名之學者。"
                },
                {
                    "paragraph": "東方朔稱其不易，",
                    "zhushu": "以䜴切。東方朔，字曼倩。平原人。漢武帝時為大夫。"
                },
                {
                    "paragraph": "良有以也。忠言逆耳而利於行，有國有家者深所要急，納之則世治，杜之則政亂。誠願陛下詳之，則天下幸甚。”因請遣中使",
                    "zhushu": "去聲。"
                },
                {
                    "paragraph": "賫帛五百匹，詣徴宅以賜之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：易之歸妺曰：帝乙歸妺，其君之袂不如其娣之袂良。盖謂王姬下嫁，位雖至貴，不事容餙也。娣媵以容餙為事，而衣袂所以為容餙者也。尚禮而不尚餙，故其袂不及其娣之袂，良以儉徳也。太宗扵公主之降，敕所司賫送倍長公主，雖以后之所生，毋乃牽扵愛而不節以制度乎？是道之以諭禮越法矣。幸魏徴之忠諫，太宗之聴從，而文徳皇后又從而褒賞之也。若后之徳，雖漢之隂、馬亦不能及，可謂無愧周之任、姒、邑姜者矣。正家而天下定，后之謂歟？",
                    "type": 2
                },
                {
                    "paragraph": "刑部尚書張亮坐謀反下獄，",
                    "zhushu": "亮為相州刺史，假子公孫節以䜟有弓長之主當别都，亮自以相𥍊都。弓長，其姓。隂，有怪謀，陜人常徳告發其謀，并言亮養假子五百。太宗曰：正欲反耳。遣房玄齡謂曰：法者，天下平，與公共為之。公不自脩，乃至此，將奈何？扵是斬之，籍其家。"
                },
                {
                    "paragraph": "詔令百官議之，",
                    "zhushu": "令，平聲，後同。"
                },
                {
                    "paragraph": "多言亮當誅，惟殿中少監",
                    "zhushu": "少，去聲。唐制，殿中監掌天下服御之事，少監其貳也。"
                },
                {
                    "paragraph": "李道裕奏亮反形未具，明其無罪。太宗既盛怒，竟殺之。俄而刑部侍郎有闕，",
                    "zhushu": "侍郎、尚書之貳。"
                },
                {
                    "paragraph": "令宰相妙擇其人，",
                    "zhushu": "相，去聲。"
                },
                {
                    "paragraph": "累奏不可。太宗曰：“吾己得其人矣。徃者李道裕議張亮云：‘反形未具’，可謂公平矣。當時雖不用其言，至今追悔。”遂授道裕刑部侍郎。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：道裕議張亮反形未具，太宗不暇省，嵗餘，乃以刑部命道裕，太宗可謂能改過，道裕可謂善議刑矣。",
                    "type": 2
                },
                {
                    "paragraph": "",
                    "zhushu": "愚按：因李道裕議張亮之獄，遂有刑部侍郎之除，不惟見太宗悔過之心，亦足見太宗擇人之術，又所以示天下以月慎用刑之意，開人臣以有過必諫之路也。唐之刑部，周官司寇掌邦禁之職，妙擇其人而不輕授。帝舜之命臯陶曰：此其選也。太宗是舉，衆善集焉。",
                    "type": 2
                },
                {
                    "paragraph": "貞觀初，太宗謂侍臣曰：“朕今孜孜求士，欲專心政道，聞有好人，則抽擢驅使。而議者多稱‘彼者皆宰臣親故’，但公等至公行事，勿避此言，便為形迹。古人‘内舉不避親，外舉不避讎’，而為舉得其真賢故也。但能舉用得才，雖是子弟及有讎嫌，不得不舉。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：祁奚舉賢不避祁午，謝安舉將不避謝玄，大臣之用人，唯其公而已矣。茍得其人，雖子弟可也，况親戚乎？太宗謂侍臣：但雖舉用得才，勿避形迹。斯言當矣。異時或告魏徴阿黨親戚，太宗命案驗無狀，乃使謂徴曰：自今宜存形迹。則又與斯言相戾矣。使非鄭公直言不撓，果得以踐斯言否乎？",
                    "type": 2
                },
                {
                    "paragraph": "貞觀十一年，時屡有閹宦充外使，",
                    "zhushu": "閹，音淹。使，去聲，後同。"
                },
                {
                    "paragraph": "妄有奏，事發，太宗怒。魏徴進曰：“閹竪雖㣲，狎近左右，時有言語，輕而易信，",
                    "zhushu": "易，以䜴切。"
                },
                {
                    "paragraph": "浸潤之譛，為患特深。今日之明，必無此慮，為子孫教，不可不杜絶其源。”太宗曰：“非卿，朕安得聞此語？自今已後，充使宜停。”魏徴因上䟽曰：臣聞為人君者，在乎善善而惡惡，",
                    "zhushu": "上烏去聲。下如字。後同。"
                },
                {
                    "paragraph": "近君子而逺小人。",
                    "zhushu": "逺，去聲。後同。"
                },
                {
                    "paragraph": "善善明則君子進矣，惡惡著則小人退矣。近君子則朝無粃政，逺小人則聴不𥝠邪。小人非無小善，君子非無小過。君子小過，盖白玉之㣲瑕；小人小善，乃鈆刀之一割。鈆刀一割，良工之所不重，小善不足以掩衆惡也；白玉㣲瑕，善賈之所不棄，",
                    "zhushu": "賈，音古。"
                },
                {
                    "paragraph": "小疵不足以妨大美也。善小人之小善，謂之善善；惡君子之小過，",
                    "zhushu": "惡，為，去聲。"
                },
                {
                    "paragraph": "謂之惡惡。此則蒿蘭同嗅，玊石不分，屈原所以沉江，",
                    "zhushu": "屈原，名平，楚懐王大夫。王信䜛而不見用，乃自沉汨羅江。而死。"
                },
                {
                    "paragraph": "卞和所以泣血者也。",
                    "zhushu": "卞和，楚人，得玉璞獻厲王。王以為偽，刖其足。和抱璞而泣，繼之以血。"
                },
                {
                    "paragraph": "既識玉石之分，又辨蒿蘭之臭，善善而不能進，惡惡而不能去，",
                    "zhushu": "上聲。"
                },
                {
                    "paragraph": "此郭氏所以為墟，",
                    "zhushu": "事見納諌篇。"
                },
                {
                    "paragraph": "史魚所以遺恨也。",
                    "zhushu": "家語曰：史魚病，将卒，命其子曰：吾不能進蘧伯玉，退彌子瑕，是吾為臣不能正其君也。生不能正其君，則死無以成禮。我死，汝置屍牖下。其子從之。靈公弔，其子以告公。公曰：寡人之過也。命殯之客位，進蘧伯玉而用，退彌子瑕而逺之。孔子曰：古之諌者，死則已矣，未有如史魚死而屍諌，忠感其君者也。可不謂直乎？"
                },
                {
                    "paragraph": "陛下聦明神武，天姿英叡，志存泛愛，引納多塗，好善而不甚擇人，",
                    "zhushu": "好，去聲，後同。"
                },
                {
                    "paragraph": "疾惡而未能逺佞。又出言無𨼆，疾惡太深。聞人之善或未全信，聞人之惡以為必然。雖有獨見之明，猶恐理或未盡。何則？君子揚人之善，小人訐人之惡。聞惡必信，則小人之道長矣；",
                    "zhushu": "長，音掌，後同。"
                },
                {
                    "paragraph": "聞善或疑，則君子之道消矣。為國家者，急於進君子而退小人，乃使君子道消，小人道長，則君臣失序，上下否隔，",
                    "zhushu": "否，音粃。"
                },
                {
                    "paragraph": "亂亡不䘏，將何以理乎？且世俗常人，心無逺慮，情在告訐，好言朋黨。夫以善相成",
                    "zhushu": "夫，音扶，後同。"
                },
                {
                    "paragraph": "謂之同徳，以惡相濟，謂之朋黨。今則清濁共流，善惡無别，",
                    "zhushu": "彼列切。"
                },
                {
                    "paragraph": "以告訐為誠直，以同徳為朋黨，以之為朋黨，則謂事無可信；以之為誠直，則謂言皆可取。此君恩所以不結於下，臣忠所以不達於上。大臣不能辯正，小臣莫之敢論，逺近承風，混然成俗，非國家之福，非為理之道，適足以長姦邪，亂視聼，使人君不知所信，臣下不得相安。若不逺慮，深絶其源，則後患未之息也。今之幸而未敗者，由乎君有逺慮，雖失之於始，必得之於終故也。若時逢少隳，徃而不返，雖欲悔之，必無所及。既不可以傳諸後嗣，復何以垂法將来？且夫進善黜惡，施於人者也；",
                    "zhushu": "施，平聲，後同。"
                },
                {
                    "paragraph": "以古作鑒，施於己者也。鑒貌在乎止水，鑒已在乎哲人。能以古之哲王，鑒於己之行事，則貌之妍醜宛然在目，事之善惡自得於心，無勞司過之史，不假芻蕘之議，巍巍之功日著，赫赫之名彌逺。為人君者，可不務乎？臣聞道徳之厚，莫尚於軒唐；仁義之隆，莫彰於舜禹。欲繼軒唐之風，將追舜禹之跡，必鎮之以道徳，𢎞之以仁義，舉善而任之，擇善而徔之，不擇善任能，而委之俗吏，既無逺度，必失大體。惟奉三尺之律，以繩四海之人，欲求垂拱無為，不可得也。故聖哲君臨，移風易俗，不資嚴刑峻法，在仁義而已。故非仁無以廣施，",
                    "zhushu": "如字。"
                },
                {
                    "paragraph": "非義無以正身。恵下以仁，正身以義，則其政不嚴而理，其教不肅而成矣。然則仁義，理之本也；刑罰，理之末也。為理之有刑罰，猶執御之有鞭䇿也。人皆徔化，而刑罰無所施；馬盡其力，則有鞭䇿無所用。由此言之，刑罰不可致理，亦已明矣。故潛夫論",
                    "zhushu": "夫，如字。後漢王符，字節信，著書號潛夫論。"
                },
                {
                    "paragraph": "曰：“人君之理，莫大於道徳教化也。民有性、有情、有化、有俗。情性者，心也，本也；俗化者，行也，末也。",
                    "zhushu": "行，去聲，後同。"
                },
                {
                    "paragraph": "是以上君撫世，先其本而後其末，順其心而履其行。心情苟正，則姦慝無所生，邪意無所載矣。是故上聖無不務理民心。故曰：‘聴訟，吾猶人也，必也使無訟乎。’",
                    "zhushu": "孔子之辭。"
                },
                {
                    "paragraph": "道之以禮，務厚其性而明其情，民相愛，則無相傷害之意；動思義，則無畜姦邪之心。若此，非律令之所理也，此乃教化之所致也。聖人甚尊徳禮而卑刑罰，故舜先敕契以敬敷五教，",
                    "zhushu": "契。音泄。舜，臣名。五教，謂父子有親、君臣有義、夫婦有别、長㓜有序、朋友有信。"
                },
                {
                    "paragraph": "而後任咎繇以五刑也。",
                    "zhushu": "咎繇，與臯陶同。五刑，謂墨、劓、剕、宫、大辟也。"
                },
                {
                    "paragraph": "凡立法者，非以司民短而誅過誤也，乃以防姦惡而救禍患，檢滛邪而内正道。",
                    "zhushu": "内，讀曰納。"
                },
                {
                    "paragraph": "民䝉善化，則人有士君子之心，被惡政，則人有懐姦亂之慮。故善化之養民，猶工之為麯豉也。六合之民，猶一廕也；黔首之属，",
                    "zhushu": "秦稱民曰黔首。"
                },
                {
                    "paragraph": "猶荳麥也。變化云為，在將者耳。遭良吏，則懐忠信而履仁厚；遇惡吏，則懐姦邪而行淺薄。忠厚積則致太平，淺薄積則致危亡。是以聖帝明王，皆敦徳化而薄威刑也。徳者，所以循已也，威者，所以理人也。民之生也，猶鑠金在爐，方圎薄厚，隨鎔制耳。是故世之善惡，俗之薄厚，皆在於君世之主。誠能使六合之内，舉世之人，感忠厚之情，而無淺薄之惡，各奉公正之心，而無姦險之慮，則醇釅之俗，",
                    "zhushu": "醇，音淳。釅，音驗。言俗如酒味之和也。"
                },
                {
                    "paragraph": "復見於兹矣。”後王雖未能遵，專尚仁義，當慎刑䘏典，哀敬無𥝠。故管子曰：“聖君任法不任智，任公不任𥝠。”故王天下，",
                    "zhushu": "王，去聲。"
                },
                {
                    "paragraph": "理國家。貞觀之初，志存公道，人有所犯，一一於法，縱臨時䖏斷，",
                    "zhushu": "上，上聲。下去聲。"
                },
                {
                    "paragraph": "或有輕重，但見臣下執論，無不忻然受納。民知罪之無𥝠，故甘心而不怨；臣下見言無忤，故盡力以効忠。頃年以来，意漸深刻，雖開三面之網，",
                    "zhushu": "見規諫篇注。"
                },
                {
                    "paragraph": "而察見川中之魚。取捨在於愛憎，輕重由乎喜怒。愛之者，罪雖重而強為之辭；",
                    "zhushu": "强，上聲。"
                },
                {
                    "paragraph": "惡之者，過雖小而深探其意。",
                    "zhushu": "惡，烏去聲，後同。探，平聲。"
                },
                {
                    "paragraph": "法無定科，任情以輕重；人有執論，疑之以阿偽。故受罰者無所控告，當官者莫敢正言。不服其心，但窮其口，欲加之罪，其無辭乎？又五品已上有犯，悉令",
                    "zhushu": "平聲。"
                },
                {
                    "paragraph": "曹司聞奏，本欲察其情狀，有所哀矜。今乃曲求小節，或重其罪，使人攻擊，惟恨不深。事無重條，求之法外，所加十有六七。故頃年犯者懼上聞，得付法司，以為多幸。告訐無已，窮理不息。君𥝠於上，吏姦於下，求細過而忘大體，行一罰而起衆姦，此乃背公平之道，",
                    "zhushu": "背，音倍。"
                },
                {
                    "paragraph": "乖泣辜之意，",
                    "zhushu": "見封建篇注。"
                },
                {
                    "paragraph": "欲其人和訟息，不可得也。故體論云：“夫滛泆盜𥨸，百姓之所惡也。我從而刑罰之，雖過乎當，",
                    "zhushu": "去聲。"
                },
                {
                    "paragraph": "百姓不以我為暴者，公也。怨曠飢寒，亦百姓之所惡也，遁而䧟之法，我徔而寛宥之，百姓不以我為偏者，公也。我之所重，百姓之所憎也。我之所輕，百姓之所憐也。是故賞輕而勸善，刑省而禁姦。”由此言之，公之於法無不可也，過輕亦可。𥝠之於法無可也，過輕則縱姦，過重則傷善。聖人之於法也公矣，然猶懼其未也，而救之以化，此上古所務也。後之理獄者則不然，未訊罪人，則先為之意，及其訊之，則驅而致之意，謂之能。不探獄之所由",
                    "zhushu": "探。平聲。"
                },
                {
                    "paragraph": "生為之分，而上求人主之㣲𭥍以為制，謂之忠。其當官也能，其事上也忠，則名利随而與之，驅而䧟之，欲望道化之隆，亦難矣。凢聴訟吏獄，必原父子之親，立君臣之義，權輕重之序，測淺深之量，悉其聦明，致其忠愛。疑則與衆共之，疑則徔輕者，所以重之也。故舜命咎繇曰：“汝作士，惟刑之恤。”",
                    "zhushu": "出虞書。"
                },
                {
                    "paragraph": "又復加之以三訊，",
                    "zhushu": "周禮，以三刺斷庻民獄訟之中：一曰訊群臣，二曰訊群吏，三曰訊萬民。"
                },
                {
                    "paragraph": "衆所善，然後㫁之。是以為法叅之人情。故傳曰：",
                    "zhushu": "傳，去聲。"
                },
                {
                    "paragraph": "“小大之獄，雖不能察，必以情。”而世俗拘愚苛刻之吏，以為情也者，取貨者也，立愛憎者也，右親戚者也，䧟怨讎者也，",
                    "zhushu": "怨，平聲。"
                },
                {
                    "paragraph": "何世俗小吏之情與夫古人之懸逺乎？有司以此情疑之羣吏，人主以此情疑之有司，是君臣上下通相疑也，欲其盡忠立節。難矣。凢理獄之情，必本所犯之事，以主不敢訊，不旁求，不貴多端，以見聦明。故律正其舉劾之法，參伍其辭，所以求實也，非所以飾實也。但當參伍明聴之耳，不使獄吏鍜鍊飾理成辭於手。孔子曰：“古之聴獄，求所以生之也；今之聴獄，求所以殺之也。”故析言以破律，任案以成法，執左道以必加也。又淮南子",
                    "zhushu": "漢淮南王安著書曰：淮南子。"
                },
                {
                    "paragraph": "曰：“豐水之深十仞，金鐵在焉，則形見扵外，",
                    "zhushu": "見，音現。"
                },
                {
                    "paragraph": "非不深且清，而魚鱉莫之歸也。”故為者以苛為察，以功為明，以刻下為忠，以訐多為功。譬猶廣革，大則大矣，裂之道也。夫賞宜徔重，罰宜徔輕，君居其厚，百王通制。刑之輕重，恩之厚薄，見思與見疾，其可同日言哉？且法，國之權衡也，時之凖繩也。權衡所以定輕重，凖繩所以正曲直。今作法貴其寛平，罪人欲其嚴酷，喜怒肆志，髙下在心，是則捨凖繩以正曲直，棄權衡而定輕重者也，不亦惑哉！諸葛孔明小國之相，",
                    "zhushu": "去聲。"
                },
                {
                    "paragraph": "猶曰：“吾心如秤，不能為人作輕重。”",
                    "zhushu": "為，去聲。"
                },
                {
                    "paragraph": "況萬乗之主，",
                    "zhushu": "天子畿内之地方千里，出車萬乗，故曰：萬乗之主。"
                },
                {
                    "paragraph": "當可封之日，",
                    "zhushu": "唐虞之世，比屋可封。"
                },
                {
                    "paragraph": "而任心棄法，取怨於人乎？又時有小事，不欲人聞，則暴作威怒，以弭謗議。若所為是也，聞於外其何傷？若所為非也，雖掩之何益？故諺曰：欲人不知，莫若不為；欲人不聞，莫若勿言。為之而欲人不知，言之而欲人不聞，此猶捕雀而掩目，盗鐘而掩耳者，秪以取誚，將何益乎？臣又聞之，無常亂之國，無不可理之民者。夫君之善惡，由乎化之薄厚，故禹湯以之理，桀紂以之亂；文武以之安，幽厲以之危。是以古之哲王，盡已而不以尤人，求身而不以責下。故曰：“禹湯罪已，其興也勃焉；桀紂罪人，其亡也忽焉。”",
                    "zhushu": "左傳：臧文仲告魯君之辭。"
                },
                {
                    "paragraph": "為之無已，深乖惻𨼆之情，實啓姦邪之路。温舒恨於曩日，",
                    "zhushu": "温舒，前漢人。嘗上書言獄吏之害。"
                },
                {
                    "paragraph": "臣亦欲惜不用，非所不聞也。臣聞堯有敢諫之鼓，",
                    "zhushu": "通暦曰：堯定四岳，置諫鼓。"
                },
                {
                    "paragraph": "舜有誹謗之木，",
                    "zhushu": "淮南子曰：舜立誹謗之木。"
                },
                {
                    "paragraph": "湯有司過之史，",
                    "zhushu": "淮南子曰：湯有司直之人。"
                },
                {
                    "paragraph": "武有戒慎之銘，",
                    "zhushu": "太公述丹書之言曰：敬勝怠者吉，怠勝敬者滅；義勝欲者從，欲勝義者凶。武王聞之，退而為戒，乃書於几鑑盂槃為銘。出大戴禮。"
                },
                {
                    "paragraph": "此則聴之於無形，求之於未有，虚心以待下，庻下情之逹上，上下無私，君臣合徳者也。魏武帝云：“有徳之君，樂聞逆耳之言，犯顔之諍，",
                    "zhushu": "樂，音洛。"
                },
                {
                    "paragraph": "親忠臣，厚諫士，斥䜛慝，逺佞人者，",
                    "zhushu": "逺，去聲，後同。"
                },
                {
                    "paragraph": "誠欲全身保國，逺避滅亡者也。”凢百君子，膺期綂運，縱未能上下無私，君臣合徳，可不全身保國，逺避滅亡乎？然自古聖哲之君，功成事立，未有不資同心，予違汝弼者也。昔在貞觀之初，側身勵行，謙以受物，盖聞善必改，時有小過，引納忠規，每聴直言，喜形顔色，故凢在忠烈，咸竭其辭。自頃年海内無虞，逺夷懾服，志意盈滿，事異厥初。髙談疾邪，而喜聞順㫖之説；空論忠讜，而不悦逆耳之言，私嬖之徑漸開，至公之道日塞，徃来行路，咸知之矣。邦之興衰，實由斯道，為人上者，可不勉乎？臣數　年以来，每奉明㫖，深懼群臣莫肯盡言，臣切思之，自比来",
                    "zhushu": "比，音鼻。"
                },
                {
                    "paragraph": "人或上書，事有得失，惟見述其所短，未有稱其所長。又天居自髙，龍鱗難犯，在於造次，",
                    "zhushu": "造，七到切。"
                },
                {
                    "paragraph": "不敢盡言，時有所陳，不能盡意，更思重竭，",
                    "zhushu": "重，平聲。"
                },
                {
                    "paragraph": "其道無因。且所言當理，",
                    "zhushu": "當，去聲。"
                },
                {
                    "paragraph": "未必加於寵秩，意或乖忤，將有恥辱随之。莫能盡節，實由於此。雖左右近侍，朝夕堦墀，事或犯顔，咸懐顧望，況踈逺不接，將何以極其忠欵哉？又時或宣言云：“臣下見事，秪可来道，何因所言，即望我用？”此乃拒諫之辭，誠非納忠之意。何以言之？犯主嚴顔，獻可替否，所以成主之美，匡主之過。若主聴則惑，事有不行，使其盡忠讜之言，竭股肱之力，猶恐臨時恐懼，莫肯效其誠欵。若如明詔所道，便是許其面徔，而又責其盡言，進退将何所㩀？欲必使乎致諌，在乎好之而已。",
                    "zhushu": "好，去聲，後同。"
                },
                {
                    "paragraph": "故齊桓好服紫，而合境無異色；楚王好細腰，而後宫多餓死。",
                    "zhushu": "言上有好者，下必有甚之意。"
                },
                {
                    "paragraph": "夫以耳目之玩，人猶死而不違，況聖明之君，求忠正之士，千里斯應，信不為難。若徒有其言，而内無其實，欲其必至，不可得也。太宗手詔曰：省前後諷諭，",
                    "zhushu": "省，悉井切。"
                },
                {
                    "paragraph": "皆切至之意，固所望於卿也。朕昔在衡門，尚惟童㓜，未漸師保之訓，",
                    "zhushu": "漸，音尖。"
                },
                {
                    "paragraph": "罕聞先逹之言。值隋主分崩，萬邦塗炭，惵惵黔黎，",
                    "zhushu": "惵，音蝶。"
                },
                {
                    "paragraph": "庇身無所。朕自二九之年，有懐拯溺，發憤投袂，便提干戈，䝉犯霜露，東西征伐，日不暇給，居無寜嵗，降蒼昊之靈，禀廟堂之略，義旗所指，觸向平夷。弱水流沙，",
                    "zhushu": "今属甘肅。"
                },
                {
                    "paragraph": "並通輶軒之使；",
                    "zhushu": "去聲。輶，輕車也。"
                },
                {
                    "paragraph": "被髪左袵，",
                    "zhushu": "四夷之人也。"
                },
                {
                    "paragraph": "皆為衣冠之域。正朔所班，無逺不届。及恭承寶暦，寅奉帝圖，垂拱無為，氛埃靖息。於兹十有餘年。斯盖股肱罄帷幄之謀，𤓰牙竭熊羆之力，恊徳同心，以致於此。自惟寡薄，厚享斯休，毎以撫大神器，　憂深責重，常懼萬機多曠，四聦不達，戰戰兢兢，坐以待旦。詢于公卿，以至𨽻皂，推以赤心，庻幾明頼，一動以鍾石；淳風至徳，永傳於竹帛。克播鴻名，常為稱首。朕以虚薄，多慙徃代，若不任舟楫，豈得濟彼巨川？不藉鹽梅，安得調夫五味？",
                    "zhushu": "啇書髙宗命傳説曰：若濟巨川，用汝作舟楫。又曰：若作和𡙡，爾惟鹽梅。"
                },
                {
                    "paragraph": "賜絹三百匹。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：春秋之世。衛至弱也。季子知其後亡。齊至强也。周公知其後多簒弑。夫所貴乎聖賢者，以其見禮知政而前知扵未然之先也。善乎魏徴之言曰：閹宦雖㣲，為患特深。今日之明，必無此慮。為子孫計。不可不杜絶其源。厥後唐之中葉。竟以宦者而亂。及其末世。遂以宦者而亡。徴之明見。雖周公季子，何逺之有哉。太宗斯時，正當著之為令，俾後之子孫世世無得使宦者與政可也。乃不過停其充使，是特一時之計耳，豈貽厥孫謀者邪！徴既言閹宦之禍，復上䟽數千言，極陳當時之失。史稱徴諫䟽二百餘篇，其見扵世者，則此其最詳者也。太宗答詔丁寧，寵賜優渥，君臣相與之際，何其盛哉！"
                }
            ]
        },
        {
            "name": "誠信第十七",
            "paragraphs": [
                {
                    "paragraph": "誠信第十七",
                    "zhushu": "凡四章。",
                    "type": 1
                },
                {
                    "paragraph": "貞觀初，有上書請去佞臣者，",
                    "zhushu": "去，上聲。"
                },
                {
                    "paragraph": "太宗謂曰：“朕之所任，皆以為賢，卿知佞者誰耶？”對曰：“臣居草澤，不的知佞者，請陛下佯怒以試群臣。若能不畏雷霆，直言進諫，則是正人；順情阿㫖，則是佞人。太宗謂封徳𢑱曰：“流水清濁，在其源也。君者政源，人庶猶水，君自為詐，欲臣下行直，是猶源濁而望水清，理不可得。朕常以魏武帝多詭詐，深鄙其為人。如此，豈可堪為教令？”謂上書人曰：“朕欲使大信行於天下，不欲以詐道訓俗。卿言雖善，朕所不取也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：太宗可謂知君道矣。夫君以一人之身，而四海之廣，應萬務之衆，苟不以至誠與賢，而役其獨智以先天下，則耳目心智之所及者，其能㡬何？是故人君必清心以涖之，虛已以待之，如鑑之明，如水之止，則物至而不能罔矣。夫權衡設而不可欺以輕重者，唯其平也；繩墨設而不可欺以曲直者，唯其正也。我以其正，彼以其頗；我以其真，彼以其偽。何患乎邪之不察，佞之不辦，而必行詐以試之哉？一為不誠，則心且蔽矣，邪正何能辦乎？是故鑑垢則物不能察也，水動則形不能見也，已不明故也。且待物以誠，猶恐其不動也，况不誠而能動物乎？夫為君而使左右前後之人皆莫測其所為，雖欲不欺，不可得也。唯能御以至誠，則忠直者進，而憸邪者無自入矣。",
                    "type": 2
                },
                {
                    "paragraph": "",
                    "zhushu": "愚按：昔夫子荅顔淵為邦之問，終之曰：逺佞人。佞人殆甚矣，佞人之足以喪家國也。禹之荅臯陶曰：知人則哲，何畏乎巧言令色孔壬？盖人主一心，攻之者衆，一有所偏，則䜛邪靣䛕之人乗隙而進。儻君心虛明，旁燭無疆，則正邪自不能迯吾水鑑矣。太宗謂：君自為詐，欲臣下直，是猶源濁而望水清，欲使大信行扵天下，不欲以詐，真王言哉。",
                    "type": 2
                },
                {
                    "paragraph": "貞觀十年，魏徴上䟽曰：臣聞為國之基，必資於徳禮，君之所保，惟在於誠信。誠信立則下無二心，徳禮形則逺人斯格。然則徳禮誠信，國之大綱，在於君臣父子，不可斯須而廢也。故孔子曰：“君使臣以禮，臣事君以忠。”",
                    "zhushu": "孔子對魯定公之辭。"
                },
                {
                    "paragraph": "又曰：“自古皆有死，民無信不立。”",
                    "zhushu": "孔子答子貢之辭。"
                },
                {
                    "paragraph": "文子",
                    "zhushu": "姓辛，名鈃，一名計然，濮上人。師事老子，著書十二篇，名之曰通玄真經。"
                },
                {
                    "paragraph": "曰：“同言而信，信在言前；同令而行，誠在令外。”然則言而不行，言無信也；令而不徔，令無誠也。不信之言，無誠之令，為上則敗徳，為下則危身，雖在顛沛之中，君子之所不為也。自王道休明，十有餘載，威加海外，萬國來庭，倉廪日積，土地日廣，然而道徳未益厚，仁義未益愽者，何哉？由乎待下之情，未盡扵誠信，雖有善始之勤，未覩克終之羙故也。昔貞觀之始，乃聞善驚歎，暨八九年間，猶悦以從諫。自兹厥後，漸惡直言，",
                    "zhushu": "惡，烏去聲，後惡利同。"
                },
                {
                    "paragraph": "雖或勉强有所容，",
                    "zhushu": "強，上聲。"
                },
                {
                    "paragraph": "非復曩時之豁如。謇諤之軰，稍避龍鱗；便佞之徒，肆其巧辯，",
                    "zhushu": "便，平聲。"
                },
                {
                    "paragraph": "謂同心者為擅權，謂忠讜者為誹謗。謂之為朋黨，雖忠信而可疑；謂之為至公，雖矯偽而無咎。彊直者畏擅權之議，忠讜者慮誹謗之尤，正臣不得盡其言，大臣莫能與之爭。",
                    "zhushu": "讀曰諍。"
                },
                {
                    "paragraph": "熒惑視聴於大道，妨政損徳，其在此乎？故孔子曰：“惡利口之覆邦家者？”盖為此也。",
                    "zhushu": "為，去聲。"
                },
                {
                    "paragraph": "且君子小人，貌同心異，君子掩人之惡，揚人之善，臨難無茍免，",
                    "zhushu": "難，去聲。"
                },
                {
                    "paragraph": "殺身以成仁，小人不恥不仁，不畏不義，唯利之所在，危人自安。夫茍在危人，則何所不至？",
                    "zhushu": "夫，音扶，後同。"
                },
                {
                    "paragraph": "今欲將求致理，必委之於君子；事有得失，或訪之於小人。其待君子也，則敬而踈；遇小人也，必輕而狎。狎則言無不盡，踈則情不上通。是則毁譽在於小人，",
                    "zhushu": "譽，平聲。"
                },
                {
                    "paragraph": "刑罰加於君子，實興喪之所在，可不慎哉！此乃孫卿所謂：“使智者謀之，與愚者論之，使脩潔之士行之，與汙鄙之人疑之，欲其成功，可得乎哉？”夫中智之人，豈無小恵，然才非經國，慮不及逺，雖竭力盡誠，猶未免於傾敗，况内懐奸利，承顔順㫖，其為禍患，不亦深乎。夫立直木而疑影之不直，雖竭精神，勞思慮，其不得亦已明矣。夫君能盡禮，臣得竭忠，必在扵内外無私，上下相信。上不信則無以使下，下不信則無以事上。信之為道大矣。昔齊桓公問於管仲曰：“吾欲使酒腐於爵，肉腐於爼。得無害覇乎？”管仲曰：“此極非其善者。然亦無害於覇也。”桓公曰：“如何而害覇乎？”管仲曰：“不能知人，害覇也；知而不能任，害覇也；任而不能信，害覇也；既信而又使小人參之，害覇也。”晉中行穆伯",
                    "zhushu": "中行，氏。穆伯，晉卿也。"
                },
                {
                    "paragraph": "攻鼓，",
                    "zhushu": "城名。"
                },
                {
                    "paragraph": "經年而弗能下，餽間倫",
                    "zhushu": "間，去聲，後同。"
                },
                {
                    "paragraph": "曰：“鼓之嗇夫，間倫知之，請無疲士大夫，而鼓可得。”穆伯不應，左右曰：“不折一㦸，",
                    "zhushu": "折，音舌。"
                },
                {
                    "paragraph": "不傷一卒，而鼓可得，君奚為不取？”穆伯曰：“間倫之為人也，佞而不仁，若使間倫下之，吾可以不賞之乎？若賞之，是賞佞人也。佞人得志，是使晉國之士捨仁而為佞，雖得鼔，將何用之？”夫穆伯，列國之大夫，管仲，覇者之良佐，猶能慎於信任、逺避佞人也如此，",
                    "zhushu": "逺，去聲。"
                },
                {
                    "paragraph": "況乎為四海之大君，應千齡之上聖，而可使巍巍至徳之盛，將有所間乎？若欲令",
                    "zhushu": "平聲。"
                },
                {
                    "paragraph": "君子小人是非不雜，必懐之以徳，待之以信，厲之以義，節之以禮，然後善善而惡惡，",
                    "zhushu": "上烏去聲。下如字。後同。"
                },
                {
                    "paragraph": "審罰而明賞，則小人絶其私佞，君子自強不息，無為之治，何逺之有？善善而不能進，惡惡而不能去，",
                    "zhushu": "上聲。"
                },
                {
                    "paragraph": "罰不及於有罪，賞不加於有功，則危亡之期，或未可保，永鍚祚胤，将何望哉？太宗覽䟽，歎曰：“若不遇公，何由得聞此語？”",
                    "zhushu": "按史傳係十一年，是𡻕大雨，穀洛溢，毁官寺十九，漂居人六百家。故徴上䟽陳事，帝手詔嘉答。扵是廢眀徳宫玄圃院賜遭水者。䟽文比此章尤多。",
                    "type": 2
                },
                {
                    "paragraph": "",
                    "zhushu": "唐氏仲友曰：徴論基扵德禮，保扵誠信，然而道徳未益厚，仁義未益慱，由待下之情未盡誠信，最中太宗之病。道徳仁義禮，儻皆以誠信行之，則終始惟一，時乃日新，豈至有善始之勤，無克終之美哉？",
                    "type": 2
                },
                {
                    "paragraph": "",
                    "zhushu": "愚按：天下之理，一而巳矣。徳者，得此理者也；禮者，履此理者也；而誠信者，實此理者也。魏徴之諫䟽，並舉徳禮誠信而言之，其要主於誠信，其間如文子、管仲、中行穆伯之言，皆出於誠信而言之也。夫誠信者，實心也。有徳有禮而以實心行之，則固善始而善終矣，何憂於危亡哉？徴之言於是乎知本矣。",
                    "type": 2
                },
                {
                    "paragraph": "太宗嘗謂長孫無忌等曰：“朕即位之初，有上書者非一，或言人主必須威權獨任，不得委任羣下；或欲耀兵振武，懾服四夷。惟有魏徴勸朕‘偃革興文，布徳施恵，",
                    "zhushu": "施，平聲。"
                },
                {
                    "paragraph": "中國既安，逺人自服’。朕從此語，天下大寧。絶域君長，皆來朝貢，",
                    "zhushu": "長，音掌。"
                },
                {
                    "paragraph": "九夷重譯，相望於道。",
                    "zhushu": "重。平聲。"
                },
                {
                    "paragraph": "凢此等事，皆魏徴之力也，朕任用，豈不得人？”徴拜謝曰：“陛下聖徳自天，留心政術，實以庸短，承受不暇，豈有益於聖明？”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：先儒論學問，以變化氣質為先；論克己，以性偏難克為始。夫豈徒學者之事為然哉？大臣正君之道，亦如是而已矣。愚觀太宗天資英武明敏，不患其不能為，而患其過於為；不患其不能斷，但患其過於斷。當貞觀即位之初，或勸其獨運威權，或勸其懾服四夷，此皆太宗之所已能，所謂以水濟水，以火濟火者也。魏徴獨勸以偃武興文，布徳施惠，損其有餘，益其不及，兹非變其氣質而克其偏者歟？甚矣，徴之能正君也。不然，貞觀之治，太宗何以獨歸功於徴哉？",
                    "type": 2
                },
                {
                    "paragraph": "貞觀十七年，太宗謂侍臣曰：“傳稱‘去食存信’，",
                    "zhushu": "傳，去聲。去，上聲。"
                },
                {
                    "paragraph": "孔子曰：‘人無信不立’。",
                    "zhushu": "並孔子荅子貢之辭。"
                },
                {
                    "paragraph": "昔項羽既入咸陽，已制天下，向能力行仁信，誰奪耶？”",
                    "zhushu": "項羽引兵屠咸陽，殺秦降王子嬰，燒𥘿宫室，收其貨寳婦女而東，秦民大失望。"
                },
                {
                    "paragraph": "房玄齡對曰：“仁、義、禮、智、信，謂之五常，廢一不可，能勤行之，甚有禆益。殷紂狎侮五常，武王奪之；",
                    "zhushu": "周書武王誓師之言曰：今商王受狎侮五常。"
                },
                {
                    "paragraph": "項氏以無信為漢髙祖所奪。誠如聖㫖。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：蕫子曰：仁義禮智信，五常之道，王者所宜修餙也。先儒謂此因武帝何修何餙之問而言，其意雖甚正，惜其剖析未明，使武帝知若何而為仁，若何而為義。其修飾之方，又孰先孰後也，可為仲舒惜。今觀太宗猶能以去食存信語群臣，而玄齡之對謂五常廢一不可，誠是已。儻能一一而明辨之，使太宗知人之性情，心之體用，本然全具，而各有條理，必當反求黙識而擴充之，不亦善乎？愚於是復為玄齡惜。"
                }
            ]
        },
        {
            "name": "儉約第十八",
            "paragraphs": [
                {
                    "paragraph": "儉約第十八",
                    "zhushu": "凡八章。",
                    "type": 1
                },
                {
                    "paragraph": "貞觀元年，太宗謂侍臣曰：“自古帝王凢有興造，必須貴順物情。昔大禹鑿九山，",
                    "zhushu": "禹貢曰：九山刋旅。蔡氏注：九州之山也。如冀州則梁、岐之𩔖。"
                },
                {
                    "paragraph": "通九江，",
                    "zhushu": "禹貢曰：九江孔殷。蔡氏注：即今之洞庭也。今沅水、漸水、元水、辰水、敘水、酉水、澧水、資水、湘水，皆合於洞庭，故曰九江。漢志所謂九江，非是。"
                },
                {
                    "paragraph": "用人力極廣而無怨讟者，物情所欲而衆所共有故也。秦始皇營建宫室，而人多謗議者，為徇其私欲，",
                    "zhushu": "為，去聲。"
                },
                {
                    "paragraph": "不與衆共故也。朕今欲造一殿，材木已具，逺想秦皇之事，遂不復作也。",
                    "zhushu": "復，音缶。"
                },
                {
                    "paragraph": "古人云：‘不作無益害有益。’",
                    "zhushu": "周書旅獒之辭。‘"
                },
                {
                    "paragraph": "不見可欲，使民心不亂。’",
                    "zhushu": "老子之辭。"
                },
                {
                    "paragraph": "固知見可欲，其心必亂矣。至如雕鏤器物，",
                    "zhushu": "鏤，音陋。"
                },
                {
                    "paragraph": "珠玉服玩，若恣其驕奢，則危亡之期可立待也。自王公己下，第宅、車服、婚嫁、喪葬，",
                    "zhushu": "䘮，平聲。"
                },
                {
                    "paragraph": "準品秩不合服用者，宜一切禁㫁。”由是二十年間，風俗簡樸，衣無錦繡，財帛富饒，無飢寒之弊。",
                    "zhushu": "",
                    "type": 2
                },
                {
                    "paragraph": "貞觀二年，公卿奏曰：“依禮，季夏之月，可以居臺榭。",
                    "zhushu": "禮記：仲夏之月，毋用火南方，可以居髙明，可以逺眺望，可以升山陵，可以䖏臺榭。"
                },
                {
                    "paragraph": "今夏暑未退，秋霖方始，宫中卑濕，請營一閣以居之。”太宗曰：“朕有氣疾，豈宜下濕？若遂来請，糜費良多。昔漢文将起露臺，而惜十家之産，",
                    "zhushu": "見教戒篇注。"
                },
                {
                    "paragraph": "朕徳不逮千漢帝，而所費過之，豈為人父母之道也？”固請至于再三，竟不許。",
                    "zhushu": "",
                    "type": 2
                },
                {
                    "paragraph": "",
                    "zhushu": "朱氏黼曰：財用之贏縮，關於侈儉，風俗好尚。本之人主以儉約為先，則公卿大夫不敢踰制；朝廷以儉約為先，則士庻人不敢越分。尊卑上下，事事物物，皆尚質崇朴，自然家給人足，貨財不可勝用矣。茍或反是，則朝廷百官夸多闘靡，四方士民歆羨倣傚，天地之生物有限，上下之財力有涯，烏能周贍而普足哉？漢文帝惜十家之産，基址既成，而一臺不築，於是成富庻之功。唐太宗監秦人之敝，材用既具，而一殿不為，於是成貞觀之治。撙節於一身者甚㣲，而功利之及一世者甚大；窒遏一時之欲者甚㣲，而培養數百年之基本者甚著。人主其可不察哉？",
                    "type": 2
                },
                {
                    "paragraph": "",
                    "zhushu": "愚按：太宗可謂知化民之本矣。一殿之建，材木巳具，監秦皇之侈而亟巳之。一閣之營，公卿所請，慕漢帝之儉而竟不許，其所以致貞觀之富庻也，宜哉。",
                    "type": 2
                },
                {
                    "paragraph": "貞觀四年，太宗謂侍臣曰：“崇飾宫宇，遊賞池㙜，帝王之所欲，百姓之所不欲。帝王所欲者放逸，百姓所不欲者勞弊。孔子云：‘有一言可以終身行之者，其恕乎！已所不欲，勿施於人。’",
                    "zhushu": "施，平聲，後同。論語之辭。"
                },
                {
                    "paragraph": "勞弊之事，誠不可施於百姓。朕尊為帝王，富有四海，每事由已，誠䏻自節。若百姓不欲，必能順其情也。”魏徴曰：“陛下本憐百姓，每節已以順人。臣聞‘以欲從人者昌，以人樂已者亡。’",
                    "zhushu": "樂，音洛。"
                },
                {
                    "paragraph": "隋煬帝志在無厭，",
                    "zhushu": "平聲。"
                },
                {
                    "paragraph": "惟好奢侈，",
                    "zhushu": "好，去聲，後同。"
                },
                {
                    "paragraph": "所司每有供奉營造，",
                    "zhushu": "供，平聲。"
                },
                {
                    "paragraph": "小不稱意，",
                    "zhushu": "稱，去聲。"
                },
                {
                    "paragraph": "則有峻罰嚴刑。上之所好，下必有甚，競為無限，遂至滅亡。此非書藉所傳，亦陛下目所親見。為其無道，",
                    "zhushu": "為，去聲。"
                },
                {
                    "paragraph": "故天命陛下代之。陛下若以為足，今日不啻足矣；",
                    "zhushu": "啻，音翅。"
                },
                {
                    "paragraph": "若以為不足，更萬倍過此，亦不足。”太宗曰：“公所奏對甚善，非公，朕安得聞此言？”",
                    "zhushu": "",
                    "type": 2
                },
                {
                    "paragraph": "貞觀十六年，太宗謂侍臣曰：“朕近讀劉聦傳，",
                    "zhushu": "去聲。劉聦，字玄明，元海第四子。本新興匈奴，以漢髙祖嘗以宗女妻冐頓，故子孫冐劉姓。元海於晉永興中立國，是為前趙聦殺兄自立。"
                },
                {
                    "paragraph": "聦将為劉后",
                    "zhushu": "為，去聲。后，太保劉殷之女，為左貴嬪，後立為后。"
                },
                {
                    "paragraph": "起䳨儀殿，廷尉陳元達",
                    "zhushu": "廷尉，獄官也。元達，字長宏，後部人。本姓髙，以生月妨父，改姓陳。"
                },
                {
                    "paragraph": "切諫，聦大怒，命斬之。劉后手䟽啓請，辭情甚切，聦怒乃解，而甚愧之。",
                    "zhushu": "晉載記：劉聦将起殿扵後庭，陳元達切諫，聦大怒曰：吾為萬機主，豈問汝鼠子乎？将出斬之。時在逍遥園李中堂，劉后聞之，密敕停刑。上手䟽曰：今宫室已備，宜愛民力。廷尉之言，四海之福也。陛下宜加封賞，而更誅之，四海謂陛下如何哉？陛下今興工費廣，為妾營殿，而殺諫臣，使天下罪妾，妾何以當之？願賜死以塞陛下之過。聦覧之，命引元達謝之曰：外輔如公、内輔如后。朕復何憂？更命園曰納賢園、堂曰愧賢堂。"
                },
                {
                    "paragraph": "人之讀書，欲廣聞見以自益耳。朕見此事，可以為深誡。比者",
                    "zhushu": "比，音鼻。"
                },
                {
                    "paragraph": "欲造一殿，仍構重閣，",
                    "zhushu": "重。平聲。"
                },
                {
                    "paragraph": "今於藍田",
                    "zhushu": "縣名，今仍舊，属奉元路。"
                },
                {
                    "paragraph": "採木，並已備具，逺想聦事，斯作遂止。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：隋煬帝窮土木之工，極宫室之麗，迨有甚扵紂之傾宫鹿臺，卒致家國不保，然亦隋文帝有以啓之也。文帝，興王之君也，天下既平，而仁夀之役，民不勝困，是以後嗣傚之，殆有甚焉。太宗取孤隋殘弊之天下，所宜休息，幸而營造之事，或納人言而止，或監前古而止，其過隋文逺矣。觀其言曰：帝王所欲者放逸，百姓所不欲者勞弊。以聖人之所謂恕，而推已所不欲，勿施扵人之心，君人者而味斯言也，豈惟崇飾宫宇池臺為然哉？樂聲色也，求神仙也，𨵿土地也，事畋獵也，肆遊觀也，凡非百姓之所欲者，一以恕之，一言行之，祈天永命之道也。魏徴之復其君曰：陛下若以為足，今日不啻足矣；若以為不足，更萬倍過此亦不足。此言尤為君人之格言也。或曰：太宗之言固善矣，飛山、翠微、玉華之作何居？盖飛山之作，既有魏徴之諫，而翠微、玉華以有疾避暑，而即其舊以修之，未可以是而求其偹也。",
                    "type": 2
                },
                {
                    "paragraph": "貞觀十一年，詔曰：“朕聞死者終也，欲物之反真也；葬者蔵也，欲令人之不得見也。",
                    "zhushu": "令，平聲。"
                },
                {
                    "paragraph": "上古垂風，未聞於封𣗳；後世貽則，乃備於棺槨。",
                    "zhushu": "易大傳曰：古之葬者，厚衣之以薪，葬之中野，不封不𣗳，䘮期無數。後世聖人易之以棺椁。"
                },
                {
                    "paragraph": "譏僭侈者，非愛其厚費；美儉薄者，實貴其無危。是以唐堯，聖帝也，穀林有通樹之説；",
                    "zhushu": "吕氏春秋：堯葬穀林通𣗳之。"
                },
                {
                    "paragraph": "秦穆，明君也，槖泉無丘隴之䖏。",
                    "zhushu": "秦穆公名任好。史記注：穆公葬雍州槖泉宫祈年觀下。"
                },
                {
                    "paragraph": "仲尼，孝子也，防墓不墳；",
                    "zhushu": "孔子合葬親於防，曰：吾聞古也，墓而不墳。"
                },
                {
                    "paragraph": "延陵，慈父也，嬴博可𨼆。",
                    "zhushu": "吳延陵季子名扎，適齊而返。其子死，葬於嬴博之間，不歸鄉里。"
                },
                {
                    "paragraph": "斯皆懐無窮之慮，成獨決之明，乃便體於九泉，非徇名於百代也。洎乎闔閭違禮，珠玉為鳬鴈；",
                    "zhushu": "闔閭，吳王名。葬虎丘山下，發士十萬人治葬，穿土為川，積壤為丘，銅棺三重，澒池六尺，以黄金珠玉為鳬鴈。"
                },
                {
                    "paragraph": "始皇無度，水銀為江海；",
                    "zhushu": "秦始皇葬於驪山，吏徒數十萬，曠日十年，合采金石，被以珠玉，水銀為江海，人膏為燈燭。"
                },
                {
                    "paragraph": "季孫擅魯，歛以璵璠；",
                    "zhushu": "歛，去聲。璵，音與。璠，音煩。季孫，魯大夫季平子也。左傳定公五年：季平子行東野，還，未至，卒于房。陽虎将以璵璠歛，仲梁懐弗與，曰：改步改玉。陽虎欲逐之，吉公山不狃。不狃曰：彼為君也，子何怨焉？"
                },
                {
                    "paragraph": "桓魋專宋，葬以石槨。",
                    "zhushu": "魋。音頽。桓魋。宋向戌之孫。為司馬。禮記：子㳺曰：昔者夫子居於宋。見桓司馬自造石槨。三年而不成。夫子曰：若是其靡也。死不如速朽之愈也。"
                },
                {
                    "paragraph": "莫不因多蔵以速禍，由有利而招辱。玄廬既發，致焚如於夜臺；",
                    "zhushu": "玄廬、夜臺，墓之别名也。"
                },
                {
                    "paragraph": "黄腸再開，同㬥骸於中野。",
                    "zhushu": "漢梁商薨，賜以東園朱夀之器，銀鏤黄腸。注云：器，棺也。以朱飾之，以銀鏤之，以栢木、黄心為槨，曰黄腸也。"
                },
                {
                    "paragraph": "詳思曩事，豈不悲哉！由此觀之，奢侈者可以為戒，節儉者可以為師矣。朕居四海之尊，承百王之弊，未明思化，中宵戰惕。雖送徃之典詳諸儀制，失禮之禁著在刑書，而勲戚之家，多流通於習俗，閭閻之内，或侈靡而傷風。以厚葬為奉終，以髙墳為行孝。遂使衣衾棺槨，極雕刻之華；靈輀𡨋器，窮金玉之飾。富者越法度以相尚，貧者破資産而不逮。徒傷教義，無益泉壤，為害既深，宜為懲革。",
                    "zhushu": "宜為之為，去聲。"
                },
                {
                    "paragraph": "其王公已下，爰及黎庻，自今已後，送葬之具，有不依令式者，仰州府縣官明加檢察，隨狀科罪。在京五品已上及勲戚家，仍録奏聞。”",
                    "zhushu": "舊本此章在慎終篇，今附入此。",
                    "type": 2
                },
                {
                    "paragraph": "",
                    "zhushu": "愚按：漢文帝嘗曰：以比山為槨，用紵絮斮陳漆其間，豈可動哉？張釋之對曰：使其中有可欲者，雖錮南山，猶有隙也。異時文帝之遺詔曰：厚葬以破業，吾甚不取。覇陵山川因其故，毋有所改。斯言也，其有感於釋之之言乎？唐太宗初作獻陵，務存隆厚，猶文帝初年之意也。虞世南諫而不能止，十一年之詔，豈非世南之言啓之歟？愚嘗合二君之詔觀之，則文帝之詔，專為己之一身而已。太宗之意，則欲使天下之人同為儉約之歸，以免於暴骸之禍，此又文帝之所未及也。",
                    "type": 2
                },
                {
                    "paragraph": "岑文本為中書令，宅卑濕，無帷帳之飾，有勸其營産業者，文本歎曰：“吾本漢南一布衣耳，竟無汗馬之勞，徒以文墨致位中書令，斯亦極矣。荷俸禄之重，",
                    "zhushu": "荷，去聲。"
                },
                {
                    "paragraph": "為懼已多，更得言産業乎！”言者歎息而退。",
                    "zhushu": "舊本自此下四章，並在貪鄙篇，今附入于此。",
                    "type": 2
                },
                {
                    "paragraph": "",
                    "zhushu": "愚按：儉約者，人之所難能也。何曽之先見而日食萬錢，謝安之相業而不忘聲色，儉約豈可易能哉？雖然，有其道矣。孟子曰：志士不忘在溝壑，勇士不忘喪其元。士之仕於人之國者，唯不忘其貧賤之時，則自無侈靡之失矣。岑文本身為中書令，而能不忘其為漢南布衣時，兹所以䏻不營産業而為唐名相歟？",
                    "type": 2
                },
                {
                    "paragraph": "户部尚書戴胄卒。",
                    "zhushu": "子書反。"
                },
                {
                    "paragraph": "太宗以其居宅弊陋，𥙊享無所，令有司特為之造廟。",
                    "zhushu": "令，平聲。為，去聲。"
                },
                {
                    "paragraph": "温彦愽為尚書右僕射，家貧無正寢，及薨，",
                    "zhushu": "公侯死曰薨。"
                },
                {
                    "paragraph": "殯於旁室。太宗聞而嗟嘆，遽命所司為造，",
                    "zhushu": "為，去聲。"
                },
                {
                    "paragraph": "當厚加赙贈。魏徴宅内先無正堂，及遇疾，太宗時欲造小殿，而輟其材為徴營構，五日而就。遣中使",
                    "zhushu": "去聲。"
                },
                {
                    "paragraph": "齎素褥布被而賜之，以遂其所尚。",
                    "zhushu": "此章重出任賢篇。",
                    "type": 2
                },
                {
                    "paragraph": "",
                    "zhushu": "愚按：奢侈者，常情之所同樂；儉約者，中人之所不堪。自非為人君者，於奢儉之際，有以抑此揚彼，則為人臣者，何憚而去其所同樂，趍其所不堪乎？戴胄居宅弊濕，太宗為之造廟；温彦博死殯旁室，太宗為之造正𥨊；魏徴宅無正堂，太宗輟其材而營之。三臣之儉徳行於下，太宗之褒賞加於上，天下之士。其有不聞風興起者哉。"
                }
            ]
        },
        {
            "name": "謙讓第十九",
            "paragraphs": [
                {
                    "paragraph": "謙讓第十九",
                    "zhushu": "凡三章。",
                    "type": 1
                },
                {
                    "paragraph": "貞觀二年，太宗謂侍臣曰：“人言作天子則得自尊崇，無所畏懼，朕則以為正合自守謙恭，常懐畏懼。昔舜誠禹曰：‘汝惟不矜，天下莫與汝爭能；汝惟不伐，天下莫與汝爭功。’",
                    "zhushu": "虞書大禹謨之辭。"
                },
                {
                    "paragraph": "又易曰：‘人道惡盈而好謙。’",
                    "zhushu": "惡、好，並去聲。易謙卦彖辭。"
                },
                {
                    "paragraph": "凡為天子，若惟自尊崇，不守謙恭者，在身儻有不是之事，誰肯犯顔諫奏？朕每思出一言，行一事，必上畏皇天，下懼群臣。天髙聴卑，何得不畏？群公卿士，皆見瞻仰，何得不懼？以此思之，但知常謙常懼，猶恐不稱天心及百姓意也。”",
                    "zhushu": "稱，去聲。"
                },
                {
                    "paragraph": "魏徴曰：“古人云：‘靡不有初，鮮克有終。’",
                    "zhushu": "鮮，上聲。詩大雅蕩篇之辭。"
                },
                {
                    "paragraph": "願陛下守此常謙常懼之道，日慎一日，則宗社永固，無傾覆矣。唐虞所以太平，實用此法。”",
                    "zhushu": "",
                    "type": 2
                },
                {
                    "paragraph": "",
                    "zhushu": "吕氏祖謙曰：無逸之書，稱商三宗之享國，而周公蔽之以一言，曰：畏而已，盖惟天子之尊，茍以無所畏之心而自恃，則治易忘亂，安易忘危，危亂而不自知矣。惟能以有畏為心，則上焉天心享之，下焉臣民歸之，如是而不安者，未之有也。太宗貞觀之治，所以致之者，固有其道，而大要莫先扵此。",
                    "type": 2
                },
                {
                    "paragraph": "",
                    "zhushu": "愚按：昔史臣賛堯曰：𠃔恭克讓，光被四表。賛舜曰：濬哲文明，温恭𠃔塞。夫堯舜，五帝之盛帝也，聖徳輝光，在謙讓而已。易之謙曰：天道下濟而光明。天道而非下濟，則亢矣，何自而見其光明哉？太宗謂天子不當自尊崇，正合謙恭，此帝王之盛徳也。魏徴於此時，不将順其美，而舉詩之靡不有初，鮮克有終望其君，謂常謙常懼，日慎一日，唐虞所以太平。寔用此法，是固有以知太宗之心矣。盖以堯舜之所以謙讓，終始如一，非一時之言也。後之人君，志於帝王之道者，勉之哉！",
                    "type": 2
                },
                {
                    "paragraph": "貞觀三年，太宗問給事中孔頴達曰：“論語云：‘以能問於不能，以多問於寡。有若無，實若虚。’何謂也？",
                    "zhushu": "論語曾子之言。"
                },
                {
                    "paragraph": "”頴達對曰：“聖人設教，欲人謙光。已雖有能，不自矜大，仍就不能之人，求訪能事。已之才藝雖多，猶病以為少，仍就寡少之人，更求所益。已之雖有，其狀若無；已之雖實，其容若虚。非惟匹庶，帝王之徳，亦當如此。夫",
                    "zhushu": "音扶。"
                },
                {
                    "paragraph": "帝王内藴神明，外須玄黙，使深不可知。故易稱‘以䝉養正，",
                    "zhushu": "易䝉卦彖辭曰：䝉以養正。"
                },
                {
                    "paragraph": "以明夷莅衆。’",
                    "zhushu": "莅，音𨽻。易象傳曰：明入地中，明夷。君子以莅衆，用晦而明。"
                },
                {
                    "paragraph": "若其位居尊極，炫耀聦明，以才陵人，飾非拒諫，則上下情隔，君臣道乖，自古滅亡，莫不由此也。”太宗曰：“易云：‘勞謙，君子有終，吉。’",
                    "zhushu": "易謙卦九三爻辭。"
                },
                {
                    "paragraph": "誠如卿言。”詔賜物二百叚。",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：太宗之問，疑其不必如是，盖其為人已有善，惟恐人之不知，故於不矜不伐，未能有行焉。孔頴達所對，亦足以箴之矣。雖然，吾友從事於斯之意，則未易曉也。夫既能矣，不自以為能可也，而又問於不曉，既多矣，不自以為多可也，而又問於少，彼不能與少者，将何益我？不幾於偽以下人者乎？是不然，惟善學者。志不倦，心不盈。一善之不聞，一義之不知，歉然如飲食之不飽也。此何所為而然哉？故曰：學然後知不足。夫聖如孔子，猶曰：我好古，敏以求之，我學不厭。誠以道無量，理無極，而事無方。太宗知之，庻乎少進矣。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗之夫，正在矜伐，頴達之對，箴其膏肓。太宗儻得此道，雖帝王可及也。惜其資矯拂勉强之力，故時有用賢納諫之益，亦蹈飾非拒諫之悔也。",
                    "type": 2
                },
                {
                    "paragraph": "",
                    "zhushu": "愚按：論語載曾子之言曰：以能問於不能，以多問於寡，有若無，實若虚。盖惟知義理之無窮，不見物我之有間，學者之所難能也。故朱子集註以為吾友謂顔淵也。太宗以天下之君舉此為問，而孔頴達因而發明之，以聖門為學之方，勉進於帝王之徳。盖以太宗英明之資，雄傑之才，易致炫耀凌慢之失，聞頴達之言，有勞謙有終之語，頴達其善於格君心歟。",
                    "type": 2
                },
                {
                    "paragraph": "河間王孝恭，",
                    "zhushu": "太祖之子也。佐髙祖多進圖策，獨存方面功，寛恕退讓，太宗親重之，宗室莫比。"
                },
                {
                    "paragraph": "武徳初封為趙郡王，累授東南道行臺尚書左僕射。孝恭既討平蕭銑，輔公祏，遂領江淮及嶺南北，皆綂攝之，專制一方，威名甚著。累遷禮部尚書。孝恭性惟退讓，無驕矜自伐之色。時有特進江夏王道宗，尤以将略馳名，兼好學，",
                    "zhushu": "将，好。並去聲。"
                },
                {
                    "paragraph": "敬慕賢士，動修禮讓，太宗並加親待。諸宗室中，惟孝恭、道宗莫與為比，一代宗英云。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：自古國家之将興也，天必生英傑竒偉之才於其子弟族属之間，所以昌大其門户而光啓其運祚也。周之興也，有周公、康叔；漢之興也，有朱虚、東牟，降及魏、晉、六朝，盖莫不然。唐起晉陽，本支尤盛，孝恭之威名與李靖相亞，道宗之将畧與李勣齊肩，又能好學習禮，退讓不伐，求之布素之士，有不可多得者，雖未可方之周公之才之美，其亦康叔、朱虚之流軰歟？嗚呼，盛哉！"
                }
            ]
        },
        {
            "name": "仁惻第二十",
            "paragraphs": [
                {
                    "paragraph": "仁惻第二十",
                    "zhushu": "凡四章。",
                    "type": 1
                },
                {
                    "paragraph": "貞觀初，太宗謂侍臣曰：“婦人幽閉深宫，情實可愍。隋氏末年，求採無已，至於離宫别舘，非幸御之所，多聚宫人。此皆竭人財力，朕所不取。且灑掃之餘，更何所用？今将出之，任求伉儷，",
                    "zhushu": "上音抗，敵也；下音麗，耦也。"
                },
                {
                    "paragraph": "非獨以省費，兼以息人，亦各得遂其情性。”於是後宫及掖庭前後所出三千餘人。",
                    "zhushu": "按通鑑：貞觀二年九月，天少雨，中書舍人李百藥上言：徃年雖出宫人，𥨸聞太上皇宫及掖庭宫人無用者尚多，豈惟虚費衣食，且隂氣鬱積，亦足致旱。上曰云云。於是遣尚書左丞戴胄、給事中杜正倫於掖庭西門簡出之，前後所出三千餘人。",
                    "type": 2
                },
                {
                    "paragraph": "",
                    "zhushu": "孫氏甫曰：隋煬荒虐，自古無比。强取良家女置後宫者，固無其數。髙祖初入關，放離宫之人還親属，此得美事之一節。及受禪，安然有其後宫，欲不荒恣得乎？頼聖子承之，立矯其過，計出三千之衆，使天下聳動歌詠唐之盛徳也。",
                    "type": 2
                },
                {
                    "paragraph": "",
                    "zhushu": "尹氏起莘曰：按禮，天子立后，固有六宫、三夫人、九嬪、二十七世婦、八十一御妻矣，然未聞千百其數也。昔晉武平吳之後，掖庭殆将萬人，遂殞其軀而亡其國。今太宗即位，首放宫女三千餘人，可謂盛徳之事，遂使後人流之歌詠，不一而足也。",
                    "type": 2
                },
                {
                    "paragraph": "",
                    "zhushu": "愚按：仁哉，太宗之心也。兹事不見於武徳之初，而見於貞觀之初，論者謂聖子承統，行父之所未能行，誠可謂仁已。然司晉陽之管鑰，遂犯分於宫闈，此謀臣因以迫之以興師也。有天下之後，安其後宫，猶晉陽之心也。昔漢祖入秦，宫室能無所幸，識者知其智不在小，奄奠區宇，規摹宏逺矣，非唐祖所及也。太宗其殆庻㡬乎！",
                    "type": 2
                },
                {
                    "paragraph": "貞觀二年，關中旱，大饑，太宗謂侍臣曰：“水旱不調，皆為人君失徳。",
                    "zhushu": "為，去聲。"
                },
                {
                    "paragraph": "朕徳之不修，天當責朕，百姓何罪，而多遭困窮？聞有鬻男女者，",
                    "zhushu": "鬻，音育，賣也。"
                },
                {
                    "paragraph": "朕甚愍焉。”乃遣御史大夫杜淹",
                    "zhushu": "字執禮，如晦叔也。材辯多聞，秦王引為文學舘學士。及即位，召為御史大夫，俄檢校吏部尚書。所薦引贏四十人，後皆知名。"
                },
                {
                    "paragraph": "廵檢，出御府金寳贖之，還其父母。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：齊宣不忍牛之觳觫而就死地，孟子曰：是心足以王矣。然惜其愛物之心重，愛民之心輕。欲其舉斯心加諸彼也。太宗䖏九重之崇髙，撫四海之廣大，而能軫念飢人之子女，出御府金寶以贖之，其愛民之心重矣。夫萬姓至繁也，博施濟衆，聖人猶病，飢人子女，豈能人人獲所哉？然是心也，足以王矣。貞觀之盛，孰謂非此心所致乎？",
                    "type": 2
                },
                {
                    "paragraph": "貞觀七年，襄州都督",
                    "zhushu": "襄州，今為襄陽，𨽻河南。"
                },
                {
                    "paragraph": "張公謹卒，太宗聞而嗟悼，出次發哀。有司奏言：“準隂陽書云：‘日在辰，不可哭泣。’此亦流俗所忌。”太宗曰：“君臣之義，同於父子，情發於中，安避辰日？”遂哭之。",
                    "zhushu": "按通鑑係六年夏四月辛卯，襄州都督鄒襄公張公謹卒。明日，上出次發哀云云。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗辰日哭張公謹，謂君臣猶父子，義感人心，駕馭之畧髙矣。",
                    "type": 2
                },
                {
                    "paragraph": "",
                    "zhushu": "愚按：君於卿大夫，比葬不食肉，比卒哭不舉樂，非私恩也，盖公義也。是故衛之栁莊既死，而獻公祭弔，論者是之；晉之荀盈未葬，而晉侯飲樂，膳宰譏之。太宗於張公謹之卒，雖辰日不為之輟哭，可不謂賢君乎？",
                    "type": 2
                },
                {
                    "paragraph": "貞觀十九年，太宗征髙麗，次定州，",
                    "zhushu": "今中山府，𨽻腹裏。"
                },
                {
                    "paragraph": "有兵士到者，帝御州城北門樓撫慰之。有從卒一人，",
                    "zhushu": "從，去聲，後同。"
                },
                {
                    "paragraph": "病不能進，詔至床前，問其所苦，仍敕州縣醫療之。是以将士",
                    "zhushu": "将，去聲，後同。"
                },
                {
                    "paragraph": "莫不欣然願徔。及大軍囬次柳城，",
                    "zhushu": "属營州。今廢。"
                },
                {
                    "paragraph": "詔集前後戰亡人骸骨，設太牢致祭，",
                    "zhushu": "牛羊豕曰太牢。"
                },
                {
                    "paragraph": "親臨，哭之盡哀，",
                    "zhushu": "臨，去聲。"
                },
                {
                    "paragraph": "軍人無不灑泣，兵士觀祭者，歸家以言，其父母曰：“吾兒之喪，天子哭之，死無所恨。”太宗征遼東，攻白巖城，",
                    "zhushu": "唐置巖州，今廢。"
                },
                {
                    "paragraph": "右衛大将軍李思摩",
                    "zhushu": "頡利族人。諸部納欵，思摩獨留。髙祖封和順郡王，與秦王結為兄弟，賜姓李，為化州都督，統頡利故部為可汗。思摩遣使謝曰：望世世為國一犬，守天子北門。如延陀侵逼，願八保長城。太宗詔許之。居三年，不得其衆，入朝從伐遼。"
                },
                {
                    "paragraph": "為流矢所中，",
                    "zhushu": "去聲。"
                },
                {
                    "paragraph": "帝親為吮血，",
                    "zhushu": "為，去聲。吮，粗兖切。"
                },
                {
                    "paragraph": "将士莫不感勵。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗親征，葬戰亡之骨，吮思摩之瘡，可謂仁恕也已。然逺國强臣雖不義，而未至於䖍劉邊鄙也。若以偏方不霑王化，自有太司馬九伐之制在，何至躬率六師乎？思遼水之無極，慮扈從之匪輕，仁恕一念，油然發生於中，則可以已矣，惻𨼆之心，何待形於遂事之後乎？"
                }
            ]
        },
        {
            "name": "慎所好第二十一",
            "paragraphs": [
                {
                    "paragraph": "慎所好第二十一",
                    "zhushu": "凡四章。",
                    "type": 1
                },
                {
                    "paragraph": "貞觀二年，太宗謂侍臣曰：“古人云：‘君猶器也，人猶水也。方圓在於器，不在於水。’故堯舜率天下以仁，而人徔之；桀紂率天下以暴，而人徔之。下之所行，皆徔上之所好。",
                    "zhushu": "去聲，後同。"
                },
                {
                    "paragraph": "至如梁武帝父子志尚浮華，惟好釋氏、老氏之教。武帝末年，頻幸同泰寺，親講佛經，百寮皆大冠髙履，乗車扈徔，終日",
                    "zhushu": "乗，平聲，後同。從。去聲。"
                },
                {
                    "paragraph": "談論苦空，",
                    "zhushu": "佛教也。"
                },
                {
                    "paragraph": "未嘗以軍國典章為意。及侯景率兵向闕，",
                    "zhushu": "見君道篇。"
                },
                {
                    "paragraph": "尚書郎已下多不解乗馬，",
                    "zhushu": "解，音懈。"
                },
                {
                    "paragraph": "狼狽步走，",
                    "zhushu": "狼似犬，鋭首白頰，髙前廣後。狽，狼属。生子或欠一足，二足相附而行，離則蹭，故猝遽謂之狼狽。"
                },
                {
                    "paragraph": "死者相繼於道路。武帝及簡文",
                    "zhushu": "簡文名綱，武帝第三子，矦景廢之。"
                },
                {
                    "paragraph": "卒被矦景幽逼而死。",
                    "zhushu": "卒，被聿切。"
                },
                {
                    "paragraph": "孝元帝",
                    "zhushu": "名繹，武帝第七子。起兵討矦景，即帝位。"
                },
                {
                    "paragraph": "在于江陵，",
                    "zhushu": "郡名。今中興路，𨽻荆湖。"
                },
                {
                    "paragraph": "為萬紐于謹所圍，",
                    "zhushu": "梁承聖三年，元魏遣萬紐于謹将兵五萬入冦，攻江陵。"
                },
                {
                    "paragraph": "帝猶講老子不輟，",
                    "zhushu": "元帝好玄談，嘗於龍光殿講老子，聞魏師至，停講，聞報帖然，復開講。"
                },
                {
                    "paragraph": "百寮皆戎服以聴。俄而城陷，君臣俱被囚縶。",
                    "zhushu": "音贄。"
                },
                {
                    "paragraph": "庾信",
                    "zhushu": "為梁将軍，留於西魏。"
                },
                {
                    "paragraph": "亦歎其如此，及作哀江南賦，乃云：‘宰衡以干戈為兒戲，縉紳以清談為廟略。’此事亦足為鑒戒。朕今所好者，惟在堯、舜之道，周、孔之教。以為如鳥有翼，如魚依水，失之必死，不可暫無耳。”",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：太宗不好釋氏，而好堯、舜、周、孔之道，可謂知所去取矣，而以為如魚有水，鳥有翼，失之必死，不可暫無者，則未知其誠能然乎，抑徒意之云爾也。夫允執厥中者，堯、舜之盛也，而始於道心；欲不踰矩者，孔子之盛也，而始於志學。志者，非讀書記誦之謂，道心之㣲，又與老釋玄妙之言何以别乎？自此而入，庻乎其知道矣。孔子曰：知之者，不如好之者。知之如是，則能好之矣。未嘗知之而以為我好堯、舜、周、孔之道云者，妄也。夫道非有一物可把玩而好之也，百姓日用而不能離，亦猶鳥之有翼，魚之依水，顧不自知耳。",
                    "type": 2
                },
                {
                    "paragraph": "",
                    "zhushu": "真氏徳秀曰：太宗之言，可謂知所擇矣，然終身所行，未能無愧者，以其嗜學雖篤，所講者不過前代之得失，而於三聖授受之㣲㫖，六經致治之成法，未之有聞。其所親者雖或一時名儒，而姦諛小人亦厠其列，安得有佛時仔肩之益？故名為希慕前聖，而於道實無得焉，其亦可憾也夫！",
                    "type": 2
                },
                {
                    "paragraph": "",
                    "zhushu": "愚按：太宗知老釋之虚無空寂，不適於用，知堯舜之道，周孔之教，不可暫無。斯言也，三代而下君人者所罕聞也。中庸曰：率性之謂道，脩道之謂教。道者，率性而已。聖人以此道垂訓於天下後世，則謂之教。堯、舜之道，此道也；周公、孔子之教，以堯、舜之道為教也。又曰：道也者，不可須臾離也。可離，非道也，不可暫無，其不可須臾離者乎？太宗未足以進此也，而言則然也。",
                    "type": 2
                },
                {
                    "paragraph": "貞觀二年，太宗謂侍臣曰：“神仙事本是虚妄，空有其名。秦始皇非分愛好，",
                    "zhushu": "分、好，並去聲。"
                },
                {
                    "paragraph": "為方士所詐。乃遣童男童女數千人，随其入海求神仙。方士避秦苛虐，因留不歸。始皇猶海側踟蹰以待之，",
                    "zhushu": "踟，音遲。蹰，音厨。遲囬貌。"
                },
                {
                    "paragraph": "還至沙丘而死。",
                    "zhushu": "始皇東逰海上，方士徐市䓁上書，請得與童男女入海，求三神山不死藥，始皇從之。明年，復逰海上。後三年，逰碣石，考入海方士，從上郡歸。後五年，復至海上，冀遇仙藥，不得，還到沙丘，崩。沙丘，在今順徳路鉅鹿縣。"
                },
                {
                    "paragraph": "漢武帝為求神仙，",
                    "zhushu": "為，去聲。"
                },
                {
                    "paragraph": "乃将女嫁道術之人，事既無驗，便行誅戮。",
                    "zhushu": "漢武帝元鼎四年，樂成侯登薦方士欒大。上見之大恱，大言曰：黄金可成，河决可塞，不死之藥可得，神仙可致。時上方憂河决，而黄金不就，廼拜大為五利将軍，賜列矦甲第，童千人。又以衛長公主妻之。後竟坐誣㒺，遂腰斬。"
                },
                {
                    "paragraph": "㩀此二事，神仙不煩妄求也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：漢儒有言：明於天地之性者，不可惑以神怪；通扵萬物之情者，不可罔以非𩔖。太宗深懲秦皇、漢武之失，謂神仙虚妄，空有其名，可謂不惑扵神怪，不罔扵非𩔖者矣。然晚年深信婆羅門姿婆𥧌之説，使之合長生之藥，則又何所見而然耶？",
                    "type": 2
                },
                {
                    "paragraph": "貞觀四年，太宗曰：“隋煬帝性好猜防，",
                    "zhushu": "好，去聲。"
                },
                {
                    "paragraph": "專信邪道，大忌胡人，乃至謂胡牀為交牀，胡𤓰為黄𤓰，築長城以避胡，終被宇文化及使令狐行達殺之。",
                    "zhushu": "令，去聲。令狐，虜複姓，行達，其名，時為校尉。"
                },
                {
                    "paragraph": "又誅戮李金才",
                    "zhushu": "名渾，為将軍，有方士言曉圗䜟，謂帝曰：當有李氏為天子。渾與宇文述有隙，述因誣搆之，扵是盡誅渾族。"
                },
                {
                    "paragraph": "及諸李殆盡，卒何所益？",
                    "zhushu": "卒，子聿切。"
                },
                {
                    "paragraph": "且君天下者，惟須正身修徳而已，此外虚事，不足在懐。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：桑穀生扵朝而大戊以興，雉升鼎而雊而殷道復盛。䜟緯之書雖有定數，然人君能至誠修徳，未有不轉禍為福，改妖為祥者也。太宗謂君天下者惟須正身修徳，譏煬帝枉殺李金才等，其説是也。然晩年竟以女主武王之䜟滛刑及扵功臣，則又何邪？",
                    "type": 2
                },
                {
                    "paragraph": "貞觀七年，工部尚書",
                    "zhushu": "唐制，工部掌山澤、屯田、工匠之事，尚書其長也。"
                },
                {
                    "paragraph": "叚綸",
                    "zhushu": "叚，姓。綸，名。"
                },
                {
                    "paragraph": "奏進巧人楊思齊至，太宗令試，",
                    "zhushu": "令，平聲。"
                },
                {
                    "paragraph": "綸遣造傀儡戯具，",
                    "zhushu": "傀，古委切。儡，魯猥切，木偶戯也。世傳運機子起漢祖平城之圍，其城一面即冐頓妻閼氏，兵强扵三面。陳平訪之，閼氏妬忌，造木偶人運機關舞埤間。閼氏望見，謂是生人，慮下城冐頓必納，遂退軍。後翻為戯具。"
                },
                {
                    "paragraph": "太宗謂綸曰：“所進巧匠，将供國事，",
                    "zhushu": "供，平聲。"
                },
                {
                    "paragraph": "卿令先造此物，是豈百工相戒無作奇巧之意耶？”乃詔削綸階級，並禁斷此戯。",
                    "zhushu": "舊本此章在儉約篇，今附于此。",
                    "type": 2
                },
                {
                    "paragraph": "",
                    "zhushu": "愚按：中庸曰：日省月試，既廩称事，所以勸百工也。朱子釋之曰：日省月試，以程其能；既廩称事，以饋其勞。則不信度作滛巧者無所容矣。叚綸奏進工人，首令試造傀儡，非所謂作奇技滛巧者乎？太宗既削綸階級，且令禁斷此戯，可謂知所先矣。"
                }
            ]
        },
        {
            "name": "慎言語第二十二",
            "paragraphs": [
                {
                    "paragraph": "慎言語第二十二",
                    "zhushu": "凡三章。",
                    "type": 1
                },
                {
                    "paragraph": "貞觀二年，太宗謂侍臣曰：“朕每日坐朝，欲出一言，即思此一言於百姓有利益否，所以不敢多言。”給事中兼知起居事",
                    "zhushu": "唐制，起居郎及舍人掌天子起居法度。貞觀初，以給事中、諫議大夫兼之，執事記録。"
                },
                {
                    "paragraph": "杜正倫進曰：“君舉必書，言存左史。",
                    "zhushu": "春秋左氏傳也。"
                },
                {
                    "paragraph": "臣職當兼修起居注，不敢不盡愚直。陛下若一言乖於道理，則千載累於聖徳，",
                    "zhushu": "累，音𩔖。"
                },
                {
                    "paragraph": "非止當今損於百姓，願陛下慎之。”太宗大悦，賜綵百叚。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：太宗言不敢多言，意在史筆。正倫之一言兩得，将順正救之美，宜乎太宗悦而賜之也。",
                    "type": 2
                },
                {
                    "paragraph": "",
                    "zhushu": "愚按：易大傳曰：君子居其室，出其言善，則千里之外應之；出其言不善，則千里之外違之，况其邇者乎？甚矣，人君之言，尤不可不慎也。一言之善，行之當世，不惟天下䝉其利，後世亦以為訓；一言之不善，行之當世，不惟天下受其害，後世亦以為戒。人君之言，可不慎哉！太宗之言，雖意在史筆，其關扵君道則甚重也。",
                    "type": 2
                },
                {
                    "paragraph": "貞觀八年，太宗謂侍臣曰：“言語者，君子之樞機，談何容易，",
                    "zhushu": "以豉切。"
                },
                {
                    "paragraph": "凡在衆庶，一言不善，則人記之，成其耻累。",
                    "zhushu": "音𩔖。"
                },
                {
                    "paragraph": "況是萬乗之主，不可出言有所乖失，其所𧇾損至大，豈同匹夫？我常以此為戒。隋煬帝初幸甘泉宫，泉石稱意，",
                    "zhushu": "稱，去聲。"
                },
                {
                    "paragraph": "而恠無螢火。敕云：‘捉取多少於宫中照夜。’𠩄司遽遣數千人採拾，送五百轝於宫側。小事尚爾，況其大乎？”魏徴對曰：“人君居四海之尊，若有𧇾失，古人以為如日月之蝕，人皆見之，實如陛下所戒慎。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：易大傳曰：言出乎身，加乎民；行發乎邇，見乎逺。言行，君子之樞機。樞機之發，榮辱之主也。可不慎乎？盖能知所以慎言，則知所以慎行矣。行之不慎，尚何望其慎言？太宗謂言語者，君子之樞機，衆庶猶爾，況於萬乗？可謂知所慎言矣。魏徴謂：人君有失，如日月之蝕，人皆見之，實如陛下所戒慎，則足以兼慎言、慎行之意也。",
                    "type": 2
                },
                {
                    "paragraph": "貞觀十六年，太宗每與公卿言及古道，必詰難徃復。",
                    "zhushu": "難，去聲。"
                },
                {
                    "paragraph": "散騎常侍劉洎上書諫曰：“帝王之與凡庶，聖哲之與庸愚，上下相懸，擬倫斯絶。是知以至愚而對至聖，以極卑而對極尊，徒思自强，不可得也。陛下降恩㫖，假慈顔，凝旒以聴其言，虛襟以納其説，猶恐群下未敢對揚，况動神機，縱天辯，飾辭以折其理，援古以排其議，欲令凡蔽",
                    "zhushu": "令，平聲。"
                },
                {
                    "paragraph": "何階應荅？臣聞皇天以無言為貴，聖人以不言為徳，老子稱‘大辯若訥’，莊子稱‘至道無文’，此皆不欲煩也。是以齊侯讀書，輪扁𥨸議，",
                    "zhushu": "桓公讀書於堂上，輪扁斵輪於堂下，釋椎鑿而上曰：君之所讀者，古人之糟魄已。夫以臣之事觀之，斵輪徐則甘而不固，疾則苦而不入。不徐不疾，得之於手，應之於心。口不能言，有數存焉。古之人與，不可傳也。出莊子。"
                },
                {
                    "paragraph": "漢皇慕古，張孺陳譏，",
                    "zhushu": "漢張良嘗匿下邳，見老父授之以書，曰：孺子可教。故稱良。曰：張孺，項羽圍漢王於滎陽，王與𮠑食其謀撓椘。食其曰：昔湯武伐桀紂，皆封其後，請立六國後。王曰：善。具以告張良，良曰：誰為陛下畫此計？陛下事去矣。為陳八不可之説。見史。"
                },
                {
                    "paragraph": "此亦不欲勞也。且多記則損心，多語則損氣，心氣内損，形神外勞，初雖不覺，後必為累，",
                    "zhushu": "音𩔖。後同。"
                },
                {
                    "paragraph": "須為社稷自愛，",
                    "zhushu": "為，去聲，後同。"
                },
                {
                    "paragraph": "豈為性好自傷乎？",
                    "zhushu": "好，去聲。"
                },
                {
                    "paragraph": "竊以今日升平，皆陛下力行所至，欲其長久，匪由辯博，但當忘彼愛憎，慎兹取捨，每事敦朴，無非至公，若貞觀之初則可矣。至如秦政强辯，失人心於自矜；魏文宏材，𧇾衆望於虛説。此才辯之累，皎然可知。",
                    "zhushu": "累，音𩔖。"
                },
                {
                    "paragraph": "伏願略兹雄辯，浩然養氣，",
                    "zhushu": "孟子曰：我善養吾浩然之氣。"
                },
                {
                    "paragraph": "簡彼緗圖，",
                    "zhushu": "緗，淺黄色。圖，書也。"
                },
                {
                    "paragraph": "澹焉怡悦。固萬夀於南岳，",
                    "zhushu": "詩曰：不騫不崩，如南山之夀。"
                },
                {
                    "paragraph": "齊百姓於東户，則天下幸甚，皇㤙斯畢。”太宗手詔荅曰：“非慮無以臨下，非言無以述慮。比有談論，",
                    "zhushu": "比，音鼻。"
                },
                {
                    "paragraph": "遂至煩多，䡖物驕人，恐由兹道。形神心氣，非此為勞。今聞讜言，虚懐以改。”",
                    "zhushu": "按通鑑係十八年，上好文學而辯敏，群臣言事者，多引古今以折之，多不能對。㳙上書云云，上飛白荅之。",
                    "type": 2
                },
                {
                    "paragraph": "",
                    "zhushu": "張氏九成曰：君子以謹宻成徳，而踈直致患，而況䖏重之地，可不戒哉。洎每剛直敢言，始以受知，終以速禍。盖太宗英明剛武以取天下，挾振矜之態，雖議論及於群臣，而是正之語，或不容下，或徃復詰難，或面折其短，才辯自逞，氣驕於人。夫以咫尺之威，生殺在手，非剛直之徒，孰與抗哉？而洎逺引聖人不言，大辯若訥，深為勸戒，所以恢寛厚之徳，奨進言之路。觀其所陳，若有優柔樂易之性矣。及其發言䖏身，或不自慮。夫以太宗之明，竟不深察，何知之不審，始卒有異乎？抑疑似之詰，有以啓之也。",
                    "type": 2
                },
                {
                    "paragraph": "",
                    "zhushu": "唐氏仲友曰：上執其謙，下輸其直，此議論之體也。以鯀之不才，堯獨知之。然徔試可乃已之論，則人君之言，豈務求勝。太宗以智辯自居，往復窮詰，此最足以害徔諫之美。洎兩言之，切中其病，孟子所謂拒人於千里外者也。荅詔猶有反覆是非之言，則太宗自聖之病，頗亦難瘳。賴洎言之不已，使太宗許以能改，不然，其去徳豈逺乎哉。一鑑既徃，獨洎能出此言，不亦賢乎。",
                    "type": 2
                },
                {
                    "paragraph": "",
                    "zhushu": "愚按：劉洎諫䟽，想見太宗以英雄之姿，逞神機，縱天辯，未免有輕物驕人之失，儻非能尅已自勵，勉强徔諫，則所謂智足以拒諫，辯足以飾非，由此乎生矣。今聞讜言，虚懐以改，其得為賢君也，宜哉。"
                }
            ]
        },
        {
            "name": "杜䜛邪第二十三",
            "paragraphs": [
                {
                    "paragraph": "杜䜛邪第二十三",
                    "zhushu": "凡七章。",
                    "type": 1
                },
                {
                    "paragraph": "貞觀初，太宗謂侍臣曰：“朕觀前代䜛佞之徒，皆國之蟊賊也。",
                    "zhushu": "蟊，音矛。蟲之害稼者。"
                },
                {
                    "paragraph": "或巧言令色，朋黨比周，",
                    "zhushu": "比，音鼻。"
                },
                {
                    "paragraph": "若暗主庸君，莫不以之迷惑。忠臣孝子，所以泣血衘𡨚。故叢蘭欲茂，秋風敗之；王者欲明，䜛人蔽之。此事著於史籍，不能具道。至如齊隋間䜛譛事，耳目所接者，略與公等言之。斛律明月，",
                    "zhushu": "斛律，複姓，明月，其字，名光。後齊朝兼行将相，有名譽。鄰敵所惲。"
                },
                {
                    "paragraph": "齊朝良将，",
                    "zhushu": "去聲。"
                },
                {
                    "paragraph": "威震敵國，周家每嵗斵汾河氷，慮齊兵之西渡。及明月被祖孝徴",
                    "zhushu": "名珽密為謡言，䜛斛律光殺之。"
                },
                {
                    "paragraph": "䜛搆伏誅，周人始有吞齊之意。髙熲",
                    "zhushu": "隋之賢相。"
                },
                {
                    "paragraph": "有經國大才，為隋文帝賛成覇業，",
                    "zhushu": "為，去聲。後盖為同。"
                },
                {
                    "paragraph": "知國政者二十餘載，天下賴以安寧。文帝惟婦言是聴，特令擯斥。",
                    "zhushu": "令，平聲。"
                },
                {
                    "paragraph": "及為煬帝所殺，刑政由是衰壊。又隋太子勇",
                    "zhushu": "文帝太子，名勇，後廢為庶人。"
                },
                {
                    "paragraph": "撫軍監國，",
                    "zhushu": "監，卑聲。"
                },
                {
                    "paragraph": "凡二十年間，固亦早有定分。",
                    "zhushu": "去聲。"
                },
                {
                    "paragraph": "楊素",
                    "zhushu": "玄感之父，為隋相。"
                },
                {
                    "paragraph": "欺主罔上，賊害良善，使父子之道一朝滅於天性，",
                    "zhushu": "朝，音昭，楊素揣知獨孤后意，盛言太子不才。文帝於是禁太子勇部分，收其黨與。楊素舞文巧詆，以成其獄，廢勇，立晉王廣為皇大子，是為煬帝。"
                },
                {
                    "paragraph": "逆亂之源，自此開矣。隋文既混淆嫡庶，竟禍及其身，社稷尋亦覆敗。古人云：‘代亂則䜛勝’，誠非妄言。朕每防微杜漸，用絶䜛搆之端，猶恐心力所不至，或不能覺悟。前史云：‘猛獸處山林，",
                    "zhushu": "處，上聲。"
                },
                {
                    "paragraph": "藜藿為之不採；直臣立朝廷，姦邪為之𥨊謀。’此實朕所望於群公也。”魏徴曰：“禮云：‘戒慎乎其所不睹，恐懼乎其所不聞。’",
                    "zhushu": "中庸首章之辭。"
                },
                {
                    "paragraph": "詩云：‘愷悌君子，無信䜛言。䜛言罔極，交亂四國。’",
                    "zhushu": "詩小雅青蠅篇之辭。"
                },
                {
                    "paragraph": "又孔子曰：‘惡利口之覆邦家。’",
                    "zhushu": "惡、烏，去聲。"
                },
                {
                    "paragraph": "盖為此也。臣嘗觀自古有國有家者，若曲受䜛譛，妄害忠良，必宗廟丘墟，市朝霜露矣。願陛下深慎之。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：自古䜛邪之為惑人主，非有知人之明不能辨也。太宗援㩀古今，以責望於其臣，魏徴敷述經訓，以致戒於其君，可謂極君臣之契，䜛邪無得而間矣。厥後有毁徴阿黨者，使温彦博按之，雖足以直徴之枉，而左右之為䜛者竟不聞顯正其罪，固非止䜛之道。及徴之卒，乃因杜正倫之黜，復以阿黨疑之，疑情一萌，䜛言遽入，謂徴録諫辭示史官，有賣已直彰君過之意者，遂有停婚仆碑之令，何不察之甚邪？使太宗它日無征遼東之悔，尚得為明主乎？信夫知人之難。也。",
                    "type": 2
                },
                {
                    "paragraph": "貞觀七年，太宗幸蒲州，刺史趙元楷課父老服黄紗單衣，迎謁路左，盛飾廨宇，修營樓雉以求媚。又潜飼羊百餘口，魚數千頭，将饋貴戚。太宗知，召而數之曰：",
                    "zhushu": "數，上聲。"
                },
                {
                    "paragraph": "“朕廵省河、洛，",
                    "zhushu": "省，上聲。"
                },
                {
                    "paragraph": "經歷　數州，凡有所須，皆資官物。卿為飼羊飬魚，",
                    "zhushu": "為，去聲。"
                },
                {
                    "paragraph": "雕飾院宇，此乃亡隋𡚁俗，今不可復行，",
                    "zhushu": "復，音𦈢。"
                },
                {
                    "paragraph": "當識朕心，改舊態也。”以元楷在隋邪佞，故太宗發此言以戒之。元楷慙懼，數日不食而卒。",
                    "zhushu": "子聿反。舊本此章在貪鄙篇，今附入此。",
                    "type": 2
                },
                {
                    "paragraph": "",
                    "zhushu": "愚按：元楷仕隋為歷陽郡丞，以獻異味，超遷江都郡丞，迹其邪佞，盖與髙徳儒之指野鳥為鸞無異。太宗縱不能誅之，豈可復使為民之父母乎？異時潜飼羊魚，盛飾廨宇，盖猶以事隋者而事唐也。太宗數而責之，是矣。然使能黜其官，致其罪，布告天下，咸以為戒，豈不尢偉矣乎。",
                    "type": 2
                },
                {
                    "paragraph": "貞觀十年，太宗謂侍臣曰：“太子保傅，古難其選。成王㓜小，以周、召為保傅，左右皆賢，足以長仁，",
                    "zhushu": "長，音掌。"
                },
                {
                    "paragraph": "致理太平，稱為聖主。及秦之胡亥，始皇所愛，趙髙作傅，教以刑法。及其簒也，誅功臣，殺親戚，酷烈不已，旋踵亦亡。以此而言，人之善惡，誠由近習。朕弱冠",
                    "zhushu": "去聲。"
                },
                {
                    "paragraph": "交遊，惟柴紹、",
                    "zhushu": "字嗣昌，臨汾人。以任俠聞。髙祖妻以平陽公主，武徳初，拜左翊衛大將軍，累從戰伐而有功。"
                },
                {
                    "paragraph": "竇誕䓁，",
                    "zhushu": "外戚也。貞觀為宗正卿。太宗與語，昏謬失對，以光禄大夫罷。"
                },
                {
                    "paragraph": "為人既非三益，",
                    "zhushu": "論語曰：益者三友：友直，友諒，友多聞。"
                },
                {
                    "paragraph": "及朕居兹寳位，經理天下，雖不及堯、舜之明，庶免乎孫皓、髙緯之暴。",
                    "zhushu": "孫皓，三國吳主，是為烏程侯，降于晉。髙緯，北齊後主，為周所虜。"
                },
                {
                    "paragraph": "以此而言，復不由染，何也？”魏徴曰：“中人可與為善，可與為惡，然上智之人，自無所染。陛下受命自天，平定冦亂，救萬民之命，理致升平，豈紹、誕之徒能累聖徳。",
                    "zhushu": "累，音𩔖。"
                },
                {
                    "paragraph": "但經云：‘放鄭聲，逺佞人。’",
                    "zhushu": "逺，去聲。論語：孔子荅顔淵問為邦之辭。"
                },
                {
                    "paragraph": "近習之間，尤宜深慎。”太宗曰：“善。”",
                    "zhushu": "按：自誠由近習已上文，重出師傅篇。舊本此章在直諫篇，今附入于此。",
                    "type": 2
                },
                {
                    "paragraph": "",
                    "zhushu": "愚按：帝堯與共、驩同處，而不為共、驩之所化；周公與管、蔡同處，而不為管、蔡之所化。夫上智不移，唯堯與周公為能耳。然堯猶畏孔壬，周公猶懼流言，豈恃其資質之美，而謂惡人不能染哉？下此則善人之芝蘭，惡人之鮑魚，未有不與之俱化者也。唐太宗少與柴、竇為友，而不能昏太宗之徳，世莫不疑焉。以愚觀之，太宗之所以為太宗，以其資質之過人也。其不能進於三代之君者，以柴、竇輩為之累也。雖然，太宗少年之事尔，及其君臨天下，雖房、杜、王、魏並居輔相，而封權、宇文之流亦得厠乎其間，此貞觀之治所以止於如是也。然則太宗所謂不由漸染者，其然豈其然乎？",
                    "type": 2
                },
                {
                    "paragraph": "尚書左僕射杜如晦奏言：“監察御史陳師合",
                    "zhushu": "史無傳。"
                },
                {
                    "paragraph": "上㧞士論，兼人之思慮有限，一人不可總知數職，以論臣䓁。太宗謂戴冑曰：“朕以至公理天下，今任玄齡、如晦，非為勲舊，以其有才行也。",
                    "zhushu": "為，行。並去聲。"
                },
                {
                    "paragraph": "此人妄事毁謗，止欲離間我君臣。",
                    "zhushu": "間，去聲。"
                },
                {
                    "paragraph": "昔蜀後主昏弱，",
                    "zhushu": "名禪，先主之子。"
                },
                {
                    "paragraph": "齊文宣狂悖，然國稱理者，以任諸葛亮、楊遵彦",
                    "zhushu": "並見前注。"
                },
                {
                    "paragraph": "不猜之故也。朕今任如晦䓁，亦復如法。”於是流陳師合于嶺外。",
                    "zhushu": "舊本自此已下三章在貪鄙篇，今附入此。",
                    "type": 2
                },
                {
                    "paragraph": "",
                    "zhushu": "孫氏甫曰：人主之任大臣，不可不專，亦不可專。若深知其人，可付國事，不專任之，何以責成功？盖專任則責重，責重則人必盡其才力也。若知人未至而專任之，茍無成功，則有敗事。又或竊擅威福，有難制之患。二者惟在人主審之，不可一失，失則事機難追矣。大宗可謂能審知人之術者也。知房、杜之賢而付以國事，房、杜方盡心職事，已著功効，陳師合以平常之見，欲移主意，如晦奏其事，意似不廣，然慮小臣間言，漸害於事，公言之爾。太宗不惑師合之言，房、杜荷信任如是，敢不盡其才力乎？此所以成太平之治也。然有太宗之明，房、杜之賢，則可專任而不容人言。人主知人未至，當審其付任，不可執此為法。",
                    "type": 2
                },
                {
                    "paragraph": "",
                    "zhushu": "説見後章。",
                    "type": 2
                },
                {
                    "paragraph": "貞觀中，太宗謂房玄齡、杜如晦曰：“朕聞自古帝王，上合天心以致太平者，皆股肱之力。朕比開直言之路者，",
                    "zhushu": "比，音鼻。"
                },
                {
                    "paragraph": "庶知寃屈，欲聞諫諍。所有上封事人，多告訐百官，",
                    "zhushu": "訐。音結。"
                },
                {
                    "paragraph": "細無可採。朕歴選前王，但有君疑於臣，則下不能上達，欲求盡忠極慮，何可得哉？而無識之人，務行䜛毁，交亂君臣，殊非益國。自今已後，有上書訐人小惡者，當以䜛人之罪罪之。”魏徴為秘書監，有告徴謀反者，太宗曰：“魏徴，昔吾之讎，秪以忠於所事，吾遂㧞而用之，何乃妄生䜛構？”竟不問徴，遽斬𠩄告者。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：太宗欲聞百言而惡告訐，不惟聖，譖䜛而又罪之，可謂至明且逺矣，此為君為長之道。",
                    "type": 2
                },
                {
                    "paragraph": "",
                    "zhushu": "愚按：上封事者，訐人小惡而太宗罪之，䜛人告魏徴謀反，而太宗誅之，此可謂明也已。陳師合上㧞士論，謂一人不可總知數職，斯乃天下之確論也。如晦遽以為譏論臣䓁，太宗遽以為毁謗離間，至流師合於嶺外，亦可謂𡨚也已。然則合三事而觀之，太宗得其二而失其一乎？",
                    "type": 2
                },
                {
                    "paragraph": "貞觀十六年，太宗謂諫議大夫禇遂良曰：“卿知起居，比來",
                    "zhushu": "比音鼻。"
                },
                {
                    "paragraph": "記我行事善惡。”遂良曰：“史官之設，君舉必書，善既必書，過亦無𨼆。”太宗曰：“朕今勤行三事，亦望史官不書吾惡。一則鑒前代成敗事，以為元龜；二則進用善人，共成政道；三則斥棄群小，不聴䜛言。吾能守之，終不轉也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：太宗所言皆君道，然謂守而不失，亦望史官不書吾惡，則有䕶過之意矣。伐遼之監不逺而窮兵，用魏徴而仆碑扵身後，知宇文士及佞而㳺言自解，謂守而不失，未免自矜也。",
                    "type": 2
                },
                {
                    "paragraph": "",
                    "zhushu": "愚按：善惡直書而義自見，此史臣之職也。揜其不善而著其善，此人情之常也。為人上者，其於言行之際，知善而力行之，知惡而力改之，在我而已。史臣直筆，吾不知也。太宗嘗欲觀史矣，而復問起居所記之行事，是欲史臣每有以彰其善，而有不善者則削而不書也。所行果出於善，始終如一，史臣豈得而揜其善乎？勤行三事之言，雖為君道之善，而表襮於起居注之臣，則似有矜善之意矣。"
                }
            ]
        },
        {
            "name": "悔過第二十四",
            "paragraphs": [
                {
                    "paragraph": "悔過第二十四",
                    "zhushu": "凡四章。",
                    "type": 1
                },
                {
                    "paragraph": "貞觀二年，太宗謂房玄齡曰：“為人大須學問。朕徃為",
                    "zhushu": "去聲。"
                },
                {
                    "paragraph": "群𠒋未定，東西征討，躬親戎事，不暇讀書。比來",
                    "zhushu": "比，音鼻。"
                },
                {
                    "paragraph": "四海安静，身處殿堂，",
                    "zhushu": "處，上聲。"
                },
                {
                    "paragraph": "不能自執書卷，使人讀而聴之。君臣父子，政教之道，共在書内。古人云：‘不學，墻面，莅事惟煩’，",
                    "zhushu": "周書周官之辭。"
                },
                {
                    "paragraph": "不徒言也。却思少小時行事，",
                    "zhushu": "少，去聲。"
                },
                {
                    "paragraph": "大覺非也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：夫子於易之益曰：君子以見善則遷，有過則改。釋者謂見善能遷，則可以盡天下之善；有過能改，則無過矣。益於人者無大於是。夫遷善改過，學者之所難，而太宗定天下之亂，處帝王之尊，乃能知讀書之善而能遷之，知少時之過而能改之，可謂知為益之道矣。充是心也，為益之道，豈有窮際乎？",
                    "type": 2
                },
                {
                    "paragraph": "貞觀中，太子承乾多不修法度，魏王泰尤以才能為太宗所重，特詔泰移居武徳殿。魏徴上䟽諫曰：“魏王既是陛下愛子，須使知定分，",
                    "zhushu": "去聲。"
                },
                {
                    "paragraph": "常保安全，每事抑其驕奢，不處嫌疑之地也。今移居此殿，使在東宫之西。海陵昔居，時人以為不可。雖時移事異，猶恐人之多言。又王之本心，亦不寧息，既能以寵為懼，伏願成人之美。”太宗曰：“我幾不思量，甚大錯誤。",
                    "zhushu": "幾、量，並平聲。"
                },
                {
                    "paragraph": "遂遣泰歸於本第。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：古者世嫡之位既定，而衆子各有定分，觀於周官之衣服膳羞之不會者，必曰惟王及后世子。王及后固也，而世子與焉者，所以示尊隆，絶覬覦也。太宗之時，既知承乾不修法度矣，乃重魏王泰之才，固以踰分越制矣，又使居武徳殿，他日兩廢之事，寧非太宗有以啓之也？雖以魏徴之言，覺大錯誤，終非宜為矣。重天下之本者，慎之哉！",
                    "type": 2
                },
                {
                    "paragraph": "貞觀十七年，太宗謂侍臣曰：“人情之至痛者，莫過乎喪親也。故孔子云：‘三年之喪，",
                    "zhushu": "平聲，後同。"
                },
                {
                    "paragraph": "天下之通喪，",
                    "zhushu": "孔子荅宰我之辭。"
                },
                {
                    "paragraph": "自天子逹於庶人也。’又曰：‘何必高宗，",
                    "zhushu": "商君、武丁也。"
                },
                {
                    "paragraph": "古之人皆然。’",
                    "zhushu": "孔子荅子張之辭。"
                },
                {
                    "paragraph": "近代帝王遂行不逮漢文以日易月之制，",
                    "zhushu": "漢文帝行短喪，以日易月。"
                },
                {
                    "paragraph": "甚乖於禮典。朕昨見徐幹中論",
                    "zhushu": "後漢徐幹撰中論二十篇。"
                },
                {
                    "paragraph": "復三年喪篇，義理甚深，恨不早見此書。所行大䟽略，",
                    "zhushu": "䟽，平聲。"
                },
                {
                    "paragraph": "但知自咎自責，追悔何及！”因悲泣乆之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：孟子曰：三年之喪，齊䟽之服，飦粥之食，自天子逹於庻人，三代共之。夫三年之喪者，子生三年然後免於父母之懐，故父母之喪必以三年，古今貴賤通行之禮也。然自漢文短喪以日易月，歴代因之，恬不知改，天子遂無三年之喪。人紀廢壊，綱常不明，莫甚於此。太宗雖不能蚤遵經訓，躬行其禮，而能引咎自責，追悔悲泣，抑亦可以為孝矣。後之人君，所宜遵復古制，以詔後世，俾子孫守之，永永無斁，罔使蹈漢文之失，貽太宗之悔，豈不卓冠千古哉！",
                    "type": 2
                },
                {
                    "paragraph": "貞觀十八年，太宗謂侍臣曰：“夫",
                    "zhushu": "音扶。"
                },
                {
                    "paragraph": "人臣之對帝王，多承意順㫖，甘言取容。朕今欲聞已過，卿䓁皆可直言。”散騎常侍劉洎對曰：“陛下每與公卿論事，及有上書者，以其不稱㫖，",
                    "zhushu": "稱，去聲。"
                },
                {
                    "paragraph": "或面加詰難，",
                    "zhushu": "去聲。"
                },
                {
                    "paragraph": "無不慙退，恐非誘進直言之道。”太宗曰：“朕亦悔有此問難，當即改之。”",
                    "zhushu": "此章重出納諫篇直諫𩔖，比此為詳。"
                }
            ]
        },
        {
            "name": "奢縱第二十五",
            "paragraphs": [
                {
                    "paragraph": "奢縱第二十五",
                    "zhushu": "凡二章。",
                    "type": 1
                },
                {
                    "paragraph": "貞觀十一年，侍御史馬周上疏陳時政曰：臣歷覩前代，自夏、殷、周及漢氏之有天下，傳祚相繼，多者八百餘年，",
                    "zhushu": "史記注：周凡三十七主，八百六十七年。"
                },
                {
                    "paragraph": "少者猶四五百年，",
                    "zhushu": "史記注：從禹至桀，十七君，十四世。有王與無王，用嵗四百七十一年。殷凡三十一世，六百二十九年。東西兩漢共二十四帝，凡四百二十四年。見漢書。"
                },
                {
                    "paragraph": "皆為",
                    "zhushu": "去聲，後同。"
                },
                {
                    "paragraph": "積徳累業，恩結於人心，豈無僻王，頼前哲以免尔。自魏、晉已還，降及周、隋，多者不過五六十年，少者𦆵二三十年而亡。",
                    "zhushu": "三國，蜀二主，四十五年。魏五主，四十五年。吳四主，五十九年。西晉四主，五十三年。南齊七主，二十二年。蕭梁四主，五十六年。陳五主，二十三年。東晉十一主，一百三年。劉宋八王，六十年。元魏十二主，一百一十九年。東魏一主，十七年。西魏三主，二十二年。北齊五主，二十八年。後周五主，二十五年。隋三主，三十七年。"
                },
                {
                    "paragraph": "良由創業之君，不務廣恩化，當時僅能自守，後無遺徳可思，故傳嗣之主，政教少衰，一夫大呼，",
                    "zhushu": "去聲。"
                },
                {
                    "paragraph": "而天下土崩矣。今陛下雖以大功定天下，而積徳日淺，固當崇禹、湯、文、武之道，廣施徳化，",
                    "zhushu": "施，平聲。"
                },
                {
                    "paragraph": "使㤙有餘地，為子孫立萬代之基，豈欲但令政教無失，",
                    "zhushu": "令，平聲，後同。"
                },
                {
                    "paragraph": "以持當年而已。且自古明王聖主，雖因人設教，寛猛隨時，而大要以節儉於身，恩加於人，二者是務，故其下愛之如父母，仰之如日月，敬之如神明，畏之如雷霆，此其所以卜祚遐長，而禍亂不作也。今百姓承喪亂之後，比於隋時𦆵十分之一，而供官徭役，道路相繼，兄去弟還，首尾不絶。逺者往來五六千里，春秋冬夏，略無休時。陛下雖每有㤙詔，令其減省，而有司作既不廢，自然須人，徒行文書，役之如故。臣每訪問，四五年來，百姓頗有怨嗟之言，以陛下不存養之。昔唐堯茅茨土階，夏禹惡衣菲食，如此之事，臣知不復可行於今。漢文帝惜百金之費，輟露臺之役，集上書囊以為殿帷，所幸夫人",
                    "zhushu": "慎夫人也。"
                },
                {
                    "paragraph": "衣不曵地。至景帝以錦繡綦組妨害女工，特詔除之，所以百姓安樂。至孝武帝，雖窮奢極侈，而承文、景遺徳，故人心不動。向使髙祖之後，即有武帝，天下必不能全。此於時代差近，事迹可見。今京師及益州諸處",
                    "zhushu": "益州。今仍舊𨽻四川。"
                },
                {
                    "paragraph": "營造供奉器物，",
                    "zhushu": "供，平聲。"
                },
                {
                    "paragraph": "并諸王妃主服飾，議者皆不以為儉。臣聞昧旦丕顯，後世猶怠，作法扵理，其弊猶亂。陛下少處人間，",
                    "zhushu": "少，去聲。處，上聲。"
                },
                {
                    "paragraph": "知百姓辛苦，前代成敗，目所親見，尚猶如此，而皇太子生長深宫，不更外事，",
                    "zhushu": "長，音掌。更，平聲。"
                },
                {
                    "paragraph": "即萬嵗之後，固聖慮𠩄當憂也。臣𥨸尋徃代以來成敗之事，但有黎庶怨叛，聚為盜賊，其國無不即滅。人主雖欲改悔，未有重能安全者。凡修政教，當修之於可修之時。若事變一起而後悔之，則無益也。故人主每見前代之亡，則知其政教之所由喪，而皆不知其身之有失。是以殷紂笑夏桀之亡，而幽厲亦笑殷紂之滅。",
                    "zhushu": "周幽王，名宫湼。厲王，名胡，皆無道之主。"
                },
                {
                    "paragraph": "隋帝大業之初，又笑周齊之失國。然今之視煬帝，亦猶煬帝之視周齊也。故京房",
                    "zhushu": "京，姓。房，名，字君明，漢東郡人，治易。"
                },
                {
                    "paragraph": "謂漢元帝云：“臣恐後之視今，亦猶今之視古。”此言不可不戒也。徃者貞觀之初，率土霜儉，一匹絹𦆵得粟一斗，而天下怡然。百姓知陛下甚憂憐之，故人人自安，曾無謗讟。自五六年來，頻歳豐稔，一匹絹得十餘石粟，而百姓皆以陛下不憂憐之，咸有怨言，以今所營為者，頗多不急之務故也。自古以来，國之興亡，不由蓄積多少，唯在百姓苦樂。",
                    "zhushu": "音洛。"
                },
                {
                    "paragraph": "且以近事驗之，隋家貯洛口倉，而李宻因之；東京積布帛，王世充㨿之；西京府庫，亦為國家之用，至今未盡。向使洛口、東都無粟帛，即世充、李宻未必能聚大衆。但貯積者固是國之常事，要當人有餘力而後收之。若人勞而彊斂之，",
                    "zhushu": "斂，去聲。"
                },
                {
                    "paragraph": "竟以資冦，積之無益也。然儉以息人，貞觀之初，陛下已躬為之，故今行之不難也。為之一日，則天下知之，式歌且舞矣。若人既勞矣，而用之不息。儻中國被水旱之灾，邊方有風塵之警，狂狡因之𥨸發，則有不可測之事，非徒聖躬旰食晏𥨊而已。",
                    "zhushu": "旰，居案切，日晚也。"
                },
                {
                    "paragraph": "若以陛下之聖明，誠欲勵精為政，不煩逺求上古之術，但及貞觀之初，則天下幸甚。太宗曰：“近令造小隨身器物，不意百姓遂有嗟怨，此則朕之過誤。”乃命停之。",
                    "zhushu": "按史傳通鑑，此與論諸王定分刺史、縣令同一䟽。",
                    "type": 2
                },
                {
                    "paragraph": "",
                    "zhushu": "范氏祖禹曰：紂積鉅橋之粟，武王發之，人主不務徳而務聚斂者，民散而國亡。太宗在位寖乆，将外事四夷，内治宫室，聚財積穀，欲以有為。馬周先事而諫，欲如初年之節儉，可謂順其羙而救其惡矣。",
                    "type": 2
                },
                {
                    "paragraph": "",
                    "zhushu": "胡氏寅曰：馬周所言四五事，太宗從其一而已，其要曰：陛下當隆禹湯文武之業，豈得但持當年而已。此最太宗之病也。豈特太宗，凡三代已後得天下者皆然，皆不知治蠱先甲後申之義，前弊未盡革，而後患已生矣。汲黯謂武帝内多欲而外施仁義，太宗嬪御不為稀，營造不為少，窮兵黷武，以牧遼畧，在位十餘年矣。年豐食足而百姓怨咨，馬周言之，帝未改也。豈非經濟之術已殫，無所可為乎？",
                    "type": 2
                },
                {
                    "paragraph": "",
                    "zhushu": "愚按：馬周此䟽，以三代帝王取天下保天下之道望之太宗，可謂能責難於其君矣。夫禹、湯、文、武之道，修之於身，推之於家國天下，而後道洽政治，澤潤生民，非可以勉强而為之也。太宗為唐賢君，謂其行事有合於禹、湯、文、武則可，槩以禹、湯、文、武之道，則未之盡也。孟子曰：王者之民，皞皞如也。營造器物而百姓怨嗟，與皞皞之氣象有間矣。幸而因周之言，即命停罷，其足以保貞觀之盛也以此。若夫廣施徳化，為子孫立萬代之基，此王者必世後仁之事，未能進扵是矣。三代之所以長治久安者，其必有道也夫。"
                }
            ]
        },
        {
            "name": "貪鄙第二十六",
            "paragraphs": [
                {
                    "paragraph": "貪鄙第二十六",
                    "zhushu": "凡六章。",
                    "type": 1
                },
                {
                    "paragraph": "貞觀初，太宗謂侍臣曰：“人有明珠，莫不貴重，若以彈雀，豈非可惜？況人之性命甚於明珠，見金錢財帛，不懼刑網，徑即受納，乃是不惜性命。明珠是身外之物，尚不可彈雀，何況性命之重，乃以博財物耶？群臣若能備盡忠直，益國利人，則官爵立至。皆不能以此道求榮，遂妄受財物。𧷢賄既露，其身亦殞，實可為笑。帝王亦然，恣情放逸，勞役無度，信任羣小，踈逺忠正，",
                    "zhushu": "逺，去聲。"
                },
                {
                    "paragraph": "有一扵此，豈不滅亡？隋煬帝奢侈自賢，身死匹夫之手，亦為可笑。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：周禮天官：以𦗟官府之六計。弊群吏之治。必察之以廉。甚矣。貪之足以禍其身也。夫利所以資身。利積而身敗。則利乃所以殞身也。可不戒哉。然自昔戒貪之言多矣。善乎太宗之言曰：明珠身外之物。尚不可以彈雀。何況性命之重。乃以愽財物。此可為有官君子之箴。終之曰：帝王亦然。是不惟有以戒其臣。而亦以自戒也。可不謂賢君乎？",
                    "type": 2
                },
                {
                    "paragraph": "貞觀二年，太宗謂侍臣曰：“朕嘗謂貪人不解愛財也。",
                    "zhushu": "觧，音懈，後同。"
                },
                {
                    "paragraph": "至如内外官五品以上，禄秩優厚，一年所得，其數自多。若受人財賄，不過數萬，一朝彰露，禄秩削奪，此豈是觧愛財物，規小得而大失者也？昔公儀休",
                    "zhushu": "公儀，複姓。休，名，魯相也。"
                },
                {
                    "paragraph": "性嗜魚而不受人魚，其魚長存。且為主貪，必喪其國；為臣貪，必亡其身。詩云：‘大風有隧，貪人敗𩔖。’",
                    "zhushu": "詩大雅桑柔篇之辭。"
                },
                {
                    "paragraph": "固非謬言也。昔秦惠王",
                    "zhushu": "即秦惠公。僣稱王，是為惠文王。"
                },
                {
                    "paragraph": "欲伐蜀，不知其逕，乃刻五石牛，置金其後，蜀人見之，以為牛能便金。",
                    "zhushu": "便，平聲。"
                },
                {
                    "paragraph": "蜀王使五丁力士拖牛入蜀，道成，秦師隨而伐之，蜀國遂亡。",
                    "zhushu": "事見蜀記。"
                },
                {
                    "paragraph": "漢大司農",
                    "zhushu": "漢制，掌諸錢穀、金帛、貨幣之職。"
                },
                {
                    "paragraph": "田延年",
                    "zhushu": "字子賔，齊諸田之後。漢昭帝時，為大司農。"
                },
                {
                    "paragraph": "𧷢賄三千萬，事覺自死。",
                    "zhushu": "時茂陵富人焦氏、賈氏以數千萬積貯炭葦諸𦵏物，昭帝大行，用度未辦。延年奏言：豫收不祥物，兾疾用以求利，非臣民所當為，請沒入官。奏可。富人皆怨，出錢求延年罪。初，大司農取民牛車三萬兩為僦車，直千錢，延年詐增二千，凡六千萬，盜取其半。焦賈告其事，時議以延年廢昌邑王時，嘗發大議，當以功覆過。霍光曰：往就獄，公議過。延年曰：我何面目入牢獄！遂刎死。"
                },
                {
                    "paragraph": "如此之流，何可勝記？",
                    "zhushu": "勝。平聲。"
                },
                {
                    "paragraph": "朕今以蜀王為元龜，卿等亦須以延年為覆轍也。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：書曰：凡厥正人，既富方穀。中庸曰：忠信重禄，所以勸士。盖分田制禄，所以養其愧耻之心，而厲其忠㢘之莭也。太宗謂當時五品已上，禄秩自厚，若受財不過數萬，其知所以勸矣。自以蜀王為監，以牛金而亡國；欲臣下以田延年為監，以𧷢賄而殞身，非特以此戒臣下，且以此律其身，則列于庶位者，寧不知所懲哉？",
                    "type": 2
                },
                {
                    "paragraph": "貞觀四年，太宗謂公卿曰：“朕終日孜孜，非但憂憐百姓，亦欲使卿䓁長守富貴。天非不髙，地非不厚，朕常兢兢業業，以畏天地。卿䓁若能小心奉法，常如朕畏天地，非但百姓安寧，自身常得驩樂。",
                    "zhushu": "音洛。"
                },
                {
                    "paragraph": "古人云：賢者多財損其志，愚者多財生其過。此言可為深誡。若徇私貪濁，非止壊公法，損百姓，縱事未發間，中心豈不常懼？恐懼既多，亦有因而致死。大丈夫豈得茍貪財物，以害及身命，使子孫每懐愧耻耶？卿䓁宜深思此言。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：詩云：上帝臨女，毋貳爾心。自古聖人拳拳於畏天者，豈謂人君尊無與敵，借天以壓之哉？盖兢業祗懼，是乃天心之所存，而堯舜禹湯所傳之大原也。太宗自謂：常兢兢業業以畏天地，又使群臣當如朕畏天地，是真能合乎聖人畏天之學矣。然太宗之所謂天者，蒼蒼之天耳。昊天曰明，及爾出王；昊天曰旦，及爾㳺衍。何徃而非天哉？一息之間斷，非畏天也；一事之作輟，非畏天也。詩曰：文王之徳之純，聖人之所以事天者，純而已矣。愚觀太宗之行事，知謹刑矣，而復濫殺；知尚文矣，而復慕武；知任賢矣，而復聴䜛；知斷恩矣，而復牽愛，甚矣，其雜而不純也。此豈足為畏天之實哉？",
                    "type": 2
                },
                {
                    "paragraph": "貞觀六年，右衛将軍陳萬福自九成宫赴京，違法取驛家麩數石，太宗賜其麩，令自負出以耻之。",
                    "zhushu": "令，平聲。",
                    "type": 2
                },
                {
                    "paragraph": "",
                    "zhushu": "愚按：大學引孟獻子之言曰：與其有聚斂之臣，寧有盜臣。盖君子寧亡己之財，而不忍傷民之力故也。陳萬福違法取驛家麩，非有取於民者，其盜臣之謂乎？太宗賜其麩，令自負出，以愧其心而不加罪，可謂寛仁也已。",
                    "type": 2
                },
                {
                    "paragraph": "貞觀十年，治書侍御史權萬紀上言：“宣、饒二州",
                    "zhushu": "宣州，今為寜國路。饒州，今仍舊，並𨽻江東。"
                },
                {
                    "paragraph": "諸山大有銀坑，採之極是利益，每嵗可得錢數百萬貫。”太宗曰：“朕貴為天子，是事無所少之，惟須納嘉言，進善事，有益於百姓者。且國家賸得數百萬貫錢，何如得一有才行人？",
                    "zhushu": "行，去聲。"
                },
                {
                    "paragraph": "不見卿推賢進善之事，又不能按舉不法，震肅權豪，惟道税鬻銀坑以為利益。昔堯、舜抵璧於山林，投珠於淵谷，由是崇名美號，見稱千載。後漢桓、靈二帝，",
                    "zhushu": "後漢桓帝名志，靈帝名宏。"
                },
                {
                    "paragraph": "好利賤義，",
                    "zhushu": "好，去聲。漢靈帝時，開西邸賣官，自關内侯、虎賁、羽林，入錢各有差。私令左右賣公卿，公千萬，卿五百萬。又賣關内侯，假金印紫綬，傳世入五百萬。"
                },
                {
                    "paragraph": "為近代庸暗之主，卿遂欲将我比桓、靈耶？”是日，勑放，令萬紀還第。",
                    "zhushu": "令，平聲。",
                    "type": 2
                },
                {
                    "paragraph": "",
                    "zhushu": "孫氏甫曰：太宗所以能斥言利之臣者，無它，内能節用，外謹制度，絶權倖，抑恩寵，無妄費耳。官中欲修一殿，則想秦皇之過；公卿請營一閣，則念文帝之儉；将修洛陽殿，則聴張玄素之言而遂止；嫁送長樂，則納魏徴之諫而從薄。宫人罷遣而出者三千。此其謹身節用，天下已隂受其賜矣。而文武官止六百四十三員，府兵止六十萬，又皆散之農𤱔以自給，天子惟務徳義以致治平，薄賦斂以厚風俗而已，此言利之臣所以不能合也。",
                    "type": 2
                },
                {
                    "paragraph": "",
                    "zhushu": "胡氏寅曰：大學之教曰：長國家而務財用者，必自小人矣。與其有聚斂之臣，寜有盜臣，故治國不以利為利，而以義為利也。自事言之，國家嵗得數百萬緡，非因頭會箕斂而取之山澤，似亦未有害者。太宗不惟置其利，又且黜其人，而專以進賢利民為急，以桓、靈私藏為戒，審所取舍，明示好惡，可為人君法矣。",
                    "type": 2
                },
                {
                    "paragraph": "",
                    "zhushu": "愚按：大學曰：治國家不以利為利，而以義為利也。觀太宗郤權萬紀銀坑之奏，真能不以利為利者。盖當是時，官室服用毎能慎乃儉徳，是宜諄諄訓下，無愧辭也。夫表正而景隨，源清則流清，表未正而求正於景，源未清而求清於流，無是理也。是故欲臣下厲㢘名，當自人君之崇儉徳始。",
                    "type": 2
                },
                {
                    "paragraph": "貞觀十六年，太宗謂侍臣曰：“古人云：‘鳥棲於林，猶恐其不髙，復巢於木末；魚蔵於水，猶恐其不深，復宂於窟下。然而為人所獲者，皆由貪餌故也。’今人臣受任，居髙位，食厚禄，當湏履忠正，蹈公清，則無災害，長守富貴矣。古人云：‘禍福無門，惟人所召。’然陷其身者，皆為",
                    "zhushu": "去聲。"
                },
                {
                    "paragraph": "貪冐財利，與夫",
                    "zhushu": "音扶。"
                },
                {
                    "paragraph": "魚鳥何以異哉？卿䓁宜思此語為鑒誡。”",
                    "zhushu": "舊本此章重岀鑒戒篇。今按：此章喻貪為切，故去彼存此。",
                    "type": 2
                },
                {
                    "paragraph": "",
                    "zhushu": "愚按：太宗訓臣下，㢘潔之為美，貪利之為害者數矣。魚鳥之喻，尤其明白痛切，令人讀之竦然，誠足懲創人之逸志也，可不戒哉！"
                }
            ]
        },
        {
            "name": "崇儒學第二十七",
            "paragraphs": [
                {
                    "paragraph": "崇儒學第二十七",
                    "zhushu": "凡六章。",
                    "type": 1
                },
                {
                    "paragraph": "太宗初踐祚，即於正殿之左置弘文舘，精選天下文儒，令以本官",
                    "zhushu": "令，平聲。"
                },
                {
                    "paragraph": "兼署學士，給以五品珍膳，更日宿直。",
                    "zhushu": "更，平聲。"
                },
                {
                    "paragraph": "以𦗟朝之𨻶，引入内殿，討論墳典，",
                    "zhushu": "論，平聲。"
                },
                {
                    "paragraph": "商略政事，或至夜分乃罷。又詔勲賢三品已上子孫為弘文學生。",
                    "zhushu": "舊本此與後三章通為一章。今按：崇儒雖同，典故則異，分為三章。又按通鑑：武徳九年九月，上於弘文殿聚四部書二十餘萬卷，置弘文館於殿側，精選天下文學之士虞世南、褚亮、姚思廉、歐陽詢、蔡𠃔恭、蕭德言等，並以本官兼學士云云。又取三品已上子孫充弘文館學生。",
                    "type": 2
                },
                {
                    "paragraph": "",
                    "zhushu": "真氏徳秀曰：後世人主之好學者，莫如唐太宗。當戰攻未息之餘，已留情於經術，召名儒學士以講磨之，此三代以下之無有也。既即位，置弘文館於殿之側，引内學士畨宿更休，𦗟朝之暇，與討古今，論成敗，或日𣅳夜艾，未嘗少怠。此三代以下之所又無也。故陸贄舉之以告徳宗，謂：言及稼穡艱難，則務遵節儉；言及閭閻疾苦，則議息征徭，此所以致貞觀之治也。後之人君有志於帝王之事業，則貞觀之規模不可以不復。",
                    "type": 2
                },
                {
                    "paragraph": "",
                    "zhushu": "愚按：太宗之好學，可謂至矣。其未即位也，廣招瀛洲之賢；其既即位也，大啓弘文之館。討論墳典。商略政事。盖自三代以下。人君講學之勤。未能或之先也。然嘗論之。太宗之所講學。豈真堯、舜、禹、湯、文、武、孔、顔之學也？夫𠃔執厥中。尭之學也，危微精一；舜禹之學也，建中建極；湯武之學也，忠恕一貫。孔門師友之學也。瀛洲諸賢之所講，亦嘗及於此乎？愚不得而知也。弘文諸儒之所講，亦嘗及於此乎？愚不得而知也。愚獨怪夫君臣問答之際，詔令章䟽之間，一事之微，無不講也；一物之細，無不講也，獨於統宗㑹元之地，廼無一語及之，是則太宗之學，學其所學，非堯、舜、禹、湯、文、武、孔、顔之學也。嗚呼！周公沒而百世無善治，孟軻死而千載無真儒，詎不信哉！",
                    "type": 2
                },
                {
                    "paragraph": "貞觀二年，詔停周公為先聖，始立孔子廟堂於國學。稽式舊典，以仲尼為先聖，顔子為先師，兩邉爼豆干戚之容，始備于兹矣。是𡻕大收天下儒士，賜帛給傳，",
                    "zhushu": "去聲。驛傳也。"
                },
                {
                    "paragraph": "令詣京師，",
                    "zhushu": "令，平聲，後同。"
                },
                {
                    "paragraph": "擢以不次，布在廊廟者甚衆。學生通一大經已上，咸得署吏。",
                    "zhushu": "署吏職，入仕也。"
                },
                {
                    "paragraph": "國學増築學舎四百餘間，國子、太學、四門、廣文亦増置生員。其書、筭各置愽士、學生，以備衆藝。",
                    "zhushu": "唐制，國子、太學、廣文、四門、律、書、筭，凡七學皆置愽士。國子，掌教三品以上及國公子孫，從二品以上曽孫為生者。太學，掌教五品以上及郡縣公子孫，從三品曽孫為生者。廣文館，掌領國子學生業進士者。四門館，掌教七品以上侯、伯、子、男為生，及庶人子為俊士生者。律學、書學、筭學，掌教八品以下及庶人子為俊士生者。又有五經愽士，掌以其經教國子。"
                },
                {
                    "paragraph": "太宗又數幸國學，",
                    "zhushu": "數，音朔。"
                },
                {
                    "paragraph": "令祭酒、司業、",
                    "zhushu": "凡㑹同饗醼，必尊長先以酒𥙊先，故曰𥙊酒，長者之稱也。唐制，國子監祭酒掌邦國儒學訓導之政，兼領諸學。凡釋奠則為初獻，司業其貳職也。"
                },
                {
                    "paragraph": "愽士講論畢，各賜以束帛。四方儒生負書而至者，盖以千數。俄而吐蕃及髙昌、髙麗、新羅等諸夷酋長，",
                    "zhushu": "音掌。"
                },
                {
                    "paragraph": "亦遣子弟請入于學。於是國學之内，皷篋升講筵者，",
                    "zhushu": "篋，方竹器，所以盛書籍者。"
                },
                {
                    "paragraph": "㡬至萬人，",
                    "zhushu": "㡬，平聲。"
                },
                {
                    "paragraph": "儒學之興，古昔未有也。",
                    "zhushu": "按儒林傳：貞觀十四年。召天下惇師老德以為學官，數臨幸觀𥼶菜。廣學舎千二百區。益生員至三千二百，自屯營飛騎皆給慱士受經，能通經者𦗟入貢限。四方秀艾坌集京師。扵是新羅、髙昌、百濟、吐蕃、髙麗等群酋長，並遣子弟入學，皷笥踵堂者凡八千餘人。雖三代之盛，所未聞也。",
                    "type": 2
                },
                {
                    "paragraph": "",
                    "zhushu": "范氏祖禹曰：吉之教者，家有墊，黨有庠，遂有序，國有學。士脩之扵家而後升扵郷，升扵郷而後升扵國，升扵國而後逹扵天子。其教之有素，其養之有漸，故成人有徳，小子有造，賢才不可勝用，由此道也。後世郷里之學廢，人君能教者，不過聚天下之士而烏合扵京師，學者衆多，眩耀扵一時而已，非有教養之實也。唐之儒學，惟貞觀、開元為盛，其人才之所成就者，亦可睹矣。孟子曰：學所以明人倫也。無學則人倫不明，故有國者以為先。如不復三代之制，未知其可也。",
                    "type": 2
                },
                {
                    "paragraph": "",
                    "zhushu": "愚按：昌𥠖韓子原道曰：尭以是傳之舜，舜以是傳之禹，禹以是傳之湯，湯以是傳之文、武、周公、孔于。然周公而上，得位與時者也；孔子，不得位與時者也。得位與時者，其道見之扵事。不得位與時者，其道託之扵言。而宰我曰：以予觀扵夫子，賢扵尭舜逺矣。夫尭舜而至周公，去夫子之時邈矣，正道日以榛蕪，非得夫子，則尭舜之道何由而明扵後世哉？六經之訓，如日行天，夫子之功也。先儒周子謂宜乎後世無窮王祀夫子，報德報功之無盡焉。夫周公固為先聖，而立孔子廟堂扵國學，以夫子為先聖，實始扵太宗，遂為萬代之定制，廟祀徧天下。人知尊夫子之道，即知尊堯、舜、禹、湯、文、武、周公之道矣。太宗聦明英睿之君，真特見也。王封起扵開元，亦太宗有以致之。",
                    "type": 2
                },
                {
                    "paragraph": "貞觀十四年，詔曰：“梁皇侃、",
                    "zhushu": "苦旦切。皇，姓。侃，名。明三禮。為散騎侍郎。一作皇甫侃者，非。"
                },
                {
                    "paragraph": "褚仲都，",
                    "zhushu": "明周易。"
                },
                {
                    "paragraph": "周熊安生、",
                    "zhushu": "字植之，長樂人。為國子愽士。"
                },
                {
                    "paragraph": "沈重，",
                    "zhushu": "字子厚，通春秋群書，為五經博士。"
                },
                {
                    "paragraph": "陳沈文阿、",
                    "zhushu": "字國衛。通三禮、春秋，為五經愽士。"
                },
                {
                    "paragraph": "周弘正、",
                    "zhushu": "字思行，晋周覬之後，為國子愽士。"
                },
                {
                    "paragraph": "張譏，",
                    "zhushu": "字直言，武城人。為國子愽士。"
                },
                {
                    "paragraph": "隋何妥、",
                    "zhushu": "字栖鳯，西城人。為國子𥙊酒。"
                },
                {
                    "paragraph": "劉炫，",
                    "zhushu": "字光明，河間人。為太學慱士。"
                },
                {
                    "paragraph": "並前代名儒，經術可紀。加以所在學徒，多行其講䟽，宜加優賞，以勸後生。可訪其子孫見在者，",
                    "zhushu": "見音現。"
                },
                {
                    "paragraph": "錄姓名奏聞。”二十一年，詔曰：“左丘明、",
                    "zhushu": "左丘明見扵論語，程子謂古之聞人。唐啖趙氏謂孔子所言左丘明在孔子前，則左氏傳非丘明所為，亦有姓左而不得其名者為此傳也。或問朱子，朱子曰：未可知也。先友鄧著作考姓氏書曰：盖左丘姓而名明，傳春秋者乃左氏耳。然則太宗詔從祀諸儒，以左丘明為首，而寘扵公、榖之列者，盖漢晉以來相傳，誤以左氏為左丘明也。"
                },
                {
                    "paragraph": "卜子夏、",
                    "zhushu": "名商。孔子弟子，以文學稱。序詩、傳易、禮、春秋。"
                },
                {
                    "paragraph": "公羊髙、",
                    "zhushu": "公羊，姓髙，名子夏。弟子傳春秋。"
                },
                {
                    "paragraph": "榖梁赤、",
                    "zhushu": "榖梁，姓赤，名子夏，弟子傳春秋。"
                },
                {
                    "paragraph": "伏勝、",
                    "zhushu": "濟南人，為秦愽士。漢文時，求治尚書者，聞伏生䏻沿之，欲召。時年九十餘，詔使徃受之。秦時焚書，伏生蔵扵屋壁，兵起流亡，獨得二十九篇，教于齊、魯之間。"
                },
                {
                    "paragraph": "髙堂生、",
                    "zhushu": "魯人，前漢為愽士，得儀禮十七篇傳扵世，為漢言禮宗。"
                },
                {
                    "paragraph": "戴聖、",
                    "zhushu": "前漢為九江太守，得禮記三十六篇傳扵世，號小戴記。"
                },
                {
                    "paragraph": "毛萇、",
                    "zhushu": "趙人。為漢河間獻王愽士，治詩"
                },
                {
                    "paragraph": "。孔安國、",
                    "zhushu": "孔子之後，漢武帝時為慱士，至臨淮太守，為古文尚書之宗。"
                },
                {
                    "paragraph": "劉向、",
                    "zhushu": "字子政，漢楚元王之後。成帝時為光禄大夫，校五經。"
                },
                {
                    "paragraph": "鄭衆、",
                    "zhushu": "後漢為大司農卿。"
                },
                {
                    "paragraph": "杜子春、",
                    "zhushu": "後漢河南人。"
                },
                {
                    "paragraph": "馬融、",
                    "zhushu": "字季長，扶風人。漢桓帝時為南郡太守。著春秋三傳異同說。"
                },
                {
                    "paragraph": "盧植、",
                    "zhushu": "字子幹，後漢為北中郎將。"
                },
                {
                    "paragraph": "鄭玄、",
                    "zhushu": "字康成，北海人。後漢為大司農卿。著易、書、詩、禮、論語、孝經、國語、乾象暦、天文等書。"
                },
                {
                    "paragraph": "服䖍、",
                    "zhushu": "字子慎，後漢為九江太守。"
                },
                {
                    "paragraph": "何休、",
                    "zhushu": "字邵公，後漢為諌議大夫。觧春秋公羊傳、孝經、論語等書。"
                },
                {
                    "paragraph": "王肅、",
                    "zhushu": "字子雍，三國時為魏太常、蘭亭矦。注孔子家語。"
                },
                {
                    "paragraph": "王弼、",
                    "zhushu": "字輔嗣，三國時為魏尚書郎。注易。"
                },
                {
                    "paragraph": "杜預、",
                    "zhushu": "字元凱，晋惠帝時為鎮南大将軍、當陽侯。注春秋左氏傳。"
                },
                {
                    "paragraph": "范寗",
                    "zhushu": "西晉時為豫章太守。注春秋榖梁傳。"
                },
                {
                    "paragraph": "等二十有一人，並用其書，垂於國胄。既行其道，理合褒崇。自今有事於太學，可並配享尼父廟堂。”",
                    "zhushu": "父，音甫。魯哀公誄孔子之稱。"
                },
                {
                    "paragraph": "其尊儒重道如此。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：梁、周、陳、隋之際，吾道窮矣，儒扵此時，猶守先王之經，有如劉炫之徒，至扵流離饑餓而不悔，其所發明，有以資後學之講習，太宗能引擢其子孫以報之，至扵左丘明等二十一人，用其書行其道者，則又配享扵夫子以褒大之。先儒子孫蒙引擢之恩，又有得配夫子之祀者，則今之諸儒能不加勉？又足為後世故實。太宗二舉，豈不羙哉！",
                    "type": 2
                },
                {
                    "paragraph": "",
                    "zhushu": "愚按：太宗既以夫子為先聖，立廟堂扵國學，後數年，復優異梁、周、陳、隋名儒之子孫，雖其經術學行未探聖賢之閫奥，然亦可以風厲天下矣。又後數年，復詔以左丘明等二十一人配享孔廟，左氏諸儒注釋經義，考論制度，使後世有所依㨿，誠足以當此秩祀，遂為不刋之典。太宗是舉，亦前帝王所未及行也。夫儒之近者，恩沾扵子孫，儒之逺者，禮秩扵配享。太宗之崇儒重道，顧不羙歟？",
                    "type": 2
                },
                {
                    "paragraph": "貞觀二年，太宗謂侍臣曰：“為政之要，惟在得人，用非其才，必難致治。今所任用，必須以徳行",
                    "zhushu": "去聲，後同。"
                },
                {
                    "paragraph": "學識為本。”諌議大夫王珪曰：“人臣若無學業，不能識前言徃行，豈堪大任？漢昭帝時，",
                    "zhushu": "昭帝，名弗陵，武帝㓜子。"
                },
                {
                    "paragraph": "有人詐稱衞太子，",
                    "zhushu": "名㨿，武帝太子，䘙皇后所生。"
                },
                {
                    "paragraph": "聚觀者數萬人，衆皆致惑。雋不疑",
                    "zhushu": "雋，音吮，姓也。不疑，其名。字曼倩，渤海人，時爲京兆尹。"
                },
                {
                    "paragraph": "㫁以蒯聵之事，",
                    "zhushu": "蒯，古買切。蒯聵，春秋時䘙靈公世子也，出奔于宋。靈公卒，孫出公輒立。晉又納蒯聵于戚，父子争國。後十五年，蒯聵入，是為荘公。輙乃出奔。"
                },
                {
                    "paragraph": "昭帝曰：‘公卿大臣，當用經術明於古義者，",
                    "zhushu": "昭帝始元五年，有男子乗黄犢車詣北闕，自謂衞太子，詔公卿識視，皆不敢言。雋不疑後到，叱從吏收縳，曰：昔蒯聵出奔，輙距而不納，春秋是之。衞太子得罪先帝，亡不即死，今来自請，此罪人也。遂詔送獄。帝嘉之，廷尉驗治，竟得姦詐。"
                },
                {
                    "paragraph": "此則固非刀筆俗吏所可比擬。’”上曰：“信如卿言。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：賈子有言。移風易俗。使天下囬心而郷道，𩔖非俗吏之所䏻為也。昔漢霍光因夏侯勝之言，而重經術之士。昭帝因雋不疑之事。謂公卿大臣當用明扵古義者。夫漢之諸儒。要非真儒也。而明效大驗如此。况真知道者哉。太宗謂任人須用德行學識為本。王珪謂人臣若無學業，豈堪大任？其說羙矣。此貞觀之治所由致也。然太宗、王珪之所稱道者，又果真儒也哉。",
                    "type": 2
                },
                {
                    "paragraph": "貞觀四年，太宗以經籍去聖乆逺，文字訛謬，詔前中書侍郎顔師古",
                    "zhushu": "名籕，其先琅琊人。愽學善屬文，隋世李綱薦之，授安養尉。髙祖入𨵿，謁見，授朝散大夫，遷中書舎人，詔令一出其手。貞觀中，𨤲正五經，拜秘書少監。後撰五禮成，進爵為子。"
                },
                {
                    "paragraph": "於秘書省考定五經。及功畢，復詔尚書左僕射房玄齡集諸儒重加詳議。",
                    "zhushu": "重。平聲。"
                },
                {
                    "paragraph": "時諸儒傳習師說，舛謬已乆，皆共非之，異端𧒒起，而師古輙引晉、宋已來古本，随方曉荅，援㨿詳明，皆出其意表，諸儒莫不歎服。太宗稱善者乆之，賜帛五百匹，加授通直散騎常侍，",
                    "zhushu": "晉以員外常侍與散騎常通直，故號通直，後世因之。"
                },
                {
                    "paragraph": "頒其所定書於天下，令學者習焉。",
                    "zhushu": "令，平聲。"
                },
                {
                    "paragraph": "太宗又以文學多門，章句繁雜，詔師古與國子𥙊酒孔頴逹等諸儒，撰定五經䟽義，凡一百八十卷，名曰五經正義，付國學施行。",
                    "zhushu": "舊本五經䟽義另為一章，今合為一章。",
                    "type": 2
                },
                {
                    "paragraph": "",
                    "zhushu": "唐氏仲友曰：五經出於煨燼之餘，諸儒習傳，不勝異説。當其並行之初，是非當否之說，特未定也。世傳既乆，其迂怪淺陋之學稍稍堙滅，其能盛行於世者，如王弼之易，孔安國之書，毛鄭之詩，鄭氏之三禮，杜預之左氏，何休之公羊，范𡩋之榖梁，皆卓然顯行於世。而其他不勝異說之數十百家，為之盡廢。然為數子之學者，又各持異見，太宗始命名儒為義䟽以統一之，豈可謂無益扵經哉！然亦崇其教而已，道未也。天曰：自漢以来，經學分折，傳習不同，重以南北之分，漫益訛舛。師古家世齊、周，乃能通晉、宋舊文，故能𨤲正南北之謬，其有益於學者多矣。",
                    "type": 2
                },
                {
                    "paragraph": "",
                    "zhushu": "愚按：自經籍僅遺於秦火之餘，漢儒修補掇拾，而專門名家之學，紛紜轇轕，學者不勝考也。太宗興起斯文，命顔師古考定五經，孔穎逹撰定䟽義，易主於王弼，書主於安國，詩主於毛鄭，三禮主於康成。杜預之左傳，何休之公羊，范寗之榖梁，皆卓然顯行於世，而其他數十百家盡廢。唐之䟽義，可謂有功於經矣。然嘗論之，古者易有田氏、焦氏、費氏數家。自唐以王弼為正，而秦漢象數　之學晦矣。古者，書有歐陽氏、大小夏侯氏數家，自唐以安國為正，而古文、今文之本亂矣。古者，詩書之序不附於正經，易之十翼不附於爻彖。自唐之䟽義既出，而經傳殽亂，不可復考矣。由此論之，則明六經之道者，䟽義也；晦六經之道者，亦䟽義也。雖然，名物度數之詳，字義音𥼶之備，毫分縷析，使後世有考焉，此則其功之不可誣者也。",
                    "type": 2
                },
                {
                    "paragraph": "太宗甞謂中書令岑文本曰：“夫人雖禀定性，",
                    "zhushu": "夫。音扶。"
                },
                {
                    "paragraph": "必須愽學以成其道。亦猶蜃性含水，待月光而水垂；",
                    "zhushu": "蜃，音腎，大蛤也。海上月明，蜃吐氣如樓閣之狀。"
                },
                {
                    "paragraph": "木性懐火，待燧動而熖發；",
                    "zhushu": "燧，取火之木也。春取榆桞之火，夏取棗杏之火，夏季取桑柘之火，秋取柞楢之火，冬取槐檀之火。"
                },
                {
                    "paragraph": "人性含靈，待學成而為美。是以蘇秦刺股，",
                    "zhushu": "刺，音漆。蘇秦，字季子，雒陽人。師鬼谷子，得太公隂符，伏而誦之。讀書𣣔睡，引錐自刺其股，血流至踵。簡練揣摩，至期年而成。後遊說，佩六國相印。"
                },
                {
                    "paragraph": "董生垂帷，",
                    "zhushu": "董生，名仲舒，廣川人。漢景帝時為慱士，治春秋，下帷講誦，弟子以次相授，或莫見其面。三年不窺園，其精如此。學者皆師尊之。武帝即位，舉賢良，對䇿三篇，擢為江都王相。"
                },
                {
                    "paragraph": "不勤道藝，則其名不立。”文本對曰：“夫",
                    "zhushu": "音扶。"
                },
                {
                    "paragraph": "人性相近，情則遷移，必湏以學𩛙情，以成其性。禮云：‘玉不𤥨，不成器；人不學，不知道。’",
                    "zhushu": "禮學記之辭。"
                },
                {
                    "paragraph": "所以古人勤於學問，謂之懿徳。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：學之為言，效也，人性皆善，覺有先後，後覺者必效先覺之所為，而後可以明善而復其初也。由此論之，善者吾性之所本有，非學則無以復之也。猶水者，蜃性之所本有，非月則無以成之也；火者，木性之所本有，非燧則無以發之也。太宗此論，雖後世醇儒不能逺過。文本斯時，政當告之曰：陛下旣知性善之具於已，則性無内外之分，不當慎於外而怠於内也；性無始終之異，不當謹於始而怠於終也。于以攻其邪心，格其非心，庶乎疾之有瘳矣。顧乃泛引學記之言，無所匡救，道之不明，有君無臣，豈不可歎之甚㢤！"
                }
            ]
        },
        {
            "name": "文史第二十八",
            "paragraphs": [
                {
                    "paragraph": "文史第二十八",
                    "zhushu": "凡四章。",
                    "type": 1
                },
                {
                    "paragraph": "貞觀初，太宗謂監脩國史房玄齡曰：“比見",
                    "zhushu": "比，音鼻。"
                },
                {
                    "paragraph": "前後、漢史載録楊雄甘泉、羽獵，",
                    "zhushu": "楊雄，字子雲，成都人。漢成帝時，有薦雄文似相如者，上方郊祠甘泉泰畤、汾隂后土，以求繼嗣，召雄待詔承明之庭，從上甘泉，還，奏甘泉賦以風。後上羽獵，雄從，以為非堯舜、成湯、文王三驅之意，故作羽獵賦以風。"
                },
                {
                    "paragraph": "司馬相如子虚、上林。",
                    "zhushu": "司馬，複姓。相如，名。成都人。著子虚賦。漢武帝讀而善之，乃召問相如。相如曰：此乃諸侯之事，未足觀。請為天子游獵之賦。相如以子虚，虚言也。欲明天子之義，故虚藉為辭，以推天子諸侯之苑囿，為子虚、上林賦。其卒章歸之於節儉，因以諷諌。"
                },
                {
                    "paragraph": "班固兩都等賦。",
                    "zhushu": "班固，字孟堅，彪之子也。漢明帝時為校書郎。繼父業著西漢書。後迁玄武司馬，作西都、東都賦。"
                },
                {
                    "paragraph": "此既文體浮華。無益勸誡。何假書之史䇿？其有上書論事。詞理切直。可禆於政理者。朕從與不從，皆湏備載。”",
                    "zhushu": "",
                    "type": 2
                },
                {
                    "paragraph": "",
                    "zhushu": "胡氏寅曰：凡人之心，已以為是，則欲天下皆是；已以為非，則欲天下皆非。太宗於此，其心廣矣，不敢自以為是而沒人之善，使後有考焉。雖然，切直之言，猶瞑眩之藥，将以已疾也。如其可服，舎而不服，而姑存其方，豈若尅勉而從之，以收益身之用乎？",
                    "type": 2
                },
                {
                    "paragraph": "",
                    "zhushu": "愚按：春秋者，諸史之本也，褒善貶惡，進君子，退小人，進中國，退夷狄，一言一字皆足為後世法。後世之史，表年紀事而已，固難律之以春秋之法，要使其善足為勸，惡足為戒，可也。無益之文，何必厠於其間㢤？太宗謂漢史載甘泉等賦，文體浮華，無益勸戒，其說是也。近時司馬氏作通鑑，於韓文載文暢序，於柳文載梓人傳，取其有益於世教也。較之舊史載進學解等文，相去逺矣。司馬氏之書，真太宗之遺意㢤。",
                    "type": 2
                },
                {
                    "paragraph": "貞觀十一年。著作佐郎鄧隆",
                    "zhushu": "通鑑作鄧世隆，避太宗諱，除世字。"
                },
                {
                    "paragraph": "表請編次太宗文章為集。太宗謂曰：“朕若制事出令。有益於人者。史則書之。足為不朽。若事不師古，亂政害物，雖有詞藻，終貽後代笑，非所湏也。秪如梁武帝父子",
                    "zhushu": "武帝及昭明太子統也。"
                },
                {
                    "paragraph": "及陳後主、",
                    "zhushu": "名叔寳，字元秀，髙宗長子也。國號陳。多與狎客賦詩。後為隋所滅，封長城公。"
                },
                {
                    "paragraph": "隋煬帝，亦大有文集，",
                    "zhushu": "如玉𣗳後庭花曲、清夜遊西園曲之𩔗。"
                },
                {
                    "paragraph": "而所為多不法，宗社皆湏臾傾覆。凡人主惟在徳行，",
                    "zhushu": "去聲。"
                },
                {
                    "paragraph": "何必要事文章耶？”竟不許。",
                    "zhushu": "按通鑑係十二年。",
                    "type": 2
                },
                {
                    "paragraph": "",
                    "zhushu": "愚按：昔史臣賛堯曰欽明文思，賛舜曰濬哲文明，未甞不言文也。夫子之言堯曰：煥乎其有文章。朱子謂文者，德之著乎外者也，其經緯天地者乎？後世帝王於是乎有文集矣。若梁武帝父子、陳後主、隋煬帝之所謂文，文與行乖，何足云也。太宗謂人主惟在徳行，何必事文章，此言固為要論，然藴之為徳行，發之為文辭，昭回天章，光被萬物，如帝堯之文章，尚何厭於文㦲？",
                    "type": 2
                },
                {
                    "paragraph": "貞觀十三年，褚遂良為諌議大夫，兼知起居注，太宗問曰：“卿比知起居",
                    "zhushu": "比，音鼻。"
                },
                {
                    "paragraph": "書何等事？大抵於人君得觀見否？朕欲見此注記者，将却觀所為得失，以自警戒耳。”遂良曰：“今之起居，古之左右史，",
                    "zhushu": "禮，天子言則左史書之，動則右史書之。"
                },
                {
                    "paragraph": "以記人君言行，",
                    "zhushu": "去聲。"
                },
                {
                    "paragraph": "善惡畢書，庶㡬人主不為非法。",
                    "zhushu": "㡬，平聲。"
                },
                {
                    "paragraph": "不聞帝王躬自觀史。”太宗曰：“朕有不善，卿必記耶？”遂良曰：“臣聞守道不如守官，臣職當載筆，何不書之？”黄門侍郎劉洎進曰：“人君有過失，如日月之蝕，人皆見之。設令",
                    "zhushu": "平聲。"
                },
                {
                    "paragraph": "遂良不記，天下之人皆記之矣。”",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：人君言行被於天下，炳若日月，衆皆睹之，其得失何可𥝠也？欲其可傳於後世，莫若自修而已矣，何畏乎史官之記，必自觀之邪？劉洎謂天下亦皆記之，斯言足以儆其君心，全其臣職矣。",
                    "type": 2
                },
                {
                    "paragraph": "",
                    "zhushu": "愚按：古者天子動則左史書之，言則右史書之，所以約𩛙人君之身心，使之無言動之失而已。唐制雖不盡古，而意則猶古，必得其人以舉厥職，則庶乎其有儆也。若遂良之言，可謂䏻守其職矣；劉洎之言，則兩箴之也，賢矣㦲。",
                    "type": 2
                },
                {
                    "paragraph": "貞觀十四年，太宗謂房玄齡曰：“朕每觀前代史書，彰善癉惡，",
                    "zhushu": "癉，音亶，病也。"
                },
                {
                    "paragraph": "足為将来規誡。不知自古當代國史，何因不令",
                    "zhushu": "平聲。"
                },
                {
                    "paragraph": "帝王親見之？”對曰：“國史既善惡必書，庶㡬",
                    "zhushu": "平聲。"
                },
                {
                    "paragraph": "人主不為非法。止應",
                    "zhushu": "平聲。"
                },
                {
                    "paragraph": "畏有忤㫖，故不得見也。”太宗曰：“朕意殊不同古人。今欲自看國史者，盖有善事，固不湏論；若有不善，亦欲以為鑒誡，使得自修改耳。卿可撰録進来。”玄齡等遂刪略國史為編年體，撰髙祖、太宗實録各二十卷。表上之。太宗見六月四日事，",
                    "zhushu": "武徳九年六月丁巳，秦王殺太子建成、齊王元吉。"
                },
                {
                    "paragraph": "語多㣲文，乃謂玄齡曰：“昔周公誅管、蔡而周室安，",
                    "zhushu": "見公平篇注。"
                },
                {
                    "paragraph": "季友鴆叔牙而魯國寧。",
                    "zhushu": "鴆，直禁切，毒鳥也。以羽歴飲食，即殺人。春秋時，魯荘公有三弟：長慶父，次叔牙，次季友。荘公娶孟任，生子班，欲立之。及病，問嗣於叔牙。叔牙曰：慶父可為嗣。公患之，問季友，季友請立班。季友以公命使人飲叔牙以鴆。"
                },
                {
                    "paragraph": "朕之所為，義同此𩔖，盖所以安社稷，利萬人耳。史官執筆，何煩有𨼆？宜即改削浮詞，直書其事。”侍中魏徴奏曰：“臣聞人主位居尊極，無所忌憚，惟有國史，用為懲惡勸善。書不以實，後嗣何觀？陛下今遣史官正其辭，雅合至公之道。”",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：古者官守其職，史書善惡，君相不與焉，故齊太史兄弟三人死於崔杼，而卒不沒其罪，此姦臣賊子所以懼也。後世人君得以觀史，而宰相監修，欲其直筆，不亦難乎？司馬遷有言：文史星歴，近乎卜祝，盖止於執簡記事，直書其實而已，非如春秋有褒貶賞罰之文也。後之為史者，務褒貶而忘事實，失其職矣。人君任臣以職，而宰相不與史事，則善惡庶乎其可信也。",
                    "type": 2
                },
                {
                    "paragraph": "",
                    "zhushu": "又曰：昔者𧰼日以殺舜為事，舜為天子也，則封之管、蔡，啟商以叛周，周公為相也，則誅之。其迹不同。而其道一也。舜知象之将殺已也，故象憂亦憂，象喜亦喜，盡其誠以親愛之而已矣。象得罪於舜，故封之。管、蔡流言於國，将危周公以間王室，得罪於天下，故誅之。非周公誅之，天下之所當誅也，周公豈得而私之㢤？後世如有王者，不幸而有害兄之弟如象，則當如舜封之是也。不幸而有亂天下之兄如管、蔡，則當如周公誅之是也。舜䖏其常，周公䖏其變，此則聖人所以同歸于道也。若夫建成、元吉，豈得罪於天下者乎？苟非得罪於天下，則殺之者已之𥝠也，豈周公之心乎？",
                    "type": 2
                },
                {
                    "paragraph": "",
                    "zhushu": "愚按：唐世臨湖之事，先儒論之詳矣。太宗至是乃自比於周公，誅管、蔡為同𩔖，尢不能逃儒者之議焉。文公朱子謂：只消以公𥝠㫁之。周公全以周家天下為心，太宗則假仁義以濟私欲，斯言盡之矣。愚謂：使建成有泰伯固譲之心，而太宗得如王季因心之友，則至徳在建成，聖徳在太宗，可以掩絶千古矣，是可為嘆息也。"
                }
            ]
        },
        {
            "name": "禮樂第二十九",
            "paragraphs": [
                {
                    "paragraph": "禮樂第二十九",
                    "zhushu": "凡十二章。",
                    "type": 1
                },
                {
                    "paragraph": "太宗初即位，謂侍臣曰“準禮，名，終将諱之。前古帝王亦不生諱其名，故周文王名昌。周詩云：‘克昌厥後。’春秋時魯荘公名同，十六年經書：‘齊侯、宋公同盟于幽。’唯近代諸帝，妄為節制，特令生避其諱",
                    "zhushu": "，令，平聲。"
                },
                {
                    "paragraph": "理非通𠃔，宜有改張。”因詔曰：“依禮，二名義不偏諱。尼父逹聖，非無前指。近世以来，曲為節制，兩字兼避，廢闕已多，率意而行，有違經語。今宜依據禮典，務從簡約，仰效先哲，垂法将来。其官號人名，及公私文籍，有‘世’及‘民’兩字不連讀，並不湏避。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：春秋傳曰：周人以諱事神，名終将諱之。禮曰：不諱嫌名。二名不偏諱，著在禮經，昭然可法。諱名所以示尊事之意也。降及後世，諱益繁而愈重，有偏、有旁、有嫌，甚至改易聖經之字，遂失其義，甚非古也。太宗灼見近代之失，去其繁文，二名不偏諱，𠃔合古義。",
                    "type": 2
                },
                {
                    "paragraph": "貞觀二年，中書舎人髙季輔上䟽曰：“𥨸見宻王元暁等",
                    "zhushu": "髙祖第二十一子也。"
                },
                {
                    "paragraph": "俱是懿親，陛下友愛之懐，義髙古昔，分以車服，委以藩維，湏依禮儀，以副瞻望。比見",
                    "zhushu": "比，音鼻。"
                },
                {
                    "paragraph": "帝子拜諸叔，諸叔亦即荅拜。王爵既同，家人有禮，豈合知此顛倒昭穆？",
                    "zhushu": "昭，如字。古者宗廟之次，左為昭，右為穆，而子孫亦以為序。說見朱子中庸或問。"
                },
                {
                    "paragraph": "伏𩓑一垂訓誡，永循彛則。”太宗乃詔元曉等不得荅呉王恪、魏王㤗兄弟拜。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：詩書所載，必起宗族，家之未正，其如邦何？正帝子諸叔之昭穆，豈惟得叙族之禮，亦以明本支見尊無二上之義。",
                    "type": 2
                },
                {
                    "paragraph": "",
                    "zhushu": "愚按：禮曰：天子之元子，士也，天下無生而貴者，入學齒胄，所以尚敬也。矧以帝諸子而受諸叔之荅拜，殊失親親之殺，豈禮也㦲？季輔之言，太宗之詔，誠為彛則。",
                    "type": 2
                },
                {
                    "paragraph": "貞觀四年，太宗謂侍臣曰：“比聞",
                    "zhushu": "比，音鼻。"
                },
                {
                    "paragraph": "京城士庶居父母喪者，",
                    "zhushu": "喪，平聲。"
                },
                {
                    "paragraph": "乃有信巫書之言，辰日不哭，以此辭於吊問，拘忌輟哀，敗俗傷風，極乖人理。宜令",
                    "zhushu": "平聲。"
                },
                {
                    "paragraph": "州縣教導，齊之以禮典。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太史公謂隂陽家使人拘而多畏。降及後世，其說愈長，其術愈衍，而拘畏愈甚，令人欲逺絶而不能。然甞觀傳曰：長在子卯，謂之疾日，君徹宴樂。從古以来有是說。此又何也？以子卯而不樂，亦猶辰日而不哭也。太宗甞以辰日哭張公謹矣。此固足以破時俗之惑，而天下至有辰日而不哭父母者。夫父天母地之傾摧，號天叩地之不及，乃以辰日而不哭，此情果何為㢤？太宗令州縣教導，齊之以禮典，善矣。然隂陽之說流弊于今，豈惟辰日不哭而已㢤？傷風敗俗，乖亂人理者尤多，上之人道之以徳，齊之以禮，庶㡬其少改乎。",
                    "type": 2
                },
                {
                    "paragraph": "貞觀五年，太宗謂侍臣曰：“佛道設教，本行善事，豈遣僧尼道士等妄自尊崇，坐受父母之拜，損害風俗，悖亂禮經。宜即禁㫁，仍令",
                    "zhushu": "平聲。"
                },
                {
                    "paragraph": "致拜於父母。”",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：張子西銘曰：乾稱父。坤稱母。人藐焉而中䖏。則天地其大父母也。書曰：天子作民父母，以為天下王。則天子者。天下之父母也。詩曰：父𠔃鞠我。母𠔃育我。則育我鞠我者。一家之父母也。僧道二字。三代無是名也。後世而有其名、有其人矣。獨非上乾下坤而䖏於中者乎？獨非為天下父母者之民乎？獨非一家父母之子乎？而曰出世間矣。上而不拜君王，下而不拜父母，其不在君臨之内歟？不出鞠育之中歟？吾不知其何心也。若唐世至於坐受父母之拜，尢為不經之甚。太宗𠡠之禁㫁，仍令致拜父母，𠃔合民彛，誠可為後世之法也。",
                    "type": 2
                },
                {
                    "paragraph": "貞觀六年，太宗謂尚書左僕射房玄齡曰：“比有",
                    "zhushu": "比，音鼻。"
                },
                {
                    "paragraph": "山東崔、盧、李、鄭四姓，雖累葉陵遲，猶恃其舊地，好自矜大，",
                    "zhushu": "好，去聲。"
                },
                {
                    "paragraph": "稱為士大夫。毎嫁女他族，必廣索聘財，以多為貴，論數定約，同於市賈，",
                    "zhushu": "音古。"
                },
                {
                    "paragraph": "甚損風俗，有紊禮經，既輕重失宜，理湏改革。”乃詔吏部尚書髙士廉、御史大夫韋挺、中書侍郎岑文本、禮部侍郎令狐徳棻等",
                    "zhushu": "棻，音汾，令狐，複姓。徳棻，名也，宜州人。愽貫文史，武徳𥘉起居舎人。甞建言論次隋、周正史。貞觀三年，詔德棻等撰周、齊、梁、陳、隋史，書成，迁禮部侍郎。"
                },
                {
                    "paragraph": "刋正姓氐，普責天下譜諜，兼據慿史傳，",
                    "zhushu": "去聲。"
                },
                {
                    "paragraph": "剪其浮華，定其真偽，忠賢者褒進，悖逆者貶黜，撰為氏族志。士廉等及進定氏族等第，遂以崔幹為第一等。太宗謂曰：“我與山東崔、盧、李、鄭，舊既無嫌，為其世代衰㣲，",
                    "zhushu": "為，去聲。"
                },
                {
                    "paragraph": "全無官宦，猶自云士大夫，婚姻之際，則多索財物。或才識庸下，而偃仰自髙，販鬻松檟，",
                    "zhushu": "音賈。"
                },
                {
                    "paragraph": "依託冨貴。我不解",
                    "zhushu": "音懈。"
                },
                {
                    "paragraph": "人間何為重之？且士大夫有能立功，爵位崇重，善事君父，忠孝可稱，或道義清素，學藝通愽，此亦足為門户，可謂天下士大夫。今崔、盧之属，唯矜逺葉衣冠，寧比當朝之貴？公卿已下，何暇多輸錢物，兼與他氣勢，向聲背實，",
                    "zhushu": "背，音倍。"
                },
                {
                    "paragraph": "以得為榮。我今定氏族者，誠欲崇𣗳今朝冠冕，何因崔幹",
                    "zhushu": "通鑑作崔民幹，避太宗諱，除民字。"
                },
                {
                    "paragraph": "猶為第一等，秪看卿等不貴我官爵耶？不論數代已前，秪取今日官品人才作等級，宜一量定，用為永則。”遂以崔幹為第三等。至十二年，書成，凡百卷，頒天下。又詔曰：“氏族之羙，寔繁於冠冕；婚姻之道，莫先於仁義。自有魏失御，齊氏云亡，市朝既遷，風俗陵替。燕趙古姓，多失衣冠之緒；齊韓舊族，或乖禮義之風。名不著於州閭，身未免於貧賤。自號髙門之胄，不敦匹嫡之儀，問名唯在於𥨸貲，結䄜必歸於富室。乃有新官之軰，豐財之家，慕其祖宗，競結婚姻，多納貨賄，有如販鬻。或自貶家門，受辱於姻婭；或矜其舊望，行無禮於舅姑。積習成俗，迄今未已，既紊人倫，實虧名教。朕夙夜兢愓，憂勤政道，徃代蠧害，咸已懲革，唯此弊風，未能盡變。自今已後，明加告示，使識嫁娶之序，務合禮典，稱朕意焉。”",
                    "zhushu": "稱。去聲。按通鑑：凡二百九十三姓，千六百五十一家。",
                    "type": 2
                },
                {
                    "paragraph": "",
                    "zhushu": "唐氏仲友曰：古者重氏姓，故有同姓、異姓、庶姓之别，以天揖、時揖、士揖為之禮，奠繫世，辨昭穆，史氏掌之，豈容少有混淆？自秦罷侯封，而命氏别族之禮廢；自魏有中原，而華夷之姓雜然無辨。唐承南北之弊，氏族之書安得不作？又出英、㫁以定髙下，不幸遭許、李挾艶后以焚信書，至見自為勲格，而又納幣踰制，禁昏成敝，使太宗之羙意不得一傳，可勝嘆㢤！",
                    "type": 2
                },
                {
                    "paragraph": "",
                    "zhushu": "林氏之竒曰：善惡貴賤之在天下，猶白黒之不相掩，初不可以一時之私見而决之也。班孟堅作古今人物表，止曰：羲皇至于西漢，凡善惡之目，别為九等而錙銖之，遂使後世之議紛然而起。此無他，善惡之在天下，自有公論，而非一時私見𠩄得而决之故也。太宗之論，可謂一當世之失，以合夫天下之公論矣。然猶以一時品秩之髙下，而為後世門户之貴賤，則太宗所見猶未免於徇流俗之情也。孰若付之公論，使貴者自貴，賤者自賤乎？",
                    "type": 2
                },
                {
                    "paragraph": "",
                    "zhushu": "愚按：人之賢否不同，善惡萬状，初不可以家世而求之也。以尭舜為父，而有朱均；以瞽鯀為父，而有舜禹，伊尹自耕稼而佐成湯，傅説自版築而相武丁，太公自漁釣而為周太師，此豈以家世而求之邪？况自魏有中原，華夷之姓雜然無辨，赫連托始於夏后，拓䟦推本於軒轅，李氏以玄元為祖，崇韜認汾陽為宗，書史失傳，譜諜無據。至若唐之崔、盧、李、鄭，矜其門地，販鬻婚姻，無所不至。太宗深疾斯弊，思欲革而正之，是矣。然猶以一時品級之髙下，而為後世門户之貴賤，則滋惑也。姑以當時言之，當時名臣，無過房、杜，厥後遺愛與公主為非，杜荷與承乾造逆，将以其父祖之賢徳而取之乎？抑以其子孫之叛逆而黜之乎？然此猶在易世之後也。若侯君集與凌烟之圖，而身為叛逆；許敬宗與登瀛之選，而心極奷邪，又将何以䖏之乎？夫物之不齊，物之情也，柰何欲定以一時之𥝠見㢤，宜其紛紛而卒無𥙷於事也。",
                    "type": 2
                },
                {
                    "paragraph": "禮部尚書王珪子敬直，尚太宗女南平公主。珪曰：“禮有婦見舅姑之儀，自近代風俗弊薄，公主出降，此禮皆廢。主上欽明，動循法制。吾受公主謁見，豈為身榮，所以成國家之羙耳。”遂與其妻就位而坐，令公主親執巾，行盥饋之道，",
                    "zhushu": "令，平聲。盥，音管。饋，音匱。盥，以盤水沃手也。左傳：奉匜沃盥。饋，以食為餉也。易家人主中饋。言婦人職乎中饋，巽順而巳。"
                },
                {
                    "paragraph": "禮成而退。太宗聞而稱善。是後公主下降有舅姑者，皆遣備行此禮。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：有父子則有舅姑，漢以来尚主者以貴䧏其父，可謂逆人倫，滅天理矣。唐興猶不行婦禮，王珪正之，不亦宜乎。愚按古者王姫下嫁於諸侯，車服不繫其夫，下王后一等，猶執婦道以成肅雝之徳，降及後世而此禮失矣。夫人主以一身為人倫之主，居億兆之上，斯則尊無二上也，帝女下降，則婦道也。豈宜以天子之女，而壞五常之大倫乎？太宗能善王珪言，使公主行婦禮，可謂庶㡬乎？人倫之主也。",
                    "type": 2
                },
                {
                    "paragraph": "貞觀十二年，太宗謂侍臣曰：“古者諸侯入朝，有湯沐之邑，",
                    "zhushu": "古者諸侯京師有朝宿之邑，㤗山有湯沐之邑，盖朝宿亦名湯沐。諸侯来京師，主為朝王，故名朝宿。從王廵狩，主為助𥙊，𥙊必沐浴，故名湯浴，随事立名爾。"
                },
                {
                    "paragraph": "芻禾百車，",
                    "zhushu": "芻，茭也。禾，稈也，所以供軍馬。"
                },
                {
                    "paragraph": "待以客禮，晝坐正殿，夜設庭燎，",
                    "zhushu": "音療，大燭也。諸侯将朝，則司烜以物百枚，并而京之，設於門内也。"
                },
                {
                    "paragraph": "思與相見，問其勞苦。又漢家京城，亦為",
                    "zhushu": "去聲，後同。"
                },
                {
                    "paragraph": "諸郡立邸舎。頃聞考使",
                    "zhushu": "去聲，後同。即朝集使也。"
                },
                {
                    "paragraph": "至京者，皆賃房以坐，與商人雜居，𦂯得容身而已。既待禮之不足，必是人多怨歎，豈肯竭情於共理㢤？”乃令",
                    "zhushu": "平聲。"
                },
                {
                    "paragraph": "就京城閑坊，為諸州考使各造邸第。及成，太宗親幸觀焉。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：漢世於京師置諸侯王邸第，諸侯王朝㑹寓焉，上計吏到京寓焉。太宗為諸州考使，各造邸第，𠃔合古制。及其成，親幸臨觀，尢見優異之意，孰不竭情於共理㦲？",
                    "type": 2
                },
                {
                    "paragraph": "貞觀十三年，禮部尚書王珪奏言：“凖令，三品已上遇親王於路，不合下馬。今皆違法申敬，有乖朝典。”太宗曰：“卿軰欲自崇貴，卑我兒子耶？”魏徴對曰：“漢魏已来，親王班皆次三公下。今三品並天子六尚書九卿，為王下馬，",
                    "zhushu": "為，去聲。"
                },
                {
                    "paragraph": "王所不宜當也。求諸故事，則無可慿，行之於今，又乖國憲，理誠不可。”帝曰：“國家立太子者，擬以為君，人之脩短，不在老㓜。設無太子，則母弟次立。",
                    "zhushu": "母弟，同母之弟也。"
                },
                {
                    "paragraph": "以此而言，安得輕我子耶？”徴又曰：“殷人尚質，有兄終弟及之義。自周已降，立嫡必長，",
                    "zhushu": "音掌。"
                },
                {
                    "paragraph": "所以絶庶孽之窺窬，塞禍亂之源本，為國家者，所宜深慎。”太宗遂可王珪之奏。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：昔漢賈誼治安之書曰：禮，不敢齒君之路馬，蹵其芻者有罰。見君之几杖則起，遭君之乘車則下。又曰：王侯三公之貴，皆天子之所改容而禮之也，古天子之所謂伯父、伯舅也。然則臣之所以致敬於其君，君之所以禮貌於其臣，各盡其道而已。王珪之奏固然，而未免啓太宗輕我子之疑，而太宗之言，亦豈貴貴尊賢之道㦲？且當是時，儲位之定乆矣，太宗至是而有設無太子，則母弟次立之語，固一時逺慮之言也。如魏王泰軰之妄想，寜不兆於此言邪？可不慎㦲！",
                    "type": 2
                },
                {
                    "paragraph": "貞觀十四年，太宗謂禮官曰：“同㸑尚有緦麻之恩，而嫂叔無服。又舅之與姨，親踈相似，而服之有殊，未為得禮。宜集學者詳議。餘有親重而服輕者，亦附奏聞。是月，尚書八座與禮官定議曰：臣𥨸聞之，禮所以決嫌疑，定猶豫，别同異，",
                    "zhushu": "别，披列切。"
                },
                {
                    "paragraph": "明是非者也。非從天下，非從地出，人情而已矣。人道所先，在乎敦睦九族。",
                    "zhushu": "九族者，髙祖至玄孫之親，舉近者以該逺。五服異姓之親，亦在其中。"
                },
                {
                    "paragraph": "九族敦睦，由乎親親，以近及逺，親属有等差，故喪紀有隆殺，",
                    "zhushu": "喪。平聲。殺，音賽。"
                },
                {
                    "paragraph": "随恩之薄厚，皆稱情以立文。",
                    "zhushu": "稱，去聲，後同。"
                },
                {
                    "paragraph": "原夫",
                    "zhushu": "音扶。"
                },
                {
                    "paragraph": "舅之與姨，雖為同氣，推之於母，輕重相懸。何則？舅為母之本宗，姨乃外戚他姓，求之母族，姨不與焉。",
                    "zhushu": "與。音預。"
                },
                {
                    "paragraph": "考之經史，舅誠為重。故周王念齊，是稱舅甥之國；",
                    "zhushu": "左傳：成公二年，晉侯使鞏朔獻齊㨗于周，王弗見，使單襄公辭曰：夫齊，甥舅之國也，寧不亦滛從其欲，抑豈不可諌？"
                },
                {
                    "paragraph": "秦伯懐晉，實切渭陽之詩。",
                    "zhushu": "詩秦渭陽篇曰：我送舅氏，曰至渭陽。朱子註：舅氏，秦穆公之舅。晉公子重耳也。出亡在外，穆公召而納之。時康公為太子，送之渭陽而作此詩。渭，水名。秦時都雍。至渭陽者，盖東行送之於咸陽之地也。"
                },
                {
                    "paragraph": "今在舅服，止一時之情，為姨居喪五月，",
                    "zhushu": "為，去聲，後同。䘮，平聲，後䘮紀同。五月小功之服。"
                },
                {
                    "paragraph": "徇名喪實，逐末棄本，此古人之情，或有未逹，所宜損益，寔在兹乎。禮記曰：“兄弟之子猶子也。盖引而進之也。嫂叔之無服，盖推而逺之也。”",
                    "zhushu": "推，他回切。逺，去聲。並後同。禮䘮記篇之辭。"
                },
                {
                    "paragraph": "禮，繼父同居則為之期，未甞同居，則不為服。從母之夫，",
                    "zhushu": "從，去聲，後同。"
                },
                {
                    "paragraph": "舅之妻，二人相為服。或曰“同㸑緦麻”。然則繼父且非骨肉，服重由乎同㸑，恩輕在乎異居。固知制服雖係於名文，盖亦縁恩之厚薄者也。或有長年之嫂，",
                    "zhushu": "長，音掌。"
                },
                {
                    "paragraph": "遇孩童之叔，劬勞鞠養，情若所生，分飢共寒，契闊偕老。",
                    "zhushu": "契。音挈。"
                },
                {
                    "paragraph": "譬同居之繼父，方他人之同㸑，情義之深淺，寜可同日而言㦲？在其生也，乃愛同骨肉；於其死也，則推而逺之。求之本源，深所未喻。若推而逺之為是，",
                    "zhushu": "為，如字，後同。"
                },
                {
                    "paragraph": "則不可生而共居；生而共居為是，則不可死同行路。重其生而輕其死，厚其始而薄其終，稱情立文，其義安在？且事嫂見稱，",
                    "zhushu": "如字。"
                },
                {
                    "paragraph": "載籍非一，鄭仲虞則恩禮甚篤。",
                    "zhushu": "名均，後漢時人。好義篤實，養寡嫂孤兒，恩禮敦至。兄子長，令别居並門，盡推財與之，使得一尊其母。"
                },
                {
                    "paragraph": "顔弘都則竭誠致感，",
                    "zhushu": "名含，晉時人。嫂樊氏因疾失明，含盡心奉養。醫須蚺蛇膽，含憂歎累時，有童子持囊授含，開視乃瞻也。藥成，嫂病愈。"
                },
                {
                    "paragraph": "馬援則見之必冠，",
                    "zhushu": "馬援，字文淵，扶風人，後漢伏波将軍。奉嫂致恭，不冠不敢入廬。見。"
                },
                {
                    "paragraph": "孔伋則哭之為位，",
                    "zhushu": "孔伋。孔子之孫，字子思。禮記檀弓篇：曽子曰：子思之哭嫂也，為位。"
                },
                {
                    "paragraph": "此盖並躬踐教義，仁深孝友，察其所行之㫖，豈非先覺者歟？但于時上無哲王，禮非下之所議，遂使深情鬰於千載，至理蔵於萬古，其来乆矣，豈不惜㦲！今陛下以為尊卑之叙，雖煥乎已備，喪紀之制，",
                    "zhushu": "䘮，平聲。"
                },
                {
                    "paragraph": "或情理未安，爰命秩宗，詳議損益。臣等奉遵明㫖，觸𩔖傍求，採摭群經，討論傳記。",
                    "zhushu": "論，平聲，傳，去聲。"
                },
                {
                    "paragraph": "或抑或引，兼名兼實，損其有餘，益其不足，使無文之禮咸秩，敦睦之情畢舉，變薄俗於既徃，垂篤義於将来，信六籍所不能談，超百王而獨得者也。謹按曽祖父母舊服齊衰三月，",
                    "zhushu": "齊，讀曰咨。衰，七雷切。齊衰，五服之第二等。衣長六尺，慱四寸，裳下緝曰齊衰。"
                },
                {
                    "paragraph": "請加為齊衰五月。嫡子婦舊服大功，",
                    "zhushu": "服九月。"
                },
                {
                    "paragraph": "請加為期。衆子婦舊服小功，今請與兄弟同為大功九月。嫂叔舊無服，今請服小功五月。其弟妻及夫兄亦小功五月。舅舊服緦麻，請加與從母同服小功五月。詔從其議。",
                    "zhushu": "詔從，如字。"
                },
                {
                    "paragraph": "此並魏徴之詞也。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：人莫不有本，自髙祖以上，推而至於無窮，苟或知之，何可忘其所從来也。既逺矣，則服有時而絶，先王之意，豈以服盡而親絶乎？而後世不逹於禮者，或益之，或損之，出於私意，不足為法也。嫂叔之無服，古之人豈於其嫂獨無恩乎？傳曰：其夫属乎父道者，妻皆母道也；其夫属乎子道者，妻皆婦道也。至於嫂不可以為母，無属乎妻道者也。故推而遠之，以明人倫。加之而無義，不若不加之為愈。凡䘮服，從先王之禮則正矣。",
                    "type": 2
                },
                {
                    "paragraph": "",
                    "zhushu": "愚按：古之制禮尚矣。甞聞之師曰：凡䘮禮制為斬衰功緦之法者，其文也。不飲酒，不食肉，不䖏内者，其實也。中有其實而外𩛙以文，是為情文之稱。徒服其服而無其實，則與不服等爾。雖不服其服而有其實者，謂之心䘮，心䘮有隆而無殺。服制之文，有殺而有隆，古之道也。盖服制一以周公之禮為正，後世有所増改者，皆溺乎其文，昧乎其實，而不究古制禮之意者也。如從父之妻，名以母之黨而服；從子之妻，名以婦之黨而服；兄弟之妻，不可名以妻之黨。其無服者，推而逺之也。然兄弟有妻之服，已之妻有娣姒之服，已雖無服，必不華靡於其躬，宴樂於其室，如無服之人也。同㸑且服緦麻，朋友尚加麻，鄰喪里殯，猶無相杵巷歌之聲，奚獨於兄嫂弟婦之喪而恝然待之如行路人乎？古人制禮之意必有在，而未易以淺識窺也。夫實之無所不隆者，仁之至；文之有所或殺者，義之精。古人制禮之意盖如此。後世意欲加厚於古，而不知古者之制未甞薄也。大抵古人所勉者，喪之實也，自盡扵己者也；後世所加者，䘮之文也，可號於人者也。誠僞之相去為何如？嗚呼！安得起唐之君臣而與語斯義㢤？",
                    "type": 2
                },
                {
                    "paragraph": "貞觀十七年十二月癸丑，太宗謂侍臣曰：“今日是朕生日，俗間以生日可為喜樂，",
                    "zhushu": "音洛。後同。"
                },
                {
                    "paragraph": "在朕情翻成感思。君臨天下，富有四海，而追求侍養，",
                    "zhushu": "去聲。"
                },
                {
                    "paragraph": "永不可得。仲由懐負米之恨，",
                    "zhushu": "家語：子路曰：昔者由也事二親之時，常食藜藿之食，為親負米於外。親沒之後南逰於楚，從車百乘，積米萬鍾，願欲食藜藿，為親負米，不可復得也。"
                },
                {
                    "paragraph": "良有以也。況詩云：‘哀哀父母，生我劬勞。’",
                    "zhushu": "上音渠。病苦也。詩蓼莪篇之辭。"
                },
                {
                    "paragraph": "柰何以劬勞之辰，遂為宴樂之事，甚是乖於禮度。“因而泣下乆之，",
                    "zhushu": "通鑑係二十年十二月癸未。",
                    "type": 2
                },
                {
                    "paragraph": "",
                    "zhushu": "胡氏寅曰：劬勞之日，父母存，置酒為壽，因以自慶可也。父母既亡，於是焉大為宴樂。有人心者，宜乎此焉變矣。天子者，天下之表儀也。太宗念親，不宴而泣，去之數　百𡻕，讀其言猶使人惻然有感。而後世流弊之逺，取於百姓，而為人臣報上之忠，必如太宗一掃除之，則人主孝慕之志彰，而臣子謟謏之習革矣。",
                    "type": 2
                },
                {
                    "paragraph": "",
                    "zhushu": "愚按：以巳之生日而念劬勞，君上之至情也；以君之生日而上朝賀，臣子之至情也。君上教天下以孝，臣子訓天下以忠。兩盡其情可也。",
                    "type": 2
                },
                {
                    "paragraph": "太常少卿",
                    "zhushu": "少，去聲。"
                },
                {
                    "paragraph": "祖孝孫",
                    "zhushu": "祖，姓也。孝孫，名。"
                },
                {
                    "paragraph": "奏所定新樂，",
                    "zhushu": "𥘉，隋用黄鍾一官，惟擊七鍾，其五鍾設而不擊，謂之啞鍾。至是，叶律郎張文收乃依古㫁竹為十二律，命與孝孫吹調五鍾，叩之而應，由是十二律皆用。而孝孫又以二十二用旋相為六十聲、八十四調。雅樂成調無出七聲。七聲：一宫，二商，三角，四變徴，五正徴，六羽，七變宫。本宫近相用，唯樂章則随律定均，合以笙磬，節以鍾、鼓。"
                },
                {
                    "paragraph": "太宗曰：“禮樂之作，是聖人縁物設教，以為撙節，",
                    "zhushu": "撙，祖本切。"
                },
                {
                    "paragraph": "治政善惡，豈此之由？”御史大夫杜淹對曰：“前代興亡，實由於樂。陳将亡也，為玉𣗳後庭花；",
                    "zhushu": "陳後主奢滛日甚，每飲酒，使妃嬪與狎客共賦詩，采其艶麗者，被以新聲，選宫女千餘人習而歌之，分部迭進。其曲有玉𣗳後庭花、臨春樂，大略皆羙諸妃嬪之容色。君臣相酣歌，自夕逹旦，以此為常。由是覆滅。"
                },
                {
                    "paragraph": "齊将亡也，而為伴侣曲。",
                    "zhushu": "齊東昏侯時作伴侣曲，後為蕭衍所滅。"
                },
                {
                    "paragraph": "行路聞之，莫不悲泣。所謂亡國之音。以是觀之，實由於樂。”太宗曰：“不然。夫音聲豈能感人？",
                    "zhushu": "夫，音扶。"
                },
                {
                    "paragraph": "歡者聞之則悦，哀者聴之則悲。悲恱在於人心，非由樂也。将亡之政，其人心苦。然苦心相感，故聞而則悲耳。何樂聲哀怨，能使悦者悲乎？今玉𣗳、伴侣之曲，其聲具存，朕能為公奏之，",
                    "zhushu": "為，去聲。"
                },
                {
                    "paragraph": "知公必不悲耳。”尚書右丞魏徴進曰：“古人稱‘禮云，禮云，玉帛云乎哉！",
                    "zhushu": "唐史無此九字。"
                },
                {
                    "paragraph": "樂云，樂云，鍾皷云乎㢤！’",
                    "zhushu": "論語孔子之辭。"
                },
                {
                    "paragraph": "樂在人和，不由音調。”",
                    "zhushu": "去聲。"
                },
                {
                    "paragraph": "太宗然之。",
                    "zhushu": "按通鑑係貞觀二年。祖孝孫以為梁陳之音多吳楚。周齊之音多胡夷。於是斟酌南北。考以古聲。作唐雅樂。凡八十四調。二十一曲。十二和。詔恊律郎張文收與孝孫同修定。六月乙酉。孝孫等奏新樂。上曰云云。",
                    "type": 2
                },
                {
                    "paragraph": "",
                    "zhushu": "司馬氏光曰：禮者，聖人之所履也，樂者，聖人之所樂也，聖人履中正而樂和平，又思與四海共之，百世傳之，於是作禮樂焉。夫禮樂有本有文，中和者，本也，容聲者，末也，二者不可偏廢，先王守禮樂之本，未嘗須臾去其心；行禮樂之文，未甞須臾逺於身，興於閨門，著於朝廷，被於郷遂比鄰，逹於諸侯，流於四海，自祭祀軍旅，至於飲食起居，未甞不在禮樂之中。如此數　千百年，然後治化周浹，鳯凰来儀也。苟無其本，徒有其末，一日行之而百日舎之，則雖韶夏濩武之音，亦不能有以化一夫矣。况齊陳滛昏之主，亡國之音，蹔奏於庭，烏能變一世之哀樂乎。而太宗遽云治之隆替。不由於樂。何其發言之易。而果於非聖人也。",
                    "type": 2
                },
                {
                    "paragraph": "",
                    "zhushu": "朱氏黼曰：樂生於人心。未甞不與政通也。發於外者。雖本於人心之喜怒哀樂。而作於外者。亦足以感其心之逆順邪正。世有治亂。故其音有安樂怨怒之别。而其音噍殺嘽緩。粗厲勁直。亦足為其民之思憂康樂、剛毅肅敬之殊。聞韶護之音，不覺和易；聴鄭衛之曲，不期流靡。事有固然，是豈經傳謾云㦲？如太宗所言，則聖人移風易俗之具，防情教和之理，皆妄誕也。聖人曰：鍾皷云，盖傷後世徇器而忘情，知末而䘮本耳。魏徵知太宗之非，不諫而反執是以順其㫖，不惟不知樂，固亦不知經義也。",
                    "type": 2
                },
                {
                    "paragraph": "",
                    "zhushu": "愚按：古者聖人之作樂也，功成治定，徳洽仁浹，衆賢和於上，萬民和於下，然後定律本，制噐物，立曲調，習舞節，作為一代之樂，以養情性，育人才，事神祇，和上下。其體用功効，廣大深切如此。是故𥠖民時雍，韶樂之本也。然非后夔制樂，何以致鳯凰来儀之盛。綏萬邦，屢豊年，武樂之本也。然非周公制樂，何以致清廟肅雝之盛？盖樂本於聖人之徳，而樂之成也，又有以輔聖人之徳；樂本於天地之和，而樂之成也，又有以召天地之和。先王重其本而未甞遺其末也，盡其實而未甞舎其文也。徒有其樂而無其徳，固無以為羙教化、成風俗之本。徒有其徳而無其樂，則亦何以為感神人、和上下之具㦲。唐之君臣謂樂在人和，亦可謂知樂之本矣。然遽謂治政善惡，豈此之由？則是先王制作皆為具文矣，豈不悖㦲？嗚呼，自秦滅典籍，樂經最為殘缺，今其可知者百不存一。後之人君汲汲而求之，猶懼其漫㓕難考，而况訾為無用之具乎？司馬氏譏其發言之易而果於非聖人，詎不信㢤？",
                    "type": 2
                },
                {
                    "paragraph": "貞觀七年，太常卿蕭瑀奏言：“今破陳樂舞，",
                    "zhushu": "陳，音陣。破陳樂，即七徳舞也。太宗為秦王時，破劉武周，軍中相與作破陳樂，用樂工百二十八人，被銀甲執㦸而舞。凡三變，每變為四陣，象刺，左圓右方，先偏後伍，交錯曲伸，以象魚麗鵝鸛，觀者莫不扼腕踊躍。元日、冬至朝㑹，慶賀常奏。後舞人改用進賢冠，虎文袴，騰蛇帶，烏皮靴，二人執旌居前，更號神功破陣樂。七徳者，取左傳武有七德名之也，所以示其發掦蹈厲之容也。"
                },
                {
                    "paragraph": "天下之所共傳，然羙盛徳之形容，尚有所未盡。前後之所破劉武周、",
                    "zhushu": "馬邑人。隋世為鷹揚校尉。義寕𥘉，據馬邑郡起兵，附于突厥。突厥立武周為定揚可汗，稱帝改元。後太宗敗之于并州，奔突厥，為突厥所斬。"
                },
                {
                    "paragraph": "薛舉、",
                    "zhushu": "蘭州人。隋未起兵，自號西秦覇王。建元後，僣帝號于蘭州。太宗降舉于髙墌城。未㡬死。子仁杲代立，秦王率諸将討之，以仁杲及其黨歸京師，斬之。"
                },
                {
                    "paragraph": "竇建徳、王世充等，臣願圖其形状，以冩戰勝攻取之容。”太宗曰：“朕當四方未定，因為天下",
                    "zhushu": "為，去聲，後我為同"
                },
                {
                    "paragraph": "救焚拯溺，故不獲已，乃行戰伐之事，",
                    "zhushu": "戰，一作攻。"
                },
                {
                    "paragraph": "所以人間遂有此舞，國家因兹亦制其曲。然雅樂之容，止得陳其梗槩，若委曲冩之，則其状易識。",
                    "zhushu": "易，以豉切。"
                },
                {
                    "paragraph": "朕以見在将相",
                    "zhushu": "，見，音現。将、相，並去聲。"
                },
                {
                    "paragraph": "多有曽經受彼驅使者，",
                    "zhushu": "曽。音層。"
                },
                {
                    "paragraph": "既經為一日君臣，今若重見其被擒獲之勢，",
                    "zhushu": "重。平聲。"
                },
                {
                    "paragraph": "必當有所不忍。我為此等，所以不為也。”蕭瑀謝曰：“此事非臣思慮所及。”",
                    "zhushu": "按史志，太宗令魏徴與李百藥等更製破陣樂，名曰七徳舞。舞初成，觀者皆踊躍，諸将上壽，羣臣皆稱萬𡻕。蠻夷在庭者請相率以舞。自是朝㑹慶賀，與九功舞同奏。",
                    "type": 2
                },
                {
                    "paragraph": "",
                    "zhushu": "愚按：古之樂莫善於韶舞，韶舞尚矣，今不可得而知矣。夫子之論武舞有曰：武始而北出，再成而滅商，三成而南，四成而南國是疆，五成而分周公左、召公右，六成復綴，以崇其發揚蹈厲之容，進退擊刺之節，不過以象其克殷紂、服荊蠻之事而已。周未聞圖畫亡國之君而陳之也。唐七徳之舞，銀甲執㦸，先偏後伍，交錯屈伸，以象魚麗鵝鸛之陣，雖不能上法三代，盖亦庶㡬武舞之遺意矣。蕭瑀以為未盡，請圖畫劉武周等形狀以識之，夫君子於𠩄不知，盖闕如也，瑀何所據而云耶？太宗謂今日将相有嘗為其臣者，觀之有所不忍，此特言當時之情耳。要之，瑀之論非特不便於當時，盖亦無稽於徃古也。"
                }
            ]
        },
        {
            "name": "務農第三十",
            "paragraphs": [
                {
                    "paragraph": "務農第三十",
                    "zhushu": "凡四章。",
                    "type": 1
                },
                {
                    "paragraph": "貞觀二年，太宗謂侍臣曰：凡事皆須務本。國以人為本，人以衣食為本，凡營衣食，以不失時為本。夫不失時者，",
                    "zhushu": "夫，音扶，後同。"
                },
                {
                    "paragraph": "在人君簡静，乃可致耳。若兵戈屢動，土木不息，而欲不奪農時，其可得乎？王珪曰：昔秦皇、漢武，外則窮極兵戈，内則崇侈宫室，人力既竭，禍難遂興。",
                    "zhushu": "難，去聲。"
                },
                {
                    "paragraph": "彼豈不欲安人乎？失所以安人之道也。亡隋之轍，殷鑒不逺，陛下親承其弊，知所以易之。",
                    "zhushu": "易，如字。"
                },
                {
                    "paragraph": "然在初則易，",
                    "zhushu": "以豉切。"
                },
                {
                    "paragraph": "終之實難。伏願慎終如始，方盡其羙。太宗曰：公言是也。夫安人寜國，惟在於君。君無為則人樂，",
                    "zhushu": "音洛。"
                },
                {
                    "paragraph": "君多欲則人苦。朕所以抑情損欲，剋已自勵耳。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按太宗之言曰：國以人為本，人以衣食為本，營衣食以不失時為本，人不失時，以人君簡静為本。𥨸甞因其言而推之，舜之罔逰于逸，萬邦咸寧之本也；禹之克儉于家，朔南暨聲教之本也；湯之不邇聲色，表正萬邦之本也；文王之不敢盤于逰田，懐保小民之本也。自古興王之君，未有不簡静寡欲者也，自古亡國之君，未有不淫侈多欲者也。至㢤太宗之言乎？其可謂知本者矣。雖然，言之非艱，行之為難。太宗既以隋之崇侈宫室為鑒矣，而復有飛山、翠微之作；既以隋之窮兵黷武為鍳矣，而復有髙麗、西域之師。魏徴曰：善始者實䌓，克終者盖寡。王珪曰：在𥘉則易，終之實難。然則向非二臣之言，又豈能始終踐言也。㢤。",
                    "type": 2
                },
                {
                    "paragraph": "",
                    "zhushu": "貞觀二年，京師旱，蝗蟲大起。太宗入苑視禾，見蝗蟲，掇數枚而呪曰：人以榖為命，而汝食之，是害于百姓。百姓有過，在予一人。爾其有靈，但當蝕我心，無害百姓。将吞之，左右遽諌曰：恐成疾。不可。太宗曰：所冀移灾朕躬，何疾之避？遂吞之。自是蝗不復為灾。",
                    "type": 2
                },
                {
                    "paragraph": "",
                    "zhushu": "林氏之竒曰：夫天灾可以至誠感，不可以人力勝。太宗掇蝗而吞之，不忍民受其灾，其害自息。明皇遣使捕之，欲以人力勝天，而其灾愈甚。天人之際，豈不甚明矣㦲！",
                    "type": 2
                },
                {
                    "paragraph": "",
                    "zhushu": "愚按昔成湯禱旱於桑林。以六事自責。身代犠牲。是不自有其身矣。夫千金之子。猶知愛其身。人君以一身履九五之尊，位崇髙莫大焉。此身為何如也？惟能知吾之一身。億萬蒼生之身也。則凡吾赤子之痒痾疾痛。舉切其身矣。太宗念蝗之為民害。取而吞之。曰：寧食吾肺腸。與湯之身代犠牲。皆不自有其身者也。其感天心也宜㦲。漢王嘉曰：應天以實不以文。此之謂也。",
                    "type": 2
                },
                {
                    "paragraph": "貞觀五年，有司上書言：皇太子将行冠禮，",
                    "zhushu": "冠，去聲。"
                },
                {
                    "paragraph": "宜用二月為吉，請追兵以備儀注。太宗曰：今東作方興，恐妨農事。令改用十月。",
                    "zhushu": "令平聲。"
                },
                {
                    "paragraph": "太子少保蕭瑀奏言：準隂陽家，用二月為勝。太宗曰：隂陽拘忌，朕所不行。若動静必依隂陽，不顧理義，欲求福祐，其可得乎？若所行皆遵正道，自然常與吉㑹。且吉凶在人，豈假隂陽拘忌？農時甚要，不可蹔失。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按夫子曰：使民以時，釋者曰：時謂農𨻶無事之時，使之不以其時，則力本者不獲自盡，雖有愛民之心，而民不被其澤矣。夫朝廷之上、宮廷之間，行儲君首服之禮，固未至於使民而奪其時也，而以追兵備儀，妨農而止，此太宗之心一念在民，而不敢少㢮也。推是心於天下，天下其有不務本者乎？",
                    "type": 2
                },
                {
                    "paragraph": "貞觀十六年，太宗以天下粟價率計斗直五錢，其尢賤䖏，計斗直三錢。因謂侍臣曰：國以民為本，人以食為命。若禾黍不登，則兆庶非國家所有。既屬豐稔若斯，朕為億兆人父母，唯欲躬務儉約，必不輙為奢侈。朕常欲賜天下之人，皆使富貴，今省徭賦，不奪其時，使比屋之人，",
                    "zhushu": "比，音鼻。"
                },
                {
                    "paragraph": "恣其耕稼，此則富矣。敦行禮譲，使郷閭之間少敬長，",
                    "zhushu": "少，去聲。長。音掌。"
                },
                {
                    "paragraph": "妻敬夫，此則貴矣。但令天下皆然，",
                    "zhushu": "令：平聲。"
                },
                {
                    "paragraph": "朕不聴管絃，不從畋獵，樂在其中矣。",
                    "zhushu": "樂，音洛。",
                    "type": 2
                },
                {
                    "paragraph": "",
                    "zhushu": "愚按論語曰：既庶矣，又何加焉？曰：富之。曰：既富矣，又何加焉？曰：教之。釋者曰：庶而不富，則民生不遂，故制田里、薄賦歛以富之。富而不教，則近於禽獸，故必立學校，明禮義以教之。而孟子之告梁惠王亦曰：王如施仁政於民，省刑罰，薄税歛，深耕易耨，壮者以暇日修其孝悌忠信。此皆三代盛時所以王天下之要道也。太宗謂：朕欲賜天下人皆富貴，省徭薄賦，不奪其時，恣其耕稼，此則富矣。敦行禮譲，使郷閭之間咸知敬順，此則貴矣。斯言也，與孔孟之言同一揆也。雖三代之治，何以越此？然貞觀之時，亦云庶且富矣。固甞大召名儒，増廣生員，教亦云至矣。朱子則謂其未知所以教也。三代之教，天子公卿躬行於上，言行政事，皆可師法，太宗其䏻然乎？愚謂：太宗之言，仁言也；貞觀之政，善政也。孟子曰：仁言不如仁聲之入人深，善政不如善教之得民。使太宗知此而力行之，則所謂樂在其中者，又當何如㢤？"
                }
            ]
        },
        {
            "name": "刑法第三十一",
            "paragraphs": [
                {
                    "paragraph": "刑法第三十一",
                    "zhushu": "凡九章。",
                    "type": 1
                },
                {
                    "paragraph": "貞觀元年，太宗謂侍臣曰：死者不可再生，用法務在寛簡。古人云：鬻棺者欲𡻕之疫，非疾於人，利於棺售故耳。",
                    "zhushu": "售，音受，賣也。"
                },
                {
                    "paragraph": "今法司覈理一獄，必求深刻，欲成其考課，今作何法，得使平𠃔？諌議大夫王珪進曰：但選公直良善人、㫁獄𠃔當者，",
                    "zhushu": "當，去聲。"
                },
                {
                    "paragraph": "増秩賜金，即姦偽自息。詔從之。太宗又曰：古者㫁獄，必訊於三槐九𣗥之官，",
                    "zhushu": "周禮秋官：左九𣗥，孤、卿大夫位焉，群士在其後。右九𣗥，公矦，伯、子、男位焉，群吏在其後。面三槐，三公位焉，州長、衆庻在其後。"
                },
                {
                    "paragraph": "今三公九卿 ",
                    "zhushu": "公，見任賢篇註。唐制九卿：太常寺卿掌禮樂、郊廟、社稷之事，光禄寺卿掌酒醴膳羞之政，衛尉寺卿掌噐械文物，宗正寺卿掌天子族親属籍以别昭穆，太僕寺卿掌廐牧輦輿之政，大理寺卿掌折獄詳刑，鴻臚寺卿掌賔客凶儀之事，司農寺卿掌倉儲委積之事，太府寺卿掌財貨、𢊬蔵、貿易，皆有少卿以為之貳。"
                },
                {
                    "paragraph": "即其職也。自今以後，大辟罪，",
                    "zhushu": "辟，音闢，死刑也。"
                },
                {
                    "paragraph": "皆令。",
                    "zhushu": "平聲"
                },
                {
                    "paragraph": "中書門下四品已上及尚書、九卿議之。如此，庻免𡨚濫。由是至四年㫁死刑天下二十九人，幾致刑措。",
                    "zhushu": "㡬，平聲。舊本自“太宗又曰”以下另為一章，今合為一章。",
                    "type": 2
                },
                {
                    "paragraph": "愚按：昔舜命曰：汝作士，明于五刑，以弼五教。又曰：刑期于無刑。盖帝王之治，以教為先，刑者，不得已而用之以弼教，而其心則期於無刑也。然明刑之要，則曰：惟明克𠃔。盖明者所以得其情。𠃔者，有以當於心。理官之所重者在此，而穆伯訓刑尢切切於其審克之一語，正奏献詳審之謂也。王珪謂必選公良直善之人㫁獄𠃔當者増秩賜金，而太宗又使宰相及尚書九卿議之，固宜致刑措之盛也。夫唐虞之世，期於無刑，成周之隆，至于刑措，無刑尚矣，刑措亦王者之極功也。若漢之文、景，唐之太宗，史臣皆以幾致刑措羙之。自漢唐而論，可謂仁君矣。",
                    "zhushu": "",
                    "type": 2
                },
                {
                    "paragraph": "貞觀二年，太宗謂侍臣曰：比有",
                    "zhushu": "比，音鼻。"
                },
                {
                    "paragraph": "奴告主謀逆，此極弊法，特湏禁㫁。假令",
                    "zhushu": "平聲，後同。"
                },
                {
                    "paragraph": "有謀反者，必不獨成，終将與人計之。衆計之事，必有他人論之，豈藉奴告也？自今奴告主者，不湏受，盡令斬决。",
                    "zhushu": "",
                    "type": 2
                },
                {
                    "paragraph": "愚按：人臣謀逆，此以下而叛上也。奴告其主，是亦以下而叛上也。已惡人之叛上，廼使叛上者得逞其志，是以亂易亂，相去幾何？太宗詔：自今告主者勿受，盡令斬决。斯言一出，固足以感格天下，使無叛上之事矣。",
                    "zhushu": "",
                    "type": 2
                },
                {
                    "paragraph": "貞觀五年，張藴古為大理丞相，州人李好徳",
                    "zhushu": "相好並去聲，後同。"
                },
                {
                    "paragraph": "素有風疾，言渉妖妄，詔令鞠其獄。",
                    "zhushu": "令，平聲。"
                },
                {
                    "paragraph": "藴古言好徳癲病有徴，法不當坐。太宗許将寛宥，藴古宻報其㫖，仍引與愽戯。持書侍御史權萬紀劾奏之，太宗大怒，令斬於東市。既而悔之，謂房玄齡曰：公等食人之禄，湏憂人之憂，事無巨細，咸當留意，今不問則不言，見事都不諌諍，何所輔弼？如藴古身為法官，與囚愽戯，漏洩朕言，此亦罪状甚重。若據常律，未至極刑。朕當時盛怒，即令䖏置。",
                    "zhushu": "䖏，上聲。後同。"
                },
                {
                    "paragraph": "公等竟無一言，所司又不覆奏，遂即决之，豈是道理！因詔曰：凡有死刑，雖令即决，皆湏五覆奏。五覆奏，自藴古始也。又曰：守文定罪，或恐有𡨚。自今以後，門下省覆，有據法令合死而情可矜者，宜錄奏聞。藴古初以貞觀二年，自幽州",
                    "zhushu": "今大興路"
                },
                {
                    "paragraph": "緫管府記室兼直中書省，表上大寳箴，",
                    "zhushu": "易大傳曰：聖人之大寳曰位。盖取此義。箴，誡也。"
                },
                {
                    "paragraph": "文義甚羙，可為規誡。其詞曰：今来古徃，俯察仰觀。惟辟作福，",
                    "zhushu": "辟，音璧，君也。周書：箕子陳洪範之辭。"
                },
                {
                    "paragraph": "為君實難。",
                    "zhushu": "孔子告魯定公曰：為君難。"
                },
                {
                    "paragraph": "宅普天之下，䖏王公之上。任土貢其所有。",
                    "zhushu": "禹貢曰：任土作貢。"
                },
                {
                    "paragraph": "具僚和其所唱。",
                    "zhushu": "和，去聲。"
                },
                {
                    "paragraph": "是故恐懼之心日㢮。邪僻之情轉放。豈知事起乎所忽。禍生乎無妄。固以聖人受命，拯溺亨屯。",
                    "zhushu": "拯，音軫。屯，諸倫切。"
                },
                {
                    "paragraph": "歸罪於已，因心於人。大明無偏照。至公無私親。故以一人治天下。不以天下奉一人。禮以禁其奢。樂以防其佚。左言而右事，",
                    "zhushu": "見文史篇論。"
                },
                {
                    "paragraph": "出警而入蹕，",
                    "zhushu": "天子出稱警，入稱蹕。警者，戒肅。蹕者，止行也。"
                },
                {
                    "paragraph": "四時調其慘舒，三光同其得失。故身為之度，而身為之律。",
                    "zhushu": "史記：禹聲為律，身為度。注：禹聲音應鍾律，以身為法度。"
                },
                {
                    "paragraph": "勿謂無知，居髙聴卑；勿謂何害，積小成大。樂不可極，",
                    "zhushu": "樂，音洛，後同。"
                },
                {
                    "paragraph": "極樂成哀；欲不可縱，縱欲成災。",
                    "zhushu": "曲禮曰：欲不可從，樂不可極。"
                },
                {
                    "paragraph": "壮九重於内，",
                    "zhushu": "重。平聲。楚辭曰：君門九重。"
                },
                {
                    "paragraph": "所居不過容𦡀， 彼昏不知，瑶其臺而瓊其室",
                    "zhushu": "。桀作瑶臺，紂作瓊室。"
                },
                {
                    "paragraph": "羅八珍於前，",
                    "zhushu": "周禮善夫：珍用八物，謂淳熬、淳母、炮豚、炮䍧、擣珍、漬熬、肝膋。"
                },
                {
                    "paragraph": "所食不過適口。惟狂罔念，",
                    "zhushu": "周書曰：惟聖罔念作狂。"
                },
                {
                    "paragraph": "丘其糟而池其酒。",
                    "zhushu": "桀紂酒池可以運船，糟隄可以望十里。"
                },
                {
                    "paragraph": "勿内荒於色，勿外荒於禽。",
                    "zhushu": "夏書五子之歌，其二曰：訓有之，内作色荒，外作禽荒。有一于此，未或不亡。色荒，寵嬖女也。禽荒，耽遊畋也。荒者，迷荒之謂。"
                },
                {
                    "paragraph": "勿貴難得之貨，",
                    "zhushu": "老子曰：不貴難得之貨，使民不為盗。"
                },
                {
                    "paragraph": "勿聴亡國之音。",
                    "zhushu": "詩序曰：亡國之音哀以思，其民困。"
                },
                {
                    "paragraph": "内荒代人性，外荒蕩人心。難得之物侈，亡國之聲滛！勿謂我尊，而傲賢侮士；勿謂我智，而拒諌矜已。聞之夏后，據饋頻起；",
                    "zhushu": "史記：夏禹一饋而十起，以勞天下之民。"
                },
                {
                    "paragraph": "亦有魏帝，牽裾不止。",
                    "zhushu": "魏文帝欲徙兾州十萬戸實河南，辛毗諌，帝不荅，起入内。毗随而引其𥚑。帝怒。良乆曰：卿持我何太急耶？於是從其半。"
                },
                {
                    "paragraph": "安彼反側，如春陽秋露，巍巍蕩蕩，推漢髙大度",
                    "zhushu": "。漢紀：髙祖寛仁有大度。"
                },
                {
                    "paragraph": "撫兹庶事，如履薄臨深。戰戰慄慄，用周文小心。",
                    "zhushu": "詩小旻篇曰：戰戰兢兢。如臨深淵。如履薄氷。大明篇曰：維此文王。小心翼翼。"
                },
                {
                    "paragraph": "詩云：不識不知。 ",
                    "zhushu": "詩皇矣篇曰： 不識不知。順帝之則。"
                },
                {
                    "paragraph": "書曰：無偏無黨。",
                    "zhushu": "周書曰：無偏無黨，王道蕩蕩。"
                },
                {
                    "paragraph": "一彼此於胸臆，捐好惡於心想。",
                    "zhushu": "好、惡，並去聲。"
                },
                {
                    "paragraph": "衆棄而後加刑，衆恱而後命賞。弱其强而治其亂，伸其屈而直其枉。故曰：如衡如石，不定物以數，物之懸者，輕重自見。",
                    "zhushu": "音現。"
                },
                {
                    "paragraph": "如水如鏡，不示物以形物之鑒者，妍蚩自露。勿渾渾而濁，",
                    "zhushu": "渾，音溷。"
                },
                {
                    "paragraph": "勿皎皎而清，勿汶汶而闇，勿察察而明。雖冕旒蔽目而視於未形，",
                    "zhushu": "冕十有二旒。天子冠用五采藻為旒，以藻貫五采，玉垂於延之，前後各十二，取目不湏視惡色之義。"
                },
                {
                    "paragraph": "雖黈纊塞耳而聴於無聲。",
                    "zhushu": "黈，他口切。纊，音曠。黈纊，黄色綿也。以黄綿。為圓，用組垂之於冕，當兩耳旁，示不聼䜛邪也。"
                },
                {
                    "paragraph": "縱心乎湛然之域，遊神於至道之精。扣之者應洪纎而効響，酌之者随淺深而皆盈。故曰：天之清，地之寧，王之貞。",
                    "zhushu": "老子曰：天得一以清，地得一以寧，王矦得一以為天下正。"
                },
                {
                    "paragraph": "四時不言而代序，萬物無為而受成。豈知帝有其力，而天下和平。吾王撥亂，戡以智力，",
                    "zhushu": "戡，音堪，勝也。"
                },
                {
                    "paragraph": "人懼其威，未懐其徳。我皇撫運，扇以淳風，民懐其始，未保其終。爰述金鏡，窮神盡性，使人以心，應言以行，",
                    "zhushu": "去聲。"
                },
                {
                    "paragraph": "苞括理體，抑揚辭令，",
                    "zhushu": "如字。"
                },
                {
                    "paragraph": "天下為公，一人有慶。開羅起祝，援琴命詩，一日二日。念兹在兹，惟人所召，自天祐之，争臣司直，",
                    "zhushu": "争，讀曰諍。"
                },
                {
                    "paragraph": "敢告前疑。太宗嘉之，賜帛三百叚，仍授以大理寺丞。",
                    "zhushu": "按通鑑無與囚愽戯之說。唐史張藴古無傳，事見刑法志。",
                    "type": 2
                },
                {
                    "paragraph": "",
                    "zhushu": "唐氏仲友曰：張藴古，文章鯁直之士，太宗以一時誤見濫誅，最為可惜。大寳箴諷帝以民畏而未懐，切中帝之病。藴古敏書，傅曉世務，文擅當時，加以切直，太宗濫殺而悔，則何益矣。",
                    "type": 2
                },
                {
                    "paragraph": "",
                    "zhushu": "朱子黼曰：詩三百五十篇，而疾䜛者六。君子有七惡，而以訐為直居其一，自昔賢智之棄逐，政治之隳圯，國家之昏亂，未有不自䜛訐也。太宗方蒐積群才，共興治功，乃復容萬紀軰，玷汚朝列。何㢤、房玄齡一代名相，而萬紀以考選不公誣之。張藴古平反妖言，而萬紀以按事不實劾之。玄齡以魏徴免按，而藴古竟罹非命。挾恩依勢，逞其姦謀，其為太宗盛徳累豈少乎？詩曰：䜛人罔極，交亂四國。其萬紀也夫。",
                    "type": 2
                },
                {
                    "paragraph": "",
                    "zhushu": "愚按：自古王覇之辨，治亂之分，曰徳刑，曰義利而已。太宗知尚徳而不尚刑，故能拒絶封徳彛法律之言。 知尚義而不知尚利，故能斥權萬紀採銀之奏，此其天資聦明，最為合於帝王之道首也。夫既知其言之非矣，則廢逐其人可也。然徳彛則任股肱之寄，萬紀則居耳目之官。徳彛論無忌佩刀之罪，置校尉於死地，萬紀論好徳妖言之罪，䧟藴古於非辜。小人深文，如出一律，可太宗明於先而暗於後，得於彼而失於此乎？校尉以戴胄而免，藴古則遂罹極刑。愚觀藴古之箴曰：衆棄而後加刑。嗚呼，藴古之罪，豈所謂衆棄者邪？亦可哀也已。",
                    "type": 2
                },
                {
                    "paragraph": "貞觀五年，詔曰：在京諸司，比来",
                    "zhushu": "比音鼻，後同。"
                },
                {
                    "paragraph": "奏决死囚，雖云五覆，一日即了，都未暇審思，五奏何益？縱有追悔，又無所及。自今後，在京諸司奏决死囚，宜三日中五覆奏，天下諸州三覆奏。又手詔𠡠曰：比来有司㫁獄，多據律文，雖情在可矜，而不敢違法，守文定罪，或恐有𡨚。自今門下省復有據法合死而情在可矜者，宜錄状奏聞。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：易中孚之象曰：君子以議獄緩死。中孚者，信發於中也。議獄緩死者，出於至誠也。古者大司㓂以獄之成告于王，王命三公參聴之，三公以獄之成告于王，王三宥然後制刑。先王重慎如此，故刑清而民服，若太宗之恤刑也，可謂至誠而近於古矣。㡬致刑措宜㢤。",
                    "type": 2
                },
                {
                    "paragraph": "",
                    "zhushu": "愚按：易之象言刑獄者五，而議獄緩死必見於中孚者，盖以君子者，毎於事於物無不用其中，於人命所繫。尤見中孚之至也。獄者，不得已而設， 議、謂必䆒其情也。死者，不可以復生，緩，謂求所以生之也。吕刑曰、罔非在中。又曰：獄成而孚。則中孚者。誠議獄緩死之本也。太宗恤刑之詔，其出於中心之誠者歟？亦近乎周官五聽三訊之遺意矣。",
                    "type": 2
                },
                {
                    "paragraph": "貞觀九年，鹽澤道行軍緫管、岷州",
                    "zhushu": "岷州，今為西和州，𨽻陜西。"
                },
                {
                    "paragraph": "都督髙甑生",
                    "zhushu": "史無傳。"
                },
                {
                    "paragraph": "坐違李靖節度，又誣告靖謀逆，減死徙邊。時有上言者曰：甑生舊秦府功臣，請寛其過。太宗曰：雖是藩邸舊勞，誠不可忘，然理國守法，事湏畫一，今若赦之，使開僥倖之路。且國家建義太原，元從及征戰有功者甚衆，",
                    "zhushu": "從，去聲。"
                },
                {
                    "paragraph": "若甑生獲免，誰不覬覦？有功之人，皆湏犯法。 我所以必不赦者，正為此也。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：諸葛武矦之治蜀也，開誠心、布公道，盡忠益時者，雖讎必賞；犯法怠慢者，雖親必罰。 堂堂三代之佐，此後世之所不能也。太宗以王、魏為相，以薛萬徹為将，非所謂雖讎必賞歟？至若髙甑生以秦府舊臣，身從百戰，一旦犯法，黜之不疑，非所謂雖親必罰歟？嗚呼，太宗之布公道，其庶幾武矦之治者乎？",
                    "type": 2
                },
                {
                    "paragraph": "貞觀十一年，特進魏徴上䟽曰：臣聞書曰：明徳慎罰，",
                    "zhushu": "周書康誥之辭。"
                },
                {
                    "paragraph": "惟刑恤㦲。",
                    "zhushu": "虞書舜典之辭。"
                },
                {
                    "paragraph": "禮云：為上易事，",
                    "zhushu": "易，以豉切，後同。"
                },
                {
                    "paragraph": "為下易知，則刑不煩矣。上人疑則百姓惑，下難知則君長勞矣。",
                    "zhushu": "長，音掌，後同。禮緇衣篇之辭，"
                },
                {
                    "paragraph": "夫",
                    "zhushu": "音扶，後同。"
                },
                {
                    "paragraph": "上易事則下易知，君長不勞，百姓不惑，故君有一徳，臣無二心，上播忠厚之誠，下竭股肱之力，然後太平之基不墜，康㦲之詠斯起。",
                    "zhushu": "虞書：臯陶𢋫歌曰：庶事康㢤。"
                },
                {
                    "paragraph": "當今道被華戎，功髙宇宙，無思不服，無逺不臻。然言尚於簡文，志在於明察，刑賞之用，有所未盡。夫刑賞之本，在乎勸善而懲惡，帝王之所以與天下為畫一，不以貴賤親踈而輕重者也。",
                    "zhushu": "䟽，與踈同。"
                },
                {
                    "paragraph": "今之刑賞，未必盡然，或屈伸在乎好惡，",
                    "zhushu": "並去聲，後同。"
                },
                {
                    "paragraph": "或輕重由乎喜怒。遇喜則矜其情於法中，逄怒則求其罪於事外。所好則鑚皮出其毛羽，所惡則洗垢求其瘢㾗。",
                    "zhushu": "瘢。音盤。"
                },
                {
                    "paragraph": "瘢㾗可求，則刑斯濫矣；毛羽可出，則賞因謬矣。刑濫則小人道長，賞謬則君子道消。小人之惡不懲，君子之善不勸，而望治安刑措，非所聞也。且夫暇豫清談，皆敦尚於孔、老，",
                    "zhushu": "孔子，老聃也。"
                },
                {
                    "paragraph": "威怒所至，則取法於申、韓。",
                    "zhushu": "申不害、韓非，皆戰國刑名之學。"
                },
                {
                    "paragraph": "直道而行，非無三黜，",
                    "zhushu": "三，去聲。論語曰：柳下恵直道而事人，焉徃而不三黜。"
                },
                {
                    "paragraph": "危人自安，盖亦多矣。故道徳之㫖未弘，刻薄之風已扇。夫刻薄既扇，則下生百端，人競趍時，則憲章不一。稽之王度，",
                    "zhushu": "稽。音覊。"
                },
                {
                    "paragraph": "實虧君道。昔州犂上下其手，楚國之法遂差。",
                    "zhushu": "左傳襄公二十六年，楚與秦侵鄭。楚穿封戍囚鄭皇頡、公子圍與之争正於伯州犂。州犂乃立囚，曰：所争，君子也，其何不知？上其手，曰：夫子為王子圍，寡君之貴介弟也。下其手，曰：此子為穿卦，戍，方城外之縣尹也，誰獲子？囚曰：頡遇王子，弱焉。戍抽戈逐王子圍，弗及。楚人以皇頡歸。"
                },
                {
                    "paragraph": "張湯輕重其心，漢朝之刑以弊。",
                    "zhushu": "漢張湯為廷尉，郷上意所便，曰：所治即上意所欲𤽮，予監史深刻者；即上意所欲釋，予監史輕平者。所治即豪，必舞文巧詆。即下户羸弱，時口言，雖文致法，上裁察。帝於是徃徃釋湯所言。出本傳。"
                },
                {
                    "paragraph": "以人臣之頗僻，",
                    "zhushu": "頗，平聲。"
                },
                {
                    "paragraph": "猶莫䏻申其欺罔，况人君之髙下，将何以措其手足乎？以睿聖之聦明，無幽㣲而不燭，豈神有所不達，智有所不通㢤？安其所安，不以恤刑為念；樂其所樂，",
                    "zhushu": "音洛，上同。"
                },
                {
                    "paragraph": "遂忘先笑之變。禍福相𠋣，吉㐫同域，惟人所召，安可不思？頃者責罰稍多，威怒微厲，或以供帳不贍，或以營作差違，或以物不稱心，",
                    "zhushu": "稱，去聲。"
                },
                {
                    "paragraph": "或以人不從命，皆非致治之所急，實恐驕奢之攸漸。是知貴不與驕期而驕自至，富不與侈期，而侈自来。非徒語也。且我之所代，實在有隋。隋氏亂亡之源，聖明之所臨照。以隋氏之府蔵，",
                    "zhushu": "去聲。"
                },
                {
                    "paragraph": "譬今日之資儲；以隋氏之甲兵，况當今之士馬；以隋氏之户口，校今時之百姓。度長比大，",
                    "zhushu": "度，待洛切。"
                },
                {
                    "paragraph": "曽何等級？",
                    "zhushu": "曽。音層。"
                },
                {
                    "paragraph": "然隋氏以富强而喪敗，動之也；我以貧窮而安寧，静之也。静之則安，動之則亂，人皆知之，非𨼆而難見也，非㣲而難察也。然鮮蹈平易之塗，",
                    "zhushu": "鮮，上聲。易，以豉切。後同。"
                },
                {
                    "paragraph": "多遵覆車之轍，何㢤？在於安不思危，治不念亂，存不慮亡之所致也？昔隋氏之未亂，自謂必無亂；隋氏之未亡，自謂必不亡。所以甲兵屢動，徭役不息，至於将受戮辱，竟未悟其滅亡之所由也，可不哀㢤！夫鑒形之羙惡，必就於止水；鑒國之安危，必取於亡國。故詩曰：殷鑒不逺，在夏后之世。",
                    "zhushu": "詩大雅蕩篇之辭。"
                },
                {
                    "paragraph": "又曰：伐柯伐柯，其則不逺。",
                    "zhushu": "詩豳風伐柯篇之辭。"
                },
                {
                    "paragraph": "臣願當今之動静，必思隋氏以為殷鑒，則存亡治亂，可得而知。若能思其所以危，則安矣；思其所以亂，則治矣；思其所以亡，則存矣。知存亡之所在，節嗜欲以從人，省遊畋之娯，息靡麗之作，罷不急之務，慎偏聽之怒，近忠厚，逺便侫，",
                    "zhushu": "逺，去聲。便，平聲。"
                },
                {
                    "paragraph": "杜恱耳之邪說，甘苦口之忠言，去易進之人，賤難得之貨，採尭舜之誹謗，",
                    "zhushu": "尭舜設誹謗之本於五逹之衢，以書政治之愆失。"
                },
                {
                    "paragraph": "追禹湯之罪已，",
                    "zhushu": "左傳：禹、 湯罪已，其興也勃焉。"
                },
                {
                    "paragraph": "惜十家之産，",
                    "zhushu": "見納諌篇注。"
                },
                {
                    "paragraph": "順百姓之心，近取諸身，恕以待物，思勞謙以受益，",
                    "zhushu": "易謙卦：九三，勞謙，君子有終，吉。"
                },
                {
                    "paragraph": "不自滿以招損，",
                    "zhushu": "虞書曰：滿招損，謙受益。"
                },
                {
                    "paragraph": "有動則庶𩔖以和，出言而千里斯應，",
                    "zhushu": "易大傳曰：君子居其室，出其言善，則千里之外應之。"
                },
                {
                    "paragraph": "超上徳於前載，𣗳風聲於後昆。此聖哲之宏規，而帝王之大業，能事斯畢，在乎慎守而已。夫守之則易，取之實難，既能得其所以難，豈不䏻保其所以易？其或保之不固，則驕奢滛泆動之也。慎終如始，可不勉歟！易曰：君子安不忘危，存不忘亡，治不忘亂。是以身安而國家可保也。",
                    "zhushu": "易文言傳釋否九五爻義。"
                },
                {
                    "paragraph": "誠㢤斯言，不可以不深察也。伏惟陛下欲善之志，不減於昔時，聞過必改，少𧇊於曩　日。若以當今之無事，行疇昔之恭儉，則盡善盡羙矣，固無得而稱焉。太宗深嘉而納用。",
                    "zhushu": "按史傳，上幸洛陽，次昭仁官，多所譴責。徴諌曰：隋惟責不獻食，或供奉不精，為此無限，而至於亡。故天命陛下代之，正當兢懼戒約，柰何令人悔為不奢？若以為足，今不啻足矣；以為不足，萬此寧有足邪？上驚曰：非公不聞此言。退又上䟽云云。",
                    "type": 2
                },
                {
                    "paragraph": "",
                    "zhushu": "唐氏仲友曰：徴言刑賞之本，在乎勸善而懲惡。今之刑賞，或由喜怒，此即皇極所謂王道。書曰：無有作好，無有作惡，惟辟作福，惟辟作威，二説並行而不相悖。無作好惡，道也；惟作威福，權也。徳大而常禮不足以賞，於是乎有作福；罪大而常法不足以誅，於是乎有作威。此非有司之法守，而出乎人君之權者，雖作福而徳稱乎賞，豈作好㦲？雖作威而罪宜乎誅，豈作惡㦲？然則賞刑非不由喜怒也，不由乎一人之私喜怒也。",
                    "type": 2
                },
                {
                    "paragraph": "",
                    "zhushu": "愚按：漢世賢良之䇿曰：上古堯舜之時，不責爵賞而民勸善，不重刑罰而民不犯，躬率以正，而遇民信也。末世貴爵賞而民不勸，重刑罰而姦不止，其上不正，遇民不信也。夫子曰：其身正，不令而行；其身不正，雖令不從。又曰：人而無信，不知其可也。其是之謂歟！ 夫以太宗之世，嘉善賞功之制，明罰恤民之詔，屢形於言，亦可謂兢兢於君道者。然而刑賞之失，猶有如魏徴之言者，豈正身之道未有以盡於巳乎？抑信未足以孚於民乎！觀徴所謂欲善之志不減，而改過之心少𧇊，其未䏻正於已而信於民者，可想見已。雖然，徴之䟽必諄諄以隋為戒，若致儆於庸君常主之前者，亦猶賈山於漢而借秦為喻之意，憂治危明之心也。若徴者，可謂忠愛其君者矣。",
                    "type": 2
                },
                {
                    "paragraph": "貞觀十四年，戴州",
                    "zhushu": "濟北地，今廢。"
                },
                {
                    "paragraph": "刺史賈崇以所部有犯十惡者，被刺史劾奏。太宗謂侍臣曰：昔陶唐大聖，柳下惠大賢，其子丹朱甚不肖，其弟盜跖為巨惡。",
                    "zhushu": "盜跖，荘子雜篇以為柳下惠之弟，名跖，而為大盗。"
                },
                {
                    "paragraph": "夫以",
                    "zhushu": "夫，音扶。"
                },
                {
                    "paragraph": "聖賢之訓，父子兄弟之親，尚不䏻使陶染變革，去惡從善。",
                    "zhushu": "去，上聲。"
                },
                {
                    "paragraph": "今遣刺史化被下人，咸歸善道，豈可得也？若令",
                    "zhushu": "平聲，後同。"
                },
                {
                    "paragraph": "縁此皆被貶降，或恐逓相掩蔽，罪人斯失。諸州有犯十惡者，刺史不湏從坐，但令明加糾訪科罪，庶可肅清姦惡。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：夫子曰：道之以政，齊之以刑，民免而無耻；道之以徳，齊之以禮，有耻且格。謂政刑之不如徳禮也。盖政者，為治之具；刑者，輔治之法；徳禮者，出治之本，而徳又禮之本也。後世之為治者，徳禮有愧，教化不先，非惟徳禮不䏻使民有耻且格，而政刑亦不䏻使民免而無耻矣。甚而至於罪麗于十惡，尚忍言之㦲！ 然完厥本原，則承流宣化，坐罪宜也。而遂至於逓相掩蔽，罪人斯失，反以長姦容慝，遂使麗于十惡者，乃得全身於覆載之間，而可乎㢤？太宗不坐刺史，但令明加糾察，以正其罪，盖深有以知其弊而不得不然也。司牧民者，其亦於徳禮政刑而知本末先後㦲！",
                    "type": 2
                },
                {
                    "paragraph": "貞觀十六年，太宗謂大理卿孫伏伽",
                    "zhushu": "貝州人。武徳初，上言三事。 帝曰：可謂誼臣矣。貞觀中拜御史，累遷大理卿。"
                },
                {
                    "paragraph": "曰：夫作甲者，",
                    "zhushu": "夫，音扶。"
                },
                {
                    "paragraph": "欲其堅，恐人之傷；作箭者欲其銳，恐人不傷。何則？各有司存，利在稱職故也。",
                    "zhushu": "稱，去聲。"
                },
                {
                    "paragraph": "朕常問法官刑罰輕重，毎稱法網寛於徃代，仍恐主獄之司，利在殺人，危人自逹，以釣聲價。今之所憂，正在此耳。深宜禁止，務在寛平。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：太宗留心聴㫁，天下刑㡬措固甞拒封徳彛刑法伯道之說，從魏公仁義之言，雖道徳齊禮，未純三代，而欽恤之意形矣，惜㦲後世之不能守也。",
                    "type": 2
                },
                {
                    "paragraph": "",
                    "zhushu": "愚按漢景帝之詔有曰：欲令理獄者務先寛。又曰：獄者，人之大命，死者不可復生。吏或不奉法，以貨賂為市，朋黨比周，以苛為察，以刻為明，罪者不服，姦法為暴，甚無謂也。諸獄雖疑，若文致於法，而罪人心不厭者，則讞之，誠後王之所當知也。太宗謂恐主獄之司利在殺人，危人自逹，深宜禁止，務在寛平。斯言也，與景帝之詔同一仁心也。史臣俱以刑措羙之，宜㦲，盖寛則矜恕可得其情，急則殘忍有失其情者矣。然寛非縱弛之謂也，寛而流於縱弛，則幸免者有焉。今曰務在寛平，則平若持衡，輕重不失矣。罪在於輕而從輕，罪在於重而從重，此平也，實寛之所致也，則寛平者，實明刑之典要歟。"
                }
            ]
        },
        {
            "name": "赦令第三十二",
            "paragraphs": [
                {
                    "paragraph": "赦令第三十二",
                    "zhushu": "凡四章。",
                    "type": 1
                },
                {
                    "paragraph": "貞觀七年，太宗謂侍臣曰：天下愚人者多，智人者少，智者不肯為惡，愚人好犯憲章。",
                    "zhushu": "好，去聲。"
                },
                {
                    "paragraph": "凡赦宥之恩，惟及不軌之輩。古語云：小人之幸，君子之不幸。一𡻕再赦，善人喑啞。凡養稂莠者傷禾稼，",
                    "zhushu": "稂莠，音郎酉。草之害稼者。"
                },
                {
                    "paragraph": "惠姦宄者，賊良人。",
                    "zhushu": "宄，音詭。"
                },
                {
                    "paragraph": "昔文王作罰，刑兹無赦。",
                    "zhushu": "周書康誥武王之辭。"
                },
                {
                    "paragraph": "又蜀先主",
                    "zhushu": "姓劉，名備，字玄徳，漢中山靖王之後。三國時，繼漢統，都蜀。"
                },
                {
                    "paragraph": "甞謂諸葛亮曰：吾周旋陳元方、鄭康成之間，",
                    "zhushu": "元方，名紀，康成，名玄，並後漢人。"
                },
                {
                    "paragraph": "毎見啓告，理亂之道備矣。曽不語赦。",
                    "zhushu": "曾，音層。"
                },
                {
                    "paragraph": "故諸葛亮理蜀十年不赦，而蜀大化。梁武帝毎年數　赦數，",
                    "zhushu": "音朔。後同。"
                },
                {
                    "paragraph": "卒至傾敗。",
                    "zhushu": "卒，子聿切。"
                },
                {
                    "paragraph": "夫謀小仁者，",
                    "zhushu": "夫。音扶。"
                },
                {
                    "paragraph": "大仁之賊，故我有天下已来，絶不放赦。今四海安寧，禮義興行，非常之恩，彌不可數，将恐愚人常冀僥倖，惟欲犯法，不䏻改過。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：數赦之害，前世論之詳矣，夫良民不被澤，而罪人獲宥，政之偏黨，莫甚於此，欲以致和而措刑，不亦踈？而人君毎以赦為推恩，或祈隂徳之報，太宗懲之，可謂善治矣。",
                    "type": 2
                },
                {
                    "paragraph": "",
                    "zhushu": "馬氏存曰：先王以教而化民，以刑而禁民，不幸或䧟於憲綱者，聖人則原其情，而省其過之大小而肆赦之，盖赦者，聖人以之宥過也，可以行而不行，則傷乎仁；不可以行而行之，則失乎義。故世之議者，或以宜踈而不宜數，　或以宜數　而不宜踈，是踈者太簡，數者大繁，盖惟當語其當否，而不論其踈數也。故周官三宥三赦之法，曰不識，曰過失，曰遺忘，以為宥之可用，止於如此。曰㓜弱，曰老耄，曰惷愚，則以為赦之可行，止扵如此。由是觀之，赦宥之法，當其時而用之，則為天下之利；不當其時而用之，則為天下之害。故魯肆大𤯝，春秋譏之。管仲亦曰：赦者，小利而大害，乆而不勝其禍；無赦宥者，小害而大利，乆而不勝其福。以為天下之民知赦之福，而不知無赦之為福，是亦議其赦之大者乎？",
                    "type": 2
                },
                {
                    "paragraph": "",
                    "zhushu": "愚按：書曰：𤯝災肆赦，怙終賊刑。𤯝，過誤也。災，不幸也，故肆赦之。怙，有恃也。終，再犯也，故賊刑之。此聖人用法之權衡，而忠厚之意寓扵其間，未聞不擇罪之輕重，而悉赦之也。易曰：雷雨作解，君子以赦過宥罪。雷動而雨作，天澤所施溥矣。而曰赦過宥罪，過之小者赦釋之，罪之大者寛宥之而已，亦非謂不擇罪之大小而悉赦之也。故春秋荘公之世，肆大𤯝，聖人以為非常之事，書之扵經，正以其非古也，自是而赦令數　矣。然或者因天下有非常之事，與夫㐫荒流離之後，盗賊垢汙之餘，於是有以沛然洗濯於天下，不得已而用之，猶云可也，否則，雖足以見仁惠而未免，所謂小人之幸而君子之不幸矣。為人上者，操刑賞之柄，以勸善懲惡，酌古之道，揆今之。宜，必赦過宥罪，而不可數，　要為得中也。太宗謂絶不放赦，而四海安寧，非常之恩，彌不可數，　其深有見於治道者。㢤！",
                    "type": 2
                },
                {
                    "paragraph": "貞觀十年，太宗謂侍臣曰：國家法令，惟湏簡約，不可一罪作數　種條。格式既多，官人不䏻盡記，更生姦詐。若欲出罪，即引輕條；若欲入罪，即引重條。數變法者，",
                    "zhushu": "數，音朔。"
                },
                {
                    "paragraph": "實不益道理。宜令審細，",
                    "zhushu": "令，平聲。"
                },
                {
                    "paragraph": "毋使互文。",
                    "zhushu": "毋，無通。",
                    "type": 2
                },
                {
                    "paragraph": "貞觀十一年，太宗謂侍臣曰：詔令格式，若不常定，則人心多惑，姦詐益生。周易稱渙汗其大號，",
                    "zhushu": "易渙卦九五爻辭。"
                },
                {
                    "paragraph": "言發號施令，",
                    "zhushu": "施，平聲。"
                },
                {
                    "paragraph": "若汗出於體，一出而不復也。書曰：慎乃出令，令出惟行，弗為反。",
                    "zhushu": "周書周官之辭。"
                },
                {
                    "paragraph": "且漢祖日不暇給，蕭何起於小吏，制法之後，猶稱畫一。今宜詳思此義，不可輕出詔令，必湏審定，以為永式。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：唐之刑書有四，曰律、令、格、式。令者，尊卑貴賤之等殺，國家之制度也；格者，有官有司之所常行之事也；式者，其所常守之法也。凢邦國之政，必從事於三者，其有所違及人之為惡而入于罪戾者，一㫁之以律。律之書凢十二篇，所以使民遷善逺罪而無犯也。皆太宗詔房玄齡等與法司因隋之舊而更定増損，多降重為輕，迄貞觀用之，無所變改。夫律、令、格、式，皆所以用法也。太宗謂貴簡約，貴常定，此最為知法意者。夫不簡約，則出入輕重，吏因之而作弊；不常定，則朝行夕改，民莫知所信從。太宗取則於蕭何畫一之法，而不輕於數　變法，必湏審定以為永式，能致刑措，實由此也。",
                    "type": 2
                },
                {
                    "paragraph": "長孫皇后遇疾，漸危篤，皇太子",
                    "zhushu": "承乾也。"
                },
                {
                    "paragraph": "啓后曰：醫藥備盡，今尊體不瘳，",
                    "zhushu": "音抽。愈也。"
                },
                {
                    "paragraph": "請奏赦囚徒，并度人入道，冀蒙福祐。后曰：死生有命，非人力所加。若修福可延，吾素非為惡者；若行善無効，何福可求？赦者，國之大事，佛道者，上每示存異方之教耳，常恐為理體之弊，豈以吾一婦人而亂天下法？不能依汝言。",
                    "zhushu": "按通鑑：貞觀九年，長孫皇后素有氣疾。前年從上幸九成宫，柴紹等中夕告變，上擐甲出閤問状，后扶疾以從。左右止之，后曰：上既震驚，吾何心自安？由是疾甚。太子曰云云，后曰云云，必行汝言，吾不如速死。太子私以語房玄齡，玄齡白上，上哀之，欲為之赦，后固止之。",
                    "type": 2
                },
                {
                    "paragraph": "",
                    "zhushu": "唐氏仲友曰：天啓興運，亦不偶然。助興運必有賢妃。以漢唐論，長孫賢於隂馬，有古后妃之羙，無後世后妃之失。太宗謂内良佐，信夫。愚按：三代興王之主，無不内有賢助，以恊成至治，任、姒、邑、姜，其表表於經傳者，為天下母儀之所取則焉。若長孫皇后之賢，自三代而下之絶無僅有者也，馬、鄧不足以儕之矣，遇危疾而不以肆赦徼福，非卓然有見，何以能兹？不幸而弗登𦒿艾，宜太宗有失内良佐之嘆也。天假之年，使之擁佑於髙宗之世，則庶㡬其遏禍亂之萌手。此可為深悲也。"
                }
            ]
        },
        {
            "name": "貢賦第三十三",
            "paragraphs": [
                {
                    "paragraph": "貢賦第三十三",
                    "zhushu": "凡五章。",
                    "type": 1
                },
                {
                    "paragraph": "貞觀二年，太宗謂朝集使曰：",
                    "zhushu": "使，去聲。唐制，諸州奉貢物入京者，謂之朝集使。"
                },
                {
                    "paragraph": "任土作貢，布在前典，當州所産，則充庭實。",
                    "zhushu": "當，去聲。"
                },
                {
                    "paragraph": "比聞都督、刺史，",
                    "zhushu": "比，音鼻。"
                },
                {
                    "paragraph": "邀射聲名，厥土所賦，或嫌其不善，踰意外求，更相倣効，",
                    "zhushu": "更，平聲。"
                },
                {
                    "paragraph": "遂以成俗，極為勞擾。宜改此弊，不得更然。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：夏書載禹平水土之績，而以貢名篇。貢者，下獻上之名，水土未平，何由定貢？書以貢名，見地平天成之功也。然曰任土作貢者，亦非以其土之所有而悉貢也。禹貢一書，其所貢者，皆服食器用之常，宗廟朝廷之不可闕者，非徒奉一人耳目心志之所欲也。而唐之刺史，至於越境求物，更相倣傚，亦由國無定制，使踰越於常度之外。太宗深懲而力革其弊，誠王者之先務也。",
                    "type": 2
                },
                {
                    "paragraph": "貞觀中，林邑國貢白鸚鵡，性辯慧，尢善應答，屢有苦寒之言。太宗愍之，付其使，令還出於林藪。",
                    "zhushu": "使，去聲。令，平聲。按通鑑：貞觀五年十一月，林邑獻五色鸚鵡，魏徴以為不宜受，上喜而歸之。",
                    "type": 2
                },
                {
                    "paragraph": "",
                    "zhushu": "愚按：周書載召公戒武王之言曰：犬馬非其土性不畜，珍禽異獸不育于國。其後穆王得白狼，白鹿，而荒服因以不至，其得失可睹也。太宗郤林邑白鸚鵡之獻，可謂䏻遵古先哲之訓，而鑒後世之失矣。",
                    "type": 2
                },
                {
                    "paragraph": "貞觀十二年，踈勒、朱俱波、甘棠",
                    "zhushu": "皆西域國名。踈勒，距長安九千里餘。王姓裴氏。朱俱波，在葱嶺之西。甘棠。在大海南。"
                },
                {
                    "paragraph": "遣使貢方物，",
                    "zhushu": "使，去聲，後同。"
                },
                {
                    "paragraph": "太宗謂群臣曰：向使中國不安，日南、",
                    "zhushu": "南蠻國，在安南之外。"
                },
                {
                    "paragraph": "西域朝貢使亦何縁而至？朕何徳以堪之！覩此翻懐危懼。近代平一天下，拓定邉方者，",
                    "zhushu": "拓。音托。"
                },
                {
                    "paragraph": "惟秦皇、漢武。始皇暴虐，至子而亡；漢武驕奢，國祚㡬絶。",
                    "zhushu": "㡬，平聲。"
                },
                {
                    "paragraph": "朕提三尺劒以定四海，逺夷率服，億兆乂安，自謂不減二主也。然二主末途，皆不䏻自保，由是毎自懼危亡，必不敢懈怠。惟籍公等直言正諌，以相匡弼。若惟揚羙𨼆惡，共進䛕言，則國之危亡，可立而待也。",
                    "zhushu": "按通鑑係貞觀九年十二月。",
                    "type": 2
                },
                {
                    "paragraph": "",
                    "zhushu": "唐氏仲友曰：太宗因四夷之賔，而以秦皇漢武自儆，求輔弼之言，此忠言可進之機，惜㢤玄齡無杜漸之言，俾進乎帝王保治之道也。",
                    "type": 2
                },
                {
                    "paragraph": "",
                    "zhushu": "愚按：昔武王克商，西旅底貢厥獒，太保作旅獒，用訓于王，而致慎徳之戒，夫以武王之聖，而召公所以警戒之者如此，後之人主可不深思而加念之㢤！ 太宗因四夷之賔，以秦皇漢㢤自儆以求言，而當時大臣雖不聞有如太保作書之訓，然自懐危亡，不敢懈怠，有合於夙夜罔或不勤之言，庶㡬乎帝王保治之道矣。",
                    "type": 2
                },
                {
                    "paragraph": "貞觀十八年，太宗将伐髙麗，其莫離支",
                    "zhushu": "髙麗，官名，其職如中國吏部兼兵部尚書也。貞觀十六年，髙麗東部大人泉盖蘇文弑其王武，立王弟子藏為王，自為莫離支官。"
                },
                {
                    "paragraph": "遣使",
                    "zhushu": "去聲。"
                },
                {
                    "paragraph": "貢白金，黄門侍郎禇遂良諌曰：莫離支虐殺其主，九夷所不容，",
                    "zhushu": "東方之夷有九種，曰畎夷、于夷、方夷、黄夷、白夷、赤夷、玄夷、風夷、陽夷。又一曰玄菟，二曰樂浪，三曰髙儷，四曰滿𩛙，五曰鳬臾，六曰索家，七曰東屠，八曰倭人，九曰天都。"
                },
                {
                    "paragraph": "陛下以之興兵，将事弔伐，為遼東之人",
                    "zhushu": "為，去聲。"
                },
                {
                    "paragraph": "報主辱之恥。古者討弑君之賊，不受其賂。昔宋督",
                    "zhushu": "宋，春秋時國名，字華父，宋戴公孫也。"
                },
                {
                    "paragraph": "遺魯君以郜鼎，",
                    "zhushu": "遺，去聲。魯君，桓公，名軌。郜鼎，郜國所造器，故繫名於郜。"
                },
                {
                    "paragraph": "桓公受之於大廟，",
                    "zhushu": "大，音泰，後同。大廟，周公之廟也。"
                },
                {
                    "paragraph": "臧哀伯",
                    "zhushu": "魯大夫臧孫逹也。"
                },
                {
                    "paragraph": "諌曰：君人者，将昭徳塞違。今滅徳立違，而寘其賂器於大廟，百官象之，又何誅焉？武王克商，遷九鼎于雒邑，",
                    "zhushu": "九鼎，殷所受夏鼎也。武王克商，乃營雒邑而後去之，又遷九鼎焉。"
                },
                {
                    "paragraph": "義士猶或非之，",
                    "zhushu": "盖伯夷之屬。"
                },
                {
                    "paragraph": "而況将昭違亂之賂器，寘諸大廟，其若之何？",
                    "zhushu": "事見左傳桓公二年。宋督弑其君殤公，與夷以郜鼎賂公，故遂相宋公。四月，取郜鼎于宋，納于大廟，臧哀伯諫曰：去云公不聴"
                },
                {
                    "paragraph": "。夫",
                    "zhushu": "音扶。"
                },
                {
                    "paragraph": "春秋之書，百王取則。若受不臣之筐篚，納弑逆之朝貢，不以為愆，将何致伐？臣謂莫離支所獻，自不合受。太宗從之。",
                    "zhushu": "按通鑑：太宗又謂髙麗使者曰：汝曹皆事髙武，有官爵，莫離支弑逆，汝曹不䏻復讎，今更為之逰說，以欺大國，罪孰大焉？悉以屬大理。",
                    "type": 2
                },
                {
                    "paragraph": "",
                    "zhushu": "唐氏仲友曰：名其為賊，乃可服之，此兵法也。太宗固深忿莫離支，必欲討之。其貢使之来，欲治之而未有辭。遂良之諌，與太宗意㑹，宜其從之之速也。",
                    "type": 2
                },
                {
                    "paragraph": "",
                    "zhushu": "愚按：禇遂良援古證今，諌太宗卻莫離支之獻，則善矣，而不能因以消其忿兵黷武之心，而其諌辭與太宗意㑹，卒成遼水之征。惜㢤！",
                    "type": 2
                },
                {
                    "paragraph": "貞觀十九年，髙麗王髙藏",
                    "zhushu": "藏，去聲， 髙麗王名。"
                },
                {
                    "paragraph": "及莫離支盖蘇文",
                    "zhushu": "盖，音盍， 髙麗臣名。金盖蘇文既弑其王武，扵是專擅國事。其狀貌雄偉。意氣豪逸。身佩五刀。左右莫敢仰視，常令貴人武将伏地而履之上馬。出行必整隊伍，導者長呼，則人皆奔迸，不避坑谷，路絶行者，國人甚苦之。"
                },
                {
                    "paragraph": "遣使",
                    "zhushu": "去聲"
                },
                {
                    "paragraph": "獻二羙女。太宗謂其使曰：朕憫此女離其父母兄弟，扵本國，若愛其色而傷其心，我不取也。並𨚫還之本國。",
                    "zhushu": "按通鑑係貞觀二十年。",
                    "type": 2
                },
                {
                    "paragraph": "",
                    "zhushu": "愚按：周書曰：明王慎徳，四夷咸賔，無有逺邇，畢獻方物，帷服食、器用，未聞以羙女為貢者也，適足以亂人之國而已矣。昔紂受閎天羙女之獻而西伯興，魯受齊人女樂之歸而孔子行。盖自古臣下之詭計，列國之隂謀，未有不以女子為間，使之先有以惑其耳目，移其心志，或乗𨻶以沮敗其所為，或遂中以不測之禍，可不慎㢤！髙麗羙女之貢，夫豈不為是邪？况當興師致討之時乎？太宗還之，謂不欲傷其心，固仁惻之意，亦豈非有見扵此邪？若太宗，其可謂賢君也已。"
                }
            ]
        },
        {
            "name": "辯興亡第三十四",
            "paragraphs": [
                {
                    "paragraph": "辯興亡第三十四",
                    "zhushu": "凡四章。",
                    "type": 1
                },
                {
                    "paragraph": "貞觀初，太宗從容",
                    "zhushu": "從，即容切。"
                },
                {
                    "paragraph": "謂侍臣曰：周武平紂之亂，以有天下，秦皇因周之衰，遂吞六國。其得天下不殊，祚運長短，若此之相懸也。尚書右㒒射蕭瑀進曰：紂為無道，天下苦之，故八百諸侯不期而㑹。",
                    "zhushu": "武王伐紂，諸侯㑹孟津者八百餘國。"
                },
                {
                    "paragraph": "周室微，六國無罪，秦氏專任智力，蚕食諸侯。平定雖同，人情則異。太宗曰：不然。周既克殷，務弘仁義；秦既得志，專行詐力。非但取之有異，抑亦守之不同。祚之脩短，意在兹乎？",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗君臣甞論創業守成孰難，玄齡以創業為難，魏徴以守成為難。夫創業者，既徃之事；守成者，方来之事也。與其追論扵既徃，曷若致力扵方来者為有益乎？他日與群臣論周秦運。祚長短之由，蕭瑀之言即創業之事，太宗之言，即守成之事也。夫所貴乎君臣之間講論古今者，欲其反之扵己而推之扵治也。取天下之事，太宗既已身親之矣，方當即位之初，所宜監秦之所以失，効周之所以得，庶乎如周祚之長，不至如秦祚之短也。嗚呼，太宗之言，可謂䏻切已近思者矣。",
                    "type": 2
                },
                {
                    "paragraph": "貞觀二年，太宗謂黄門侍郎王珪曰：隋開皇十四年大旱，人多飢乏。是時倉庫盈溢，竟不許賑給，乃令",
                    "zhushu": "平聲。"
                },
                {
                    "paragraph": "百姓逐粮。隋文不憐百姓而惜倉庫，比至末年，",
                    "zhushu": "比，音鼻。"
                },
                {
                    "paragraph": "計天下儲積，得供五六十年。",
                    "zhushu": "供，平聲。"
                },
                {
                    "paragraph": "煬帝恃此富饒，所以奢、華無道，遂致滅亡。煬帝失國，亦此之由。凢理國者，務積於人，不在盈其倉庫。古人云：百姓不足，君孰與足？",
                    "zhushu": "論語有若對魯哀公之辭。"
                },
                {
                    "paragraph": "但使倉庫可備凶年，此外何煩儲蓄？後嗣若賢，自䏻保其天下；如其不肖，多積倉庫，徒益其奢侈，危亡之本也。",
                    "zhushu": "舊本此章重出奢縱篇。今去彼存此。",
                    "type": 2
                },
                {
                    "paragraph": "",
                    "zhushu": "愚按：古者三年耕。必有一年之食。以三十年之通制國用。雖有凶旱水溢。民無菜色。此蓄積者所以為民。非為君也。百姓足，孰與不足？聖經所以垂訓。而公私之積。猶可哀痛。賈誼所以言扵漢文帝之時也。盖蓄積固有國之先務也。至扵蓄積豊富。侈心一生。貫朽粟陳。不足以供排山倒海之欲，非惟無可以養民，且至扵厲民矣。太宗謂但使倉𢊬可備凶年，此外何煩儲蓄？此得古人制國用之意，良足取也。",
                    "type": 2
                },
                {
                    "paragraph": "貞觀五年，太宗謂侍臣曰：天道福善禍滛，事猶影響。昔啓人",
                    "zhushu": "本突厥啓民可汗，避太宗諱，改曰人。"
                },
                {
                    "paragraph": "亡國来奔，隋文帝不恡粟帛，大興士衆，營衛安置，乃得存立。既而彊富，子孫不思念報徳，𦆵至失脫，即起兵圍煬帝於鴈門。",
                    "zhushu": "郡名。今為代州。𨽻腹裏。"
                },
                {
                    "paragraph": "及隋國亂，又恃彊深入，遂使昔安立其國家者，身及子孫並為頡利破亡，豈非背恩忘義所至也？群臣咸曰：誠如聖㫖。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：三代之待夷狄也，来者不拒，去者不追，盖不以中國之治治之也。文王之伐玁狁，止扵城彼朔方而已；宣王之伐淮夷，止於徐方来庭而已。曷甞盡欲郡縣其地而臣妾其人㢤！後世不明華夷之辨，務為懐逺之圖，適以自遺患而已矣。故漢宣扶立呼韓，而建武多北邉之擾，隋文撫存啓民，而煬帝有鴈門之圍，由不能以三代為法故也，可不戒㦲！",
                    "type": 2
                },
                {
                    "paragraph": "貞觀九年，北蕃",
                    "zhushu": "北突厥之國"
                },
                {
                    "paragraph": "歸朝人奏：突厥内大雪，人饑，羊馬並死。中國人在彼者，皆入山作賊，人情大惡。太宗謂侍臣曰：觀古人君行仁義，任賢良則理；行暴亂，任小人則敗。突厥所信任者，並共公等見之，略無忠正可取者，頡利復不憂百姓，恣情所為。朕以人事觀之，亦何可乆矣。魏徴進曰：昔魏文矦",
                    "zhushu": "名斯，晋卿桓子之子，為諸侯。"
                },
                {
                    "paragraph": "問李克：",
                    "zhushu": "戰國時人。"
                },
                {
                    "paragraph": "諸侯誰先亡？克曰：呉先亡。文矦曰：何故？克曰：數戰數勝。",
                    "zhushu": "數，音朔，後同。"
                },
                {
                    "paragraph": "數勝則主驕，數戰則民疲，不亡何待？頡利逢隋末中國喪亂，遂恃衆内侵，今尚不息，此其必亡之道。太宗深然之。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太雪人飢，羊馬並死，突厥将亡之徴也。太宗不以此論其必亡，而以不任忠良，不憂百姓。知其必亡，可謂善觀人之國矣。然魏徴論呉亡之事，則又有深意焉。盖頡利固　戰數勝者也，太宗自起兵已来，亦豈非　戰　勝者乎？觀頡利之亡，亦可愓然而懼矣。厥後太宗既老，而復興髙麗之師，殆近扵李克之所論者，太宗固曰：魏徴若在，不使我有是行，豈不信㢤？",
                    "type": 2
                },
                {
                    "paragraph": "貞觀九年，太宗謂魏徴曰：頃讀周、齊史，末代亡國之主，為惡多相𩔖也。齊主",
                    "zhushu": "齊後主也。名緯，世祖之子。"
                },
                {
                    "paragraph": "深好奢侈，",
                    "zhushu": "好，去聲。"
                },
                {
                    "paragraph": "所有府庫，用之略盡，乃至關市，無不稅歛。",
                    "zhushu": "去聲。"
                },
                {
                    "paragraph": "朕常謂此猶如饞人自食其肉，肉盡必死。人君賦歛不已，百姓既弊，其君亦亡。齊主即是也。然天元、",
                    "zhushu": "後周宣帝，名贇，自稱天元皇帝。"
                },
                {
                    "paragraph": "齊主，若為優劣？徴對曰：二主亡國雖同，其行則别。",
                    "zhushu": "行，去聲。"
                },
                {
                    "paragraph": "齊主愞弱，",
                    "zhushu": "愞，與懦同。"
                },
                {
                    "paragraph": "政出多門，國無綱紀，遂至亡滅。天元性𠒋而強，威福在已，亡國之事，皆在其身。以此論之，齊主為劣。",
                    "zhushu": "舊本此章重出奢縱篇，今去彼存此。",
                    "type": 2
                },
                {
                    "paragraph": "",
                    "zhushu": "愚按詩曰：殷鑒不逺，在夏后之世。又曰：宜鑒于殷，峻命不易。夫殷之鑒以夏周之鑒以殷。太宗以開基之明君。而能以亡國之庸君為鑒。可謂知所鑒矣。其得為寡過也宜㢤！ 至論周、齊之君孰優？魏徴以齊主為劣。愚觀周子之書，有剛惡、柔惡之說。然則天元其剛惡，齊主其柔惡歟？剛柔雖異，亡國則一，政未易以優劣論也。"
                }
            ]
        },
        {
            "name": "征伐第三十五",
            "paragraphs": [
                {
                    "paragraph": "征伐第三十五",
                    "zhushu": "凡十三章。",
                    "type": 1
                },
                {
                    "paragraph": "武徳九年冬，突厥頡利、突利二可汗",
                    "zhushu": "音韓。凡言可汗並同。"
                },
                {
                    "paragraph": "以其衆二十萬至渭水便橋之北，",
                    "zhushu": "漢武帝𥘉作便門橋。長安城北面西頭門，即平門也。古者平、便字同，於此道作橋，跨渡渭水，以趨茂陵，此便橋是也。"
                },
                {
                    "paragraph": "遣酋帥執矢思力",
                    "zhushu": "酋帥，長帥也。執矢，虜姓，思力，其名。"
                },
                {
                    "paragraph": "入朝為覘，自張聲勢云：二可汗緫兵百萬，今已至矣。乃請返命。太宗謂曰：我與突厥面自和親，汝則背之，",
                    "zhushu": "背，音倍。"
                },
                {
                    "paragraph": "我無所愧，何輒将兵",
                    "zhushu": "将，去聲。"
                },
                {
                    "paragraph": "入我畿縣，自夸彊盛，我當先戮爾矣。思力懼而請命，蕭瑀、封徳彛等請禮而遣之。太宗曰：不然，今若放還，必謂我懼。乃遣囚之。太宗曰：頡利聞我國家新有内難，",
                    "zhushu": "去聲。"
                },
                {
                    "paragraph": "又聞朕初即位，所以率其兵衆直至於此，謂我不敢拒之。朕若閉門自守，虜必縱兵大掠。彊弱之勢，在今一策，朕将獨出，以示輕之。且耀軍容，使知必戰。事出不意，乖其本圖，制服匈奴，在茲舉矣。遂單馬而進，隔津與語，頡利莫能測。俄而六軍繼至，頡利見軍容大盛，又知思力就拘，由是大懼，請盟而退。",
                    "zhushu": "按：通鑑載此事甚詳，辭多不録。",
                    "type": 2
                },
                {
                    "paragraph": "",
                    "zhushu": "愚按：蠻夷猾夏，帝者嚴明刑之訓；蠻夷率服，帝者謹惇徳之心。故弼成五服之制，扵要服，則近而撥文教，逺而𡚒武衛；至於荒服，則流蔡而巳，内外之限，截乎其不可紊也。降及後世，徳不足以懐柔，而藉乎威，威不足以讋服，而至于亂。太宗内定中國，外綏四夷，以漢武窮征逺討而不能服者，咸歸版圖，若突厥為患乆矣。唐有天下之初，已慿陵上國，至于斯時，率騎二十萬直至渭水，亦云肆矣。太宗一時輕騎示威，其氣㮣直可以寒氊裘之瞻而奪之氣，不以一矢相加遺，而中國尊安，裔夷退抑，雖不可與帝者明刑惇徳並論，其不戰屈人，亦足偉也。謂之英武，不亦宜乎！",
                    "type": 2
                },
                {
                    "paragraph": "貞觀初，嶺南諸州",
                    "zhushu": "今廣海之地。"
                },
                {
                    "paragraph": "奏言髙州",
                    "zhushu": "今仍舊𨽻。海北"
                },
                {
                    "paragraph": "酋帥馮盎、談殿",
                    "zhushu": "盎，字明逹，髙州人。隋亡，㨿嶺表。唐興，以其地䧏髙祖，封為越國公。談殿入姓名。亦㨿嶺表。"
                },
                {
                    "paragraph": "阻兵反叛。詔將軍藺謩",
                    "zhushu": "藺，音吝。姓也。名謩。"
                },
                {
                    "paragraph": "發江、嶺數十州兵討之。",
                    "zhushu": "發江南道、嶺南道諸州兵也。"
                },
                {
                    "paragraph": "秘書監魏徴諌曰：中國初定，瘡痍未復，嶺南瘴癘，山川阻深，兵逺難繼，疾疫或起，若不如意，悔不可追。且馮盎若反，即須及中國未寧，交結逺人，分兵㫁險，破掠州縣，署置官司，何因告來數年，兵不出境？此則反形未成，無容動衆。陛下旣未遣使人",
                    "zhushu": "使，去聲，後同。"
                },
                {
                    "paragraph": "就彼觀察，即來朝謁，恐不見明。今若遣使分明曉諭，必不勞師旅，自致闕庭。太宗從之，嶺表悉定。侍臣奏言：馮盎、談殿徃年恒相征伐，陛下發一單使，嶺外恬然。太宗曰：初，嶺南諸州盛言盎反，朕必欲討之。魏徴頻諌，以為但懐之以徳，必不討自來。旣從其計，遂得嶺表無事，不勞而定，勝於十萬之師。乃賜徴絹五百匹。",
                    "zhushu": "按通鑑：貞觀元年九月，馮盎、談殿等迭相攻撃，乆未入朝，諸奏盎反者以十數。上命将討之，魏徴諌曰云云。上乃罷兵。十月，遣貟外散騎侍郎李公掩持節慰諭之。盎遣其子智戴随使者入朝。上曰：魏徵令我發一介之使，而嶺表遂安，勝十萬之師，不可不賞。賜絹五百叚。",
                    "type": 2
                },
                {
                    "paragraph": "",
                    "zhushu": "唐氏仲友曰：甚哉，䜛人之可畏也。盎不為南越王於武德之初，而肯反於貞觀耶？譛言無端，㡬害忠良，非魏徴何以明之。以蕭銑、輔公祏，不足勞偏師剪除，盎之區區，何足當唐之興運，然直壮曲老，藺謩可擊之状，未可必也。太宗罷之，明哉。以尉佗之驕倨，文帝猶以徳懐，而况盎乎？全知命之臣，止無名之師，江淮以南，所全活者不勝數矣。仁人之言，其利傅哉，賢於十萬衆，特以兵勢較之耳。兵𨻶一開，尺有所短，寸有所長，于戈轉餉，瘴癘之鬼，可以十萬筭哉。",
                    "type": 2
                },
                {
                    "paragraph": "",
                    "zhushu": "愚按： 昔漢文之時，人有上書告周勃欲反，下廷尉捕治之。薄太后曰：絳侯始誅諸吕，綰皇帝璽，将兵於北軍，不以此時反。今居一小縣，頋欲反耶？帝乃赦之，復爵邑。此與魏徴論馮盎談殿之事頗同。盖周勃異於馮盎談殿之事勢，而薄太后之言誠𩔖於魏徴之諌也。其察人之情，亦明矣哉。",
                    "type": 2
                },
                {
                    "paragraph": "貞觀四年，有司上言： 林邑蠻國",
                    "zhushu": "林邑，南蠻國名。漢南象郡之地，在交州南千餘里。"
                },
                {
                    "paragraph": "表䟽不順，請發兵討擊之。太宗曰：兵者㐫器，不得已而用之。故漢光武云：毎一發兵，不覺頭鬚為白。自古以來，窮兵極武，未有不亡者也。符堅自恃兵彊，欲必吞晉室，興兵百萬，一舉而亡。",
                    "zhushu": "符堅，畧陽氐人。晉時，符健㨿長安，是為前秦。健死，子立，符堅弑生自立，伐晉大敗，後為姚萇所殺。"
                },
                {
                    "paragraph": "隋主亦必欲取髙麗，",
                    "zhushu": "平聲"
                },
                {
                    "paragraph": "。頻年勞役，人不勝怨，",
                    "zhushu": "勝。平聲。"
                },
                {
                    "paragraph": "遂死於匹夫之手。至如頡利，徃𡻕數來",
                    "zhushu": "數，音朔。"
                },
                {
                    "paragraph": "侵我國家，部落疲於征役，遂至滅亡。朕今見此，豈得輙即發兵？但經歷山險，土多瘴癘，若我兵士疾疫，雖尅翦此蠻，亦何所補？言語之間，何足介意。竟不討之。",
                    "zhushu": "按通鑑：林邑獻大珠，有可以其表辭不順，請討之。上曰：好戰者亡，如煬帝、頡利，皆所親見也。小國勝之不武，况未可必乎？",
                    "type": 2
                },
                {
                    "paragraph": "",
                    "zhushu": "胡氏曰：太宗不以夷狄一言之慢，遽興兵革，㡬於能忍。 然林邑表辭敢為不順者，以獻大珠嘗試朝廷也，還其獻則善矣。今不聞還其獻，則是太宗貪其寳而甘其慢也。明年，鸚鵡繼來，則納侮多矣，雖詔使者歸之，而珠竟爾不還，夫豈格逺人之道？",
                    "type": 2
                },
                {
                    "paragraph": "",
                    "zhushu": "愚按：是年方擒突厥，北土以寧，有司請討林邑，而太宗不欲再勞師以黷武也。然自古窮兵極武，未有不亡。又取譬於符堅之伐晉，隋主之取遼，與夫頡利之侵彊，皆致於滅亡之地，可謂知所鑒矣。夫是三者，皆太宗耳目之所聞而知，見而知者也。以此為鑒，宜終其身而不忘，夫何晩年興忿兵於𨖚水之上，而不知止邪？書曰：終始慎厥與，惟明明后。後之人主，式監在兹。",
                    "type": 2
                },
                {
                    "paragraph": "貞觀五年，康國",
                    "zhushu": "即漢康居國。一曰薩未鞬，亦曰颯秣建，元魏所謂悉萬斤者。在那宻水南。君姓温，本月氏，為突厥所破，稍南依葱嶺。其王屈木支"
                },
                {
                    "paragraph": "請歸附。時太宗謂侍臣曰：前代帝王，大有務廣土地，以求身後之虚名，無益於身，其人甚困。假令",
                    "zhushu": "平聲。"
                },
                {
                    "paragraph": "於身有益，於百姓有損，朕必不為，况求虚名而損百姓乎？康國旣來歸朝，有急難不得不救。",
                    "zhushu": "難，去聲。"
                },
                {
                    "paragraph": "兵行萬里，豈得無勞於人？若勞人求名，非朕所欲，所請歸附，不須納也。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：太宗知招來絶域之弊，有所不為，然以兵克者，則以為已有，而郡縣置之，其為疲勞百姓一也，豈先行其言而後從之者歟？然其不受康國，足以為後世法矣。使其行事毎如此，其盛徳可少貶哉？",
                    "type": 2
                },
                {
                    "paragraph": "",
                    "zhushu": "唐氏仲友曰：古之待荒服之外，正女此耳。太宗推所以待康國而推之它夷，不求臣服，不亦善乎？惜哉。其未盡如此也。",
                    "type": 2
                },
                {
                    "paragraph": "",
                    "zhushu": "愚按：闢四夷之境。欵殊俗之附，三代未之聞也。盖遐荒逺夷。不足𨵿中國之重輕。得之適足以勞民而不為益。棄之斯足以安民而不為損。其利害豈不甚明哉？漢建武中。西域求内屬。光武以天下初定，未遑外事，而竟不許。唐貞觀初，康國請歸附，太宗謂求虚名，損百姓，而竟不納。二君柔逺之道，可謂無愧於古，宜乎為開基之明主也。詩云：惠此中國，以綏四方。二君之謂矣。",
                    "type": 2
                },
                {
                    "paragraph": "貞觀十四年，兵部尚書侯君集",
                    "zhushu": "幽州人。以雄才稱。少事秦王，從征伐有功。王即位，進吏部尚書。後從承乾謀計，事覺被誅。"
                },
                {
                    "paragraph": "伐髙昌，及師次柳谷，",
                    "zhushu": "西域地名。"
                },
                {
                    "paragraph": "候騎言髙昌王麴文泰死，",
                    "zhushu": "文㤗聞唐兵臨磧口，憂懼不知所為，發疾卒。"
                },
                {
                    "paragraph": "尅日将葬，國人咸集，以二千輕騎襲之，可盡得也。副将",
                    "zhushu": "去聲。"
                },
                {
                    "paragraph": "薛萬均、",
                    "zhushu": "燩煌人，萬徹之兄，髙祖以其材武，授上柱國。以計勝竇建徳，撃突厥有功，拜将軍。"
                },
                {
                    "paragraph": "姜行本",
                    "zhushu": "名確，以字行，以幹力稱，為宣威将軍。太宗毎出幸，即以從。平髙昌有功，封金城郡公。"
                },
                {
                    "paragraph": "皆以為然。君集曰：天子以髙昌驕慢，使吾恭行天誅，乃於墟墓間以襲其葬，不足稱武，此非問罪之師也。遂按兵以待，葬畢，然後進軍，遂平其國。",
                    "zhushu": "按通鑑：於是皷行而進，至田城，諭之不下，詰朝攻之，及午而克，虜男女計七千餘口，遂降。",
                    "type": 2
                },
                {
                    "paragraph": "",
                    "zhushu": "唐氏仲友曰：髙昌地不千里，勝兵䜛萬人，恃逺不賔。太宗討之，以其地控西域之中故也。",
                    "type": 2
                },
                {
                    "paragraph": "",
                    "zhushu": "愚按：師平髙昌，所以闢西陲也。髙昌去唐七千餘里，當是時可謂逺討矣。然幸功臣夙將，智勇足以制勝，是以克成厥功。自髙昌既平之後，唐之封域，東西九千五百餘里，南北一萬九百餘里，為唐之極盛，故嘗謂太宗之世，於帝王懐柔之道雖不足，而方之漢武致逺之功則有餘也。",
                    "type": 2
                },
                {
                    "paragraph": "貞觀十六年，太宗謂侍臣曰：北狄代為宼亂，今延陁倔彊，",
                    "zhushu": "倔，渠勿切。延陀，鐵勒諸部之姓。倔彊，不柔服也。"
                },
                {
                    "paragraph": "須早為之所。朕熟思之，惟有二䇿。選徒十萬，撃而虜之，滌除𠒋醜，百年無患。此一䇿也。若遂其來請，與之為婚媾，朕為蒼生父母。苟可利之。豈惜一女！北狄風俗，多由内政。亦旣生子。則我外孫不侵中國，㫁可知矣。以此而言。邉境足得，三十年來無事。舉此二䇿，何者為先？司空房玄齡對曰：遭隋室大亂之後，户口太半未復，兵凶戰危，聖人所慎，和親之䇿，實天下幸甚。",
                    "zhushu": "按通鑑：即命兵部侍郎崔敦禮持節使薛延陀， 以新興公主妻之。",
                    "type": 2
                },
                {
                    "paragraph": "",
                    "zhushu": "胡氏寅曰：人各有偶，天子之女，非外夷所當偶，昏世愚主則何較焉。漢髙祖、唐太宗不世出之英主，而皆以外夷為子壻，人君見有不及，則藉群臣而正之，房公狃於漢故，不知逺稽先王，豈非可歎之甚邪！ 夫薛延陀之未服也，無乃吾徳猶有所闕，增修仁義而明其政刑，來則接之，不至不強也，何必於服已乎？此上䇿也。舎而不用，乃嫁女以結其心，是為非䇿。而太宗君臣正爾都俞，不亦鄙歟！",
                    "type": 2
                },
                {
                    "paragraph": "",
                    "zhushu": "愚按：上古帝王之御四夷也，服則懐之以徳，叛則震之以威，未聞與為婚姻也。漢髙帝時，冐頓數苦北邉，髙帝從劉敬之請而結親。唐武徳中，突厥遣使請昏，髙祖從裴矩之議而許昏。然則和親之䇿，漢髙帝啓之於漢，唐髙祖啓之於唐，皆非所以示子孫也。劉敬固不必議，裴矩亦母足責。房玄齡太宗之良相也，乃曰：兵戰聖人所慎，和親實天下幸甚，何不思之甚邪？惟當勉其君曰：兵戰則勞，和親則辱，皆不足以安百姓，威四夷也。君能行帝王之道，以修其徳教，明其政刑，則中國安而邉圉固，來賔率服，自有不期然而然者矣。鳴呼，君行之而不以為耻，臣亦不以為非，惜哉。",
                    "type": 2
                },
                {
                    "paragraph": "貞觀十七年，太宗謂侍臣曰：盖蘇文弑其主而奪其國政，誠不可忍。今日國家兵力，取之不難，朕未能即動兵衆，且令契丹、靺鞨攪擾之，何如？",
                    "zhushu": "令，平聲。契，音乞。靺，音末。鞨，音曷。契丹，東胡種，元魏時號契丹靺鞨。居肅慎地，凡數部，有黒水部、獨彊。"
                },
                {
                    "paragraph": "房玄齡對曰：臣觀古之列國，無不彊陵弱，衆暴寡。今陛下撫養蒼生，将士勇銳，",
                    "zhushu": "将，去聲。"
                },
                {
                    "paragraph": "力有餘而不取之，所謂止戈為武者也。昔漢武帝屢伐匈奴，隋主三征遼左，人貧國敗，實此之由，惟陛下詳察。太宗曰：善。",
                    "zhushu": "按通鑑不載玄齡之辭，止載長孫無忌曰。盖蘇文自知罪大，畏大國之討，必嚴設守備，陛下姑為之𨼆忍，彼得以自安，必更驕惰，愈肆其惡，然後討之未晩也。上曰：善。",
                    "type": 2
                },
                {
                    "paragraph": "貞觀十八年，太宗以髙麗莫離支賊殺其主，殘虐其下，議将討之。諌議大夫禇遂良進曰：陛下兵機神筭，人莫能知。昔隋末亂離，克平宼難。",
                    "zhushu": "去聲。"
                },
                {
                    "paragraph": "及北狄侵邉，西蕃失禮，陛下欲命将撃之，",
                    "zhushu": "将，去聲。"
                },
                {
                    "paragraph": "群臣莫不苦諌，唯陛下明略獨㫁，卒並誅夷。",
                    "zhushu": "卒，子聿切。"
                },
                {
                    "paragraph": "今聞陛下将伐髙麗，意皆熒惑。然陛下神武英聲，不比周、隋之主。兵若渡遼，事須尅㨗，萬一不獲，無以威示逺方，必更發怒，再動兵衆，若至於此，安危難測。太宗然之。",
                    "zhushu": "按通鑑，李勣又曰：間者薛延陀。入宼，陛下欲發兵窮討，魏徴諌而止，使至今為患。曏用陛下之䇿，北鄙安矣。上曰：然。此誠徵之失，朕尋悔之，而不欲言，恐塞良謀故也。上欲自征髙麗、禇遂良，上䟽以為：但命二三猛将，四五萬衆，仗陛下威靈，取之如反掌耳。今太子新立，年尚㓜穉，自餘藩屏，陛下所知，一旦棄金湯之全，踰遼海之險，以天下之君，輕行逺舉，皆愚臣之所甚憂也。時羣臣多諌者，上皆不聽。",
                    "type": 2
                },
                {
                    "paragraph": "",
                    "zhushu": "范氏祖禹曰：髙麗臣属於唐，而其主為賊臣所弑，為大國者，不可不討。然髙麗之大，未如突厥，其險逺不過於髙昌、吐谷渾。此三國者，皆命将帥以偏師取之，遂墟其國，何獨至於髙麗而欲自征之乎？太宗若從遂良之言。雖伐而不克。亦未失也。",
                    "type": 2
                },
                {
                    "paragraph": "",
                    "zhushu": "朱氏黼曰：自昔人主親睹亂敗者。不勸而自懲。深知禍咎者。不戒而自戢。煬帝伐遼之禍。至於家夷國破，身死而宗族屠。盖太宗目睹，曽莫之懲。而反疾趍以襲其蹟，何㢤？盖其心自謂吾之戰勝攻取，國富民衆，非隋敢望也。乗平定四夷之餘力，用諸将蕩平之餘威，臨城一鼓，可以勦除。意定志决，雖傾朝盡諌，不可復止矣。",
                    "type": 2
                },
                {
                    "paragraph": "",
                    "zhushu": "唐氏仲友日：至魏旣殁，諌臣惟遂良爾，而其識量不及魏徵、李勣一折，而遂良之諌不行。勣武臣爾，所見惟邉功，奈天下計何？魏徵在，勣此言必不發。就使有此言，徵肯但已邪？遂良以克為善，則其言已不能無過矣。胡不明夷夏之分，申知足之戒，以告帝曰：髙麗小醜，不犯邊吏，今而討之，勝之不武，不勝為𥬇，不亦善乎。勣之指魏徴，乃以杜遂良之再諌，惜乎不抗䟽而力陳之。太宗之欲用兵也，指魏徵之失，其悔用師也，興魏徴之思。諌臣繫國之輕重，如此論諌，必若魏徵可也。",
                    "type": 2
                },
                {
                    "paragraph": "",
                    "zhushu": "愚按貞觀十七年，廷臣請増戍兵以逼髙麗，太宗曰：逺人不服，則修文德以來之，未聞戍兵能威絶域者也。斯言也，帝王柔逺之道，何以尚兹？不數月而有討遼之議，越明年而有親征之行，不過為遼主雪怨，為新羅報仇，乃欲襲漢武、隋煬之所為，所存者小而所棄者大，何言行之相反邪？豈言之非艱而行之惟艱哉？當時諫者多矣，若玄齡之言，以漢武、隋煬為鍳戒，誠保國之深規也。無忌之言，欲待其縦　肆而後討，亦保國之長䇿也。遂良於下議之初，固阻其意，而親征之際，復尼其行，亦足少儆矣。惜乎太宗意定志決，而皆莫之從也。若李勣沮遂良之諌，以魏徴為非，明致其君於不善之地，此孟子所謂逢君之惡者，其罪不亦大乎！",
                    "type": 2
                },
                {
                    "paragraph": "貞觀十九年，太宗将親征髙麗，開府儀同三司尉遲敬徳奏言：車駕若自徃遼左，皇太子又監國",
                    "zhushu": "監，平聲。"
                },
                {
                    "paragraph": "定州，東西二京，府庫所在，雖有鎮守，終是空虚。遼東路遥，恐有玄感之變。",
                    "zhushu": "隋煬帝親征髙麗，楊玄感遂起兵圍東都。"
                },
                {
                    "paragraph": "且邉隅小國，不足親勞萬乘。若克勝，不足為武；儻不勝，翻為所笑。伏請委之良将，",
                    "zhushu": "去聲。"
                },
                {
                    "paragraph": "自可應時摧滅。太宗雖不從其諌，而識者是之。",
                    "zhushu": "按通鑑：上不從，以敬徳為左一馬軍總營使從行。",
                    "type": 2
                },
                {
                    "paragraph": "",
                    "zhushu": "愚按：陳恒弑其君，孔子沐浴請討，古者臣弑其君，子弑其父，人皆得而誅之。髙麗為唐之藩臣，其君為莫離支所弑，大宗舉兵討之，其亦異乎煬帝無名之師矣，但不當蠻輿自行耳。尉遲敬徳請委之良将，自可摧滅，其說是已。然嘗論之，髙麗以蕞爾小國，四拒隋師，五拒唐師，非有謀臣良将，能如是乎？當時李靖嘗言：莫離支自謂知兵，故輕中國。太宗亦嘗諷靖使伐髙麗，靖欣然請行，太宗不能從也。異時無功而歸，問於靖曰：吾以天下之力屈於小夷，何也？靖曰：兹事道宗知之。盖指駐蹕之戰，請分軍襲平壌之事也。由此論之，太宗若用李靖為帥，其平髙麗必矣。太宗不能用靖，而用李勣為将，勣違惠真、延夀之言，舎烏骨而不攻，昧城有不攻之計，守安市而不置，卒之師老糧少，無功而返，由不用靖而用勣也。",
                    "type": 2
                },
                {
                    "paragraph": "禮部尚書江夏王道宗從太宗征髙麗，詔道宗與李勣為前鋒。及濟遼水，尅盖牟城，",
                    "zhushu": "蓋，音盍。今為盖州，𨽻鎮東。"
                },
                {
                    "paragraph": "逢賊兵大至，軍中僉欲深溝保險，待太宗至徐進。道宗議曰：不可。賊赴急逺來，兵實疲頓，恃衆輕我，一戰可摧。昔耿弇不以賊遺君父，",
                    "zhushu": "弇，音揜。耿弇，漢光武将。"
                },
                {
                    "paragraph": "我旣職在前軍，當須清道以待輿駕。李勣大然其議，乃率驍勇數百騎，直衝賊陣，左右出入，勣因合擊，大破之。太宗至，深加賞勞。",
                    "zhushu": "去聲。"
                },
                {
                    "paragraph": "道宗在陣損足，帝親為針灸，",
                    "zhushu": "音救。"
                },
                {
                    "paragraph": "賜以御膳。",
                    "zhushu": "按通鑑載此事甚詳，辭多不録。",
                    "type": 2
                },
                {
                    "paragraph": "",
                    "zhushu": "范氏祖禹曰：太宗之伐髙麗，非獨恃其四海之富，兵力之彊也。本其少時奮於布衣，志氣英果，百戰百勝，以取天下。治安旣乆，不能深思髙拱，猶思所以逞志，扼腕踴躍，喜於用兵，如馮婦搏虎，不能自止。非有禮義以養其心，中和以養其氣，　始於勇敢，終於勇敢而巳矣。記曰：貴於勇敢，彊有力者，貴其敢行禮義也。天下無事，則用之於禮義，天下有事，則用之戰勝。用之戰勝，勝則無敵；用之於禮義，則順治。太宗於天下無事，不知用之禮義，而惟以戰勝為美也。是故以天子之尊，而較勝於逺夷，一戰而克，自以為功，其器不亦小哉！",
                    "type": 2
                },
                {
                    "paragraph": "",
                    "zhushu": "愚按：漢耿弇之討張歩也，弇為飛矢所中，光武時在魯，知弇為歩所攻，自往救之，未至。陳俊謂弇曰：劇虜兵盛，可且閉營休士，以待上來。弇曰：乘輿且到，臣子當擊牛釃酒以待百官，反欲以賊虜遺君父邪？乃出戰而破之。此與道宗敗髙麗兵事正同，盖臣子之義，職當如是也。若道宗者，可謂能盡臣子之義，而弇不得專美於漢矣。",
                    "type": 2
                },
                {
                    "paragraph": "太宗帝範曰：",
                    "zhushu": "貞觀二十二年正月，太宗作帝範十二篇，以賜太子，曰：君體、建親、求賢，審官，納諌、去䜛，戒盈、崇儉，賞罰、務農，閱武、崇文。"
                },
                {
                    "paragraph": "夫兵甲者，",
                    "zhushu": "夫。音扶。"
                },
                {
                    "paragraph": "國家㓙器也。土地雖廣，好戰則人凋；",
                    "zhushu": "好，去聲。"
                },
                {
                    "paragraph": "中國雖安，忘戰則人殆。凋非保全之術，殆非擬宼之方，不可以全除，不可以常用。故農𨻶講武，習威儀也；三年治兵，辨等列也。是以勾踐軾蛙，卒成覇業；",
                    "zhushu": "勾踐，越王名。越王旣為呉𠩄敗，脩徳治兵，謀雪吳耻，見蛙，下車拜之。左右怪問，越王曰：彼亦有氣者。"
                },
                {
                    "paragraph": "徐偃棄武，終以喪邦。",
                    "zhushu": "徐，夷國，子爵，僣稱偃王。周穆王聞之，令楚伐徐。徐子曰：吾頼於文徳而不明武俻，故至於此。"
                },
                {
                    "paragraph": "何也？越習其威，徐忘其備也。孔子曰：以不教人戰，是謂棄之。",
                    "zhushu": "論語之辭。"
                },
                {
                    "paragraph": "故知弧矢之威，以利天下，",
                    "zhushu": "易大傳曰：弧矢之利，以威天下。"
                },
                {
                    "paragraph": "此用兵之職也。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：書稱放牛歸馬，詩言戢戈櫜弓，　甚矣，兵非聖人之所尚也。然嘗觀周公作周禮，極言師帥、旅帥、卒長、伍長之制，詳陳振旅、茇舎、治兵大閱之儀，至於斬牲徇陳，凛乎如大敵之臨焉，是兵亦非聖人之所廢也。善乎太宗之言曰：凋非保全之術，殆非擬宼之方，兵不可以全除，亦不可以常用，聖人復起，不易斯言矣。",
                    "type": 2
                },
                {
                    "paragraph": "貞觀二十二年，太宗将重討髙麗，",
                    "zhushu": "重。平聲。"
                },
                {
                    "paragraph": "是時房玄齡寢疾増劇，頋謂諸子曰：當今天下清謐，咸得其宜，唯欲東討髙麗，方為國害。吾知而不言，可謂衘恨入地。遂上表諌曰：臣聞兵惡不戢，",
                    "zhushu": "惡，烏去聲，後同。"
                },
                {
                    "paragraph": "武貴止戈。當今聖化所覃，無逺不曁。上古所不臣者，陛下皆能臣之；所不制者，皆能制之。詳觀古今，為中國患害，無過突厥。遂能坐運神策，不下殿堂。大小可汗，相次束手，分典禁衛，執㦸行間。",
                    "zhushu": "行，音杭，後同。"
                },
                {
                    "paragraph": "其後延陀鴟張，",
                    "zhushu": "鴟，惡鳥也。"
                },
                {
                    "paragraph": "尋就夷滅，鐵勒慕義，請置州縣，沙漠已北，萬里無塵。至如髙昌叛渙於流沙，吐渾首䑕於積石，偏師薄伐，俱從平蕩。髙麗歷代逋誅，莫能討擊。陛下責其逆亂，殺主虐人，親緫六軍，問罪遼碣，未經旬日，即㧞遼東，前後虜獲數十萬計，分配諸州，無處不滿。雪徃代之宿耻，",
                    "zhushu": "隋文帝十八年，髙麗宼遼西，遣楊諒討之，無功。煬帝六年，徴其王元入朝，不至。八年，徵天下兵擊之，帝親攻諸城，不下，來護児、宇文述等大敗。九年，復親征，不㧞。十年，復討之，徵其王入朝，竟不至。"
                },
                {
                    "paragraph": "掩崤陵之枯骨，",
                    "zhushu": "左傳：僖公三十三年，晉人及姜戎敗秦師于殽。文公二年，秦伯伐晉，濟河焚舟，取王官及郊。晉人不出，遂自茅津濟，封殽尸而還。"
                },
                {
                    "paragraph": "比功校德，萬倍前王，此聖主所自知，㣲，臣安敢備說。且陛下仁風被于率土，孝徳彰於配天，覩夷狄之将亡，則指期數歳，授将帥之節度，",
                    "zhushu": "将帥之将，去聲，後同。"
                },
                {
                    "paragraph": "則決機萬里。屈指而候驛，視景而望書，符應若神，筭無遺策，擢将於行伍之中，取士於凡庸之末。逺夷單使，",
                    "zhushu": "去聲。"
                },
                {
                    "paragraph": "一見不忘；小臣之名，未嘗再問。箭穿七札，",
                    "zhushu": "札，甲也。養由基射穿七札。"
                },
                {
                    "paragraph": "弓貫六鈞。",
                    "zhushu": "左傳定公八年：魯伐齊，士皆列顔髙之弓六鈞。"
                },
                {
                    "paragraph": "加以留情墳典，屬意篇什，",
                    "zhushu": "屬，音囑。"
                },
                {
                    "paragraph": "筆邁鍾張，",
                    "zhushu": "見師傳篇注。"
                },
                {
                    "paragraph": "詞窮賈馬。",
                    "zhushu": "漢賈誼、司馬相如，皆文人。"
                },
                {
                    "paragraph": "文鋒旣振，則宫徵自諧；",
                    "zhushu": "徴，音止。"
                },
                {
                    "paragraph": "輕翰暫飛，則花葩競發。撫萬姓以慈，遇群臣以禮。褒秋毫之善，解吞舟之網；逆耳之諌，必聽，膚受之愬斯絶。",
                    "zhushu": "論語曰：膚受之愬不行焉，可謂明也已矣。"
                },
                {
                    "paragraph": "好生之徳，",
                    "zhushu": "好，去聲。"
                },
                {
                    "paragraph": "禁障塞於江湖，惡殺之仁，息鼓刀於屠肆。鳬鶴荷稻梁之恵，",
                    "zhushu": "荷，去聲。"
                },
                {
                    "paragraph": "犬馬蒙帷盖之恩，降尊吮思摩之瘡，",
                    "zhushu": "貞觀十九年，太宗征遼，攻白巖城，右衛大将軍李思摩為流矢所中，太宗親為之吮血。"
                },
                {
                    "paragraph": "登堂臨魏徴之柩。",
                    "zhushu": "臨，去聲。十七年正月，魏徵卒，太宗臨哭之慟。"
                },
                {
                    "paragraph": "哭戰亡之卒，則哀動六軍；",
                    "zhushu": "十九年，太宗征髙麗，至營州，詔遼東戰亡士卒骸骨並集栁城東南，命有司設太牢，上自作文祭之，臨哭盡哀。"
                },
                {
                    "paragraph": "負填道之薪，則情感天地。",
                    "zhushu": "十九年，太宗渡遼，遼澤泥潦，車馬不通，命長孫無忌将萬人剪草填道，水深處以車為梁，上自繫薪於馬鞘以助役。"
                },
                {
                    "paragraph": "重黔黎之大命，特盡心於庶獄。臣心識昏憒，豈足論聖功之深逺，談天徳之髙大哉！陛下兼衆美而有之，靡不備具。㣲臣深為陛下惜之重之，愛之寳之。周易曰：知進而不知退，知存而不知亡，知得而不知喪。又曰：知進退存亡而不失其正者，其惟聖人乎！",
                    "zhushu": "易文言傳釋乾卦之辭。"
                },
                {
                    "paragraph": "由此言之，進有退之義，存有亡之機，得有喪之理。老臣所以為陛下惜之者，盖謂此也。老子曰：知足不辱，知恥不殆。臣謂陛下威名功徳，亦可足矣，拓地開疆，亦可止矣。彼髙麗者，邉夷賤𩔖，不足侍以仁義，不可責以常理。古来以魚鱉畜之，冝從闊略，必欲絶其種𩔖，深恐獸窮則搏。且陛下毎決死囚，必令",
                    "zhushu": "平聲"
                },
                {
                    "paragraph": "三覆五奏，進素食，停音樂者，盖以人命所重，感動聖慈也。況今兵士之徒，無一罪戾，無故驅之於戰陣之間，委之於鋒刃之下，使肝腦塗地，魂魄無歸，令其老父孤兒、寡妻慈母，望轊車而掩泣，抱枯骨而摧心，足變動隂陽，感傷和氣，實天下之冤痛也。且兵凶器，戰，危事，不得已而用之。向使髙麗違失臣節，而陛下誅之可也；侵擾百姓，而陛下滅之可也；乆長能為中國患，而陛下除之可也。有一於此，雖日殺萬夫，不足為媿。今無此三條，坐煩中國，内為舊主雪怨，",
                    "zhushu": "為，去聲。後外為同。十七年，髙麗臣莫離支弑其君髙武，而獨專國政，太宗於是有征遼之議。"
                },
                {
                    "paragraph": "外為新羅報讎，",
                    "zhushu": "十七年，新羅遣使言百濟攻取其國四十餘城，復與髙麗連兵，謀絶新羅入朝之路，乞兵救援。上命司農丞相里玄奬齎璽書賜髙麗，使勿攻新羅。莫離支竟不從。玄奬還，具言其状，上於是欲征之。"
                },
                {
                    "paragraph": "豈非𠩄存者小，𠩄損者大？願陛下遵皇祖老子止足之誡，以保萬代巍巍之名，發霈然之恩，降寛大之詔，順陽春以布澤，許髙麗以自新，焚凌波之船，罷應募之衆，",
                    "zhushu": "十八年，太宗欲征遼東，長安、洛陽募士三千，戰艦五百艘。"
                },
                {
                    "paragraph": "自然華夷慶頼，逺肅邇安。臣老病三公，朝夕入地，𠩄恨竟無塵露，微増海岳。謹罄殘魂餘息，豫代結草之誠。",
                    "zhushu": "左傳： 宣公十五年，秦伐晉，次于輔氏。魏顆敗秦師，獲杜囘。初，魏武子有嬖妾，无子，武子疾，命顆曰：必嫁是。疾甚，則曰：必殉。及卒，顆見老人結草以亢杜囘，杜囬躓而顛，故獲之。夜夣之曰：余，而所嫁之婦人父也。爾用爾先人之治命，余是以報。"
                },
                {
                    "paragraph": "儻蒙録此哀鳴，即臣死骨不朽。太宗見表歎曰：此人危篤如此，尚能憂我國家，雖諌不從，終為善策。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：易旣濟六三與未濟九三，均是伐鬼方，均是三年之伐，在旣濟則戒之，在未濟則勉之。武功之未成。聖人必勉之於始。武功之旣成。聖人必戒之於終。玄齡之書。得旣濟之象。太宗莫之聽者。無畏相之心耳。",
                    "type": 2
                },
                {
                    "paragraph": "",
                    "zhushu": "朱氏黼曰：玄齡於太宗左右，未甞有所可否。每逢帝怒。惟震懼遜謝。非不能諌也。史稱王魏善諌諍。房杜譲其直。是以太宗初舉伐遼。遂良再言之不聽。至是再舉。外庭無敢一言。雖玄齡任用之乆。相信之深，亦不敢面陳於在廷之日。獨表諌於屬纊僅存之際，理切詞盡，太宗嘉納，不之從也，至身没而後罷之。以此觀太宗晚節，大畧可攷矣。",
                    "type": 2
                },
                {
                    "paragraph": "",
                    "zhushu": "愚按：玄齡此䟽，乃太宗征遼無功之後，思謀再舉之時，而玄齡行将屬纊之日也。此䟽辭意懇切，何乃不見於初親征之際耶？豈太宗忿心難懲，縦忠言苦口，不足以尼其行耶？母乃俟其大舉無成，夫然後諌耶？然玄齡此䟽切矣，太宗止曰：此人危篤，尚能憂我國家，亦未有樂從之意。越明年，則以疾而命皇儲聽政矣。否則忿兵再舉，事未可知也。書曰：無怠無荒，四夷來王。又曰：明王慎徳，四夷咸賔。帝王保治，厥有㫖㦲。以太宗之賢猶爾，況其次者乎？",
                    "type": 2
                },
                {
                    "paragraph": "貞觀二十二年，軍旅亟動，宫室互興，百姓頗有勞弊。充容",
                    "zhushu": "唐制女官號，九嬪之一也。"
                },
                {
                    "paragraph": "徐氏",
                    "zhushu": "名恵，長城人。生五月能言，四𡻕通經，八𡻕屬文。父孝徳，嘗試使擬離騷為小山篇，曰：仰幽巖而流盻，撫桂枝以凝想，将千齡子此遇，全何為子獨往。太宗聞之，召為才人，手不釋卷，文辭敏贍，帝益禮顧。永徽初卒，贈賢妃。"
                },
                {
                    "paragraph": "上䟽諌曰：貞觀已來，二十有餘載，風調雨順，年登𡻕稔，人無水旱之弊，國無饑饉之災。昔漢武帝守文之常主，猶登𠜇玉之符",
                    "zhushu": "；漢武帝封泰山下東方，如郊祠太一之禮。封廣丈二尺，高九尺，其下則有玉牒書，書秘。禮畢，禪肅然山。"
                },
                {
                    "paragraph": "齊桓公小國之庸君，尚塗",
                    "zhushu": "塗、圖古通用。"
                },
                {
                    "paragraph": "泥金之望。",
                    "zhushu": "齊桓公旣覇，㑹諸侯於葵丘，欲行封禪。後漢制：封禪用玉牒、玉檢，以水銀和金為泥。望者，望而𥙊也。"
                },
                {
                    "paragraph": "陛下推功損已，讓徳不居，億兆傾心，猶闕告成之禮。 ",
                    "zhushu": "通典：古者帝王之興，每易姓而起，以致太平，必封乎泰山，所以告成功也。"
                },
                {
                    "paragraph": "云亭佇謁，未展升中之儀，",
                    "zhushu": "黄帝禪亭亭，五帝禪云云，皆山名。禮云：升中于天。"
                },
                {
                    "paragraph": "此之功徳，足以呾嚼百王，網羅千代者矣。然古人有云：雖休勿休，良有以也。守保未備，聖哲罕兼。是知業大者易驕，",
                    "zhushu": "易，以䜴切，後同。"
                },
                {
                    "paragraph": "願陛下難之；善始者難終，願陛下易之。𥨸見頃年以來，力役兼緫，東有遼海之軍，西有崑丘之役，士馬疲於甲胄，舟車倦於轉輸。",
                    "zhushu": "轉，去聲。"
                },
                {
                    "paragraph": "且召募投戎，去留懐死之痛；因風阻浪，人有漂溺之危。一夫力耕，年無數十之獲；一船致損，則傾覆數百之粮。是猶運有盡之農功，填無窮之巨浪，圖未獲之他衆，喪巳成之我軍。雖除𠒋伐暴，有國常規，然黷武習兵，先哲𠩄戒。昔秦皇併吞六國，反速危禍之基；晉武奄有三方，翻成覆敗之業。豈非矜功恃大，棄徳輕邦，圖利忘害，肆情縦欲？遂使悠悠六合，雖廣不救其亡，嗷嗷黎庶，因弊以成其禍。是知地廣非常安之術，人勞乃易亂之源。願陛下布澤流仁，",
                    "zhushu": "此下疑闕四字。"
                },
                {
                    "paragraph": "減行役之煩，増雨露之恵。妾又聞為政之本，貴在無為，𥨸見土木之功，不可遂兼，北闕初建，南營翠微，曽未踰時，玉華創制。",
                    "zhushu": "曾，音層、翠微、玉華，並宫名。"
                },
                {
                    "paragraph": "非惟構架之勞，頗有工力之費。雖復茅茨示約，猶興木石之疲， 假使和雇取人，不無煩擾之弊。是以卑宫菲室，聖王之所安；金屋瑶臺，驕主之為麗。故有道之君，以逸逸人；無道之君，以樂樂身。",
                    "zhushu": "樂，並音洛。"
                },
                {
                    "paragraph": "願陛下使之以時，則力不竭矣；用而息之，則心斯恱矣。夫珍玩技巧，為喪國之斧斤；",
                    "zhushu": "夫，音扶，後同。"
                },
                {
                    "paragraph": "珠玉錦繡，實迷心之酖毒。𥨸見服玩鮮靡，如變化於自然；職貢竒珍，若神仙之所製。雖馳華於季俗，實敗素於淳風。是知漆器非延叛之方，桀造之而人叛；玉杯豈招亡之術，紂用之而國亡。",
                    "zhushu": "紂始為象箸，箕子曰：彼為象箸，必将為犀玉之杯。"
                },
                {
                    "paragraph": "方驗侈麗之源，不可不遏。夫作法於儉，猶恐其奢；作法於奢，何以制後？伏惟陛下明照未形，智周無際，窮奥秘於麟閣，",
                    "zhushu": "漢宣帝圖功臣於麒麟閣。"
                },
                {
                    "paragraph": "盡探𦣱於儒林。",
                    "zhushu": "探，平聲。賾，土革切。"
                },
                {
                    "paragraph": "千王理亂之蹤，百代安危之迹，興亡衰亂之數，得失成敗之機，固亦包吞心府之中，循環目圍之内。乃宸𠂻乆察，無假一二言焉，惟知之非難，行之不易，志驕於業著，體逸於時安。伏願抑志摧心，慎終成始，削輕過以添重徳，擇今是以替前非，則鴻名與日月無窮，盛業與乾坤永泰。太宗甚善其言，特加優賜甚厚。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：人臣進諌於君，古人擬之批鱗，雖士夫猶以為難，況婦人女子乎？其見之史傳，則鄧㬅論莫敖之敗，成風請須句之封，班姫辭共輦之載，劉氏救元逹之刑，寥寥千載，不多見也。太宗納諌之徳，冠絶古今，外之房、杜、王、魏，内之文徳皇后，亦足以交修而夾輔之矣。宫妾之中，復有如徐氏者焉。觀其諌䟽，有老師宿儒不能逺過者。鳴呼，賢㢤。"
                }
            ]
        },
        {
            "name": "安邉第三十六",
            "paragraphs": [
                {
                    "paragraph": "安邉第三十六",
                    "zhushu": "凡二章。",
                    "type": 1
                },
                {
                    "paragraph": "貞觀四年，李靖擊突厥頡利，敗之，其部落多來歸䧏者，",
                    "zhushu": "降，下江切，後同。"
                },
                {
                    "paragraph": "詔議安邉之策。中書令温彦愽議：請於河南處之，",
                    "zhushu": "處，上聲，後同。"
                },
                {
                    "paragraph": "準漢建武時，置降匈奴於五原塞下，",
                    "zhushu": "塞，音賽，後同。五原塞，今為豊州。𨽻河東。"
                },
                {
                    "paragraph": "全其部落，得為捍蔽，又不離其土俗，因而撫之，一則實空虚之地，二則示無猜之心，是含育之道也。太宗從之。秘書監魏徴曰：匈奴自古至今，未有如斯之破敗，此是上天勦絶，宗廟神武。且其世㓂中國，萬姓𡨚讎。陛下以其為降，不能誅滅，即宜遣發河北，",
                    "zhushu": "今山東道。"
                },
                {
                    "paragraph": "居其舊土。匈奴人面獸心，非我族𩔖，强必㓂盜，弱則卑伏，不顧恩義，其天性也。秦漢患之者若是。故時發猛将以撃之，",
                    "zhushu": "将，去聲。"
                },
                {
                    "paragraph": "收其河南，以為郡縣。陛下以内地居之。且今䧏者幾至十萬，數年之後，滋息過倍。居我肘腋，甫邇王畿，心腹之疾，将為後患，尤不可處以河南也。温彦博曰：天子之於萬物也，天覆地載，有歸我者，則必養之。今突厥破除，餘落歸附，陛下不加憐愍，棄而不納，非天地之道，阻四夷之意。臣愚甚謂不可。宜處之河南，𠩄謂死而生之，亡而存之，懐我厚恩，終無叛逆。魏徴曰：晉代有魏時胡部落分居近郡，江統勸逐出塞外，武帝不用其言，數年之後，遂傾𤄊、洛。",
                    "zhushu": "江統，字應元，陳留人。晉武帝時為山隂令。時𨵿隴為氐、𦍑所擾，統深推四夷亂華，宜杜其萌，乃作徙戎論，帝不能用。未及十年，而夷狄亂華，時人服其深識。"
                },
                {
                    "paragraph": "前代覆車，殷鑒不逺。陛下必用彦博言，遣居河南，𠩄謂養獸，自遺患也。彦博又曰：臣聞聖人之道，無所不通。突厥餘魂，以命歸我，收居内地，教以禮法，選其酋首，",
                    "zhushu": "酋，慈由切，後同。"
                },
                {
                    "paragraph": "遣居宿衛，畏威懐徳，何患之有？且光武居河南，單于於内郡，",
                    "zhushu": "單音蟬。"
                },
                {
                    "paragraph": "以為漢藩翰，終于一代，不有叛逆。又曰：隋文帝勞兵馬，費倉庫，𣗳立可汗，令復其國。",
                    "zhushu": "令，平聲，後同。"
                },
                {
                    "paragraph": "後孤恩失信，圍煬帝於鴈門。",
                    "zhushu": "隋開皇二十年，文帝以突厥突利為啓民可汗，妻以義成公主。大業十一年，煬帝廵北邉，始畢可汗帥騎　十萬謀襲帝。義成公主遣使告變，帝馳入鴈門。突厥圍鴈門，急攻之，帝泣，目盡腫。後公主以計解圍。"
                },
                {
                    "paragraph": "今陛下仁厚，從其所欲，河南、河北任情居住，各有酋長，",
                    "zhushu": "音掌。"
                },
                {
                    "paragraph": "不相統屬，力散勢分，安能為害？給事中杜楚客",
                    "zhushu": "如晦弟也。少尚竒節，𥘉，建成難作，遁舎嵩山。貞觀曰年，召為給事中。太宗曰：人不恤無官，患才不副。而兄與我共支一心者，尓當如兄事吾。進蒲州刺史，有能名，遷工部尚書，攝府事，以威肅聞。"
                },
                {
                    "paragraph": "進曰：北狄人面獸心，難以徳懐，易以威服。",
                    "zhushu": "易，以豉切。"
                },
                {
                    "paragraph": "今令其部落散處河南，逼近中華，乆必為患。至如鴈門之役，雖是突厥背恩，",
                    "zhushu": "背，音倍。"
                },
                {
                    "paragraph": "自由隋主無道。中國以之喪亂，豈得云興復亡國以致此禍。夷不亂華，前哲明訓；存亡繼絶，列聖通規。臣恐事不師古，難以長乆。太宗嘉其言，方務懐柔，未之從也。卒用彦博策，",
                    "zhushu": "卒，子聿切。"
                },
                {
                    "paragraph": "自幽州至靈州，",
                    "zhushu": "東至幽州，西至靈州也。"
                },
                {
                    "paragraph": "置順、祐、化、長四州都督府以處之。其人居長安者，近且萬家。自突厥頡利破後，諸部落首領來降者，皆拜将軍、中郎将，布列朝廷，",
                    "zhushu": "郎将之将，去聲。"
                },
                {
                    "paragraph": "五品巳上百餘人，殆與朝士相半。唯拓㧞不至，",
                    "zhushu": "拓，他各切。㧞，蒲末切。夷複姓。"
                },
                {
                    "paragraph": "又遣招慰之，使者相望於道。",
                    "zhushu": "使，去聲。"
                },
                {
                    "paragraph": "涼州都督李大亮以為於事無益，徒費中國。上䟽曰：臣聞欲綏逺者，必先安近。中國百姓，天下根本；四夷之人，猶於枝葉，擾其根本，以厚枝葉，而求乆安，未之有也。自古明王，化中國以信，馭夷狄以權。故春秋云：戎狄豺狼，不可厭也；諸夏親昵，不可棄也。",
                    "zhushu": "左傳閔公元年， 管仲告齊侯之辭。"
                },
                {
                    "paragraph": "自陛下君臨區宇，深根固本，人逸兵強，九州殷富，四夷自服。今者招致突厥，雖入提封，臣愚稍覺勞費，未悟其有益也。然河西民庶，鎮禦藩夷，州縣蕭條，戸口鮮少，",
                    "zhushu": "鮮，上聲。"
                },
                {
                    "paragraph": "加因隋亂，減耗尤多。突厥未平之前，尚不安業，匈奴微弱以來，始就農畒。若即勞役，恐致妨損。以臣愚惑，請停招慰。且謂之荒服者，故臣而不納。是以周室愛民攘狄，竟延八百之齡。秦王輕戰事胡，故四十載而絶滅；漢文養兵静守，天下安豐；孝武揚威逺略，海内虚耗。雖悔輪臺，追巳不及。",
                    "zhushu": "漢武帝旣悔逺征伐，而搜粟都尉桑弘羊與丞相御史奏言：故輪臺以東，有漑田五千頃以上，請置校尉分護，𡻕收其利，以威西國。上不從，乃下詔深陳旣往之悔。"
                },
                {
                    "paragraph": "至于隋室，早得伊吾，兼綂鄯善。",
                    "zhushu": "伊吾、鄯善，並西域國名。伊吾在大磧外，南至玉門關八百里，漢宜禾都尉所治。"
                },
                {
                    "paragraph": "且旣得之後，勞費日甚，虚内致外，竟損無益。逺尋秦漢，近觀隋室，動静安危，昭然備矣。伊吾雖已臣附，逺在藩磧，民非夏人，地多沙鹵，其自竪立稱藩附庸者，請覉縻受之，使居塞外，必畏威懐徳，永為藩臣，盖行虚恵而收實福矣。近日突厥傾國入朝，旣不能俘之江淮，以變其俗，乃置於内地，去京不逺，雖則寛仁之義，亦非乆安之計也。每見一人初降，賜物五匹、袍一領，酋長悉授大官，禄厚位尊，理多糜費。以中國之租賦，供積惡之㐫虜，其衆益多，非中國之利也。太宗不納。十三年，太宗幸九成宫，突厥可汗弟中郎将阿史那結社率隂結所部，",
                    "zhushu": "将，去聲。阿史那，突厥姓名。結社率，突利可汗之弟，時為中郎将。"
                },
                {
                    "paragraph": "并擁突利子賀羅鶻夜犯御營，事敗，皆捕斬之。太宗自是不直突厥，悔處其部衆於中國，還其舊部於河北，建牙於故定襄城，立李思摩為乙彌泥熟俟利苾可汗以主之。因謂侍臣曰：中國百姓，實天下之根本，四夷之人，乃同枝葉。擾其根本，以厚枝葉，而求又安，未之有也。初不納魏徴言，遂覺勞費日甚，幾失乆安之道。",
                    "zhushu": "㡬，平聲。舊本李大亮䟽以下至太宗不納，另為一章，十三年以下接前叚為一章。今按其是一事，因次第其辭，合為一章。又按通鑑載此事，衆議甚詳，辭多不錄。",
                    "type": 2
                },
                {
                    "paragraph": "",
                    "zhushu": "胡氏寅曰：獻言之道，惟理是慿，則言必忠，聴言之道，勿以同於已言為是，則聽必審。太宗處降突厥，徧詢在廷，未若魏徴之言畫善也，而太宗不從，顧用温彦博之䇿，何也？彦博之䇿，太宗之所欲為者。其偶同歟？未可知也。其先意承志歟？未可知也。如所見偶同。則不應言之再三；如先意承志。則不得為忠矣。太宗用其言，未㡬，有矢及帳殿之變。如此而欲功加外荒，冠　帶百蠻者。非聖主之盛節也。又曰：魏公嘗勸用侯君集為宰相，君集反，太宗疑徴黨之絶昏仆碑。温彦愽勸居突厥塞内，突厥反，太宗不怒彦愽。而追思魏徴之言。事同而處之異。何也？以見留突厥塞内，使充宿衛如一家者。本太宗雄夸之心，彦愽探其微賛之，故不以歸咎歟！雖然。行宫入幕之變，亦已危矣。太宗慕冠帶百蠻之名，推心不疑，㡬至危殆，豈非後世之永戒㢤！ ",
                    "type": 2
                },
                {
                    "paragraph": "",
                    "zhushu": "唐氏仲友曰：荀卿言：以徳兼人者王，以富兼人者貧。突厥旣破，頡利旣擒，若用魏公之言，使處河北，於邉無擾，於國無費，不亦善乎！ 乃卒用彦愽之䇿，若不因結社之亂，悉徙故地，假之世數　蕃孳，為唐之費，不亦重乎！ 大抵處置䧏人最難，内之中國亂華俗，置諸塞内生後患，惟反之故地，為立君長，從其故俗，服則為藩國，去不為叛臣，此長䇿也。",
                    "type": 2
                },
                {
                    "paragraph": "",
                    "zhushu": "愚按：昔成周盛時，四夷來朝，坐之國門之外，盖亦如九服之制，蠻夷鎮藩在所外也。春秋之世，秦、晉遷陸渾之戎于伊川，其後掦拒泉臯、伊、雒之戎入王城，伐京師，雖子帶之所召，亦始遷之失也。𣈆江統之論，可以為鑑矣。唐興，太宗以武定天下，天下旣平，窮荒悉服，突厥之委命闕庭，尤漢以下之所無者，固宜置之中夏，夸示逺近也。當是時，魏徴以忠直得上心，屢有囬天之力，而竟莫之囬。温彦愽以儒臣遇合，處置部落之議，胡為乎獨異衆正之見邪？遂使蕃酋列在禁衛，有因而入居長安者近萬家，此與陸渾之居伊、雒何以異㢤？彼為成周之衰時，此為有唐之盛際，太宗樂於從魏徴之言者，胡獨於此而不從之乎？他日禄山之亂宫闈，豈非太宗詒謀有以啓之？",
                    "type": 2
                },
                {
                    "paragraph": "貞觀十四年，侯君集平髙昌之後，太宗欲以其地為州縣，魏徵曰：陛下初臨天下，髙昌王先來朝謁，自後數有商胡，",
                    "zhushu": "數音朔。"
                },
                {
                    "paragraph": "稱其遏絶貢獻，加之不禮大國詔使，",
                    "zhushu": "去聲。"
                },
                {
                    "paragraph": "遂使王誅載加。若罪止文泰，",
                    "zhushu": "髙昌王姓麴，名文泰。"
                },
                {
                    "paragraph": "斯亦可矣。未若因撫其民而立其子，所謂伐罪弔民，威徳被於遐外，為國之善者也。今若利其土壤，以為州縣，常須千餘人鎮守，數年一易，每來往交替，死者十有三四，遣辦衣資，離别親戚，十年之後，隴右空虚，陛下終不得髙昌撮糓尺布以助中國，所謂散有用而事無用，臣未見其可。太宗不從，竟以其地置西州，仍以西州為安西都護府，每嵗調發千餘人，",
                    "zhushu": "調，去聲。"
                },
                {
                    "paragraph": "防遏其地。黄門侍郎楮遂良亦以為不可。上䟽曰：臣聞古者哲后臨朝，明王創業，必先華夏，而後夷狄，廣諸徳化，不事遐荒。是以周宣薄伐，至境而反",
                    "zhushu": "；周宣王名靖。詩曰：薄伐獫狁，至于太原。言逐出之而不窮追也。"
                },
                {
                    "paragraph": "始皇逺塞，中國分離。",
                    "zhushu": "秦始皇使蒙恬發兵三十萬人，收河南地為四十四縣，築長城，因地形用制險塞，起臨洮至遼東，延袤萬餘里。"
                },
                {
                    "paragraph": "陛下誅滅髙昌，威加西域，收其鯨鯢，以為州縣。然則王師初發之𡻕，河西供役之年，",
                    "zhushu": "供，平聲。"
                },
                {
                    "paragraph": "飛蒭輓粟，十室九空，數郡蕭然，五年不復。陛下每嵗遣千餘人，而逺事屯戍，終年離别，萬里思歸。去者資装，自須營辦，旣賣菽粟，傾其機杼，經途死亡，復在方外。兼遣罪人，増其防遏。𠩄遣之内，復有迯亡，官司捕捉，為國生事。",
                    "zhushu": "為，去聲。"
                },
                {
                    "paragraph": "髙昌塗路，沙磧千里，冬風氷冽，夏風如焚，行人遇之多死。易云：安不忘危，理不忘亂。設令",
                    "zhushu": "平聲"
                },
                {
                    "paragraph": "。張掖塵飛，酒泉烽舉，",
                    "zhushu": "張掖。今為甘州路。酒泉，今為肅州路。𨽻，甘肅。"
                },
                {
                    "paragraph": "陛下豈能得髙昌一人菽粟而及事乎？終須發隴右諸州，星馳電擊。由斯而言，此河西者，方於心腹，彼髙昌者，他人手足，豈得糜費中華，以事無用！ 陛下平頡利於沙塞，滅吐渾於西海，突厥餘落，為立可汗，吐渾遺萌，更𣗳君長。",
                    "zhushu": "音掌。"
                },
                {
                    "paragraph": "復立髙昌，非無前例。此所謂有罪而誅之，旣服而存之。冝擇髙昌可立者，徵給首領，遣還本國，負戴洪恩，長為藩翰。中國不擾，旣富且寜，傳之子孫，以貽後代。䟽奏不納。至十六年，西突厥遣兵㓂西州，太宗謂侍臣曰：朕聞西州有警急，雖不足為害，然豈能無憂乎？往者初平髙昌，魏徴、褚遂良勸朕立麴文泰子弟，依舊為國，朕竟不用其計，今日方自悔責。昔漢髙祖遭平城之圍而賞婁敬，",
                    "zhushu": "漢髙帝欲擊匈奴，使婁敬使匈奴，還報曰：匈奴伏竒兵以争利，不可擊也。上怒曰：齊虜以口舌得官，廼今妄言沮吾軍。械繫敬至廣武，遂至平城。匈奴果出竒兵，圍帝白登，七日然後得觧。還至廣武，赦敬，曰：吾不用公言，以困平城。廼封敬千戸，為関内侯。"
                },
                {
                    "paragraph": "𡊮紹敗於官渡而誅田豐。",
                    "zhushu": "漢獻帝時，曹操兵大破𡊮紹於官渡，紹與八百騎渡河，走至黎陽，衆稍復歸。或謂田豐曰：君必見重。豐曰：公今戰敗而歸，内恚将發，吾不望生。紹謂逄紀曰：田别駕前諌止吾，吾慙之。紀曰：豐聞将軍之退，拊手大𥬇，喜其言之中也。𡊮紹遂殺豐。"
                },
                {
                    "paragraph": "朕恒以此二事為誡，寜得忘所言者乎？",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：魏徵之言，其利害非不明也，以太宗之智，豈不足知之？惟其好大而喜逺，矜功而徇名，不能以義制心，故忠言有所不從，而欲前世帝王皆莫我若也。",
                    "type": 2
                },
                {
                    "paragraph": "",
                    "zhushu": "又曰：有國者，䘮師之禍小，而或以覇，秦穆公、勾踐是也，得地之禍大，而或以亡，楚靈王、齊湣王是也，是故廣地不若廣徳，疆兵不若疆民，先王患徳之不足，而不患地之不廣；患民之不安，不患兵之不疆。封域之外，聲教所不及者，不以煩中國也。太宗不從忠諌，卒自咎悔，況不若太宗之疆而可為手。",
                    "type": 2
                },
                {
                    "paragraph": "",
                    "zhushu": "胡氏寅曰：中國禮義之地，四夷所為視効而賔服者也。髙昌有罪，王師討之，旣聞其䘮，是罪人已死，則宜按兵遣使，立其嗣子，懐以恩信，乃不攻而自服之道也。今乃伐其憂荒，無禮無義，夫豈天子之兵乎？是故以利言之，乘人之𨻶，迫以強暴，坐收數百里之地，斥廣輿圖，信足以夸耀一時。以義言之，則窮兵逺討，以髙昌王一人桀驁之故，而係累其孤，郡縣其土，仁者不為也。",
                    "type": 2
                },
                {
                    "paragraph": "",
                    "zhushu": "真氏徳秀曰：是時禇遂良亦諌，不從。十七年，西突厥人㓂，帝悔之曰：魏徴、禇遂良勸我復立髙昌，吾不用其言，今方自咎耳。𥘉議處突厥於河南，徴争之而帝不從，後以結社率之變而悔。後議以髙昌為郡縣，徴争之而帝復不從，又以西突厥入㓂而悔。使早從忠言，安有是㢤？然知過而能悔，此其所以興也。",
                    "type": 2
                },
                {
                    "paragraph": "",
                    "zhushu": "愚按：自夏禹西戎即叙之後，成周西旅底貢之餘，通西域而開玉関，極城郭，諸國悉服，實始於漢武。然中國勞弊亦巳甚矣。閉玉関，謝西域，此光武所以為盛徳也。太宗滅髙昌，置都護。由是為開通西域之計，而燕支、踈勒、丘慈、于闐四鎮，遂為遐陬重地。至于開元，自玉門以西，烟火萬里，為唐極盛。曽幾何時，天寳以後，事勢日非，前日之輿圖舉為戎馬之郊矣。周公有言曰：徳不加焉，則君子不饗其質；政不施焉，則君子不臣其人。況奪其土地而置以郡縣乎？務廣地不如務廣德，古訓豈虚語哉！"
                }
            ]
        },
        {
            "name": "行幸第三十七",
            "paragraphs": [
                {
                    "paragraph": "行幸第三十七",
                    "zhushu": "凡四章。",
                    "type": 1
                },
                {
                    "paragraph": "貞觀初，太宗謂侍臣曰：隋煬帝廣造宫室，以肆行幸，自西京至東都，離宫别館，相望道次，乃至并州、涿郡，",
                    "zhushu": "今𣵠州路𨽻腹裏。"
                },
                {
                    "paragraph": "無不悉然。馳道皆廣數百歩，種𣗳以飾其傍，人力不堪，相聚為賊。逮至末年，尺土一人，非復已有。以此觀之，廣宫室，好行幸，",
                    "zhushu": "好，去聲。"
                },
                {
                    "paragraph": "竟有何益？此皆朕耳所聞，目所見，深以自誡，故不敢輕用人力，惟令",
                    "zhushu": "平聲。"
                },
                {
                    "paragraph": "百姓安静，不有怨叛而已。",
                    "zhushu": "",
                    "type": 2
                },
                {
                    "paragraph": "貞觀十一年，太宗幸洛陽宫，泛舟于積翠池，顧謂侍臣曰：此宫觀臺沼，",
                    "zhushu": "觀，去聲。"
                },
                {
                    "paragraph": "並煬帝所為，所謂驅役生人，窮此雕麗。復不能守此一都，以萬人為慮。好行幸不息，",
                    "zhushu": "好，去聲。"
                },
                {
                    "paragraph": "人所不堪。昔詩人云：何草不黄，何日不行？",
                    "zhushu": "詩大雅何草不黄篇之辭。"
                },
                {
                    "paragraph": "大東小東，杼軸其空。",
                    "zhushu": "詩小雅大東篇之辭。"
                },
                {
                    "paragraph": "正謂此也。遂使天下怨叛，身死國滅。今其宫苑，盡為我有。隋氏傾覆者，豈惟其君無道，亦由股肱無良。如宇文述、虞世基、裴藴之徒，",
                    "zhushu": "皆隋之臣。"
                },
                {
                    "paragraph": "居髙官，食厚禄，受人委任，惟行謟佞，蔽塞聦明，欲令其國無危，",
                    "zhushu": "令，平聲。"
                },
                {
                    "paragraph": "不可得也。司空長孫無忌奏言：隋氏之亡，其君則杜塞忠讜之言，臣則苟欲自全。左右有過，初不糾舉，㓂盗滋蔓，亦不實陳。㨿此，即不惟天道，實由君臣不相匡弼。太宗曰：朕與卿等承其餘弊，惟須弘道移風，使萬世永賴矣。",
                    "zhushu": "",
                    "type": 2
                },
                {
                    "paragraph": "貞觀十三年，太宗謂魏徵等曰：隋煬帝承文帝餘業，海内殷阜，若能常處關中，",
                    "zhushu": "處，上聲。"
                },
                {
                    "paragraph": "豈有傾敗？遂不顧百姓，行幸無期，徑往江都，不納董純、崔象",
                    "zhushu": "皆隋之臣。"
                },
                {
                    "paragraph": "等諌諍，身戮國滅，為天下𥬇。雖復帝祚長短，委以玄天，而福善禍滛，亦由人事。朕毎思之，若欲君臣長乆，國無危敗，君有違失，臣須極言。朕聞卿等規諌，縱不能當時即從，再三思審，必擇善而用之。",
                    "zhushu": "",
                    "type": 2
                },
                {
                    "paragraph": "貞觀十二年，太宗東廵狩，将入洛，次於顯仁宫，宫苑官司多被責罰。侍中魏徴進言曰：陛下今幸洛州，為是舊征行處，",
                    "zhushu": "為，去聲。後為其同。"
                },
                {
                    "paragraph": "庶其安定，故欲加恩故老。城郭之民未蒙徳恵，官司苑監多及罪辜，或以供奉之物不精，",
                    "zhushu": "供，平聲。"
                },
                {
                    "paragraph": "又以不為獻食，此則不思止足，志在奢靡，旣乖行幸本心，何以副百姓所望？隋主先命在下多作獻食，獻食不多，則有威罰，上之所好，",
                    "zhushu": "去聲。"
                },
                {
                    "paragraph": "下必有甚，競為無限，遂至滅亡。此非載籍所聞，陛下目所親見。為其無道，故天命陛下代之。當戰戰慄慄，每事省納，叅蹤前列，昭訓子孫，柰何今日欲在人之下？陛下若以為足，今日不啻足矣；",
                    "zhushu": "啻，音翅。"
                },
                {
                    "paragraph": "若以為不足，萬倍於此，亦不足也。太宗大驚曰：非公，朕不聞此言。自今已後，庻幾無如此事。",
                    "zhushu": "㡬，平聲。按通鑑係十一年，上至𩔰仁宫，宫吏以闕諸待，有被譴責。魏徵諌曰云云。上驚曰：非公不聞此言。因謂長孫無忌等曰：朕昔過此，買飯而食，僦舎而宿，今供頓如此，豈得猶嫌不足乎？",
                    "type": 2
                },
                {
                    "paragraph": "",
                    "zhushu": "范氐祖禹曰：富而不忘貧，則能保其富矣；貴而不忘賤，則能保其貴矣。夫以萬乗之貴，四海之富，而猶以為不足，何哉？㤀其始之賤貧，而欲大無窮也。是以髙宗舊勞于外，爰曁小人，及其即位，卒為賢君。文王卑服，即康功田功，周公作書以戒成王，𢙢其不知稼穡之艱難而驕逸也。漢文有曰：朕能任衣冠，念不至此，是以恭儉愛民，惟恐煩之。鳴呼，其可謂有徳者矣。若太宗聞諌而能自省，不亦賢乎？ 又曰：太宗可謂，不忘戒矣。覩隋之宫室，而以謟謏掩蔽戒羣臣。夫知彼之所以亡，則圖我之所以存，而不敢怠矣。此三王之所由興也。",
                    "type": 2
                },
                {
                    "paragraph": "",
                    "zhushu": "愚按：有虞之制，五載一廵守。成周之盛，六年一時廵。肆覲群后，大明黜陟，恊時月正日，同律度量衡，無非事也。其車從至為簡省，其供給至為儉約，故民以其所行為幸，所不行為不幸，所謂吾王不遊，吾何以休是也。後世楊廣、朱温廵遊不息，始務豊侈其飲食，美麗其行宫，以供給過制為賢能，以置頓不脩為罷軟，州縣承風，競為勞費。於是百姓聞車馬之音，見羽旄之美，舉疾首蹙額而相告矣。太宗親睹煬帝之禍，猶以供奉不精，多所責罰，况其餘者乎！夫古之廵幸，所以徇民；後之廵幸，所以徇己。人君欲復虞、周廵守之制，苟不先省其車從之數，約其供給之儀，未有不蹈隋、梁之失者也。"
                }
            ]
        },
        {
            "name": "畋獵第三十八",
            "paragraphs": [
                {
                    "paragraph": "畋獵第三十八",
                    "zhushu": "凡五章。",
                    "type": 1
                },
                {
                    "paragraph": "秘書監虞世南以太宗頗好畋獵，",
                    "zhushu": "好，去聲。"
                },
                {
                    "paragraph": "上䟽諌曰：臣聞秋獮冬狩，盖惟恒典，",
                    "zhushu": "獮，音蘚。周禮大司馬：仲秋教治兵以獮田，致禽以祀祊。仲冬教大閲以狩田，致禽以烹烝。"
                },
                {
                    "paragraph": "射隼從禽，備乎前誥。",
                    "zhushu": "射，食亦切。隼，荀尹切。禽也。"
                },
                {
                    "paragraph": "伏惟陛下因聽覧之餘辰，順天道以殺伐，将欲摧班碎掌，親御皮軒，",
                    "zhushu": "田獵之車也。"
                },
                {
                    "paragraph": "窮猛獸之窟穴，盡逸材之林藪，夷兇翦暴，以衛黎元，收革擢羽，用充軍器，舉旗効獲，式遵前古。然黄屋之尊，金輿之貴，八方之所仰徳，萬國之所繫心。清道而行，猶戒衘橜，斯盖重慎防微，為社稷也。",
                    "zhushu": "為，去聲。"
                },
                {
                    "paragraph": "是以馬卿直諌於前，",
                    "zhushu": "司馬相如，字長卿，漢武帝時為郎。嘗從帝獵長楊，帝好自擊熊豕，馳逐野獸。相如上䟽諌，帝從之。"
                },
                {
                    "paragraph": "張昭變色於後，",
                    "zhushu": "張昭，字子布，彭城人，為呉主孫權軍師。權嘗乗馬射虎，昭變色而諌之。"
                },
                {
                    "paragraph": "臣誠細微，敢忘斯義。且天弧星罼，",
                    "zhushu": "音畢。網也。"
                },
                {
                    "paragraph": "所殪巳多，",
                    "zhushu": "殪，音翳。殺死也。"
                },
                {
                    "paragraph": "頒禽賜獲，皇㤙亦溥。伏願時息獵車，且韜長㦸，不拒蒭蕘之請，降納㳙澮之流，袒禓徒搏，任之群下，則貽範百王，永光萬代。太宗深嘉其言。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：傳曰：春蒐夏苗，秋獮，冬狩，皆於農𨻶以講武也。王制：天子無事，則嵗三田。周禮大閱之制，獨為詳備，則畋獵固古禮也，何外作禽荒，見於大禹之訓，而不敢盤于遊田，乃為文王之徳。正以畋獵雖古制，有因是而勞師耀武，妨農害民者矣，况後世萬乗之動，供給之繁，徴求之夥乎？太宗身親行陣，尅捷奏功，其於遊獵，固其好尚，必有不遵制而病民者，宜世南懇切之諌，有以動上之𠫊矣。",
                    "type": 2
                },
                {
                    "paragraph": "谷那律",
                    "zhushu": "魏州昌樂人。貞觀中累遷國子愽士，後𨗇諫議大夫。淹識群書，禇遂良稱為九經庫。"
                },
                {
                    "paragraph": "為諌議大夫，嘗從太宗出獵，在途遇雨，太宗問曰：油衣若為得不漏？對曰：能以瓦為之，必不漏矣。意欲太宗弗數遊獵，",
                    "zhushu": "數音朔。"
                },
                {
                    "paragraph": "大被嘉納，賜帛五十叚，加以金帶。",
                    "zhushu": "按通鑑此事係在髙宗永徽元年九月癸亥，與此異，而新、舊唐書則同。",
                    "type": 2
                },
                {
                    "paragraph": "",
                    "zhushu": "唐氏仲友曰：谷那律淹識羣書，禇遂良嘗稱為九經庫，油衣瓦為不漏之對，可見質直。盖淹識之士，難乎質直，故三益之友得一巳善，而況兼之者乎？",
                    "type": 2
                },
                {
                    "paragraph": "",
                    "zhushu": "愚按家語記孔子之言曰：忠臣之諌君有五義焉，其五曰諷諌。惟度主以行之，吾從其諷諌乎？夫所以諷諌者，假他事引援而諌者也。谷那律以儒學之臣，居諌議之職，以瓦為衣之對，雖過於質直，其諷諌之謂乎！太宗悅其直而賞賚之，是亦從諫之美也。",
                    "type": 2
                },
                {
                    "paragraph": "貞觀十一年，太宗謂侍臣曰：朕昨往懐州，",
                    "zhushu": "今懐慶路𨽻腹裏。"
                },
                {
                    "paragraph": "有上封事者云：何為恒差山東衆丁於苑内營造？即日徭役，似不下隋時。懐、洛以東，殘人不堪其命，而田獵猶數",
                    "zhushu": "，音朔。"
                },
                {
                    "paragraph": "驕逸之主也。今者復來懐州田獵，忠諌不復至洛陽矣。",
                    "zhushu": "復，音𦈢。"
                },
                {
                    "paragraph": "四時蒐田",
                    "zhushu": "，蒐，音搜。春曰蒐，夏曰苗，秋日獮，冬曰狩。"
                },
                {
                    "paragraph": "旣，是帝王常禮。今日懐州，秋毫不干於百姓。凡上書諌正，自有常準，臣貴有詞，主貴能改，如斯詆毁，有似呪詛。侍中魏徴奏稱：國家開直言之路，所以上封事者尤多。陛下親自披閱，或冀臣言可取，所以僥倖之士得肆其醜，臣諌其君，甚須折𠂻，從容諷諌。",
                    "zhushu": "從，即容切。"
                },
                {
                    "paragraph": "漢元帝",
                    "zhushu": "名奭。"
                },
                {
                    "paragraph": "嘗以酎祭宗廟，",
                    "zhushu": "酎，音紂，三重醸酒也。味厚，故以薦宗廟。"
                },
                {
                    "paragraph": "出便門，御樓船，御史大夫薛廣徳",
                    "zhushu": "字長卿，沛郡人。"
                },
                {
                    "paragraph": "當乘輿免冠曰：宜從橋。陛下不聽臣言，臣自刎，以頸血汙車輪，",
                    "zhushu": "汙，去聲。"
                },
                {
                    "paragraph": "陛下不入廟矣。元帝不恱，光禄卿張猛進曰：臣聞主聖臣直，乘船危，",
                    "zhushu": "乗，平聲，後同。"
                },
                {
                    "paragraph": "就橋安。聖主不乘危，廣徳言可聽。元帝曰：曉人不當如是耶？乃從橋。以此而言，張猛可謂直臣諌君也。太宗大悅。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：魏徴不取廣徳之直言，而取張猛之直諌，不過順太宗之意而言耳。盖嘗聞先儒之言曰：諌者之委曲，君徳未信於人也；諌者之剴切，君徳巳信於人也。其遜其忤，言者之得失則二，在人主為進徳之驗，則一而已。由此觀之，諌書詆毁，有似詛呪，此正太宗君徳信於人之驗也。若以張猛之諷諌為是，則是以漢元之昏庸期太宗耳，豈責難之道乎？",
                    "type": 2
                },
                {
                    "paragraph": "貞觀十四年，太宗幸同州",
                    "zhushu": "今仍舊𨽻陜西。"
                },
                {
                    "paragraph": "沙苑，親格猛獸，復晨出夜還。",
                    "zhushu": "音旋。後同。"
                },
                {
                    "paragraph": "特進魏徴奏言：臣聞書美文王不敢盤于遊田，",
                    "zhushu": "周書曰：文王不敢𥂐于遊田，以庶邦惟正之供。"
                },
                {
                    "paragraph": "傳述虞箴稱夷羿以為戒。",
                    "zhushu": "傳，去聲。左傳：魏綘告晉矦曰：昔虞人之箴曰：在帝夷羿，冐于原獸。虞箴如是，可不懲乎"
                },
                {
                    "paragraph": "？昔漢文臨峻坂欲馳下，𡊮盎",
                    "zhushu": "楚人，漢文帝時為中郎將。"
                },
                {
                    "paragraph": "攬㘘曰：聖主不乗危，",
                    "zhushu": "乗，平聲。"
                },
                {
                    "paragraph": "不徼幸。今陛下騁六飛，",
                    "zhushu": "馬名。"
                },
                {
                    "paragraph": "馳不測之山，如有馬驚車敗，陛下縱欲自輕，柰髙廟何？",
                    "zhushu": "文帝從覇陵上，欲西馳下峻坂，𡊮盎諌。帝曰：将軍怯邪？盎曰：臣聞千金之子不垂堂，百金之子不𠋣衡。云云，帝乃止。"
                },
                {
                    "paragraph": "孝武好格猛獸，",
                    "zhushu": "好，去聲，後同。"
                },
                {
                    "paragraph": "相如進諌：力稱烏獲，",
                    "zhushu": "秦武王力士，舉龍文鼎者。"
                },
                {
                    "paragraph": "捷言慶忌，",
                    "zhushu": "吴王僚之子，射能捷矢。"
                },
                {
                    "paragraph": "人誠有之，獸亦宜然。猝遇逸材之獸，駭不存之地，雖烏獲、逄蒙之伎",
                    "zhushu": "逄，音龐。逄蒙，古之善射者。"
                },
                {
                    "paragraph": "不得用，而枯木朽株盡為難矣。雖萬全而無患，然而本非天子所宜。",
                    "zhushu": "事見首章注。"
                },
                {
                    "paragraph": "孝元帝郊泰畤，",
                    "zhushu": "郊祀之壇曰畤。"
                },
                {
                    "paragraph": "因留射獵，薛廣徳",
                    "zhushu": "字長卿，沛郡人。時為長信少府、御史大大。"
                },
                {
                    "paragraph": "稱𥨸見關東困極，百姓離災，今日撞亡秦之鍾，歌鄭衛之樂，士卒暴露，從官勞倦，",
                    "zhushu": "從，去聲。"
                },
                {
                    "paragraph": "欲安宗廟社稷，何慿河暴虎，未之戒也。臣𥨸思此數帝，心豈木石，獨不好馳騁之樂，",
                    "zhushu": "音洛。後同。"
                },
                {
                    "paragraph": "而割情屈巳，從臣下之言者，志存為國，",
                    "zhushu": "為，去聲，後同。"
                },
                {
                    "paragraph": "不為身也。臣伏聞車駕近出，親格猛獸，晨徃夜還，以萬乘之尊，闇行荒野，踐深林，渉豊草，甚非萬全之計。願陛下割私情之娯，罷格獸之樂，上為宗廟社稷，下慰群寮兆庶。太宗曰：昨日之事，偶属塵昏，非故然也。自今深用為誡。",
                    "zhushu": "愚按：魏徵諌獵之辭，援古監今，惓惓忠篤，比虞世南奏䟽，尤為墾至切到，足以儆動其君之聽。塵皆之語，太宗烏得不為之感悟哉？若魏徴者，可謂能引君於道矣。"
                },
                {
                    "paragraph": "貞觀十四年冬十月，太宗将幸櫟陽，",
                    "zhushu": "櫟音藥。櫟陽，今為咸寧縣，屬奉元路。"
                },
                {
                    "paragraph": "遊畋，縣丞劉仁軌",
                    "zhushu": "字正則，汴州人。初為陳倉尉，部人魯寜為折衝都尉，豪縱犯法，縣莫敢屈，仁軌榜殺之。太宗召詰責，仁軌曰：寜辱臣，臣故殺之。帝以為剛直，擢咸陽丞，累遷給事中。武后時，拜僕射。"
                },
                {
                    "paragraph": "以收穫未畢，非人君順動之時，詣行所上表切諫，太宗遂罷獵，擢拜仁軌新安令。",
                    "zhushu": "新安，縣名，今仍舊𨽻河南府路。按史傳，太宗校獵同州，仁軌諌曰：今兹澍澤霑足，百穀熾茂，收𦆵十二，常日贅調，巳有所妨。又供獵事，繕橋治道，役雖簡省，猶不損數萬。少延一旬，使埸圃畢勞。陛下六飛徐驅，公私交泰。上璽書褒納，拜新安令。",
                    "type": 2
                },
                {
                    "paragraph": "",
                    "zhushu": "愚按：劉仁軌一縣丞耳，而能效一言之忠，動萬乗之聽，其忠君愛民之心，有侍從之臣所未能者，可不謂難乎哉！盖仁軌嘗為陳倉尉，太宗以其剛直，擢咸陽丞，則其受知於太宗，有由来矣。然非太宗有從諌之美，樂善之誠，則仁軌雖有剛直之操，将安所施哉？適足以獲罪而已矣。仁軌官由州縣而致宰相，善致聲譽，得吏民懽心，為史傳所稱美，出宰百里者，可不知所效法邪？"
                }
            ]
        },
        {
            "name": "災祥第三十九",
            "paragraphs": [
                {
                    "paragraph": "災祥第三十九",
                    "zhushu": "凡四章。",
                    "type": 1
                },
                {
                    "paragraph": "貞觀六年，太宗謂侍臣曰：朕比見衆議",
                    "zhushu": "比音鼻。"
                },
                {
                    "paragraph": "以祥瑞為美事，頻有表賀慶。如朕本心，但使天下太平，家給人足，雖無祥瑞，亦可比徳於堯、舜。若百姓不足，夷狄内侵，縱有芝草徧街衢，鳯凰巢苑囿，亦何異於桀、紂？嘗聞石勒時，",
                    "zhushu": "石勒，上黨匈奴人。晉元帝時，據襄國稱帝，是為後趙。"
                },
                {
                    "paragraph": "有郡吏燃連理木，煑白雉肉喫，豈得稱為明主耶？又隋文帝深愛祥瑞，遣秘書監王劭著衣冠，在朝堂對考使",
                    "zhushu": "去聲。"
                },
                {
                    "paragraph": "焚香讀皇隋感瑞經。",
                    "zhushu": "隋文帝好機祥小數，王劭言上受命符瑞甚衆，又採歌謡、圖䜟，佛經文字，曲加誣餙，𢰅皇隋靈感志三十卷。上令宣示天下。劭集諸州朝集使，盥手焚香，閉目讀之，曲折有聲，如歌詠，經旬朔始徧。上益喜，賞賜優洽。"
                },
                {
                    "paragraph": "舊嘗見傳說此事，實以為可𥬇。夫為人君，",
                    "zhushu": "夫。音扶。"
                },
                {
                    "paragraph": "當須至公理天下，以得萬姓之懽心。若堯、舜在上，百姓敬之如天地，愛之如父母，動作興事，人皆樂之，",
                    "zhushu": "樂音，洛。"
                },
                {
                    "paragraph": "發號施令，",
                    "zhushu": "施，平聲。"
                },
                {
                    "paragraph": "人皆恱之，此是大祥瑞也。自此後，諸州所有祥瑞，並不用申奏。",
                    "zhushu": "按通鑑係貞觀二年。又曰：嘗有白鵲搆巢於𥨊殿槐上，合歡如腰鼓，左右稱賀。上曰：我嘗𥬇隋煬帝好祥瑞，瑞在得賢，此何足賀？命毁其巢於野外。",
                    "type": 2
                },
                {
                    "paragraph": "",
                    "zhushu": "愚按：聖人之作春秋也，祥瑞不書，惟災異書，豈無意哉？夫春秋二百四十二年之間，豈無祥瑞而不書？而有年、大有年之書，兩見於經，盖聖人特筆也。太宗以聦明之資，克勤于政，不以祥瑞為祥瑞，而以堯、舜之政化為大祥瑞，豈無見而然哉？嘗觀文公朱子通鑑綱目，貞觀一代，皆不見祥瑞之書，惟貞觀四年，以大有年書錄其外户不閉，家給人足，斗米三錢之美，斯祥瑞之大者歟！然則太宗之為此言也，非苟言之，實𠃔蹈之矣。",
                    "type": 2
                },
                {
                    "paragraph": "貞觀八年，隴右山崩，大蛇屢見，",
                    "zhushu": "音現。後同。"
                },
                {
                    "paragraph": "山東及江淮多大水。太宗以問侍臣，秘書監虞世南對曰：春秋時梁山崩，",
                    "zhushu": "梁山，晉地。"
                },
                {
                    "paragraph": "晉矦召伯宗而問焉，",
                    "zhushu": "晉侯，景公，名孺。伯宗，晉大夫。"
                },
                {
                    "paragraph": "對曰：國主山川，故山崩川竭，君為之不舉樂，降服乘縵、",
                    "zhushu": "乗，平聲。縵，音漫。謂乗車之無餙文者。"
                },
                {
                    "paragraph": "祝幣以禮焉。梁山，晉所主也，晉侯從之，故得無害。",
                    "zhushu": "事見左傳成公五年。"
                },
                {
                    "paragraph": "漢文帝元年，齊、楚地二十九山同日崩，水大出，令郡國無來獻，",
                    "zhushu": "令，平聲。"
                },
                {
                    "paragraph": "施恵於天下，",
                    "zhushu": "施，平聲。"
                },
                {
                    "paragraph": "逺近歡洽，亦不為灾。後漢靈帝時，青蛇見御座。晉恵帝時，大蛇長三百歩，見齊地，經市入朝。按蛇宜在草野，而入市朝，所以為恠耳。今蛇見山澤，盖深山大澤必有龍蛇，亦不足恠。又山東之雨，雖則其常，然隂潜過乆，恐有𡨚獄，宜㫁省繫囚，庶或當天意。且妖不勝徳，修徳可以銷變。太宗以為然，因遣使者",
                    "zhushu": "使，去聲。"
                },
                {
                    "paragraph": "賑恤飢餒，申理𡨚訟，多所原宥。",
                    "zhushu": "",
                    "type": 2
                },
                {
                    "paragraph": "貞觀八年，有彗星見于南方，",
                    "zhushu": "彗，徐醉切。見，音現，後同。彗星，妖星也，其状如箒。"
                },
                {
                    "paragraph": "長六丈，",
                    "zhushu": "一作六尺。"
                },
                {
                    "paragraph": "經百餘日乃滅。太宗謂侍臣曰：天見彗星，由朕之不徳，政有虧失，是何妖也？虞世南對曰：昔齊景公",
                    "zhushu": "名杵臼。"
                },
                {
                    "paragraph": "時彗星見，公問晏子，",
                    "zhushu": "晏嬰也。"
                },
                {
                    "paragraph": "晏子對曰：公穿池沼畏不深，起臺榭畏不髙，行刑罰畏不重，是以天見彗星，為公戒耳。景公懼而修徳，後十六日而星没。",
                    "zhushu": "十六，一作十三。"
                },
                {
                    "paragraph": "陛下若徳政不修，雖麟鳯數見，",
                    "zhushu": "數，音朔。"
                },
                {
                    "paragraph": "終是無益。但使朝無闕政，百姓安樂，",
                    "zhushu": "音洛。"
                },
                {
                    "paragraph": "雖有災變，何損於徳？願陛下勿以功髙古人而自矜大，勿以太平漸乆而自驕逸。若能終始如一，彗見未足為憂。太宗曰：吾之理國，良無景公之過，但朕年十八便為經綸王業，",
                    "zhushu": "便為之為，去聲，後同。"
                },
                {
                    "paragraph": "北剪劉武周，西平薛舉，東擒竇建徳、王世充，二十四而天下定，二十九而居大位，四夷降伏，",
                    "zhushu": "降，音杭。"
                },
                {
                    "paragraph": "海内乂安，自謂古來英雄撥亂之主無見及者。頗有自矜之意，此吾之過也。上天見變，良為是乎？秦始皇平六國，隋煬帝富有四海，旣驕且逸，一朝而敗，吾亦何得自驕也？言念於此，不覺愓焉震懼。魏徴進曰：臣聞自古帝王，未有無災變者，但能修徳，災變自銷。陛下因有天變，遂能戒懼，反覆思量，",
                    "zhushu": "平聲"
                },
                {
                    "paragraph": "深自尅責，雖有此變，必不為災也。",
                    "zhushu": "",
                    "type": 2
                },
                {
                    "paragraph": "",
                    "zhushu": "唐氏仲友曰：世南對山壊，蛇見大水，恐有𡨚獄枉繫，亦未足以應天變矣。詩曰：維虺維蛇，女子之祥。唐之女禍，其兆先見於此。世南名博學，非不知此，顧太宗無女寵之溺，無迹可言，然獨不能援詩以為說，取證於漢靈、晉恵乎？乃曰：蛇見山澤，適其所居。以世南之忠直，無以發太宗儆懼之意，惜哉！",
                    "type": 2
                },
                {
                    "paragraph": "",
                    "zhushu": "又曰：世南論彗星戒驕矜，此最中太宗之病，較諸省録纍囚之論，大小殊矣。",
                    "type": 2
                },
                {
                    "paragraph": "",
                    "zhushu": "愚按：昔劉向五行傅，某事失則某咎徵應，說者以為鑿。春秋所書災異，傅者亦推迹未來之事應之，說者以為拘。且妖由人興，天事恒象，人君惟當恐懼修省，以銷其變，固難盡信。滛、巫、瞽、史之所推測也。夫蛇虺，固女子之祥也。春秋之世，晉有蛇自泉宫出，鄭則内蛇與外蛇闘於門之外，固不見為女禍也。唐髙宗昏惑溺愛，遂啓女后專政，卒應大蛇之妖。 彗，所以除舊布新也。春秋之世，魯有星孛，齊有彗星，固不見有所除布也。唐武后肆其凶毒，㡬易唐祚，卒應彗星之異。茲二者皆見於貞觀之八年，極盛之時也。天心仁愛，儆戒之意，早已見矣，天人之際，良可畏哉！",
                    "type": 2
                },
                {
                    "paragraph": "貞觀十一年，大雨，榖水溢，衝洛城門，入洛陽宫，平地五尺，毁宫寺十九所，漂七百餘家。太宗謂侍臣曰：朕之不徳，皇天降災，将由視聽弗明，刑罰失度，遂使隂陽舛謬，雨水乖常。矜物罪已，載懐憂愓，朕又何情獨甘滋味？可令尚食",
                    "zhushu": "令，平聲。尚食，掌御膳之官。"
                },
                {
                    "paragraph": "㫁肉料，進蔬食。文武百官各上封事，極言得失。中書侍郎岑文本上封事曰：臣聞開撥亂之業，其功旣難。守已成之基，其道不易。",
                    "zhushu": "以鼓切。"
                },
                {
                    "paragraph": "故居安思危，所以定其業也。有始有卒，",
                    "zhushu": "子聿勿。"
                },
                {
                    "paragraph": "所以崇其基也。今雖億兆乂安，方隅寜謐，",
                    "zhushu": "音宻。"
                },
                {
                    "paragraph": "旣承喪亂之後，又接凋弊之餘，户口减損尚多，田疇墾闢猶少。覆燾之恩著矣，而瘡痍未復， 徳教之風被矣，而資産屢空。",
                    "zhushu": "去聲。"
                },
                {
                    "paragraph": "是以古人譬之種𣗳，年祀綿逺，則枝葉扶踈。若種之日淺，根本未固，雖壅之以黒墳，",
                    "zhushu": "上聲。"
                },
                {
                    "paragraph": "暖之以春日，一人摇之，必致枯槁。今之百姓，頗𩔖於此，常加含養，則日就滋息；暫有征役，則随日凋耗。凋耗旣甚，則人不聊生；人不聊生，則怨氣充塞；怨氣充塞，則離叛之心生矣。故帝舜曰：可愛非君，可畏非民。孔安國曰：人以君為命，故可愛。君失道，人叛之，故可畏。",
                    "zhushu": "孔安國釋虞書之辭。"
                },
                {
                    "paragraph": "仲尼曰：君猶舟也，人猶水也。水所以載舟，亦所以覆舟。是以古之哲王，雖休勿休，日慎一日者，良為此也。",
                    "zhushu": "為，去聲。"
                },
                {
                    "paragraph": "伏惟陛下覧古今之事，察安危之機，上以社稷為重，下以億兆在念。明選舉，慎賞罰，進賢才，退不肖，聞過即改，從諌如流，為善在於不疑，出令期於必信。頥神養性，省遊畋之娯；去奢從儉，",
                    "zhushu": "去，上聲。"
                },
                {
                    "paragraph": "減工役之費。務静方内，而不求闢土；載櫜弓矢，而不忘武備。",
                    "zhushu": "櫜，音臯，蔵也。"
                },
                {
                    "paragraph": "凢此數者，雖為國之恒道，陛下之所常行。臣之愚昧，惟願陛下思而不怠，則至道之美，與三五比𨺚",
                    "zhushu": "，三，五，三、皇，五帝也。"
                },
                {
                    "paragraph": "億載之祚，與天地長乆。雖使桑榖為妖，",
                    "zhushu": "史記：商亳為祥桑榖共生於朝。一暮大拱。帝大戊懼。問伊陟。伊陟曰：臣聞妖不勝徳。帝之政其有闕歟？帝其修徳。大戊從之。祥桑枯死而去。"
                },
                {
                    "paragraph": "龍蛇作孽，",
                    "zhushu": "五行傳曰：皇之不極，是為不建，厥咎眊。厥極弱，時則有龍蛇之孽。"
                },
                {
                    "paragraph": "雉雊於鼎耳，",
                    "zhushu": "史記商紀：武丁𥙊成湯，明日，有飛雉登鼎耳而呴，武丁懼。祖已曰：王勿憂，先修政事。武丁從之，殷道復興。"
                },
                {
                    "paragraph": "石言於晉地，",
                    "zhushu": "左傳：昭公八年春，石言於晉。"
                },
                {
                    "paragraph": "猶當轉禍為福，變災為祥。況雨水之患，",
                    "zhushu": "雨水，一作水旱。"
                },
                {
                    "paragraph": "隂陽恒理，豈可謂天譴而繫聖心哉？臣聞古人有言：農夫勞而君子養焉，愚者言而智者擇焉。輙陳狂𥌒，伏待斧𨱆。太宗深納其言。",
                    "zhushu": "養，當作食，出文子。",
                    "type": 2
                },
                {
                    "paragraph": "",
                    "zhushu": "愚按：䧏水儆予，帝舜所以畏天省已也；六事自責，成湯所以反躬致戒也。太宗之言，雖未能一出於誠，亦庶㡬乎舜、湯之遺意矣。惜乎岑文本之論，皆非所以戒其畏天憂民之心，而勉其側身修行之實也。其曰隂陽恒理，豈繫聖心，不㡬於傲忽天戒乎？豈君臣相儆之道哉？"
                }
            ]
        },
        {
            "name": "慎終第四十",
            "paragraphs": [
                {
                    "paragraph": "慎終第四十",
                    "zhushu": "凡七章。",
                    "type": 1
                },
                {
                    "paragraph": "貞觀五年，太宗謂侍臣曰：自古帝王亦不能常化，假令内安，",
                    "zhushu": "令，平聲。"
                },
                {
                    "paragraph": "必有外擾。當今逺夷率服，百穀豐稔，盗賊不作，内外寜静，此非朕一人之力，實由公等共相匡輔。然安不忘危，理不忘亂，雖知今日無事，亦須思其終始。常得如此，始是可貴也。魏徴對曰：自古已來，元首股肱不能備具。或時君稱聖，臣即不賢；或遇賢臣，即無聖主。今陛下明所以致理，向若直有賢臣，而君不思化，亦無所益。天下今雖太平，臣等猶未以為喜，惟願陛下居安思危，孜孜不怠耳。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：昔帝舜之作歌曰：股肱喜哉，元首起哉，百工熈哉。臯陶乃𢋫載歌曰：元首明哉，股肱良哉，庶事康哉。又歌曰：元首叢脞哉，股肱惰哉，萬事隳哉。釋者謂舜之意，以人臣樂於趍事赴功，則人君之治為之興起，而百官之功皆廣也。臯陶之意，以為君明則臣良，而衆事皆安，所以勸之也。君行臣職，則臣下懈怠而萬事廢，所以戒之也。虞廷君臣之相與責難者如此，雍熈之治，所以為不可及也。太宗之告侍臣，謂：當今太平，非朕一人之力，皆由公等共輔，須思終始如一。斯言也，其帝舜作歌之意乎？魏徵之對，則曰：陛下聖明，所以致理。若有賢臣而君不思化，亦為無益。是猶臯陶勸舜之意也。又曰：今雖太平，臣未以為喜，惟願陛下居安思危，孜孜不怠。亦猶臯陶戒舜之意也。太宗能責難於其臣，魏徵亦能責難於其君，君臣之相責難者如此，有唐虞之遺風焉。是故有唐之治，雖未能上躋時雍之美，而貞觀之盛，可謂三代而下之所罕見者矣。",
                    "type": 2
                },
                {
                    "paragraph": "貞觀六年，太宗謂侍臣曰：自古人君為善者，多不能堅守其事。漢髙祖泗上一亭長耳，",
                    "zhushu": "長，音掌。"
                },
                {
                    "paragraph": "初能拯危誅暴，以成帝業，然更延十數年，縱逸之敗，亦不可保。何以知之？孝恵為嫡嗣之重，温恭仁孝，而髙帝惑於愛姬之子，欲行廢立。",
                    "zhushu": "見師傳篇注。"
                },
                {
                    "paragraph": "蕭何、韓信功業旣髙，蕭旣妄繫，",
                    "zhushu": "蕭何，沛人，漢丞相，封鄼侯。嘗為民請曰：長安地陿，上林中多空地，願令民得入田。髙祖怒曰：相國多受賈人財物，為請吾苑。乃下何廷尉，械繫數日，因王衛尉之言，赦出之。"
                },
                {
                    "paragraph": "韓亦濫黜。",
                    "zhushu": "黜當作誅。韓信，淮隂人，佐漢髙祖取天下，封楚王。有告信欲反，髙祖乃詐遊雲夢，縳信至洛陽，赦為淮隂侯，由此怨望。後復有言信反於吕后者，后令蕭何紿信入，后使武士縳信斬之，夷信三族。"
                },
                {
                    "paragraph": "自餘功臣黥布之輩，懼而不安，至於反逆。",
                    "zhushu": "黥布，姓英名布，嘗坐法黥，漢髙祖封淮南王。及韓信、彭越之誅，隂聚兵候伺警急。中大夫賁赫詣長安告布反，髙祖自将兵撃之，遂殺布，滅之。"
                },
                {
                    "paragraph": "君臣父子之間，悖謬若此，豈非難保之明驗也？朕所以不敢恃天下之安，每思危亡，以自戒懼，用保其終。",
                    "zhushu": "愚按：太宗言漢祖創業之君，而廢嫡立庶，濫誅功臣，斯言誠是也。太宗能保全功臣，無濫誅之失，過漢髙逺矣。然不能正承乾之惡，而於諸子之定分，亦牽於愛而有不能自克者，豈知人之明而自知之蔽耶？"
                },
                {
                    "paragraph": "貞觀九年，太宗謂公卿曰：朕端拱無為，四夷咸服，豈朕一人之所致，實賴諸公之力耳。當思善始令終，永固鴻業，子子孫孫，逓相輔翼，使豐功厚利，施於來葉。",
                    "zhushu": "施，平聲。"
                },
                {
                    "paragraph": "令數百年後",
                    "zhushu": "，令：平聲。"
                },
                {
                    "paragraph": "讀我國史，鴻勲茂業，粲然可觀，豈惟稱隆周、炎漢及建武",
                    "zhushu": "光武年號。"
                },
                {
                    "paragraph": "永平",
                    "zhushu": "明帝年號。"
                },
                {
                    "paragraph": "故事而已哉！房玄齡因進曰：陛下撝挹之志，推功群下，致理昇平，本關聖徳，臣下何力之有？惟願陛下有始有卒，",
                    "zhushu": "子聿切。"
                },
                {
                    "paragraph": "則天下永賴。太宗又曰：朕觀古先撥亂之主，皆年踰四十，惟光武年三十三，但朕年十八便舉兵，年二十四定天下，年二十九昇為天子，此則武勝於古也。少從戎旅，",
                    "zhushu": "少，去聲。"
                },
                {
                    "paragraph": "不暇讀書，貞觀以來，手不釋卷，知風化之本，見政理之源，行之數年，天下大理，而風移俗變，子孝臣忠，此又文過於古也。昔周、秦已降，戎狄内侵，今戎狄稽顙，皆為臣妾，此又懐逺勝古也。此三者，朕何徳以堪之？旣有此功業，何得不善始慎終耶？",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：詩書所載，聖君賢相之所以保治於雍熈泰和之時者，固幸功業之克成，未嘗以功業而自足也。太宗謂欲使豊功厚利施於永乆，鴻勲盛業，粲然可觀，不使後世惟稱隆周、炎漢，志則髙矣，然炎漢可企而及也，隆周豈止於若是哉？倬彼雲漢，為章於天，制之為禮樂，布之為法度，此文王之文也。不知太宗之所謂文，果能勝乎？無競維烈，撫弱𦒿昧，功成而載戢于戈，載櫜弓矢，此武王之武也。不知太宗之所謂武，果能勝乎？大邦畏其力，小邦懐其徳，華夏蠻貊，罔不率俾，由是而惠此中國，以綏四方，此文武之懷逺也。不知太宗之所謂懐逺，又果能勝乎？愚然後知太宗矜功伐善。意出於中心。而善始慎終之語。不過虚言也。玄齡於此， 能奨其所巳至。而不能勉其所未至。惜哉。若後章魏徵之對。則善矣。",
                    "type": 2
                },
                {
                    "paragraph": "貞觀十二年，太宗謂侍臣曰：朕讀書見前王善事，皆力行而不倦，其所任用公軰數人，誠以為賢，然致理比於三、五之代，猶為不逮，何也？魏徴對曰：今四夷賔服，天下無事，誠曠古所未有，然自古帝王初即位者，皆欲勵精為政，比迹於尭、舜；及其安樂也，",
                    "zhushu": "樂，音洛。"
                },
                {
                    "paragraph": "則驕奢放逸，莫能終其善。人臣初見任用者，皆欲匡主濟時，追縱於稷、契；",
                    "zhushu": "音洩。"
                },
                {
                    "paragraph": "及其富貴也，則思苟全官爵，莫能盡其忠節。若使君臣常無懈怠，各保其終，則天下無憂不理，自可超邁前古也。太宗曰：誠如卿言。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗致理不逮三、五之言，所以責難於其臣也。魏徴之對，曲盡人君放逸之端，人臣懐禄之弊，誠可為上下之箴。盖人君固在於慎終如始，而人臣尤當始終如一也。嘗觀貞觀諸名臣，乆於其位者，雖於大節無所虧，然於格非之道無聞焉。毋乃以成功難居，至理無盡，姑保其福禄榮名歟？耻君不及堯舜者，何如人哉！魏徴之言，厥有㫖矣。",
                    "type": 2
                },
                {
                    "paragraph": "貞觀十三年，魏徵恐太宗不能克終儉約，近嵗頗好奢縦，",
                    "zhushu": "好，去聲，後同。"
                },
                {
                    "paragraph": "上䟽諌曰：臣觀自古帝王受圖定鼎，皆欲傳之萬代，貽厥孫謀。故其垂拱巖廊，布政天下。其語道也，必先淳朴而抑浮華；其論人也，必貴忠良而鄙邪佞；言制度也，則絶奢靡而崇儉約；談物産也，則重榖帛而賤珍竒。然受命之初，皆遵之以成治。稍安之後，多反之而敗俗。其故何哉？豈不以居萬乗之尊，有四海之富，出言而莫已逆，所為而人必從，公道溺於私情，禮節虧於嗜欲故也？語曰：非知之難，行之惟難；非行之難，終之斯難。所言信矣。伏惟陛下，年甫弱冠，",
                    "zhushu": "去聲。"
                },
                {
                    "paragraph": "大拯横流，",
                    "zhushu": "横，去聲。"
                },
                {
                    "paragraph": "削平區宇，肇開帝業。貞觀之初，時方克壮，抑損嗜欲，躬行節儉，内外康寜，遂臻至治。論功則湯、武不足方，語徳則堯、舜未為逺。臣自擢居左右，十有餘年，每侍帷幄，屢奉明㫖，常許仁義之道，守之而不失；儉約之志，終始而不渝。一言興邦，斯之謂也。徳音在耳，敢忘之乎？而頃年已來，稍乖曩志，敦朴之理，漸不克終，謹以所聞，列之如左。陛下貞觀之初，無為無欲，清静之化，逺被遐荒。考之於今，其風漸墜。聽言則逺超於上聖，論事則未踰於中主。何以言之？漢文、晉武，俱非上哲。漢文辭千里之馬，",
                    "zhushu": "漢文帝時，有獻千里馬者，詔還其馬，與道里費。"
                },
                {
                    "paragraph": "晉武焚雉頭之裘。",
                    "zhushu": "晉武帝時，太醫司馬程據獻雉頭裘。帝以竒技異服，典禮所禁，焚之于殿前。"
                },
                {
                    "paragraph": "今則求駿馬於萬里，市珍竒於域外，取恠於道路，見輕於戎狄，此其漸不克終一也。昔子貢問理人於孔子，孔子曰：懔乎若朽索之馭六馬。子貢曰：何其畏哉！子曰：不以道遵之，則吾讎也。若何其無畏？",
                    "zhushu": "家語之辭。"
                },
                {
                    "paragraph": "故書曰：民惟邦本，本固邦寜。為人上者，柰何不敬？",
                    "zhushu": "書五子之歌。"
                },
                {
                    "paragraph": "陛下貞觀之始，視人如傷，恤其勤勞，愛民猶子，每存簡約，無所營為。頃年已來，意在奢縱，忽忘卑儉，輕用人力，乃云百姓無事則驕逸，勞役則易使。",
                    "zhushu": "易，以豉切，後同。"
                },
                {
                    "paragraph": "自古以來，未有由百姓逸樂",
                    "zhushu": "音洛。後同。"
                },
                {
                    "paragraph": "而致傾敗者也，何有逆畏其驕逸，而故欲勞役者哉？恐非興邦之至言，豈安人之長筭？此其漸不克終二也。陛下貞觀之初，損已以利物，至於今日，縱欲以勞人。卑儉之迹嵗改，驕侈之情日異，雖憂人之言不絶於口，而樂身之事實切於心。或時欲有所營，慮人致諌，乃云：若不為此，不便我身。人臣之情，何可復争？",
                    "zhushu": "讀曰諍。"
                },
                {
                    "paragraph": "此直意在杜諌者之口，豈曰擇善而行者乎？此其漸不克終三也。立身成敗，在於所染，蘭芷鮑魚，",
                    "zhushu": "家語之辭。"
                },
                {
                    "paragraph": "與之俱化。慎乎所習，不可不思。陛下貞觀之初，砥礪名節，不私於物，唯善是與，親愛君子，踈斥小人。今則不然，輕䙝小人，",
                    "zhushu": "䙝，音泄。"
                },
                {
                    "paragraph": "禮重君子。重君子也，敬而逺之；",
                    "zhushu": "逺，音援，後同。"
                },
                {
                    "paragraph": "輕小人也，狎而近之。近之則不見其非，逺之則莫知其是。莫知其是，則不間而自踈；",
                    "zhushu": "間，去聲，後同。"
                },
                {
                    "paragraph": "不見其非，則有時而自昵。昵近小人，非致理之道；踈逺君子，豈興邦之義？此其漸不克終四也。書曰：不作無益害有益，功乃成；不貴異物賤用物，人乃足。犬馬非其土性不畜，",
                    "zhushu": "許六切。"
                },
                {
                    "paragraph": "珍禽竒獸，弗育於國。",
                    "zhushu": "周書旅獒之辭。"
                },
                {
                    "paragraph": "陛下貞觀之初，動遵尭、舜，捐金抵璧，反朴還淳。頃年以來，好尚竒異，",
                    "zhushu": "好，去聲，後同。"
                },
                {
                    "paragraph": "難得之貨，無逺不臻，珍玩之作，無時能止。上好奢靡，而望下敦朴，未之有也。末作滋興，而求豐實，其不可得，亦已明矣。此其漸不克終五也。貞觀之初，求賢如渇，善人所舉，信而任之，取其所長，恒恐不及。近嵗已來，由心好惡，",
                    "zhushu": "烏，去聲。"
                },
                {
                    "paragraph": "或衆善舉而用之，或一人毁而棄之，或積年任而用之，或一朝疑而逺之。夫行有素履，",
                    "zhushu": "夫，音扶。行，去聲，後同。"
                },
                {
                    "paragraph": "事有成跡，所毀之人，未必可信於所舉；積年之行，不應頓失於一朝。",
                    "zhushu": "應，平聲。朝，音昭。"
                },
                {
                    "paragraph": "君子之懐，蹈仁義而弘大徳；小人之性，好䜛佞以為身謀。陛下不審察其根源，而輕為之臧否，",
                    "zhushu": "部鄙切。"
                },
                {
                    "paragraph": "是使守道者日踈，干求者日進，所以人思苟免，莫能盡力，此其漸不克終六也。陛下初登大位，髙居深視，事惟清静，心無嗜慾，内除畢弋之物，",
                    "zhushu": "畢，網也。弋，以生絲繫矢而射也。"
                },
                {
                    "paragraph": "外絶畋獵之源。數載之後，不能固志，雖無十旬之逸，",
                    "zhushu": "夏書：太康盤逰無度，畋于有洛之表，十旬弗反。"
                },
                {
                    "paragraph": "或過三驅之禮。遂使盤逰之娯，見譏於百姓，鷹犬之貢，逺及於四夷。或時教習之處，道路遥逺，侵晨而出，入夜方還，以馳騁為歡，莫慮不虞之變。事之不測，其可救乎？此其漸不克終七也。孔子曰：君使臣以禮，臣事君以忠。",
                    "zhushu": "孔子對魯定公之辭。"
                },
                {
                    "paragraph": "然則君之待臣，義不可薄。陛下初踐大位，敬以接下，君恩下流，臣情上逹，咸思竭力，心無所𨼆。頃年已來，多所忽略。或外官充使，",
                    "zhushu": "去聲。"
                },
                {
                    "paragraph": "奏事入朝，思覩闕庭，將陳所見，欲言則顔色不接，欲請又恩禮不加。間因所短，詰其細過，雖有聦辯之略，莫能申其忠欵，而望上下同心，君臣交泰，不亦難乎？此其漸不克終八也。傲不可長，欲不可縦，",
                    "zhushu": "長，音掌。後同"
                },
                {
                    "paragraph": "。樂不可極，志不可滿。",
                    "zhushu": "禮曲禮篇之辭。"
                },
                {
                    "paragraph": "四者，前王所以致福，通賢以為深誡。陛下貞觀之初，孜孜不怠，屈已從人，恒若不足。頃年已來，微有矜放，恃功業之大，意蔑前王；負聖智之明，心輕當代，此傲之長也。欲有所為，皆取遂意，縦或抑情從諌，終是不能忘懐，此欲之縦也。志在嬉逰，情無厭倦，雖未全妨政事，不復專心治道，此樂之將極也。率土乂安，四夷欵服，仍逺勞士馬，問罪遐裔，此志將滿也。親狎者阿㫖而不肯言，踈逺者畏威而莫敢諌，積而不已，將虧聖徳。此其漸不克終九也。昔陶唐、成湯之時，非無災患，而稱其聖徳者，以其有始有終，無爲無欲，遇災則極其憂勤，時安則不驕不逸故也。貞觀之初，頻年霜旱，畿内户口並就𨵿外，携負老㓜，來徃數千，曽無一戸逃亡，一人怨苦，此誠由識陛下矝育之懐，所以至死無𢹂貳。頃年已來，疲於徭役，𨵿中之人，勞弊尤甚。雜匠之徒，下日悉留和雇；正兵之軰，上畨多别驅使。和市之物，不絶於郷閭；逓送之夫，相繼於道路。旣有所弊，易為驚擾，脫因水旱，榖麥不收，恐百姓之心，不能如前日之寜帖。此其漸不克終十也。臣聞：禍福無門，唯人所召。人無釁焉，妖不妄作。伏惟陛下統天御寓十有三年，道洽寰中，威加海外，年榖豐稔，禮敎聿興，比屋踰於可封，",
                    "zhushu": "比，音鼻。"
                },
                {
                    "paragraph": "菽粟同於水火。曁乎今嵗，天災流行，炎氣致旱，乃逺被於郡國；㐫醜作孽，忽近起於轂下。夫天何言哉？垂象示誡，斯誠陛下驚懼之辰，憂勤之日也。若見誡而懼，擇善而從，同周文之小心，追殷湯之罪已，前王所以致理者，勤而行之；今時所以敗徳者，思而改之。與物更新，",
                    "zhushu": "更，平聲。"
                },
                {
                    "paragraph": "易人視聽，則寳祚無疆，普天幸甚，何禍敗之有乎？然則社稷安危，國家理亂，在於一人而已。當今太平之基，旣崇極天之峻；九仭之積，猶虧一簣之功。",
                    "zhushu": "書曰：為山九仞，功虧一簣。言中道而止，則前功盡棄也。"
                },
                {
                    "paragraph": "千載休期，時難再得，明主可為而不為，微臣所以欝結而長歎者也。臣誠愚鄙，不逹事機，略舉所見十條，輙以上聞聖聽。伏願陛下採臣狂瞽之言，叅以蒭蕘之議，兾千慮一得，衮職有𥙷",
                    "zhushu": "，詩大雅烝民之篇曰：衮職有闕，維仲山甫𥙷之。"
                },
                {
                    "paragraph": "則死日生年，甘從斧龯。䟽奏，太宗謂徵曰：人臣事主，順㫖甚易，忤情尤難。公作朕耳目股肱，常論思獻納。朕今聞過能改，庶幾克終善事。",
                    "zhushu": "㡬，平聲。"
                },
                {
                    "paragraph": "若違此言，更何顔與公相見？復欲何方以理天下？自得公䟽，反覆研尋，深覺詞強理直，遂列為屏障，朝夕瞻仰。又録付史司，兾千載之下，識君臣之義。乃賜徵黄金十斤，廐馬二疋。",
                    "zhushu": "按史傳：十三年，阿史那結社率作亂，雲陽石然，自冬至五月不雨，故徵上此䟽。",
                    "type": 2
                },
                {
                    "paragraph": "",
                    "zhushu": "唐氏仲友曰：人君善否之分，其始毫𨤲，其未千里。論太宗貞觀初之所為，皆可以為三代之令主，至漸不克終，則凢三代之辟王，其極至於亂者，不過乎此，可不畏哉。徵有憂之，極言至論，數其十漸，有伊、傅、周、召戒其君，大禹訓其後世之意。非慮之至，忠之盡，安能及此？使太宗聞過願改，以終善道，以保貞觀之隆，卒髣髴乎三代之令主，皆徴力也。史以三代遺直許徴，於十漸見之。",
                    "type": 2
                },
                {
                    "paragraph": "",
                    "zhushu": "葉氏適曰：太宗聞十漸之戒，令録付史官，使萬世知有君臣之義。至徴録前後諌争語於史官，帝都不說。夫十漸之戒，徵之所錄，多不過此，而太宗不說，何也？盖録在徵，則天下惟知徴之能諌；若錄在太宗，則天下將不止知太宗之能聴諌，且知太宗眷眷不忘之意。凡此皆太宗好名處。",
                    "type": 2
                },
                {
                    "paragraph": "",
                    "zhushu": "愚按：魏徴十不克終之䟽，正貞觀之中年。其間所云貞觀之𥘉如此其善，近嵗以来如此其未善。其善也，可以為三代之令主；其未善也，無異於後世之辟王。何太宗一人之身，始終之相逺如此哉！盖其始之善者，天資之過人也；終之未善者，學力之不繼也。昔者周之成王即位之初，惑於二叔之言，不能明周公之徳，其天資之美，有不能如太宗者矣。及其終也，敬迓天威，無敢昏逾。至於死生之際，烱然不亂，此豈太宗之所及哉。愚然後知周公輔導之功為不可及，而魏徵格君之道猶有所不足也。嗚呼，以太宗之聦明，猶不能保其終，而况天資之未逮者，其可不孶孶而務學也哉。",
                    "type": 2
                },
                {
                    "paragraph": "貞觀十四年，太宗謂侍臣曰：平定天下，朕雖有其事，守之失圖，功業亦復難保。秦始皇初亦平六國，㨿有四海，及末年不能善守，實可為誡。公等宜念公忘私，則榮名髙位可以克終其美。魏徴對曰：臣聞之，戰勝易，",
                    "zhushu": "以䜴切，"
                },
                {
                    "paragraph": "守勝難。陛下深思逺慮，安不忘危，功業旣彰，徳教復洽，恒以此為政，宗社無由傾敗矣。",
                    "zhushu": "",
                    "type": 2
                },
                {
                    "paragraph": "",
                    "zhushu": "范氏祖禹曰：書曰：后克艱厥后，臣克艱厥臣。又曰：無輕民事惟難。孔子曰：為君難，夫知所難而後可以有為也。傳曰：君以為易，則其難也將至矣。君以為難，則其易也將至矣。太宗知守之之難，所以能有終也。",
                    "type": 2
                },
                {
                    "paragraph": "",
                    "zhushu": "愚按：魏徵之於太宗，凡三告以守天下之難矣，居安忘危之言，始終弗渝，其憂治危明之心爲何如哉？孟子曰：責難於君謂之恭。徵之謂也。",
                    "type": 2
                },
                {
                    "paragraph": "貞觀十六年，太宗問魏徴曰：觀近古帝王，有傅位十代者，有一代兩代者，亦有身得身失者。朕所以常懐憂懼，或恐撫養生民不得其所，或恐心生驕逸，喜怒過度，然不自知，卿可爲朕言之。",
                    "zhushu": "爲，去聲。"
                },
                {
                    "paragraph": "當以爲楷則。徴對曰：嗜慾喜怒之情，賢愚皆同。賢者能節之，不使過度；愚者縱之，多至失所。陛下聖徳玄逺，居安思危，伏願陛下常能自制，以保克終之美，則萬代永賴。",
                    "zhushu": "",
                    "type": 2
                },
                {
                    "paragraph": "",
                    "zhushu": "愚按：太宗問運祚長短之殊，魏徴對以自制克終之美，其論可謂的矣。然嘗論之，古昔聖賢著書立言，其托始終之際，皆有深意。吴氏之著是編也，始之以太宗問魏徴正身之道，終之以魏徵對太宗克終之言，其意之所存，雖不可知，以事實攷之，則二者皆太宗之所不足也。何也？太宗削除禍亂，身致升平，屈已而納諌，任賢而使能，恭儉節用，寛仁而愛人。三代而下之君，絶無而僅有者也。然於君臣、父子、兄弟、夫婦之間，皆有慚徳，豈非正身之道有所不足歟？太宗能納諌矣，而晩年有仆碑之失；能慎刑矣，而晚年有君羡之誅；能息兵矣，復有髙麗、西域之師；能莭用矣，復有飛山、翠微之作。豈非克終之道有所不足歟？合二者而論之，則太宗所以不能克終者，由其不能正身也。然則呉氏之書，豈非始言其本而終言其效歟！"
                }
            ]
        }
    ]
}