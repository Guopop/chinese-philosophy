{
    "name": "尚书正义",
    "author": "唐・孔颖达",
    "loadChapterCount": 1,
    "hasZhushu": true,
    "chapters": [
        {
            "name": "序",
            "paragraphs": [
                {
                    "paragraph": "序",
                    "zhushu": ""
                },
                {
                    "paragraph": "臣维等言：“臣等元奉敕校勘五经正义，今已见有成，堪雕印版行用者。伏以三才分而书契肈启，六籍著而学校斯兴。由是体国辨方，必宗乎典礼；修文立教，实本于胶庠。则郁郁乎文，于周为盛矣。后暨法值挟书，复时经战国，或年祀远而篇简烂脱，或师徒众而传授差讹。存历朝错综之文，虽具陈解说，在群儒讲论之旨，亦互有异同。唐贞观中，国子祭酒孔颖达考前代之文，采众家之善，随经析理，去短从长，用功二十四五年，撰成一百八十卷。自是至此，三百余年，讲经者止务销文，应举者唯编节义。苟期合格，志望策名。出身者急在于荣，食禄者多忘本业。一登科级，便罢披寻。因循而舛谬渐滋，节略而宗源莫究伏惟。",
                    "zhushu": "",
                    "type": 2
                },
                {
                    "paragraph": "应运统天睿文英武大圣至明广孝皇帝陛下。",
                    "zhushu": "",
                    "type": 2
                },
                {
                    "paragraph": "道髙贯月，",
                    "zhushu": "",
                    "type": 2
                },
                {
                    "paragraph": "德迈重曈，",
                    "zhushu": "",
                    "type": 2
                },
                {
                    "paragraph": "武畅遐陬，",
                    "zhushu": "",
                    "type": 2
                },
                {
                    "paragraph": "文加异俗，",
                    "zhushu": "",
                    "type": 2
                },
                {
                    "paragraph": "举前朝之坠典，",
                    "zhushu": "",
                    "type": 2
                },
                {
                    "paragraph": "正历代之旧章。",
                    "zhushu": "",
                    "type": 2
                },
                {
                    "paragraph": "崇儒雅之风，三王却轸。",
                    "zhushu": "",
                    "type": 2
                },
                {
                    "paragraph": "阐诗书之教，两汉厚颜。臣等谬以寡闻，幸尘华贯，猥奉穷经之寄，曽无博古之能。空极覃精，宁周奥义？今则逐部各详于训解，写本皆正于字书，非遇。",
                    "zhushu": "",
                    "type": 2
                },
                {
                    "paragraph": "昌期，难兴大教。既释不刋之典，愿垂。",
                    "zhushu": "",
                    "type": 2
                },
                {
                    "paragraph": "永代之规，傥今雕印以。",
                    "zhushu": "",
                    "type": 2
                },
                {
                    "paragraph": "颁行乞降。",
                    "zhushu": "",
                    "type": 2
                },
                {
                    "paragraph": "丝纶之明命干犯。",
                    "zhushu": "",
                    "type": 2
                },
                {
                    "paragraph": "旒冕，臣等无任战污兢惶激切屏营之至，谨奉表陈。",
                    "zhushu": "",
                    "type": 2
                },
                {
                    "paragraph": "请以，",
                    "zhushu": "",
                    "type": 2
                },
                {
                    "paragraph": "闻臣维等诚惶诚恐，顿首顿首，谨言。”",
                    "zhushu": "",
                    "type": 2
                },
                {
                    "paragraph": "端拱元年三月日，勘官、承奉郎、守大理评事臣秦𠁗等上表。",
                    "zhushu": "",
                    "type": 2
                },
                {
                    "paragraph": "勘官、征事郎、守大理寺丞、柱国臣轩辕节，",
                    "zhushu": "",
                    "type": 2
                },
                {
                    "paragraph": "勘官、征事郎、守太子右賛善大夫臣胡令问，",
                    "zhushu": "",
                    "type": 2
                },
                {
                    "paragraph": "勘官、承奉郎、守太子右賛善大夫、柱国臣解贞吉，",
                    "zhushu": "",
                    "type": 2
                },
                {
                    "paragraph": "勘官、承奉郎、守殿中丞、柱国臣胡迪，",
                    "zhushu": "",
                    "type": 2
                },
                {
                    "paragraph": "勘官、朝奉郎、守国子毛诗博士、柱国、赐绯鱼袋臣解损，",
                    "zhushu": "",
                    "type": 2
                },
                {
                    "paragraph": "勘官、承奉郎、守国子礼记博士、赐绯鱼袋臣李觉，",
                    "zhushu": "",
                    "type": 2
                },
                {
                    "paragraph": "勘官、承奉郎、守国子春秋博士、赐绯鱼袋臣袁逢吉，",
                    "zhushu": "",
                    "type": 2
                },
                {
                    "paragraph": "都勘官、朝请大夫、守国子司业、赐紫金鱼袋臣孔维。",
                    "zhushu": "",
                    "type": 2
                },
                {
                    "paragraph": "上五经正义表",
                    "zhushu": "",
                    "type": 2
                },
                {
                    "paragraph": "臣无忌等言：“臣闻混元初辟，三极之道分焉；醇德既醨，六籍之文著矣。于是龟书浮于温洛，爰演九畴；龙图出于荣河，以彰八卦。故能范围天地，埏埴阴阳，道济四溟，知周万物。所以七教八政，垂炯戒于百王；五始六虚，贻徽范于千古。咏歌明得失之迹，雅颂表废兴之由，寔刑政之纪纲，乃人伦之隐括。昔云官司契之后，火纪建极之君，虽步骤不同，质又有异，莫不开兹胶序以典坟。敦稽古以𢎞风，阐儒雅以立训，启含灵之耳目，賛䄂之丹青。姫、孔发挥于前，荀、孟抑扬于后。马、郑迭进，成均之望郁兴；萧、戴同升，石渠之业愈峻。历夷险其教不坠，经隆替其道隠尊，斯乃邦家之基，王化之本者也伏惟。",
                    "zhushu": "",
                    "type": 2
                },
                {
                    "paragraph": "皇帝陛下，得一继明，通三抚运，乘天地之正，齐日月之晖。敷四术而纬俗经邦，蕴九德而辩方轨物。御紫宸而访道，坐玄扈以裁仁。化被丹泽，政洽幽陵。三秀六穗之祥，府无虚月；集囿巢阁之瑞，史不绝书。照金镜而泰阶平，运玉衡而景宿丽。可谓鸿名轶于轩、昊，茂绩贯于勋、华。而垂拱无为，游心经典。以为圣教幽赜，妙理深玄，训诂纷纭，文疏踳驳。先儒竞生别见，后进争出异端，未辩“三豕”之疑，莫袪“五日”之惑。故祭酒、上护军、曲阜县开国子臣孔隶达，宏材硕学，名振当时。贞观年中，奉诏修撰，虽加讨核，尚有未周，爰降丝纶，更令刋定。敕太尉、扬州都督、监修国史、上柱国、赵国公臣无忌，司空、上柱国、英国公臣勣，尚书左仆射兼太子少师、监修国史、上柱国、燕国公臣志宁，尚书右仆射兼太子少傅、监修国史、上护军、北平县开国公臣行成，光禄大夫、吏部尚书、侍中兼太子少保、监修国史、上护军、蓨县开国公臣季辅，光禄大夫、吏部尚书、监修国史、上柱国、河南郡开国公臣褚遂良，银青光禄大夫、守中书令、监修国史、上骑都尉臣柳𠁗，前谏议大夫、𢎞文馆学士臣谷那律，国子博士、𢎞文馆学士臣刘伯庄，朝议大夫、守国子博士臣王德韶，朝散大夫、行太学博士臣贾公彦，朝散大夫、行太学博士、𢎞文馆直学士臣范义頵，朝散大夫、行太常博士臣柳宣，通直郎、守太学博士臣齐威，宣德郎、守国子助教臣史士𢎞，宣德郎、行太常博士臣孔志约，右内率府长史、𢎞文馆直学士臣薛伯珍，兼太学助教臣郑祖玄，征事郎、守大学助教臣随德素，征事郎、守四门博士臣赵君賛，承务郎、守太学助教臣周玄达，承务郎、守四门助教臣李玄植，儒林郎、守四门助教臣王真儒等上禀。",
                    "zhushu": "",
                    "type": 2
                },
                {
                    "paragraph": "宸旨，旁摭群书，释左氏之膏肓，翦古文之烦乱，采曲台之奥趣，索连山之玄言。囊括百家，森罗万有。比之天象，与七政而长；方之地轴，将五岳而永久。笔削已了，缮写如前。臣等学谢伏，业惭张禹，虽罄庸浅，惧乖正典，谨以上闻，伏増战越，谨言。”",
                    "zhushu": "",
                    "type": 2
                },
                {
                    "paragraph": "永徽四年二月二十四日，太尉、扬州都督、上柱国、赵国公臣无忌等上奉。",
                    "zhushu": "",
                    "type": 2
                },
                {
                    "paragraph": "尚书正义序",
                    "zhushu": "",
                    "type": 2
                },
                {
                    "paragraph": "夫书者，人君辞诰之典，右史记言之策。古之王者，事总万机，发号出令，义非一揆。或设教以驭下，或展礼以事上，或宣威以肃震曜，或敷和而散风雨。得之则百度惟贞，失之则千里斯谬。枢机之发，荣辱之主，丝纶之动，不可不慎。所以辞不苟出，君举必书，欲其昭法诫，慎言行也。其泉源所渐，基于出震之君；黼藻斯彰，郁乎如云之后。勋华揖让而典谟起，汤武革命而誓诰兴。先君宣父，生于周末，有至德而无至位，修圣道以显圣人，芟烦乱而翦浮辞，举宏纲而撮机要。上断唐虞，下终秦鲁，时经五代，书总百篇。采翡翠之羽毛，拔犀象之牙角，罄荆山之石，所得者连城；穷汉水之滨，所求者照乘。巍巍荡荡，无得而称，郁郁纷纷，于斯为盛。斯乃前言往行，足以垂法将来者也。暨乎七雄已战，五精未聚，儒雅与深穽同埋，经典共积薪俱燎。汉氏大济区宇，广求遗逸，采古文于金石，得今书于齐鲁。其文则欧阳、夏侯二家之所说，蔡邕碑石刻之。古文则两汉亦所不行，安国注之，寔遭巫蛊，遂寝而不用。历及魏晋，方始稍兴。故马、郑诸儒，莫睹其学，所注经传，时或异同。晋世皇甫谧独得其书，载于帝纪。其后传授，乃可详焉。但古文经虽然早出，晩始得行，其辞富而备，其义𢎞而雅，故复而不厌，久而愈亮。江左学者，咸悉祖焉。近至隋初，始流河朔。其为正义者，蔡大宝、巢猗、费甝、顾彪、刘焯、刘炫等。其诸公旨趣，多或因循，怗释注文，义皆浅略。惟刘焯、刘炫最为详雅。然焯乃织综经文，穴凿孔穴，诡其新见，异彼前儒，非险而更为险，无义而更生义。窃以古人言诰，惟在达情，虽复时或取象，不必辞皆有意。若其言必托数，经悉对文，斯乃鼓怒浪于平济，震惊猋于静树，使教者烦而多惑，学者劳而少功。过犹不及，□为此也。炫嫌焯之烦杂，就而删焉。虽复微稍省要，又好改张前义，义更大略，辞又过华，虽为文笔之善，乃非开奖之路。义既无义，文又非文，欲使后生若为领袖，此乃炫之所失，未为得也。今奉明敕，考定是非，谨罄庸愚，竭所闻见，览古人之传记，质近代之异同，存其是而去其非，削其烦而増其简。此亦非敢臆说，必据旧闻。谨与朝散大夫行太学博士臣王德韶，前四门助教臣李子云等，谨共铨叙。至十六年，又奉。",
                    "zhushu": "",
                    "type": 2
                },
                {
                    "paragraph": "敕与前修疏人及通直郎、行四门博士、骁骑尉臣朱长才，给事郎、守四门博士、上骑都尉臣苏德融，登仕郎、守太学助教、云骑尉臣随德素，儒林郎、守四门助教、云骑尉臣王士雄等，对敕使赵𢎞智覆更详审，为之正义，凡二十卷。庶对扬于圣范，冀有益于童稚。略陈其事，叙之云尔。",
                    "zhushu": ""
                }
            ]
        },
        {
            "name": "尚书序",
            "paragraphs": [
                {
                    "paragraph": "尚书序",
                    "zhushu": ""
                },
                {
                    "paragraph": "正义曰：道本冲寂，非有名言。既形以道生，物由名举，则凡诸经史，因物立名。物有本形，形从事著。圣贤阐教，事显于言。言惬群心，书而示法。既书有法，因号曰“书”。后人见其久远，自于上世。尚者，上也。言此上代以来之书，故曰“尚书”。且言者，意之声；书者，言之记。是故言以声意，立书以记言。故易曰：“书不尽言，言不尽意。”是言者意之筌蹄，书言相生者也。书者，舒也。书纬璿玑钤云：“书者，如也。”则书者，写其言，如其意，情得展舒也。又刘熙释名云：“书者，庶也，以记庶物。”又为著言，事得彰著。五经六籍，皆是笔书，此独称“书”者，以彼五经者，非是君口出言，即书为法，所书之事，各有云为，遂以所为别立其称。称以事立，故不名“书”。至于此“书”者，本书君事，事虽有别，正是君言。言而见书，因而立号。以此之故，名异诸部。但诸部之书，随事立名，名以事举，要名立之后，亦是笔书，故百氏六经总曰“书”也。论䜟所谓“题意别名，各自载耳”。昭二年左传曰：“晋韩起适鲁，观书于太史氏，见易象与鲁春秋。”此总名“书”也。“序”者，言序述尚书，起记存亡注说之由。序为尚书而作，故曰“尚书序”。周颂曰：“继序思不忘。”毛传云：“序者，绪也。”则绪述其事，使理相胤续，若茧之抽绪。伹易有序卦，子夏作诗序，孔子亦作尚书序，故孔君因此作序名也。郑玄谓之“賛”者，以序不分散，避其序名，故谓之“賛”。賛者，明也，佐也。佐成序义，明以注解故也。安国以孔子之序分附篇端，故已之总述亦谓之“序”，事不烦重，义无所嫌故也。",
                    "zhushu": "",
                    "type": 2
                },
                {
                    "paragraph": "“古者”至“生焉”。",
                    "zhushu": "",
                    "type": 2
                },
                {
                    "paragraph": "正义曰：“代结绳”者，言前世之政用结绳，今有书契以代之，则伏牺时始有文字以书事，故曰“由是文籍生焉”。自今本昔曰“古”。古者以圣德伏物，教人取牺牲，故曰“伏牺”。字或作“宓牺”，音亦同。律历志曰：“结作网罟，以取牺牲，故曰伏牺。”或曰“包牺”，言取牺而包之。顾氏读“包”为“庖”，取其牺牲以供庖厨。顾氏又引帝王世纪云：“伏牺母曰华胥，有巨人迹出于雷泽，华胥以足履之，有娠，生伏牺于成纪，蛇身人首。”月令云：“其帝太昊。”系辞云：“古者包牺氏之王天下也。”是直变“包”言“伏”耳。则伏牺是皇，言“王天下”者，以皇与帝、王据迹为优劣，通亦为王。故礼运云“昔者先王”，亦谓上代为王。但自下言之，则以上身为王，据王身于下，谓之“王天下”也。知伏牺“始画八卦”者，以系辞云“包牺氏之王天下也”，后乃云“始画八卦，以通神明之德，以类万物之情”，故知之也。“知时造书契以代结绳之政”者，亦以系辞云“上古结绳而治，后世圣人易之以书契，盖取诸夬。”是“造书契”可以代“结绳”也。彼直言“后世圣人”，知是伏牺者，以理比况而知。何则？八卦画万物之象，文字书百事之名，故系辞曰：“仰则观象于天，俯则观法于地，观鸟兽之文与地之宜，近取诸身，远取诸物，始画八卦。”是万象见于卦。然画亦书也，与卦相类，故知书契亦伏牺时也。由此孔意正欲须言伏牺时有书契，本不取于八卦。今云“八卦”者，明书、卦相类，据系辞有画八卦之成文而言，明伏牺造书契也。言“结绳”者，当如郑注云：“为约，事大大其绳，事小小其绳。”王肃亦曰“结绳，识其政事”是也。言“书契”者，郑云：“书之于木，刻其侧为契，各持其一，后以相考合，若结绳之为治。”孔无明说，义或当然。说文云：“文者，物象之本也。”“籍”者，借也。借此简书以记录政事，故曰“籍”。“盖取诸夬”，“夬”者，决也，言文籍所以决断，宣扬王政，是以夬。繇曰：“扬于王庭。”系辞云：“包牺氏之王天下。”又云：“作结绳而为罔罟，盖取诸离。”彼谓结罔罟之绳，与结为政之绳异也。若然，尚书纬及孝经䜟皆云三皇无文字，又班固、马融、郑玄、王肃诸儒皆以为文籍初自五帝，亦云三皇未有文字，与此说不同，何也？又苍颉造书，出于世本，苍颉岂伏牺时乎？且系辞云黄帝、尧、舜为九事之目，末乃云“上古结绳以治，后世圣人易之以书契”。是“后世圣人”即黄帝、尧、舜，何得为伏牺哉？孔何所据而更与系辞相反，如此不同者？艺文志曰：“仲尼没而微言绝，七十子丧而大义乖。”况遭秦焚书之后，群言竞出，其纬文鄙近，不出圣人，前贤共疑，有所不取。通人考正，伪起哀、平。则孔君之时，未有此纬，何可引以为难乎？其马、郑诸儒以据文立说，见后世圣人在九事之科，便谓书起五帝，自所见有异，亦不可难孔也。而系辞云后世圣人在九事之下者，有以而然。案彼文先历说伏牺、神农“盖取”，下乃云“黄帝、尧、舜垂衣裳而天下治，盖取诸乾坤”，是黄帝、尧、舜之事也。又舟楫取涣，服牛取随，重门取豫，曰杵取小过，弧矢取睽，此五者，时无所系，在黄帝、尧、舜时以否皆可以通也。至于宫室、葬与书契，皆先言“上古”“古者”，乃言“后世圣人易之”，则别起事之端，不指黄帝、尧、舜时。以此葬事云“古者”，不云“上古”，而云“易之以棺椁”。 棺椁自殷汤而然，非是彼时之验，则上古结绳何废伏牺前也？其苍颉，则说者不同，故世本云：“苍颉作书。”司马迁、班固、韦诞、宋忠、傅玄皆云：“苍颉，黄帝之史官也。”崔瑗、曹植、蔡邕、索靖皆直云“古之王也。”徐整云“在神农、黄帝之闲。”谯周云“在炎帝之世。”卫氏云“当在庖牺、苍帝之世。”慎到云“在庖牺之前。”张揖云：“苍颉为帝王，生于禅通之纪。”广雅曰：“自开辟至获麟，二百七十六万岁，分为十纪。”则大率一纪二十七万六千年。十纪者，九头一也，五龙二也，摄提三也，合雒四也，连通五也，序命六也，循飞七也，因提八也，禅通九也，流讫十也。如揖此言，则苍颉在获麟前二十七万六千余年。是说苍颉，其年代莫能有定，亦不可以难孔也。然纪自燧人而下，揖以为自开辟而设。又伏牺前六纪，后三纪，亦为据张揖、慎到、徐整等说，亦不可以年断。其流讫之纪，似自黄帝为始耳。又依易纬通卦验，燧人在伏牺前，“表计置其刻曰：苍牙通灵，昌之成，孔演命，明道经”。郑玄注云：“刻谓刻石而记识之。”据此，伏牺前已有文字矣。又阴阳书称天老对黄帝云：“凤皇之象，首戴德，背负仁，颈荷义，膺抱信，足履政，尾系武。”又山海经云：“凤皇首文曰德，背文曰义，翼文曰顺，膺文曰仁，腹文曰信。”又易系辞云：“河出图，洛出书，圣人则之。”是文字与天地并兴焉。又韩诗外传称：“古封太山、禅梁甫者万余人，仲尼观焉，不能尽识。”又管子书称管仲对齐桓公曰：“古之封太山者七十二家，夷吾所识十二而已。”首有“无怀氏封太山，禅云云”。其登封者皆刻石纪号，但远者字有雕毁，故不可识。则夷吾所不识者六十家，又在无怀氏前。孔子睹而不识，又多于夷吾。是文字在伏牺之前已自久远，何怪伏牺而有书契乎？如此者，盖文字在三皇之前，未用之教世，至伏牺乃用造书契，以代结绳之政，是教世之用。犹燧人有火，中古用以燔黍捭豚，后圣乃修其利相似。文字理本有之，用否随世而渐也。若然，惟系辞至神农始有噬嗑与益，则伏牺时其卦未重，当无杂卦，而得有取诸夫者，此自郑玄等说耳。案说卦曰：“昔者圣人幽賛于神明而生蓍。”系辞曰：“天生神物，圣人则之。”则伏牺用蓍而筮矣。故郑注说卦亦曰：“昔者圣人，谓伏牺、文王也。”系辞又曰：“十有八变而成卦。”是言爻皆三归奇为三变，十八变则六爻明矣。则筮皆六爻，伏牺有筮，则有六爻，何为不重而怪有夬卦乎？",
                    "zhushu": "",
                    "type": 2
                },
                {
                    "paragraph": "“伏牺”至“常道也”。",
                    "zhushu": "",
                    "type": 2
                },
                {
                    "paragraph": "正义曰：坟，大也。以所论三皇之事，其道至大，故曰“言大道也”。以典者常也。言五帝之道，可以百代常行，故曰“言常道也”。此“三皇五帝”，或举德号，或举地名，或直指其人，言及便称，不为义例。顾氏引帝王世纪云：神农母曰女登，有神龙首感女登而生炎帝，人身牛首。黄帝母曰附寳，见大电光绕北斗枢星，附宝感而怀孕，二十四月而生黄帝，日角龙颜。少昊金天氏母曰女节，有星如虹下流，意感而生少昊。颛顼母曰景仆，昌意正妃，谓之女枢，有星贯月如虹，感女枢于幽房之宫而生颛顼。尧母曰庆都，观河遇赤龙，晻然阴风，感而有孕，十四月而生尧。又云：舜母曰握登，见大虹，感而生舜。此言“谓之三坟”“谓之五典”者，因左传有“三坟五典”之文，故指而谓之。然五帝之书皆谓之典，则虞书皐陶谟、益稷之属，亦应称典。所以别立名者，若主论帝德，则以典为名。其臣下所为，随义立称。其“三坟”直云“言大道也”，“五典”直云“言常道也”，不训“坟”“典”之名者，以坟，大；典，常。常训可知，故略之也。“常道”所以与“大道”为异者，以帝者公平天下，其道可以常行，故以“典”言之。而皇优于帝，其道不但可常行而已，又更大于常，故言“坟”也。此为对例耳。虽少有优劣，皆是大道，并可常行。故礼运云以“大道之行”为“五帝时”也。然帝号同天，名所莫加，优而称“皇”者，以“皇”是美大之名，言大于帝也。故后代措庙立主，尊之曰“皇”，生者莫敢称焉。而士庶祖父称曰“皇”者，以取美名，可以通称故也。案左传上有“三坟五典”，不言“坟”是三皇之书，“典”是五帝之书。孔知然者，案今尧典、舜典是二帝二典，推此二典而上，则五帝当五典，是五典为五帝之书。今三坟之书在五典之上，数与三皇相当，坟又大名，与皇义相类，故云三皇之书为三坟。孔君必知三皇有书者，案周礼小史职“掌三皇五帝之书”，是其明文也。郑玄亦云其书即三坟五典。但郑玄以三皇无文，或据后录定。孔君以为书者记当时之事，不可以在后追录。若当时无书，后代何以得知其道也？此亦孔君所据三皇有文字之验耳。郑玄注中𠋫，依运斗枢，以伏牺、女娲、神农为三皇，又云五帝坐，帝鸿、金天、髙阳、髙辛、唐、虞氏。知不尔者，孔君既不依纬，不可以纬难之。又易兴作之条，不见有女娲，何以辄数？又郑玄云：“女娲修伏牺之道，无改作则。”已上修旧者众，岂皆为皇乎？既不数女娲，不可不取黄帝以充三皇耳。又郑玄数五帝，何以六人？或为之说云：德协五帝，座不限多少，故六人亦名五帝。若六帝，何有五座？而皇指大帝，所谓“耀魄宝”，止一而已，本自无三皇，何云三皇？岂可三皇数人，五帝数座，二文舛互，自相乖阻也。其诸儒说三皇，或数燧人，或数祝融，以配牺、农者，其五帝皆自轩辕，不数少昊，斯亦非矣。何燧人说者以为伏牺之前，据易曰：“帝出于震”，震，东方，其帝太昊。又云：“古者包牺氏之王天下也”，言古者制作，莫先于伏牺，何以燧人厕在前乎？又祝融及颛顼以下火官之号，金天已上百官之号，以其征五经，无云祝融为皇者。纵有，不过如共工氏。共工有水瑞，乃与牺、农、轩、挚相类，尚云霸其九州。祝融本无此瑞，何可数之乎？左传曰：“少昊之立，凤鸟适至。”于月令又在秋享食，所谓白帝之室者也，何为独非帝乎？故孔君以黄帝上数为皇，少昊为五帝之首耳。若然，案今世本、帝系及大戴礼五帝德，并家语宰我问、太史公五帝本纪，皆以黄帝为五帝，此乃史籍明文，而孔君不从之者。孟轲曰：“信书不如其无书，吾于武城取二三策而已。”言书以渐染之滥也。孟轲已然，况后之说者乎？又帝系、本纪、家语五帝德皆云少昊即黄帝子青阳是也。颛顼，黄帝孙，昌意子。帝喾髙辛氏为黄帝曽孙，玄嚻孙，侨极子。尧为帝喾子，舜为颛顼七世孙。此等之书，说五帝而以黄帝为首者，原由世本经于暴秦，为儒者所乱。家语则王肃多私定，大戴礼、本纪出于世本，以此而同。盖以少昊而下，皆出黄帝，故不得不先说黄帝，因此谬为五帝耳。亦由系辞以黄帝与尧、舜同事，故儒者共数之焉。孔君今者意以月令春曰太昊，夏曰炎帝，中央曰黄帝，依次以为三皇。又依系辞先“包牺氏王”。 没，神农氏作。又没，黄帝氏作。亦文相次，皆著作见于易，此三皇之明文也。月令秋曰少昊，冬曰颛顼，自此为五帝。然黄帝是皇，今言“帝”不云“皇”者，以皇亦帝也，别其美名耳。太昊为皇，月令亦曰“其帝太昊”，易曰“帝出于震”是也。又轩辕之称黄帝，犹神农之云炎帝。神农于月令为炎帝，不怪炎帝为皇，何怪轩辕称帝？而梁主云：“书起轩辕，同以燧人为皇，其五帝自黄帝至尧而止，知帝不可以过五，故曰舜非三王，亦非五帝，与三王为四代而已。”其言与诗之为体，不雅则风，除皇已下，不王则帝，何有非王非帝，以为何人乎？典、谟皆云“帝曰”，非帝如何。",
                    "zhushu": "",
                    "type": 2
                },
                {
                    "paragraph": "“至于”至“一揆”。",
                    "zhushu": "",
                    "type": 2
                },
                {
                    "paragraph": "正义曰：既皇书称“坟”，帝书称“典”，除皇与帝，坟、典之外，以次累陈，故言至于夏、商、周三代之书，虽复当时所设之教，与皇及帝坟、典之等不相伦类，要其言皆是雅正辞诰，有深奥之义，其所归趣，与坟、典一揆。明虽事异坟、典，而理趣终同，故所以同入尚书，共为世教也。孔君之意，以坟、典亦是尚书，故此因坟、典而及三代。下云“讨论坟、典，断自唐、虞以下”，是坟、典亦是尚书之内，而小史偏掌之者，以其远代故也。此既言坟、典，不依外文连类解八索、九丘，而言三代之书厕于其闲者，孔意以坟、典是尚书，丘、索是尚书外物，欲先说尚书事讫，然后及其外物，故先言之也。夏、商、周之书，皆训、诰、誓、命之事，言“设教”者，以此训、诰、誓、命即为教而设，故云“设教”也。言“不伦”者，伦，类也。三代战争，不与皇帝等类。若然，五帝称“典”，三王劣而不伦，不得称“典”，则三代非典，不可常行，何以垂法乎？然三王世绕，不如上代，故随事立名，虽篇不目典，理实是典，故曰“雅、诰奥义，其归一揆”，即为典之谓也。然三王之书，惟无典、谟，以外训、诰、誓、命、歌、贡、征、范，类犹有八，独言“诰”者，以别而言之。其类有八，文从要约，一“诰”兼焉。何者？以此八事皆有言以诰示，故总谓之“诰”。又言“奥义”者，指其言谓之诰，论其理谓之义，故以义配焉。言“其归一揆”，见三代自归于一，亦与坟、典为一揆者，况喻之义，假譬人射，莫不皆发志揆度于的，犹如圣人立教，亦同揆度于至理，故云“一揆”。",
                    "zhushu": "",
                    "type": 2
                },
                {
                    "paragraph": "是故历代宝之，以为大训。",
                    "zhushu": "",
                    "type": 2
                },
                {
                    "paragraph": "正义曰：顾命云“越玉五重，陈宝”，即以赤刀、大训在西序，是“宝之以为大训”之文。彼注以典、谟为之，与此相当。要六艺皆是，此直为书者，指而言之，故彼注亦然也。彼直周时宝之，此知历代者，以坟、典久远，周尚宝之，前代可知，故言“历代”耳。",
                    "zhushu": "",
                    "type": 2
                },
                {
                    "paragraph": "“八卦”至“此书也”。",
                    "zhushu": "",
                    "type": 2
                },
                {
                    "paragraph": "正义曰：以坟、典因外文而知，其丘、索与坟、典文连，故连而说之， 故总引传文以充足已意，且为于下见与坟、典俱被黜削，故说而以为首引。言为论八卦事义之说者，其书谓之八索；其论九州之事所有志记者，其书谓之九丘。所以名“丘”者，以丘，聚也。言于九州当有士地所生之物，风气所宜之事，莫不皆聚见于此书，故谓之“九丘”焉。然八卦言之“说”，九州言之“志”，不同者，以八卦交互相说其理，九州当州有所志识，以此而不同。此“索”谓求索，亦为搜索，以易八卦为主，故易曰：“八卦成列，象在其中矣。因而重之，爻在其中矣。”又曰：“八卦相荡。”是六十四卦、三百八十四爻，皆出于八卦。就八卦而求其理，则万有一千五百二十策，天下之事得，故谓之“索”，非一索再索而已。此“索”于左传亦或谓之“索”。说有不同，皆后人失其真理，妄穿凿耳。其“九丘”取名于聚，义多如山丘，故为聚。左传或谓之“九区”，得为说当九州之区域，义亦通也。又言“九州所有”，此一句与下为摠，即“土地所生，风气所宜”是所有也。言“土地所生”，即其动物、植物。大率土之所生，不出此二者。又云“风气所宜”者，亦与土地所生大同。何者？以九州各有土地，有生与不生，由风气所宜与不宜。此亦职方、禹贡之类。别而言之，“土地所生”，若禹贡之“厥贡”“厥篚”也。“风气所宜”，若职方其畜宜若干，其民若干男、若干女是也。上“坟”“典”及“索”不别训之，以可知，故略之。“丘”训既难，又须别言“九州所宜”已下，故先训之。于下结义，故云“皆聚此书”也。",
                    "zhushu": "",
                    "type": 2
                },
                {
                    "paragraph": "“春秋”至“遗书也”。",
                    "zhushu": "",
                    "type": 2
                },
                {
                    "paragraph": "正义曰：以上因有外文言坟、典、丘、索而谓之，故引成文以证结之。此昭十二年左传，楚灵王见倚相，趋过，告右尹子革以此辞，知“倚相”是其名字，盖为太史而主记左动之事，谓之“左史”。不然，或楚俗与诸国不同，官多以左右为名，或别有此左史乎？彼子革答王云：“倚相，臣问祈招之诗而不知，若问远焉，其焉能知之？”彼以为倚相不能读之，此云“能”者，以此据左传成文，因王言而引之，假不能读，事亦无妨。况子革欲开谏王之路，倚相未必不能读也。言此坟、典、丘、索，即此晋是，谓上世帝王遗余之书也。以楚王论时已在三王之末，故云“遗书”。其丘、索知是前事，亦不知在何代，故直摠言“帝王”耳。",
                    "zhushu": "",
                    "type": 2
                },
                {
                    "paragraph": "“先君”至“九丘”。",
                    "zhushu": "",
                    "type": 2
                },
                {
                    "paragraph": "正义曰：既结申帝王遗书，欲言孔子就而刋定。孔子世家云：安国是孔子十一世孙，而上尊先祖，故曰“先君”。谷梁以为鲁襄公二十一年冬十一月庚子，孔子生。左传哀公十六年夏四月已丑，孔子卒。计以周灵王时生，敬王时卒，故为“周末”。上云“文籍”，下云“灭先代典籍”，此言“史籍”。“籍”者，古书之大名，由文而有籍，谓之“文籍”。因史所书，谓之“史籍”。可以为常，故曰“典籍”，义亦相通也。但上因书契而言“文”，下伤秦灭道以称“典”，于此言“史”者，不但义通上下，又以此“史籍”不必是先王正史，是后代好事者作，以此惧其不一，故曰“盖有不知而作之者，我无是也”。先言“定礼乐”者，欲明孔子欲反于圣道，以归于一，故先言其旧行可从者。修而不改曰“定”，就而减削曰“删”，准依其事曰“约”，因而佐成曰“賛”，显而明之曰“述”，各从义理而言。独礼乐不改者，以礼乐圣人制作，已无贵位，故因而定之。又云“明旧章”者，即礼、乐、诗、易、春秋是也。以“易道职方”与“黜八索”“除九丘”相对，其约史记以删诗书为偶，其定礼乐文孤，故以“明旧章”配之，作文之体也。易亦是圣人所作，不言“定”者，以易非如礼乐，人之行事，不须云“定”，又因而为作十翼，故云“賛”耳。易文在下者，亦为“黜八索”与“除九丘”相近故也。为文之便，不为义例。孔子之修六艺，年月孔无明说。论语曰：“吾自卫反鲁，然后乐正，雅、颂各得其所。”则孔子以鲁哀公十一年反鲁为大夫，十二年孟子卒，孔子吊，则致仕时年七十以后。“修”，述也。诗有序三百一十一篇，全者三百五篇，云“三百”者，亦举全数计。职方在周礼夏官，亦武帝时出于山岩屋壁，即藏秘府，世人莫见。以孔君为武帝博士，于秘府而见焉。知必“黜八索”“除九丘”者，以三坟、五典本有八，今序只有二典而已。其三典、三坟今乃寂寞，明其除去。既坟、典书内之正尚有去者，况书外乎？故知丘、索亦黜除也。“黜”与“除”其义一也。黜退不用而除去之。必云“賛易道以黜”者，以不有所兴，孰有所废故也。职方即周礼也。上已云定礼，乐，即职方在其内。别云“遂之，以为“除九丘”，举其类者以言之。则云“述”者，以定而不改，即是遵述，更有书以述之。",
                    "zhushu": "",
                    "type": 2
                },
                {
                    "paragraph": "“讨论”至“百篇”。",
                    "zhushu": "",
                    "type": 2
                },
                {
                    "paragraph": "正义曰：言孔子既惧览之者不一，不但删诗、约史、定礼、賛易，有所黜除而已，又讨整论理，此三坟、五典并三代之书也。论语曰：“世叔讨论之。”郑以“讨论”为整理。孔君既取彼文，义亦当然。以书是乱物，故就而整理之。若然，坟、典周公制礼，使小史掌之，而孔子除之者，盖随世不同亦可。孔子之时，坟、典已杂乱，故因去之。左传曰：“芟夷蕴崇之。”又曰：“俘翦惟命。”诗曰：“海外有截。”此孔君所取之文也。“芟夷”者，据全代全篇，似草随次皆芟，使平夷。若自帝喾已上，三典、三坟是芟夷之文，自夏至周，虽有所留，全篇去之而多者，即“芟夷”也。“翦截”者，就代就篇，辞有浮者翦截而去之，去而少者为翦截也。“举其宏纲”，即上“芟夷烦乱”也。“撮其机要”，即上“翦截浮辞”也。且宏纲云“举”，是据篇、代大者言之；机要云“撮”，为就篇、代之内而撮出之耳。“宏”，大也。“网”者，纲之索，举大网则众目随之。“机”者，机关，撮取其机关之要者。“断自唐虞以下”者，孔无明说。书纬以为帝喾以上，朴略难传，唐虞已来，焕炳可法。又禅让之首，至周五代，一意故耳。孔义或然。“典”，即尧典、舜典，“谟”，即大禹谟、皐陶谟，“训”，即伊训、髙宗之训，“诰”，即汤诰、大诰，“誓”，即甘誓、汤誓，“命”，即毕命、顾命之等是也。说者以书体例有十，此六者之外，尚有征、贡、歌、范四者，并之则十矣。若益稷、盘庚单言附于十事之例。今孔不言者，不但举其机约，亦自征、贡、歌、范非君出言之名，六者可以兼之。此云“凡百篇”，据序而数故耳。或云“百二篇”者，误有所由。以前汉之时，有东莱张霸伪造尚书百两篇，而为纬者附之。因此郑云：“异者，其在大司徒、大仆正乎？此事为不经也。”郑作书论，依尚书纬云：“孔子求书，得黄帝玄孙帝魁之书，迄于秦穆公，凡三千二百四十篇。断远取近，定可以为世法者百二十篇，以百二篇为尚书，十八篇为中𠉀。”以为去三千一百二十篇以上取黄帝玄孙，以为不可依用。今所考核尚书，首自舜之末年以禅于禹，上录舜之得用之事，由尧以为尧典，下取舜禅之后，以为舜让得人。故史体例别，而不必君言。若禹贡全非君言，而禹身事受禅之后无入夏书之言，是舜史自录成一法，后代因之耳。",
                    "zhushu": "",
                    "type": 2
                },
                {
                    "paragraph": "“所以”至“其义”。",
                    "zhushu": "",
                    "type": 2
                },
                {
                    "paragraph": "正义曰：此论孔子正理群经已毕，摠而结之，故为此言。家语及史记皆云“孔子弟子三千人”，故云“三千之徒”也。",
                    "zhushu": ""
                },
                {
                    "paragraph": "“及秦”至“屋壁”。",
                    "zhushu": "",
                    "type": 2
                },
                {
                    "paragraph": "正义曰：言孔子既定此书后，虽曰明白，反遭秦始皇灭除之。依秦本纪云：“秦王正二十六年平定天下，尊为皇帝，不复立谥。”以为初并天下，故号始皇。为灭先代典籍，故云“坑儒焚书”。以即位三十四年，因置酒于咸阳宫，丞相李斯奏请“天下敢有藏诗、书、百家语者，悉诣守尉亲烧之，有敢偶语诗、书者弃市。令下三十日不烧，黥为城旦”。制曰：“可。”是“焚书”也。三十五年，始皇以方士卢生求仙药不得，以为诽谤，诸生连相告引，四百六十余人皆坑之咸阳。是“坑儒”也。又卫宏古文奇字序云：“秦改古文以为篆𨽻，国人多诽谤。秦患天下不从，而召诸生，至者皆拜为郎，凡七百人。又密令冬月种瓜于骊山硎谷之中温处，瓜实，乃使人上书曰：‘ 瓜冬有实。’有诏天下博士诸生说之，人人各异，则皆使往视之，而为伏机，诸生方相论难，因发机，从上填之以土，皆终命也。”“我先人用藏其家书于屋壁”者，史记孔子世家云：“孔子生鲤，字伯鱼。鱼生伋，字子思。思生白，字子上。上生求，字子家。家生箕，字子京。京生穿，字子髙。髙生慎，慎为魏相。慎生鲋，鲋为陈涉博士。鲋弟子襄，为惠帝博士，长沙太守。襄生中，中生武，武生延陵及安国，为武帝博士，临淮太守。”家语序云：“子襄以秦法峻急，壁中藏其家书。”是安国祖藏之。",
                    "zhushu": "",
                    "type": 2
                },
                {
                    "paragraph": "“汉室”至“得闻”。",
                    "zhushu": "",
                    "type": 2
                },
                {
                    "paragraph": "正义曰：将言所藏之书，得之所由，故本之也。言“龙兴”者，以易龙能变化，故比之圣人。九五“飞龙在天”，犹圣人在天子之位，故谓之“龙兴”也。“言学校”者，校，学之一名也。故郑诗序云“子衿刺学校废”，左传云“然明请毁郷校”是也。汉书云：“惠帝除挟书之律，立学兴教，招聘名士。文、景以后，儒者更众，至武帝尤甚。”故云“旁求儒雅”。诗小雅曰：“匪先民是程，匪大猷是经。”彼注云：“猷，道也。”大道，即先王六籍是也。伏生名胜，为秦二世博士。儒林传云：“孝文帝时，求能治尚书者，天下无有。闻伏生治之，欲召。时伏生年已九十有余，老不能行，于是诏太常使掌故臣晁错往受之，得二十九篇，即以教于齐鲁之闲。”是“年过九十”也。案史记“秦时焚书，伏生壁藏之。其后兵火起流。汉定天下，伏生求其书，亡数十篇，独得二十九篇，以教于齐、鲁之闲。”则伏生壁内得二十九篇，而云“失其本经，口以传授”者，盖伏生初实壁内得之，以教齐、鲁，传教既久，诵文则熟，至其末年，因其习诵，或亦目暗，至年九十，晁错往受之时，不执经而口授之故也。又言“裁二十余篇”者，意在伤亡，为少之文势。何者？以数法随所近而言之，若欲多之，当云得三十篇。今“裁二十余篇”，言“裁”亦意以为少之辞。又二十九篇自是计卷，若计篇则三十四，去泰誓犹有三十一。案史记及儒林传皆云“伏生独得二十九篇，以教齐鲁”，则今之泰誓，非初伏生所得。案马融云“泰誓后得”，郑玄书论亦云“民闲得泰誓”。别录曰：“武帝末，民有得泰誓书于壁内者，献之。与博士使读说之，数月皆起，传以教人。”则泰誓非伏生所传，而言二十九篇者，以司马迁在武帝之世，见泰誓出而得行，入于伏生所传内，故为史摠之，并云伏生所出，不复曲别分析。云民闲所得，其实得时不与伏生所传同也。但伏生虽无此一篇，而书传有八百诸侯俱至孟津，白鱼入舟之事，与泰誓事同，不知为伏生先为此说？不知为是泰誓出后，后人加增此语？案王充论衡及后汉史，献帝建安十四年黄门侍郎房宏等说云：“宣帝泰和元年，河内女子有坏老子屋，得古文泰誓三篇。”论衡又云：“以掘地所得者。”今史、汉书皆云伏生传二十九篇，则司马迁时已得泰誓，以并归于伏生，不得云宣帝时始出也。则云宣帝时女子所得，亦不可信。或者尔时重得之，故于后亦据而言之。史记云伏生得二十九篇，武帝记载今文泰誓末篇，由此刘向之作别录，班固为儒林传，不分明，因同于史记。而刘向云武帝末得之泰誓，理当是一，而古今文不同者，即马融所云“吾见书传多矣，凡诸所引，今之泰誓皆无此言，而古文皆有。”则古文为真，亦复何疑？但于先有张霸之徒伪造泰誓以藏壁中，故后得而惑世也。亦可今之泰誓，百篇之外，若周书之例，以于时实有观兵之誓，但不录入尚书。 故古文泰誓曰“皇天震怒，命我文考，肃将天威，大勋未集，肆予小子发，以尔友邦冢君，观政于商”是也。又云“以其上古之书，谓之尚书”者，此文继在“伏生”之下，则言“以其上古之书，谓之尚书”，此伏生意也。若以伏生指解尚书之名，名已先有，有则当云名之尚书。既言“以其上古之书”，今先云“以其”，则伏生意之所加，则知“尚”字乃伏生所加也。以“尚”解上，则“尚”训为上。上者，下所慕尚，故义得为通也。孔君既陈伏生此义，于下更无是非，明即用伏生之说，故书此而论之。马融虽不见孔君此说，理自然同，故曰“上古有虞氏之书，故曰尚书”是也。王肃曰：“上所言，史所书，故曰尚书。”郑氏云：“尚者，上也。尊而重之，若天书然，故曰尚书。”二家以“尚”与“书”相将，则“上”名不正出于伏生。郑玄依书纬，以“尚”字是孔子所加，故书賛曰：“孔子乃尊而命之曰尚书。”璿玑钤云：“因而谓之书，加尚以尊之。”又曰：“书务以天言之。”郑玄溺于书纬之说，何有人言而须系之于天乎？且孔君亲见伏生，不容不悉。自云伏生“以其上古之书，谓之尚书”，何云孔子加也？王肃云“上所言，史所书”，则“尚”字与“书”俱有，无先后。既直云“尚”，何以明上之所言？书者，以笔画记之辞，群书皆是，何知书要责史所为也？此其不若前儒之说密耳。云“上古”者，亦无指定之目。自伏生言之，则于汉世，仰遵前代，自周已上皆是。马融云：“有虞氏为书之初耳。”若易历三世，则伏牺为上古，文王为中古，孔子为下古。礼运郑玄以先王食腥与易“上古结绳”同时，为上古，神农为中古，五帝为下古。 其不相对，则无例耳。且“太”之与“上”，为义不异。礼以唐、虞为太古，以下有三代，冠而推之为然，是为不定则。但今世已上，仰之已古，便为上古耳。以“书”是本名，“尚”是伏生所加，故诸引书直云“书曰”，若有配代而言，则曰夏书，无言“尚书”者。",
                    "zhushu": "",
                    "type": 2
                },
                {
                    "paragraph": "“至鲁”至“坏宅”。",
                    "zhushu": "",
                    "type": 2
                },
                {
                    "paragraph": "正义曰：欲云得百篇之由，故序其事。汉景帝之子名余，封于鲁，为王，死谥曰共。存日以居于鲁，近孔子宅。好治宫室，故欲襃益，乃坏孔子旧宅，以增广其居。于所坏壁内得安国先人所藏古文虞、夏、商、周之书，及传论语、孝经，皆是科斗文字。王虽得此书，犹坏不止。又升孔子庙堂，闻金钟、石磬、丝琴、竹管之音，以惧其神异，乃止，不复敢坏宅也。上言藏家书于屋壁，此亦屋壁内得书也。亦得及传论语、孝经等，不从约云“得尚书”，而烦文言“虞夏商周之书”者，以壁内所得，上有题目“虞夏商周书”，其序直云“书序”，皆无“尚”字，故其目录亦然，故不云“尚书”，而言“虞夏商周之书”。安国亦以此知“尚”字是伏生所加。推此壁内所无，则书本无“尚”字明矣。凡书非经则谓之“传”。言“及传论语、孝经”，正谓论语、孝经是传也。汉武帝谓东方朔云：“传曰：‘时然后言，人不厌其言。’”又汉东平王刘云与其太师策书云：“传曰：‘ 陈力就列，不能者止。’”又成帝赐翟方进策书云：“传曰：‘髙而不危，所以长守贵也。’”是汉世通谓论语、孝经为传也。以论语、孝经非先王之书，是孔子所传说，故谓之传，所以异于先王之书也。上已云“坏孔子旧宅”，又云“乃不坏宅”者，初，王意欲坏之，已坏其屋壁，闻八音之声乃止，余者不坏，明知巳坏者亦不敢居，故云“乃不坏宅”耳。",
                    "zhushu": "",
                    "type": 2
                },
                {
                    "paragraph": "“悉以”至“能者”。",
                    "zhushu": "",
                    "type": 2
                },
                {
                    "paragraph": "正义曰：既云王不坏宅，以惧神灵，因还其书。已前所得，言“悉以书还孔氐”，则上“传论语、孝经”等皆还之，故言“悉”也。科斗书，古文也。所谓苍颉本体，周所用之。以今所不识，是古人所为，故名“古文”。形多头粗尾细，状腹团圆，似水虫之科斗，故曰科斗也。以古文经秦不用，故云废已久矣。“时人无能知识者”，孔君以人无能知识之故，已欲传之，故以所闻伏生之书比校起发，考论古文之义。考文而云义者，以上下事义推考其文，故云义也。“定其可知者”，就古文内定可知识者为隷古定。不言就伏生之书，而云以其所闻者，明用伏生书外亦考之，故云可知者，谓并伏生书外有可知，不徒伏生书内而已。言“隷古”者，正谓就古文体而从隶定之。存古为可慕，以隷为可识，故曰“隷古”。以虽隷而犹古，由此故谓孔君所传为古文也。古文者，苍颉旧体，周世所用之文字。案班固汉志及许氏说文，书本有六体：一曰指事，上下；二曰象形，日月；三曰形声，江河；四曰会意，武信；五曰转注，考老；六曰假借，令长。此造字之本也。自苍颉以至今，字体虽变，此本皆同，古今不易也。自苍颉以至周宣，皆苍颉之体，未闻其异。宣王纪其史籕始有大篆十五篇，号曰篆籕，惟篆与苍颉二体而已。卫恒曰：“苍颉造书，观于鸟迹，因而遂滋，则谓之字。字有六义，其文至于三代不改。”及秦用篆书，焚烧先代典籍，古文绝矣。许慎说文言自秦有八体：一曰大篆，二曰小篆，三曰刻符，四曰虫书，五曰摹印，六曰署书，七曰殳书，八曰隷书。亡新居摄，以应制作，改定古文，使甄丰校定。时有六书：一曰古文，孔子壁内书也；二曰奇字，即古字有异者；三曰篆书，即小篆，下杜人程邈所作也；四曰佐书，秦隷书也；五曰缪篆，所以摹印也；六曰鸟虫书，所以书幡信也。由此而论，即秦罢古文而有八体，非古文矣。以至亡新六书并八体，亦用书之六体以造其字。其亡新六书于秦八体，用其小篆、虫书、摹印、隷书，去其大篆、刻符、殳书、署书，而加以古文与奇字。其刻符及署书盖同摹印，殳书同于缪篆，大篆正古文之别。以慕古故，乃用古文与奇字，而不用大篆也。是孔子壁内古文，即苍颉之体。故郑玄云：“书初出屋壁，皆周时象形文字，今所谓科斗书。”以形言之为科斗，指体即周之古文。郑玄知者，若于周时秦世所有，至汉犹当识之，不得云无能知者。又亡新古文亦云即孔氏壁内古文，是其证也。或以古文即大篆，非也。何者？八体六书，自大篆与古文不同。又秦有大篆，若大篆是古文，不得云“古文遂绝”，以此知大篆非古文也。六书古文与虫书本别，则虫书非科斗书也。郑玄云“周之象形文字”者，摠指六书象科斗之形，不谓六书之内“一曰象形”也。又云“更以竹简写之”，明留其壁内之本也。顾氏云：“策长二尺四寸，简长一尺二寸。”“増多伏生二十五篇”者，以壁内古文篇题殊别，故知“以舜典合于尧典，益稷合于皐陶谟”。伏生之本亦壁内古文而合者，盖以老而口受之时，因诵而连之，故殊耳。其盘庚本当同卷，故有并也。康王之诰以一时之事，连诵而同卷，当以“王出在应门之内”为篇首，及以“王若曰，庶邦”亦误矣。以伏生本二十八篇，盘庚出二篇，加舜典、益稷、康王之诰凡五篇为三十三篇，加所增二十五篇为五十八，加序一篇为五十九，故云“复出此篇并序凡五十九篇”。此云“为四十六卷”者，谓除序也。下云“定五十八篇，既毕”，不更云卷数，明四十六卷故尔。又伏生二十九卷而序在外，故知然矣。此云“四十六卷”者，不见安国明说，盖以同序者同卷，异序者异卷，故五十八篇为四十六卷。何者？五十八篇内有太甲、盘庚、说命、泰誓皆三篇共卷，减其八，又大禹谟、皐陶谟、益稷又三篇同序共卷，其康诰、酒诰、梓材亦三篇同序共卷，则又减四，通前十二。以五十八减十二，非四十六卷，如何？其康王之诰乃与顾命别卷，以别序故也。“其余错乱摩灭”，五十八篇外四十二篇也，以不可复知，亦上送官。其可知者，已用竹简写得其本，亦俱送入府，故在秘府得有古文也。以后生可畏，或贤圣闲出，故须藏之，以待能整理读之者。",
                    "zhushu": "",
                    "type": 2
                },
                {
                    "paragraph": "“承诏”至“将来”。",
                    "zhushu": "",
                    "type": 2
                },
                {
                    "paragraph": "正义曰：安国时为武帝博士，孔君考正古文之日，帝之所知，亦既定讫，当以闻于帝，帝令注解，故云“承诏为五十九篇作传”。以注者多言曰“传”， “传”者，传通故也。以“传”名出自丘明，宾牟贾对孔子曰：“史失其传。”又丧服儒者皆云子夏作传。是“传”名久矣。但大率秦汉之际，多名为“传”，于后儒者以其传多，或有改之，别云“注解”者，仍有同者，以当时之意耳。说者为例云：“前汉称传，于后皆称注，误矣。何者？马融、王肃亦称注名为“传”，传何有例乎？以圣道𢎞深，当须详悉，于是研核精审，覃静思虑，以求其理，冀免乖违。既顾察经文，又取证于外，故须广博推考群经六籍文，捃拾采摭群书之言，以此文证，造立训解，为之作传，明不率尔。虽复广证，亦不烦多。为传直约省文，令得申尽其美，明文要义通，不遐烦多也。以此得申，故能徧布通畅书之旨意，是辞达而已，不求于烦。既义畅而文要，则观者晓悟，故云庶几有所补益于将来，读之者得悟而有益也。敷，布也。厥，其也。庶，幸也。几，冀也，尔雅有训。既云“经籍”，又称“群言”者，“经籍”，五经是也；“群言”，子史是也。以书与经籍，理相因通，故云“博考”；子史时有所须，故云“采摭”耳。案孔君此传，辞旨不多，是“约文”也。要文无不解，是“申义”也。其义既中，故云“敷畅其义之旨趣”耳。考其此注，不但言少，书之为言，多须诂训，而孔君为例，一训之后，重训者少，此亦“约文”也。",
                    "zhushu": "",
                    "type": 2
                },
                {
                    "paragraph": "“书序”至“不隐也”。",
                    "zhushu": "",
                    "type": 2
                },
                {
                    "paragraph": "正义曰：孔君既言已立傅之意，又当斟酌所宜。而书序虽名为序，不是摠陈书意泛论，乃篇篇各序作意。但作序者不敢厕于正经，故谦而聚于下。而注述者不可代作者之谦，须从利益而欲分之，从便云“序”，序所以当篇为作此书之意，则是当篇作意，观序而昭然，意义显见。既义见由序，此序宜各与其本篇相从附近，不宜聚于一处，故𣫭篇引而分之，各冠加于篇首，令意昭见。序既分散，损其一篇，故定五十八篇。然此本承诏而作，作毕当以上奏闻知，但会值国家有巫蛊之事，好爱经籍之道灭息，假奏亦不能行用。为此之故，不复以此传奏闻。亦以既传成，不得闻上，惟自传于己之子孙，以遗与后世之人使行之，亦不敢望后世必行，故云石后世有好爱古道，广博学问，志怀雅正如此之君子，冀能与我同于慕古之志，以行我道。我道得此人流行，亦所以传不隐蔽。是𢎞道由人也。言“巫蛊”者，王制曰：“执左道以乱政，杀。”郑玄注云：“左道，谓巫蛊之属。”以非正道，故谓之左道。以蛊皆巫之所行，故云巫蛊。蛊者，摠名。左传云：“惑蛊其君。”则蛊者，怪惑之名。指体则药毒害人者是。若行符猒俗之为魅，令人蛊惑，夭年伤性皆是也。依汉书，此时武帝末年，上已年老，淫惑鬼神，崇信巫术。由此奸人江充因而行诈，先于太子宫埋桐人，告上云：“太子宫有蛊气。”上信之，使江充治之，于太子宫果得桐人。太子知己不为此，以江充故为陷己，因而杀之。而帝不知太子实心，谓江充言为实，即诏丞相刘屈厘发三辅兵讨之。太子赦长安因与斗，不胜而出走，奔湖关自杀。此即巫蛊事也。言“不隐”者，不谓恐隐藏已道，以己道人所不知，惧其幽隐，人能行之使显，为不隐蔽耳。易曰：“谦谦君子。”仁者好谦，而孔君自作揄扬。 云“君子知己”者，亦意在教世，欲令人睹此言，知己传是深远，因而有所晓痦，令之有益，故不可以苟谦也。亦犹孔子曰“何有于我哉”。",
                    "zhushu": ""
                }
            ]
        },
        {
            "name": "虞书尧典第一",
            "paragraphs": [
                {
                    "paragraph": "虞书尧典第一",
                    "zhushu": ""
                },
                {
                    "paragraph": "正义曰：捡古本并石经，直言“尧典第一”，无“古文尚书”。以孔君从隷古，仍号“古文”，故后人因而题于此，以别伏生所出、大小夏侯及欧阳所传为今文故也。“尧典第一”，篇之名，当与众篇相次。“第”训为次也，于次第之内而处一，故曰“尧典第一”。以此第一者，以五帝之末，接三王之初，典策既备，因机成务，交代揖让，以重无为，故为第一也。然书者，理由舜史，勒成一家，可以为法。上取尧事，下终禅禹，以至舜终，皆为舜史所录。其尧、舜之典，多陈行事之状，其言寡矣。禹贡即全非君言，准之后代，不应入书。此其一体之异。以此，禹之身事于禅后，无入夏书之理。自甘誓已下，皆多言辞，则古史所书于是乎始。知五子之歌亦非上言，典书草创，以义而录，但致言有本，名随其事。捡其此体，为例有十：一曰典，二曰谟，三曰贡，四曰歌，五曰誓，六曰诰，七曰训，八曰命，九曰征，十曰范。尧典、舜典一篇，典也。大禹谟、皐陶谟二篇，谟也。禹贡一篇，贡也。五子之歌一篇，歌也。甘誓、泰誓三篇、汤誓、牧誓、费誓、秦誓八篇，誓也。仲虺之诰、汤诰、大诰、康诰、酒诰、召诰、洛诰、康王之诰八篇，诰也。伊训一篇，训也。说命三篇、微子之命、蔡仲之命、顾命、毕命、囧命、文侯之命九篇，命也。胤征一篇，征也。洪范一篇，范也。此各随事而言。益稷亦谟也，因其人称言以别之。其太甲、咸有一德，伊尹训道王，亦训之类。盘庚亦诰也，故王肃云：“不言诰，何也？取其徙而立功，非但录其诰。”髙宗肜日与训序连文，亦训辞可知也。西伯戡黎云“祖伊恐，奔告于受”，亦诰也。武成云“识其政事”，亦诰也。旅獒戒王，亦训也。金縢自为一体，祝亦诰辞也。梓材、酒诰分出，亦诰也。多士以王命诰，自然诰也。无逸戒王，亦训也。君𠁗周公诰召公，亦诰也。多方、周官上诰于下，亦诰也。君陈、君牙与毕命之类，亦命也。吕刑陈刑告王，亦诰也。书篇之名，因事而立，既无体例，随便为文。其百篇次第，于序孔、郑不同。孔以汤誓在夏社前，于百篇为第二十六；郑以为在臣扈后，第二十九。孔以咸有一德次太甲后，第四十；郑以为在汤诰后，第二十二。孔以蔡仲之命次君𠁗后，第八十三；郑以为在费誓前，第九十六。孔以周官在立政后，第八十八；郑以为在立政前，第八十六。孔以费誓在文侯之命后，第九十九；郑以为在吕刑前，第九十七。不同者，孔依壁内篇次及序为文，郑依贾氏所奏别录为次。孔未入学官，以此不同。考论次第，孔义是也。",
                    "zhushu": ""
                },
                {
                    "paragraph": "虞书",
                    "zhushu": "",
                    "type": 2
                },
                {
                    "paragraph": "正义曰：尧典虽曰唐事，本以虞史所录，末言舜登庸由尧，故追尧作典，非唐史所录，故谓之虞书也。郑玄云：“舜之美事，在于尧时”是也。案马融、郑玄、王肃、别录题皆曰虞夏书，以虞、夏同科，虽虞事亦连夏。此直言虞书，本无尚书之题也。案郑序以为虞夏书二十篇，商书四十篇，周书四十篇，賛云：“三科之条，五家之教”，是虞、夏同科也。其孔于禹贡注云：“禹之王以是功，故为夏书之首。”则虞、夏别题也。以上为虞书则十六篇。又帝告、厘沃、汤征、汝鸠、汝方于郑玄为商书，而孔并于胤征之下，或以为夏事，犹伯戡黎，则夏书九篇，商书三十五篇，此与郑异也。或孔因帝告以下五篇亡，并注于夏书不废，犹商书乎？别文所引皆云“虞书曰”“夏书曰”，无并言“虞夏书”者。又伏生虽有一虞夏传，以外亦有虞传、夏传，此其所以宜别也，此孔依虞、夏各别而存之。庄八年左传云：“夏书曰：‘皐陶迈种德。’”僖二十四年左传引夏书曰：“地平天成。”二十七年引夏书：“赋纳以言。”襄二十六年引夏书曰：“与其杀不辜，宁失不经。”皆在大禹谟、皐陶谟。当云虞书，而云夏书者，以事关禹，故引为夏书。若洪范以为周书，以箕子至周，商人所陈而传引之，即曰商书也。案壁内所得，孔为传者，凡五十八篇，为四十六卷。三十三篇与郑注同，二十五篇増多郑注也。其二十五篇者，大禹谟一，五子之歌二，胤征三，仲虺之诰四，汤诰五，伊训六，太甲三篇九，咸有一德十，说命三篇十三，泰誓三篇十六，武成十七，旅獒十八，微子之命十九，蔡仲之命二十，周官二十一，君陈二十二，毕命二十三，君牙二十四，冏命二十五。但孔君所传，值巫蛊不行以终。前汉诸儒知孔本有五十八篇，不见孔传，遂有张霸之徒，于郑注之外伪造尚书凡二十四篇，以足郑注三十四篇为五十八篇。其数虽与孔同，其篇有异。孔则于伏生所传二十九篇内，无古文泰誓，除序尚二十八篇，分出舜典、益稷、盘庚二篇、康王之诰为三十三，增二十五篇为五十八篇。郑玄则于伏生二十九篇之内，分出盘庚二篇、康王之诰，又泰誓三篇，为三十四篇，更増益伪书二十四篇为五十八。所増益二十四篇者，则郑注书序，舜典一，汩作二，九共九篇十一，大禹谟十二，益稷十三，五子之歌十四，胤征十五，汤诰十六，咸有一德十七，典寳十八，伊训十九，肆命二十，原命二十一，武成二十二，旅獒二十三，囧命二十四，以此二十四为十六卷，以九共九篇共卷，除八篇，故为十六。故艺文志、刘向别录云“五十八篇”。艺文志又云：“孔安国者，孔子后也，悉得其书，以古文又多十六篇。”篇即卷也，即吴伪书二十四篇也。刘向作别录，班固作艺文志并云此言，不见孔传也。刘歆作三统历，论武王伐纣，引今文泰誓云“丙午逮师”，又引武成“越若来三月五日甲子，咸刘商王受”，并不与孔同，亦不见孔传也。后汉初，贾逵奏尚书疏云“流为乌”，是与孔亦异也。马融书序云：“经传所引泰誓，泰誓并无此文。”又云：“逸十六篇，绝无师说。”是融亦不见也。服虔、杜预注左传“乱其纪纲”，并云“夏桀时”。服虔、杜预皆不见也。郑玄亦不见之，故注书序、舜典云“入麓伐木”，注五子之歌云“避乱于洛汭”，注胤征云：“胤征，臣名。”又注禹贡引胤征云：“厥篚玄黄，昭我周王。”又注咸有一德云“伊陟臣扈曰”。又注典宝引伊训云“载孚在𠅢”又曰：“征是三朡。”又注旅獒云：“獒，读曰豪，谓是酋豪之长。”又古文有仲虺之诰、太甲、说命等见在，而云亡，其汩作、典寳之等一十三篇见亡，而云已逸，是不见古文也。案伏生所传三十四篇者，谓之今文，则夏侯胜、夏侯建、欧阳和伯等三家所传，及后汉末蔡邕所勒石经是也。孔所传者，胶东庸生、刘歆、贾逵、马融等所传是也。郑玄书賛云：“我先师棘子下生安国，亦好此学。卫、贾、马二三君子之业，则雅才好博，既宣之矣。”又云：“欧阳氏失其本义，今疾此蔽冒，犹复疑惑未悛。”是郑意师祖孔学，传授胶东庸生、刘歆、贾逵、马融等学，而贱夏侯、欧阳等。何意郑注尚书，亡逸并与孔异，篇数并与三家同？又刘歆、贾逵、马融之等并传孔学，云十六篇逸，与安国不同者，良由孔注之后，其书散逸，传注不行，以庸生、贾、马之等惟传孔学经文三十三篇，故郑与三家同，以为古文。而郑承其后，所注皆同贾逵、马融之学，题曰古文尚书，篇与夏侯等同，而经字多异。夏侯等书“宅嵎夷”为“宅嵎䥫”，“昧谷”曰“柳谷”，“心腹肾肠”曰“忧肾阳”，“劓刵劅剠”云“膑宫劓割头庶剠”，是郑注不同也。三家之学传孔业者，汉书儒林传云：“安国传都尉朝子俊，俊传胶东庸生，生传清河胡常，常传徐敖，敖传王璜及涂恽，恽传河南桑钦。至后汉初，卫、贾、马亦传孔学，故书賛云：“自世祖兴后汉，卫、贾、马二三君子之业是也。所得传者三十三篇，古经，亦无其五十八篇，及传说绝无传者。”至晋世，王肃注书，始似窃见孔传，故注“乱其纪纲”为夏太康时。又晋书皇甫谧传云：“姑子外弟梁柳边得古文尚书，故作帝王世纪，往往载孔传五十八篇之书。”晋书又云：“晋太保公郑冲以古文授扶风苏愉，愉字休预。预授天水梁柳，字洪季，即谧之外弟也。季授城阳臧曹，字彦始。始授郡守子汝南梅赜，字仲真，又为预章内史，遂于前晋奏上其书而施行焉。”时已亡失舜典一篇，晋末范𡩋为解时，已不得焉。至齐萧鸾建武四年，姚方兴于大航头得而献之，议者以为孔安国之所注也。值方兴有罪，事亦随寝。至隋开皇二年，购慕遗典，乃得其篇焉。然孔注之后，历及后汉之末，无人传说。“至晋之初，犹得存”者，虽不列学官，散在民闲，事虽久远，故得犹存。",
                    "zhushu": "",
                    "type": 2
                },
                {
                    "paragraph": "孔氏传",
                    "zhushu": "",
                    "type": 2
                },
                {
                    "paragraph": "正义曰：以注者多门，故云某氏，以别众家。或当时自题孔氏，亦可以后人辩之。",
                    "zhushu": "",
                    "type": 2
                },
                {
                    "paragraph": "“昔在”至“尧典”",
                    "zhushu": "",
                    "type": 2
                },
                {
                    "paragraph": "正义曰：此序郑玄、马融、王肃并云孔子所作，孔义或然。诗、书理不应异。夫子为书作序，不作诗序者，此自或作或否，无义例也。郑知孔子作者，依纬文而知也。安国既以同序为卷，捡此百篇，凡有六十三序，序其九十六篇：明居、咸有一德、立政、无逸。不序所由，直云“咎单作明居”“伊尹作咸有一德”“周公作立政”“周公作无逸”。六十三序者，若汩作、九共九篇、槀饫十一篇共序，其咸乂四篇同序，其大禹谟、皐陶谟、益稷、夏社、疑至、臣扈、伊训、肆命、徂后、太甲三篇、盘庚三篇、说命三篇、泰誓三篇、康诰、酒诰、梓材二十四篇，皆三篇同序，其帝告、厘沃、汝鸠、汝方、伊陟、原命、髙宗肜日、髙宗之训八篇，皆共卷，类同，故同序。同序而别篇者，三十三篇，通明居、无逸等四篇，为三十七篇，加六十三，即百篇也。序者，以序别行，辞为形势。言昔日在于帝号尧之时也。此尧身智无不知，聪也；神无不见，明也。以此聪明之神智，定可以经纬天地，即“文”也。又神智之运，深敏于机谋，即“思”也。聪明文思，即其圣性，行之于外，无不备知，故此德充满，居止于天下而远著。德既如此，政化有成，天道冲盈，功成者退，以此故将逊遁避于帝位，以禅其有圣德之虞舜。史序其事，而作尧典之篇。言“昔在”者，郑玄云：“书以尧为始，独云‘昔在’，使若无先之典然也。”诗云：“自古在昔。”言“在昔”者，自下本上之辞；言“昔在”者，从上自下为称，故曰“使”。“若无先之”者，据代有先之，而书无所先，故云“昔”也。言“帝”者，天之一名，所以名帝。帝者，谛也，言天荡然无心，忘于物我，言公平通远，举事审谛，故谓之“帝”也。五帝道同于此，亦能审谛，故取其名。若然，圣人皆能同天，故曰“大人”。大人者，与天地合其德，即三王亦大人，不得称帝者，以三王虽实圣人，内德同天，而外随时运，不得尽其圣用，逐迹为名，故谓之为王。礼运曰：“大道之行，天下为公”，即帝也。“大道既隐，各亲其亲”，即王也。则圣德无大于天，三皇优于帝，岂过乎天哉？然则三皇亦不能过天，但遂同天之名以为优劣。五帝有为而同天，三皇无为而同天，立名以为优劣耳。但有为无为，亦逐多少以为分，三王亦顺帝之则而不尽，故不得名“帝”。然天之与“帝”，义为一也。人主可得称“帝”，不可得称“天”者，以天随体而立名，人主不可同天之体也。无由称天者，以天德立号，王者可以同其德焉，所以可称于“帝”，故继天则谓之“天子”，其号谓之“帝”，不得云“帝子”也。言“尧”者，孔无明解。案下传云：“虞，氏；舜，名。”然“尧”“舜”相配为义，既“舜”为名，则“尧”亦名也。以此而言，禹、汤亦名，于下都无所解。而放勋、重华、文命注随其事而解其文以为义，不为尧、舜及禹之名。据此，似尧、舜及禹与汤相类，名则俱名，不应殊异。案郑于下亦云“虞，氏；舜，名”，与孔传不殊。及郑注中𠋫云“重华，舜名”。则舜不得有二名。郑注礼记云“舜之言充”，是以舜为号谥之名，则下注云“舜，名，亦号谥之名”也。推此，则孔君亦然。何以知之？既汤类尧、舜，当为名，而孔注论语“曰予小子履”，云“履是殷汤名”，是汤名履，而汤非名也。又此不云尧、舜是名，则尧及舜、禹非名，于是明矣。既非名，而放勋、重华、文命盖以为三王之名，同于郑玄矣。郑知名者，以帝系云“禹名文命”，以上类之，亦名。若然，名本题情记意，必有义者，盖运命相符，名与运接，所以异于凡平。或说以其有义，皆以为字。古代尚质，若名之不显，何以著字？必不获已，以为非名非字可也。谯周以“尧”为号，皇甫谧以放勋、重华、文命为名。案谥法：“翼善传圣曰尧，仁义盛明曰舜。”是“尧”“舜”谥也。故马融亦云谥也。又曰：“渊源流通曰禹，云行雨施曰汤。”则“禹”“汤”亦是谥法。而马融云“禹”“汤”不在谥法，故疑之。将由谥法或本不同，故有致异。亦可本无“禹”“汤”为谥，后来所加，故或本曰“除虐去残曰汤”，是以异也。檀弓曰：“死谥，周道也。”周书谥法，周公所作，而得有尧、舜、禹、汤者，以周法死后乃追，故谓之为谥。谥者，累也，累其行而号也。随其行以名之，则死谥犹生号。因上世之生号，陈之为死谥，明上代生死同称。上世质，非至善至恶，无号，故与周异。以此“尧”“舜”或云号，或云谥也。若然，汤名履而王𠋫，世本“汤名天乙”者，安国意盖以汤受命之王，依殷法以乙日生，名天乙，至将为王，又改名为履，故二名也。亦可。安国不信世本，无天乙之名，皇甫谧巧欲传会，云：“以乙日生，故名履，字天乙。”又云“祖乙亦云乙日生，复名乙”。引易纬“孔子所谓天之锡命，故可同名”。既以天乙为字，何云同名乎？斯又妄矣。号之曰尧者，释名以为“其尊髙尧尧然，物莫之先，故谓之尧也”。谥法云：“翼善传圣曰尧。”尧者，以天下之生善，因善欲禅之，故二八显升，所谓为翼。能传位于圣人，天下为公，此所以出众而髙也。言“聪明”者，据人近验，则听远为聪，见微为明，若离娄之视明也，师旷之听聪也。以耳目之闻见，喻圣人之智惠，兼知天下之事，故在于闻见而已，故以“聪明”言之。智之所用，用于天地，经纬天地谓之“文”，故以聪明之用为文。须当其理，故又云思而会理也。经云“钦明”，此为聪明者，彼方陈行事，故美其敬；此序其圣性，故称其“聪”，随事而变文。下舜典直云“尧闻之聪明”，不云“文思”者，此将言尧用，故云“文思”，彼要云舜德，故直云“聪明”，亦自此而可知也。言“光宅”者，经传云“光，充也”，不训“宅”者，可知也。不于此训光者，从经为正也。下“将逊于位”，传云“逊，遁”者，以经无“逊”字，故在序训之。",
                    "zhushu": "",
                    "type": 2
                },
                {
                    "paragraph": "传“言圣德之远著”",
                    "zhushu": "",
                    "type": 2
                },
                {
                    "paragraph": "正义曰：“圣德”解“聪明文思”，“远著”解“光宅天下”。",
                    "zhushu": "",
                    "type": 2
                },
                {
                    "paragraph": "传“老使”至“禅之”",
                    "zhushu": "",
                    "type": 2
                },
                {
                    "paragraph": "正义曰：“老使摄”者，解“将逊于位”。云“遂禅之”者，解“让于虞舜”也。以已年老，故逊之使摄之。后功成而禅，“禅”即让也。言“摄”者，“纳于大麓”是也。“禅”者，“汝陟帝位”是也。虽舜受而摄之，而尧以为禅，或云“汝陟帝位”为摄，因即直言为让，故云“遂”也。郑玄云“尧尊如故，舜摄其事”是也。",
                    "zhushu": "",
                    "type": 2
                },
                {
                    "paragraph": "尧典",
                    "zhushu": "",
                    "type": 2
                },
                {
                    "paragraph": "正义曰：序已云“作尧典”，而重言此者，此是经之篇目，不可因序有名，略其旧题，故诸篇皆重言本目，而就目解之。称“典”者，以道可百代常行，若尧、舜禅让圣贤，禹、汤传授子孙，即是尧、舜之道不可常行，但惟德是与，非贤不授。授贤之事，道可常行，但后王德劣，不能及古耳。然“经”之与“典”，俱训为常，名“典”不名“经”者，以“经”是摠名，包殷、周以上，皆可为后代常法，故以“经”为名。“典”者，经中之别，特指尧、舜之德，于常行之内，道最为优，故名“典”不名“经”也。其太宰六典及司𡨥三典者，自由当代常行，与此别矣。",
                    "zhushu": "",
                    "type": 2
                },
                {
                    "paragraph": "“曰若”至“上下”",
                    "zhushu": "",
                    "type": 2
                },
                {
                    "paragraph": "正义曰：史将述尧之美，故为题目之辞曰：“能顺考校古道而行之者，是帝尧也。”又申其顺考古道之事曰：“此帝尧能放效上世之功，而施其教化，心意恒敬，智惠甚明，发举则有文谋，思虑则能通敏，以此四德安天下之当安者。在于已身则有此四徳，其于外接物，又能信实、恭、勤、善能、谦让。恭则人不敢侮，让则人莫与争，由此为下所服，名誉著闻，圣德美名充满被溢于四方之外，又至于上天下地。言其日月所照，霜露所坠，莫不闻其声名，被其恩泽。”此即稽古之事也。",
                    "zhushu": "",
                    "type": 2
                },
                {
                    "paragraph": "传“若顺”至“帝尧”",
                    "zhushu": "",
                    "type": 2
                },
                {
                    "paragraph": "正义曰：“若，顺”，释言文。诗称“考卜惟王”，洪范考卜之事谓之“稽疑”，是“稽”为考，经传常训也。尔雅一训一也，孔所以约文，故数字俱训，其末以“一也”结之。又已经训者，后传多不重训，显见可知，则径言其义，皆务在省文故也。言“顺考古道”者，古人之道，非无得失，施之当时，又有可否，考其事之是非，知其宜于今世，乃顺而行之。言其行可否，顺是不顺非也。“考古”者，自已之前无远近之限，但事有可取，皆考而顺之。今古既异时，政必殊古，事虽不得尽行，又不可顿除古法，故说命曰：“事不师古，以克永世，匪说攸闻。”是后世为治，当师古法，虽则圣人，必须顺古，若空欲追远，不知考择，居今行古，更致祸灾。若宋襄慕义，师败身伤；徐偃行仁，国亡家灭，斯乃不考之失，故美其能顺考也。郑玄信纬，训“稽”为同，训“古”为天，言“能顺天而行之，与之同功”。论语称惟尧则天，诗美文王“顺帝之则”，然则圣人之道，莫不同天合德，岂待同天之语然后得同之哉！书为世教，当因之人事，以人系天，于义无取。且“古”之为天，经无此训，髙贵郷公皆以郑为长，非笃论也。",
                    "zhushu": "",
                    "type": 2
                },
                {
                    "paragraph": "传“勋功”至“安者”",
                    "zhushu": "",
                    "type": 2
                },
                {
                    "paragraph": "正义曰：“勋，功”“钦，敬”，释诂文。此经述上稽古之事，放效上世之功，即是考于古道也。经言“放勋”，放其功而已。传兼言“化”者，据其勋业谓之功，指其教人则为化，功之与化，所从言之异耳。郑玄云：“敬事节用谓之钦，照临四方谓之明，经纬天地谓之文，虑深通敏谓之思。”孔无明说，当与之同。四者皆在身之德，故谓之“四德”。凡是臣人，王者，皆须安之，故广言“安天下之当安者”。所安者，则下文“九族”“百姓”“万邦”是也。其“敬”“明”“文”“思”为此次者，顾氏云：“随便而言，无义例也。”知者，此先“聪”后“明”，舜典云“明四目，达四聪”，先“明”后“聪”，故知无例也。今考舜典云“濬哲文明”，又先“文”后“明”，与此不类，知顾氏为得也。",
                    "zhushu": "",
                    "type": 2
                },
                {
                    "paragraph": "传“允信”至“天地”",
                    "zhushu": "",
                    "type": 2
                },
                {
                    "paragraph": "正义曰：“允，信”“格，至”，释诂文。“克，能”“光，充”，释言文。在身为德，施之曰行。郑玄云：“不澥于位曰恭，推贤尚善曰让。”“恭”“让”是施行之名，上言尧德，此言尧行，故传以文次言之。言尧既有敬、明、文、思之四德，又信、实、恭、勤、善、能、推、让，下人爱其恭让，传其德音，故其名远闻，旁行则充溢四方，上下则至于天地。持身能恭，与人能让，自已及物，故先“恭”后“让”。恭言“信”，让言“克”，交互其文耳，皆言信实能为也。传以“溢”解“被”，言其饶多盈溢，故被及之也。表里、内外，相对之言，故以“表”为外。向下向上，至有所限，旁行四方，无复限极，故四表言“被”，上下言“至”。“四外”者，以其无限。自内言之，言其至于远处，正谓四方之外畔者，当如尔雅所谓“四海、四荒”之地也。先“四表”后“上下”者，人之声名，宜先及于人，后被四表，是人先知之，故先言“至人”，后言“至于上下”。言“至于天地”，喻其声闻远耳。礼运称圣人为政，能使天降膏露，地出醴泉，是名闻远达，使天地効灵，是亦格于上下之事。",
                    "zhushu": "",
                    "type": 2
                },
                {
                    "paragraph": "“克明”至“时雍”",
                    "zhushu": "",
                    "type": 2
                },
                {
                    "paragraph": "正义曰：言尧能名闻广远，由其委任贤哲，故复陈之。言尧之为君也，能尊明俊德之士，使之助已施化。以此贤臣之化，先令亲其九族之亲，九族蒙化，已亲睦矣。又使之和协显明于百官之族姓，百姓蒙化，皆有礼仪，昭然而明显矣，又使之合会调和天下之万国。其万国之众人于是变化从上，是以风俗大和。能使九族敦睦，百姓显明，万邦和睦，是“安天下之当安者”也。",
                    "zhushu": "",
                    "type": 2
                },
                {
                    "paragraph": "传“能明”至“之亲”",
                    "zhushu": "",
                    "type": 2
                },
                {
                    "paragraph": "正义曰：郑玄云：“俊德，贤才兼人者。”然则“俊德”谓有德，又能明俊德之士者，谓命为大官，赐之厚禄，用其才智，使之髙显也。以其有德，故任用之。以此贤臣之化，亲睦髙祖、玄孙之亲。上至髙祖，下及玄孙，是为“九族”。同出髙、曽，皆当亲之，故言“之亲”也。礼记丧服小记云：“亲亲以三为五，以五为九。”又异义：夏侯、欧阳等以为，九族者，父族四，母族三，妻族二，皆据“异姓有服”。郑玄驳云：“异姓之服不过缌麻，言不废昏。又昏礼请期云‘惟是三族之不虞’。恐其废昏，明非外族也。”是郑与孔同。“九族”谓帝之九族，“百姓”谓百官族姓，“万邦”谓天下众民。自内及外，从髙至卑，以为远近之次也。知“九族”非民之九族者，以先亲九族，次及百姓，百姓是群臣弟子，不宜越百姓而先下民。若是民之九族，则“九族既睦”，民已和矣，下句不当复言“协和万邦”，以此知帝之九族也。尧不自亲九族，而待臣使之亲者，此言用臣法耳。岂有圣人在上，疏其骨肉者乎？若以尧自能亲，不待臣化，则化万邦百姓，尧岂不能化之，而待臣化之也？且言“亲九族”者，非徒使帝亲之，亦使臣亲之，帝亦令其自相亲爱，故须臣子之化也。",
                    "zhushu": "",
                    "type": 2
                },
                {
                    "paragraph": "传“既已”至“章明”",
                    "zhushu": "",
                    "type": 2
                },
                {
                    "paragraph": "正义曰：“既”“已”义同，故训“既”为已。经传之言“百姓”，或指天下百姓，此下句乃有“黎民”，故知“百姓”即百官也，百官谓之“百姓”者。隐八年左传云：“天子建德，因生以赐姓。”谓建立有德以为公卿，因其所生之地而赐之，以为其姓，令其收敛族亲，自为宗主。明王者任贤不任亲，故以“百姓”言之。周官篇云：“唐、虞稽古，建官惟百。”大禹谟云：“率百官若帝之初。”是唐、虞之世，经文皆称“百官”。而礼记明堂位云：“有虞氏之官五十。”后世所记，不合经也。“平章”与“百姓共文”非九族之事，传以此经之事文势相因，先化九族，乃化百官，故云“化九族而平和章明”。谓九族与百官皆须导之以德义，平理之，使之协和；教之以礼法，章显之，使之明著。",
                    "zhushu": "",
                    "type": 2
                },
                {
                    "paragraph": "传“昭亦”至“大和”",
                    "zhushu": "",
                    "type": 2
                },
                {
                    "paragraph": "正义曰：释诂以“昭”为光，光、明义同，经已有“明”，故云“昭亦明也”。释诂以“协”为和，和、合义同，故训“协”为合也。“黎，众”“时，是”，释诂文。“雍，和”，释训文。尧民之变，明其变恶从善。人之所和，惟风俗耳，故知“谓天下众人皆变化化上，是以风俗大和”，人俗大和，即是太平之事也。此经三事相类，古史交互立文，以“亲”言“既睦”，“平章”言“昭明”，“协和”言“时雍”。“睦”即“亲”也，“章”即“明”也，“雍”即“和”也，各自变文，以类相对。平九族使之亲，平百姓使之明，正谓使从顺礼义，恩情和今，故于“万邦”变言“协和”，明“以亲九族”“平章百姓”亦是协和之也。但九族宜相亲睦，百姓宜明礼义，万邦宜尽和协，各因所宜为文，其实相通也。民言“于变”，谓从上化，则“九族既睦，百姓昭明”，亦是变上，故得“睦”得明也。",
                    "zhushu": "",
                    "type": 2
                },
                {
                    "paragraph": "“乃命”至“咸熙”",
                    "zhushu": "",
                    "type": 2
                },
                {
                    "paragraph": "正义曰：上言能明俊德，又述能明之事。尧之圣德美政，如上所陈，但圣不必独理，必须贤辅。尧以须臣之故，乃命有俊明之人羲氏、和氏，敬顺昊天之命，历此法象。其日之甲乙，月之大小，昏明递中之星，日月所会之辰，定其所行之数，以为一岁之历。乃依此历，敬授下人以天时之早晚，其摠为一岁之历，其分有四时之异。既举摠目，更别序之。尧于羲、和之内，乃分别命其羲氏而字仲者，令居治东方嵎夷之地也。日所出处，名曰旸明之谷，于此处所主之职，使羲仲主治之。既主东方之事，而日出于东方，令此羲仲恭敬导引将出之日，平均次序东方耕作之事，使彼下民务勤种植。于日昼夜中分，刻漏正等，天星朱鸟，南方七宿，合昏毕见，以此天之时𠋫，调正仲春之气节。此时农事已起，不居室内，其时之民，宜分析适野，老弱居室，丁壮就功。于时鸟兽皆孕胎卵，孳尾匹合。又就所分羲氏之内，重命其羲氏而字叔者，使之居治南方之职。又于天分南方与东交，立夏以至立秋时之事，皆主之，均平次序南方化育之事，敬行其教，以致其功。于日正长，昼漏最多，天星大火，东方七宿，合昏毕见，以此天时之𠋫，调正仲夏之气节。于时苗稼以殖，农事尤烦，其时之民，老弱因共，丁壮就在田野。于时鸟兽羽毛希少，变改寒时。又分命和氏而字仲者，居治西方日所入处，名曰昧冥之谷，于此处所主之职，使和仲主治之。既主西方之事，而日入在于西方，令此和仲恭敬从送既入之日，平均次序西方成物之事，使彼下民务勤收敛。于昼夜中分，漏刻正等，天星之虚，北方七宿，合昏毕见，以此天时之𠋫，调正仲秋之气节。于时禾苗秀实，农事末闲，其时之民，与夏齐平，尽在田野。于时鸟兽毛羽更生，已稍整治，又重命和氏而字叔者，令居治北方，名曰幽都之地，于此处所主之职，使和叔主治之，平均视察北方岁改之事。于日正短，画漏最少，天星之昴，西方七宿，合昏毕见，以此天时之𠋫，调正仲冬之气节。于时禾稼已入，农事闲暇。其时之人，皆处深隩之室，鸟兽皆生䎡毳细毛，以自温煖。此是羲和敬天授人之实事也。羲和所掌如是，故帝尧乃述而叹之曰：“咨嗟！汝羲仲、羲叔与和仲、和叔，一朞之闲，三百有六旬有六日，分为十二月，则余日不尽，令气朔参差。若以闰月补阙，令气朔得正，定四时之气节，成一岁之历象，是汝之美可叹也。又以此岁历告时授事，信能和治百官，使之众功皆广也。叹美羲、和能敬天之节，众功皆广，则是风俗大和。”",
                    "zhushu": "",
                    "type": 2
                },
                {
                    "paragraph": "传“重黎”至“序之”",
                    "zhushu": "",
                    "type": 2
                },
                {
                    "paragraph": "正义曰：楚语云：“少昊氏之衰，九黎乱德，人神杂扰，不可方物。颛顼受之，乃命南正重司天以属神，火正黎司地以属民，使复旧常，无相侵渎。其后三苗复九黎之恶，尧复育重、黎之后，不忘旧者，使复典之，以至于夏、商。”据此文，则自尧及商无他姓也。尧育重、黎之后，是此羲、和可知。是“羲和为重黎之后，世掌天地之官”文所出也。吕刑先“重”后“黎”，此文先“羲”后“和”，扬子法言云：“羲近重，和近黎。”是“羲”承“重”而“和”承“黎”矣。吕刑称“乃命重、黎”，与此“命羲、和”为一事也。故吕刑传云：“重即羲也，黎即和也。”羲和虽别为氏族，而出自重黎，故吕刑以“重黎”言之。郑语云：“为髙辛氏火正，则髙辛亦命重黎。”故郑玄于此注云：“髙辛氏世，命重为南正，司天，黎为火正，司地。”据“世掌”之文，用楚语为说也。楚世家云：“重黎为帝喾火正，能光融天下。帝喾命日祝融。共工氏作乱，帝喾使重黎诛之而不尽。帝乃以庚寅日诛重黎，而以其弟吴回为重黎，复居火正，为祝融。”案昭二十九年左传称少昊氏有子曰重，颛顼氏有子曰黎，则重、黎二人，各出一帝。而史记并以重黎为楚国之祖，吴回为重黎，以重黎为官号，此乃史记之谬。故束晳讥马迁并两人以为一，谓此是也。左传称重为句芒，黎为祝融，不言何帝使为此官。但黎是颛顼之子，其为祝融，必在颛顼之世。重虽少昊之胤，而与黎同命，明使重为句芒，亦是颛顼时也。祝融火官，可得称为火正，句芒木官，不应号为南正。且木不主天，火不主地，而外传称颛顼命南正司天，火正司地者，盖使木官兼掌天，火官兼掌地。南为阳位，故掌天，谓之南正；黎称本官，故掌地，犹为火正。郑答赵商云：“先师以来，皆云火掌为地，当云黎为北正。”孔无明说，未必然也。昭十七年左传，郯子称少昊氏以鸟名官，自颛顼已来，乃命以民事。句芒、祝融皆以人事名官，明此当颛顼之时也。传言少昊氏有四叔，当为后代子孙，非亲子也。何则？传称共工氏有子曰句龙，共工氏在颛顼之前，多历年代，岂复共工氏亲子至颛顼时乎？明知少昊四叔，亦非亲子。髙辛所命重黎，或是重黎子孙，未必一人能历二代。又髙辛前命后诛，当是异人，何有罪而诛，不容列在祀典？明是重黎之后，世以重黎为号，所诛重黎，是有功重黎之子孙也。吕刑说羲和之事，犹尚谓之“重黎”，况彼尚近重黎，何故不得称之？以此知异世重、黎，号同人别。颛顼命重司天，黎司地，羲氏掌天，和氏掌地，其实重、黎、羲、和通掌之也。此云“乃命羲、和，钦若昊天”，是羲、和二氏共掌天地之事。以乾坤相配，天地相成，运立施化者天，资生成物者地。天之功成，其见在地。故下言“日中星鸟”之类，是天事也；“平秩东作”之类，是地事也。各分掌其时，非别职矣。案楚语云：“重司天以属神，黎司地以属人。”天地既别，人神又殊，而云通掌之者，外传之文说吕刑之义，以为少昊之衰，天地相通，人神杂扰，颛顼乃命重、黎分而异之，以解“绝地天通”之言，故云各有所掌。天地相通，人神杂扰，见其能离绝天地，变异人神耳，非即别掌之。下文别序所掌，则羲主春夏，和主秋冬，俱掌天时，明其共职。彼又言至于夏、商，世掌天地。胤征云：“羲、和湎淫，废时乱日，不知日食，羲、和同罪。”明其世掌天地，共职可知。颛顼命掌天地，惟重、黎二人，尧命羲、和，则仲、叔四人者，以羲、和二氏贤者既多，且后代稍文，故分掌其职事。四人各职一时，兼职方岳，以有四岳，故用四人。颛顼之命重、黎惟司天地，主岳以否，不可得知。设令亦主方岳，盖重、黎二人分主东西也。马融、郑玄皆以此“命、羲、和”者，“命”为天地之官。下云“分命”“申命”，为四时之职。天地之与四时，于周则冢宰、司徒之属，六卿是也。孔言“此举其目，下别序之”，则惟命四人，无六官也。下传云：“四岳，即羲和四子。”舜典传称禹、益六人，新命有职，与四岳十二牧，凡为二十二人。然新命之六人，禹命为百揆，契作司徒，伯夷为秩宗，皐陶为士，垂作共工，亦禹、契之辈，即是卿官。卿官之外，别有四岳，四岳非卿官也。孔意以羲和非是卿官，别掌天地，但天地行于四时，四时位在四方，平秩四时之人，因主方岳之事，犹自别有卿官，分掌诸职。左传称少昊氏以鸟名官，五鸠氏即周世之卿官也。五鸠之外，别有凤鸟氏，历正也，班在五鸠之上。是上代以来，皆重历数，故知尧于卿官之外，别命羲、和掌天地也。于时羲、和似尊于诸卿，后世以来，稍益卑贱。周礼太史“掌正岁年以序事”，即古羲、和之任也。桓十七年左传云“日官居卿以厎日”，犹尚尊其所掌。周之卿官，明是尧时重之，故特言“乃命羲和”。此“乃命羲和”重述“克明俊德”之事，得致雍和所由。已上论尧圣性，此说尧之任贤。据尧身而言用臣，故云“乃命”，非“时雍”之后，方始命之。使敬顺昊天。“昊，大”者，混元之气，昊然广大，故谓之“昊天”也。释天云：“春为苍天，夏为昊天，秋为旻天，冬为上天。”毛诗传云：“尊而君之，则称皇天。元气广大，则称昊天。仁覆闵下，则称旻天。自上降监，则称上天。据远视之苍苍然，则称苍天。”尔雅四时异名，诗传即随事立称。郑玄读尔雅云：“春为昊天，夏为苍天。”故驳异义云：“春气博施，故以广大言之；夏气髙明，故以远言之；秋气或生或杀，故以闵下言之；冬气闭藏而清察，故以监下言之。皇天者，尊而号之也。”六籍之中，诸称“天”者，以情所求言之耳，非必于其时称之。然此言尧敬大四天，故以“广大”言之。“星，四方中星”者，二十八宿布在四方，随天转运，更互在南方，𣫭月各有中者。月令𣫭月昏旦，惟举一星之中，若使𣫭日视之，即诸宿毎日昏旦莫不常中，中则人皆见之，故以“中星”表宿。“四方中星”，摠谓二十八宿也。或以书传云：“主春者张，昏中，可以种谷。主夏者火，昏中，可以种黍。主秋者虚，昏中，可以种麦。主冬者昴，昏中，可以收敛。”，皆云上告天子，下赋臣人。天子南面而视四方星之中，知人缓急，故曰“敬授人时”，谓此“四方中星”，如书传之说。孔于“虚”“昴”诸星本无取中之事，用书传为孔说，非其旨矣。“辰，日月所会”者，昭七年左传士文伯对晋侯之辞也。日行迟，月行疾，𣫭月之朔，月行及日而与之会，其必在宿，分二十八宿，是“日月所会”之处。辰，时也。集会有时，故谓之辰。“日月所会”与“四方中星”，俱是二十八宿，举其人目所见，以“星”言之；论其日月所会，以“辰”言之，其实一物，故“星辰共文”。益稷称“古人之象，日月星辰，共为一象，由其实同故也。日月与星，天之三光，四时变化，以此为政，故“命羲和”，令以筭术椎步，累历其所行，法象其所在，具有分数节𠋫，参差不等，敬记此天时，以为历而授人。此言“星辰共”为一物，周礼大宗伯云：“实柴祀日月星辰。”郑玄云：“星谓五纬，辰谓日月所会十二次者。”以“星辰”为二者，五纬与二十八宿俱是天星，天之神祇，礼无不祭，故郑玄随事而分之。以此敬授人时，无取五纬之义，故郑玄于此注亦以星辰为一，观文为说也。然则五星与日月皆别行，不与二十八宿同为不动也。",
                    "zhushu": "",
                    "type": 2
                },
                {
                    "paragraph": "传“宅居”至“之官”",
                    "zhushu": "",
                    "type": 2
                },
                {
                    "paragraph": "正义曰：“宅，居”，释言文。禹贡青州云：“嵎夷既略。”青州在东，界外之畔为表，故云“东表之地称嵎夷”也。阴阳相对，阴暗而阳明也，故以“旸”为明。谷无阴阳之异，以日出于谷而天丁皆明，故谓日出之处为“旸谷”。冬南夏北，不常厥处，但日由空道，似行自谷，故以“谷”言之，非实有深谷而日从谷之出也。据日所出谓之“旸谷”，指其地名即称“嵎夷”，故云“旸谷、嵎夷一也”。又解“居”者，居其官，不居其地，故云“羲仲居治东方之官”。此言“分命”者，上云“乃命羲、和”，摠举其目，就乃命之内分其职掌，使羲主春夏，和主秋冬，分一岁而别掌之，故言“分命”。就羲、和之内又重分之，故于夏变言“申命”。既命仲而复命叔，是其重命之也。所命无伯、季者，盖时无伯、季，或有而不贤，则外传称“尧育重、黎之后，不忘旧者，使复典之”，明仲、叔能守旧业，故命之也。此羲和掌序天地，兼知人事，因主四时而分主四方，故举东表之地，以明所举之域。地东举嵎夷之名，明分三方皆宜有地名，此为其始，故特详举其文。羲仲居治东方之官，居在帝都而遥统领之。王肃云：“皆居京师而统之，亦有时述职。”是其事也。以春位在东，因治于东方，其实本主四方春政，故于“和仲”之下云“此居治西方之官，掌秋天之政”，明此掌春天之政。孔以经事详，故就下文而互发之。",
                    "zhushu": "",
                    "type": 2
                },
                {
                    "paragraph": "传“寅敬”至“务农”",
                    "zhushu": "",
                    "type": 2
                },
                {
                    "paragraph": "正义曰：“寅，敬”，释诂文。宾者主行导引，故“宾”为导也。释诂以“祑”为常，常即次第有序，故“秩”为序也。一岁之事，在东则耕作，在南则化育，在西则成熟，在北则改易，故以方名配岁事为文，言顺天时气，以劝课人务也。春则生物，秋则成物。日之出也，物始生长，人当顺其生长，致力耕耘。日之入也，物皆成熟，人当顺其成熟，致力收敛。东方之官，当恭敬导引日出，平秩东作之事，使人耕耘。西方之官，当恭敬从送日入，平秩西成之事，使人收敛。日之出入，自是其常，但由日出入，故物有生成。虽气能生物，而非人不就。勤于耕稼，是导引之。勤于收藏，是从送之。冬夏之文，无此类者，南北二方，非日所出入，“平秩南讹”，亦是“导日”之事。“平在朔易”，亦是送日之事。依此春秋而共为宾饯，故冬夏二时无此一句。劝课下民，皆使致力，是敬导之。平均次序，即是授人。田里各有疆埸，是“平均之“也。耕种收敛，使不失其次序。王者以农为重，经主于农事，“寅宾出日”为“平秩”设文，故并解之也。言“敬导出日”者，正谓平秩次序东作之事，以务农也。郑以“作”为生，计秋言西成，春宜言“东生”，但四时之功，皆须作力，不可不言“力作”，直说生成，明此以岁事初起，特言“东作”，以见四时亦当力作，故孔以耕作解之。郑玄云：“寅宾出日谓春分朝日，又以寅饯纳日谓秋分夕日也。”",
                    "zhushu": "",
                    "type": 2
                },
                {
                    "paragraph": "传“日中”至“可知”",
                    "zhushu": "",
                    "type": 2
                },
                {
                    "paragraph": "正义曰：其仲春、仲秋、冬至、夏至，马融云：“古制刻漏，昼夜百刻，昼长六十刻，夜短四十刻。昼短四十刻，夜长六十刻。昼中五十刻，夜亦五十刻。”融之此言，据日出见为说。天之昼夜，以日出入为分，人之昼夜，以昏明为限。日未出前二刻半为明，日入后二刻半为昏，损夜五刻以裨于昼，则昼多于夜，复校五刻。古今历术与太史所𠋫，皆云：“夏至之昼六十五刻，夜三十五刻。冬至之昼四十五刻，夜五十五刻。春分、秋分之昼五十五刻，夜四十五刻。”此其不易之法也。然今太史细𠋫之法，则校常法半刻也。从春分至于夏至，昼渐长，增九刻半。夏至至于秋分，所减亦如之。从秋分至于冬至，昼渐短，减十刻半。从冬至至于春分，其增亦如之。又于𣫭气之闲，增减刻数，有多有少，不可通而为率。汉初未能审知，率九日増减一刻。和帝时，待诏霍融始请改之。郑注书纬考灵曜仍云“九日增减一刻”，犹尚未觉误也。郑注此云：“日长者，日见之漏五十五刻；日短者，日见之漏四十五刻。”与历不同。故王肃难云：“知日见之漏减昼漏五刻，不意马融为传已减之矣。因马融所减而又减之，故日长为五十五刻。因以冬至反之，取其夏至夜刻，以为冬至昼短，此其所以误耳。”“鸟，南方朱鸟七宿”者，在天成象，星作鸟形。曲礼说“军陈象天之行，前朱雀，后玄武，左青龙，右白虎”。“雀”即鸟也。“武”谓龟甲捍御，故变文“玄武”焉。是天星有龙、虎、鸟、龟之形也。四方皆有七宿，各成一形。东方成龙形，西方成虎形，皆南首而北尾；南方成鸟形，北方成龟形，皆西首而东尾。以南方之宿象鸟，故言鸟谓朱鸟七宿也。此经举宿，为文不类。春言“星鸟”，摠举七宿；夏言“星火”，独指房、心，虚、昴，惟举一宿。文不同者，互相通也。释言以“殷”为中，中、正义同，故“殷”为正也。此经冬、夏言“正”，春、秋言“殷”者，其义同。春分之昏，观鸟星毕见，以正仲春之气节。计仲春日在奎、娄而入于酉地，则初昏之时，井、鬼在午，柳、星、张在巳，轸、翼在辰，是朱鸟七宿皆得见也。春有三月，此经直云“仲春”，故传辨之云：既正仲春，转以推季、孟之月，则事亦可知也。天道左旋，日体右行，故星见之方与四时相逆。春则南方见，夏则东方见，秋则北方见，冬则西方见，此则势自当然。而书纬为文生说，言“春夏相与交，秋冬相与互，谓之母成子，子助母”，斯假妄之谈耳。马融、郑玄以为星鸟、星火，谓正在南方，春分之昏七星中，仲夏之昏心星中，秋分之昏虚星中，冬至之昏昴星中，皆举正中之星，不为一方尽见，此其与孔异也。至于举仲月以统一时，亦与孔同。王肃亦以星鸟之属为昏中之星，其要异者，以所宅为孟月，日中、日永为仲月，星鸟、星火为季月，“以殷”“以正”皆摠三时之月，读“仲”为“中”，言各正三月之中气也。以马融、郑玄之言不合天象，星火之属仲月未中，故为𣫭时，皆历陈三月，言“日以正仲春”，以正春之三月中气。若正春之三月中，当言“以正春中”，不应言“以正仲春”。王氏之说，非文势也。孔氏直取毕见，稍为迂阔，比诸王、马，于理最优。",
                    "zhushu": "",
                    "type": 2
                },
                {
                    "paragraph": "传“冬寒”至“曰尾”",
                    "zhushu": "",
                    "type": 2
                },
                {
                    "paragraph": "正义曰：“厥，其”，释言文。其人老弱在室，丁壮适野，是“老壮分析”也。“孳”字古今同耳，字训爱也，产生为乳，胎孕为化，孕产必爱之，故“乳化曰孳”。鸟兽皆以尾交接，故“交接曰尾”。计当先尾后孳，随便言之。",
                    "zhushu": "",
                    "type": 2
                },
                {
                    "paragraph": "传“申重”至“之官”",
                    "zhushu": "",
                    "type": 2
                },
                {
                    "paragraph": "正义曰：“申，重”，释诂文。此官既主四时，亦主方面。经言“南交”，谓南方与东方交。传言“夏与春交”，见其时方皆掌之。春尽之日与立夏之初，时相交也。东方之南，南方之东，位相交也。言羲叔所掌，与羲仲相交际也。四时皆举仲月之𠋫，嫌其不统季、孟，于此言“交”，明四时皆然，故传言“举一隅以见之”。春上无冬，不得见其交接，至是夏与春交，故此言之。",
                    "zhushu": "",
                    "type": 2
                },
                {
                    "paragraph": "传“讹化”至“一隅”",
                    "zhushu": "",
                    "type": 2
                },
                {
                    "paragraph": "正义曰：“讹，化”，释言文。禾苗秀穗，化成子实，亦胎生乳化之类，故“掌夏之官平序南方化育之事”，谓劝课民耘耨，使苗得秀实。“敬行其教，以致其功”，谓敬行平秩之教，以致化育之功。农功岁终乃毕，敬行四时皆同，于此言之，见四时皆然，故云“亦举一隅”也。夏日农功尤急，故就此言之。",
                    "zhushu": "",
                    "type": 2
                },
                {
                    "paragraph": "传“永长”至“可知”",
                    "zhushu": "",
                    "type": 2
                },
                {
                    "paragraph": "正义曰：“永，长”，释诂文。夏至之日，日最长，故知谓夏至之日。计七宿，房在其中，但房、心连体，心统其名。左传言“火中”“火见”，诗称“七月流火”，皆指房、心为火，故曰“火，苍龙之中星”。特举一星，与鸟不类，故云“举中则七星见可知”。计仲夏日在东井而入于酉地，即初昏之时，角、亢在午，氐、房、心在巳，尾、箕在辰，是东方七宿皆得见也。",
                    "zhushu": "",
                    "type": 2
                },
                {
                    "paragraph": "传“因谓”至“革改”",
                    "zhushu": "",
                    "type": 2
                },
                {
                    "paragraph": "正义曰：春既分析在外，今日因往就之，故言“因，谓老弱因就在田之丁壮以务农”也。鸟兽冬毛最多，春犹未脱，故至夏始毛羽希少，改易往前。“革”谓变革，故为改也。传之训字，或先或后，无义例也。",
                    "zhushu": "",
                    "type": 2
                },
                {
                    "paragraph": "传“昧冥”至“之政”",
                    "zhushu": "",
                    "type": 2
                },
                {
                    "paragraph": "正义曰：释言云：“晦，冥也。”冥是暗，故“昧”为冥也。“谷”者，日所行之道，日入于谷而天下皆冥，故谓日入之处为“昧谷”，非实有谷而日入也。此经“春”“秋”相对，春不言东，但举“昧谷”曰“西”，则嵎夷东可知。然则东言“嵎夷”，则西亦有地明矣。阙其文，所以互见之。传于春言“东方之官”，不言“掌春”，夏言“掌夏之官”，不言“南方”，此言“居治西方之官，掌秋天之政”，互文，明四时皆同。",
                    "zhushu": "",
                    "type": 2
                },
                {
                    "paragraph": "传“饯送”至“成物也”",
                    "zhushu": "",
                    "type": 2
                },
                {
                    "paragraph": "正义曰：送行饮酒谓之“饯”，故“饯”为送也。“导”者，引前之言；“送”者，从后之称。因其欲出，导而引之；因其欲入，从而送之。是其因事之宜而立此文也。秋位在西，于时万物成熟，平序其秋天之政，未成则耘耨，既熟则收敛，助天成物，以此而从送入日也。“纳”“入”义同，故传以“入”解“纳”。",
                    "zhushu": "",
                    "type": 2
                },
                {
                    "paragraph": "传“宵夜”至“三秋”",
                    "zhushu": "",
                    "type": 2
                },
                {
                    "paragraph": "正义曰：“宵，夜”，释言文。舍人曰：“宵，阳气消也。”三时皆言“日”，惟秋言夜，故传辨之云：“春言日，秋言夜，互相备也。”互者，明也。明日中宵亦中，宵中日亦中，因此而推之，足知日永则宵短，日短则宵长，皆以此而备知也。“正于此时变文”者，以春之与秋，日夜皆等，春言“出日”，即以“日”言之；秋云“纳日”，即以“夜”言之，亦事之宜也。北方七宿则虚为中，故虚为玄武之中星。计仲秋日在角、亢而入于酉地，初昏之时，斗、牛在午，女、虚、危在巳，室、壁在辰，举虚中星言之，亦言七星皆以秋分之日昏时并见，以正秋之三月。",
                    "zhushu": "",
                    "type": 2
                },
                {
                    "paragraph": "传“夷平”至“整理”",
                    "zhushu": "",
                    "type": 2
                },
                {
                    "paragraph": "正义曰：释诂云：“夷、平，易也。”俱训为易，是“夷”得为平。秋禾未熟，农事犹烦，故“老壮在田，与夏平”也。“毨”者，毛羽美悦之状，故为理也。夏时毛羽希少，今则毛羽复生，夏改而少，秋更生多，故言“更生整理”。",
                    "zhushu": "",
                    "type": 2
                },
                {
                    "paragraph": "传“北称”至“所掌”",
                    "zhushu": "",
                    "type": 2
                },
                {
                    "paragraph": "正义曰：释训云：“朔，北方也。”舍人曰：“朔，尽也。北方万物尽，故言朔也。”李巡曰：“万物尽于北方，苏而复生，故言北方。”是“北称朔”也。羲和主四方之官，四时皆应言“方”，于此言“方”者，即三方皆见矣。春为岁首，故举地名。夏与春交，故言“南交”。秋言“西”，以见嵎夷当为东。冬言“方”，以见三时皆有方。古史要约，其文互相发见也。“幽”之与“明”，文恒相对，北既称“幽”，则南当称“明”，从此可知，故于夏无文。经冬言“幽都”，夏当云“明都”，传不言“都”者，从可知也。郑云：“夏不言‘曰明都’，三字摩灭也。伏生所诵与壁中旧本并无此字，非摩灭也。”王肃以夏无“明都”，避敬致，然即“幽”足见明，阙文相避”。如肃之言，义可通矣。“都谓所聚”者，摠言此方是万物所聚之处，非指都邑聚居也。“易谓岁改易于北方”者，人则三时在野，冬入隩室，物则三时生长，冬入囷仓，是人之与物皆改易也。王肃云：“改易者，谨约盖藏，循行积聚。”引诗“嗟我妇子，曰为改岁，入此室处”。王肃言人物皆易，孔意亦当然也。释诂云：“在，察也。”舍人曰：“在，见物之察。”是“在”为察义，故言“平均在察其政，以顺天常”。以“在察”须与“平均”连言，不复训“在”为察，故舜典之传别更训之。三时皆言“平秩”，此独言“平在”者，以三时乃役力田野，当次序之，冬则物皆藏入，须省察之，故异其文。秋日物成就，故传言“助成物”。冬日盖藏，天之常道，故言“顺天常”。因明“东作”“南讹”亦是助生物，顺常道也。上摠言羲、和敬顺昊天，此分别仲、叔各有所掌，明此四时之节即顺天之政，实恐人以敬顺昊天直是历象日月，嫌仲、叔所掌非顺天之事，故重明之。",
                    "zhushu": "",
                    "type": 2
                },
                {
                    "paragraph": "传“隩室”至“温焉”",
                    "zhushu": "",
                    "type": 2
                },
                {
                    "paragraph": "正义曰：释宫云：“西南隅谓之隩。”孙炎云：“室中隐隩之处也。”“隩”是室内之名，故以“隩”为室也。物生皆尽，野功咸毕，是岁改矣。以天气改岁，故入此室处以避风寒。天气既至，故鸟兽皆生䎡毳细毛以自温焉。经言“氄毛”，谓附肉细毛，故以“䎡毳”解之。",
                    "zhushu": "",
                    "type": 2
                },
                {
                    "paragraph": "传“咨嗟”至“历象”",
                    "zhushu": "",
                    "type": 2
                },
                {
                    "paragraph": "正义曰：“咨，嗟”“暨，与”，皆释詀文也。 “四时曰朞”，“朞”即迊也，故王肃云“朞，四时是也”。然古时真历遭战国及秦而亡，汉存六历，虽详于五纪之论，皆秦、汉之际假托为之，实不得正，要有梗槩之言。周天三百六十五度四分度之一，而日日行一度，则一朞三百六十五日四分日之一。今考灵曜、乾凿度诸纬皆然。此言“三百六十六日”者，王肃云：“四分日之一，又入六日之内，举全数以言之，故云三百六十六日也。”传又解所以须置闰之意，皆据大率以言之。云：“一岁十二月，月三十日”，正三百六十日也。除小月六，又为六日。”今经云“三百六十六日”，故云“余十二日不成朞”。以一月不整三十日，今一年余十二日，故未至盈满。三岁足得一月，则置闰也。以时分于岁，故云“气节”，谓二十四气，时月之节。岁摠于时，故云“历象日月星辰，敬授人时”，以相配成也。六历诸纬与周髀皆云：“日行一度，月行十三度十九分度之七，为𣫭月二十九日过半。日之于法，分为日九百四十分日之四百九十九，即月有二十九日半强，为十二月。六大之外，有日分三百四十八，是除小月无六日。又大岁三百六十六日，小岁三百五十五日，则一岁所余无十二日。今言“十二日”者，皆以大率据整而计之，其实一岁所余正十一日弱也。以为十九年七闰，十九年年十一日，则二百九日，其七月四大三小，犹二百七日，况无四大乎？为毎年十一日弱分明矣。所以弱者，以四分日之一于九百四十分，则一分为二百三十五分，少于小月余分三百四十八，以二百三十五减三百四十八，不尽一百一十三，是四分日之一余矣。皆以五日为率，其小月虽为岁日残分所减，犹余一百一十三，则实余尚无六日。就六日抽一日为九百四十分，减其一百一十三分，不尽八百二十七分。以不抽者五日并三百六十日外之五日，为十日，其余九百四十分日之八百二十七，为𣫭岁之实余。今十九年年十日，得整日一百九十。又以十九乘八百二十七分，得一万五千七百一十三。以日法九百四十除之，得十六日，以并一百九十日，为二百六日，不尽六百七十三分为日余。今为闰月，得七𣫭月二十九日，七月为二百三日，又𣫭四百九十九分，以七乘之，得三千四百九十三。以日法九百四十分除之，得三日。以二百三日亦为二百六日，不尽亦六百七十三为日余，亦相当矣。”所以无闰时不定，岁不成者，若以闰无三年差一月，则以正月为二月，毎月皆差，九年差三月，即以春为夏。若十七年差六月，即四时相反，时何由定，岁何得成乎？故须置闰以定四时。故左传云：“履端于始，序则不愆；举正于中，民则不惑；归余于终，事则不悖。”是也。先王以重闰焉。王肃云：“斗之所建，是为中气，日月所在，斗指两辰之闲，无中气，故以为闰也。”",
                    "zhushu": "",
                    "type": 2
                },
                {
                    "paragraph": "传“允信”至“其善”",
                    "zhushu": "",
                    "type": 2
                },
                {
                    "paragraph": "正义曰：释训云：“鬼之为言归也。”郷饮酒义云：“春之为言蠢也。”然则释训之例，有以声相近而训其义者。“厘，治”“工，官”，皆以声近为训，他皆放此类也。“绩，功”“咸，皆”，释诂文。“熙，广”，周语文。此经文义承“成岁”之下，传以文势次之，言定历授事，能使众功皆广。“叹其善”，谓帝叹羲、和之功也。",
                    "zhushu": "",
                    "type": 2
                },
                {
                    "paragraph": "帝曰畴咨”至“弗成”",
                    "zhushu": "",
                    "type": 2
                },
                {
                    "paragraph": "正义曰：史又序尧事。尧任羲和，众功已广，及其末年，群官有阙，复求贤人，欲任用之。帝曰：“谁乎？咨嗟。嗟人之难得也。有人能顺此咸熙庶绩之事者，我将登而用之。”有臣放齐者对帝曰：“有胤国子爵之君，其名曰朱，其人心志开达，性识明悟。”言此人可登用也。帝疑怪叹之曰：“吁。此人既顽且嚚，又好争讼，岂可用乎？”言不可也。史又记尧复求人，帝曰：“谁乎？咨嗟！嗟人之难得也。“有人能顺我事者否乎？”言有即欲用之也。有臣驩兜者对帝曰：“呜呼！”叹有人之大贤也。“帝臣共工之官者，此人于所在之方，能立事业，聚见其功”。言此人可用也。帝亦疑怪之曰：“吁！此人自作谋计之言，及起用行事而背违之，貌象恭敬，而心傲很，若漫天。”言此人不可用也。频频求人，无当帝意。于是洪水为灾，求人治之。帝曰：“咨嗟！”嗟水灾之大也。呼掌岳之官而告以须人之意：“汝四岳等，今汤汤流行之水，所在方方为害，又其势奔突荡荡然，涤除在地之物，包裹髙山，乘上丘陵，浩浩盛大，势若漫天。在下之人，其皆咨嗟，困病其水矣。有能治者，将使治之”。群臣皆曰：“呜呼！”叹其有人之能，惟鲧堪能治之。帝又疑怪之曰：“吁！其人心很𢨨哉！好此方直之名，命而行事，辄毁败善类。”言其不可使也。朝臣已共荐举，四岳又复然之。岳曰：“帝若谓鲧为不可，余人悉皆已哉。”言不及鲧也。“惟鲧一人，试之可也。试若无功，乃黜退之”。言洪水必须速治，余人不复及鲧，故劝帝用之。帝以群臣固请，不得已而用之，乃告敕鲧曰：“汝往治水，当敬其事哉。”鲧治水九载，已经三考而功用不成。言帝实知人，而朝无贤臣，致使水害未除，待舜乃治。此经三言求人，未必一时之事，但历言朝臣不贤，为求舜张本故也。",
                    "zhushu": "",
                    "type": 2
                },
                {
                    "paragraph": "传“畴谁”至“用之”",
                    "zhushu": "",
                    "type": 2
                },
                {
                    "paragraph": "正义曰：“畴，谁”，释诂文。“庸”声近“用”，故为用也。马融以“羲和为卿官，尧之末年，皆以老死，庶绩多阙，故求贤顺四时之职，欲用以代羲和”。孔于下传云：“四岳即上羲和之四子。”帝就羲和求贤，则所求者别代他官，不代羲氏、和氏。孔以羲和掌天地之官，正在敬顺昊天，告时授事而已。其施政者乃是百官之事，非复羲和之职。但羲和告时授事，流行百官，使百官庶绩咸熙。今云“咸熙庶绩，顺是事者”，指谓求代百官之阙，非求代羲和也。此经文承“庶绩”之下，而言“顺是事者”，故孔以文势次之。此言“谁能咸熙庶绩，顺是事者，将登用之”，盖求卿士用任也。计尧即位至洪水之时，六十余年，百官有阙，皆应求代，求得贤者，则史亦不录，不当帝意，乃始录之，为求舜张本，故惟帝求一人，放齐以一人对之，非六十余年止求一人也。尧以圣德在位，庶绩咸熙，盖应久矣。此继咸熙之下，非知早晚求之，史自历序其事，不必与治水同时也。计四岳职掌天地，当是朝臣之首，下文求治水者，帝咨四岳，此不言咨四岳者，帝求贤者，固当博访朝臣，但史以有岳对者言咨四岳，此不言咨者，但此无岳对，故不言耳。",
                    "zhushu": "",
                    "type": 2
                },
                {
                    "paragraph": "传“放齐”至“不可”",
                    "zhushu": "",
                    "type": 2
                },
                {
                    "paragraph": "王义曰：以放齐举人对帝，故知臣名。为名为字，不可得知。传言名者，辩此是为臣之名号耳，未必是臣之名也。夏王仲康之时，胤侯命掌六师，顾命陈宝有胤之舞衣，故知古有胤国。胤既是国，自然“子”为爵，“朱”为名也。马融、郑玄以为帝之胤子曰朱也。求官而荐太子，太子下愚，以为启明，拨之人情，必不然矣。“启”之为开，书传通训，言此人心志开解而明达。“吁”者必有所嫌而为此声，故以为疑怪之辞。僖二十四年左传曰：“口不道忠信之言为嚚。”是言不忠信为嚚也。其人心既顽嚚，又好争讼，此实不可，而帝云可乎？故吁声而反之。可乎？言不可也。唐尧圣明之主，应任贤哲，放齐圣朝之臣，当非庸品。人有善恶，无容不知。称“嚚讼”以为“启明”，举愚臣以对圣帝，何哉？将以知人不易。人不易知，密意深心，固难照察。胤子矫饰容貌，但以惑人，放齐内少鉴明，未能圆备，谓其实可任用，故承意举之。以帝尧之圣，乃知其嚚讼之事，放齐所不知也。驩兜荐举共工，以为比周之恶，谓之四凶，投之远裔。放齐举胤子不为凶人者，胤子虽有嚚讼之失，不至滔天之罪，放齐谓之实贤，非是苟为阿比。驩兜则志不在公，私相朋党；共工行背其言，心反于貌，其罪并深，俱被流放，其意异于放齐举胤子故也。",
                    "zhushu": "",
                    "type": 2
                },
                {
                    "paragraph": "传“采事”至“事者”",
                    "zhushu": "",
                    "type": 2
                },
                {
                    "paragraph": "正义曰：“采，事”，释诂文。上已求顺时，不得其人，故复求“顺我事者”。“顺时”“顺事”，其义一也。史以上承“庶绩”之下，故言“顺时”，谓顺是庶绩之事。此不可复同前文，故变言“顺我帝事”，其意亦如前经当求卿士之任也。“顺我事”之下，亦宜有“登用”之言，上文已具，故于此略之。",
                    "zhushu": "",
                    "type": 2
                },
                {
                    "paragraph": "传“驩兜”至“其功”",
                    "zhushu": "",
                    "type": 2
                },
                {
                    "paragraph": "正义曰：驩兜亦举人对帝，故知臣名。“都，于”，释诂文，“于”即“呜”字，叹之辞也。将言共工之善，故先叹美之。舜典命垂作共工，知“共工”是官称。郑以为“其人名氏未闻，先祖居此官，故以官氏也”。计称人对帝，不应举先世官名，孔直云“官称”，则其人于时居此官也。时见居官，则是已被任用，复举之者，帝求顺事之人，欲置之上位，以为大臣，所欲尊于共工，故举之也。“鸠，聚”，释诂文。𠊩然，见之状，故为见。叹共工能方方聚见其功，谓𣫭于所在之方，皆能聚集善事，以见其功，言可用也。若能共工实有见功，则是可任用之人。帝言其“庸违滔天，不可任”者，共工言是行非，貌恭心佷，取人之功以为已功，其人非无见功，但功非已有。左传说驩兜云：“丑类恶物，是与比周，天下之人谓之浑敦。”言驩兜以共工比周，妄相荐举，知所言见功，非其实功也。",
                    "zhushu": "",
                    "type": 2
                },
                {
                    "paragraph": "传“静谋”至“可用”",
                    "zhushu": "",
                    "type": 2
                },
                {
                    "paragraph": "正义曰：“静，谋”，释诂文。“滔”者，漫浸之名，浸必漫其上，故“滔”为漫也。共丁险伪之人，自为谋虑之言，皆 合于道，及起用行事而背违之，言其语是而行非也。貌象恭敬，而心傲很，其侮上陵下，若水漫天，言貌恭而心很也。行与言违，貌恭心反，乃是大佞之人，不可任用也。明君圣主，莫先于尧，求贤审官，王政所急，乃有放齐之不识是非，驩兜之朋党恶物，共工之巧言令色，崇伯之败善乱常。圣人之朝，不才摠萃，虽曰难之，何其甚也。此等诸人，才实中品，亦虽行有不善，未为大恶，故能仕于圣代，致位大官。以帝尧之末，洪水为灾，欲责非常之功，非复常人所及。自非圣舜登庸，大禹致力，则滔天之害未或可平。以舜、禹之成功，见此徒之多罪，勋业既谢，愆衅自生，为圣所诛，其咎益大。且虞史欲盛彰舜德，归过前人，春秋史克以宣公比尧，辞颇増甚。知此等并非下愚，未有大恶，其为不善，惟帝所知。将言求舜，以见帝之知人耳。",
                    "zhushu": "",
                    "type": 2
                },
                {
                    "paragraph": "传“四岳”至“称焉”",
                    "zhushu": "",
                    "type": 2
                },
                {
                    "paragraph": "正义曰：上列羲和所掌，云宅嵎夷、朔方，言“四子居治四方，主于外事”。岳者，四方之大山，今王朝大臣皆号称“四岳”，是与羲和所掌其事为一，以此知“四岳”即上羲和之四子也。又解谓之岳者，以其“分掌四岳之诸侯，故称焉”。舜典称“巡守至于岱宗，肆觐东后”，周官说巡守之礼云“诸侯各朝于方岳之下”，是四方诸侯分属四岳也。计尧在位六十余年，乃命羲和，盖应早矣。若使成人见命，至此近将百岁，故马、郑以为羲和皆死。孔以为四岳即是羲和，至今仍得在者，以羲和世掌天地，自当父子相承，不必仲、叔之身皆悉在也。书传虽出自伏生，其当闻诸先达。虞传虽说舜典之四岳，尚有羲伯、和伯，是仲、叔子孙世掌岳事也。",
                    "zhushu": "",
                    "type": 2
                },
                {
                    "paragraph": "传“汤汤”至“为害”",
                    "zhushu": "",
                    "type": 2
                },
                {
                    "paragraph": "正义曰：汤汤，波动之状，故为𣴑貌。“洪，大”，释诂文。刀害为割，故割为害也。言“大水方方为害”，谓其徧害四方也。",
                    "zhushu": "",
                    "type": 2
                },
                {
                    "paragraph": "传“荡荡”至“漫天”",
                    "zhushu": "",
                    "type": 2
                },
                {
                    "paragraph": "正义曰：荡荡，广平之貌，言水势奔突，有所涤除，谓平地之水，除地上之物，为水漂𣴑，无所复见，荡荡然惟有水耳。懐，藏，包裹之义，故“懐”为包也。释言以襄为驾，驾乘牛马，皆车在其上，故襄为上也。“包山”谓遶其傍，“上𨹧”谓乘其上，平地巳皆荡荡，又复遶山上𨹧，故为盛大之势。縂言浩浩盛大，若漫天然也。天者无上之物，漫者，加𨹧之辞，甚其盛大，故云“若漫天”也。",
                    "zhushu": "",
                    "type": 2
                },
                {
                    "paragraph": "传“俾，使。乂，治也”",
                    "zhushu": "",
                    "type": 2
                },
                {
                    "paragraph": "正义曰：“俾，使。乂，治”，释诂文。",
                    "zhushu": "",
                    "type": 2
                },
                {
                    "paragraph": "传“佥皆”至“举之”",
                    "zhushu": "",
                    "type": 2
                },
                {
                    "paragraph": "正义曰：“佥，皆”，释诂文。周语云“有崇伯鲧”，即鲧是崇君，伯，爵，故云“鲧，崇伯之名”。帝以岳为朝臣之首，故特言四岳。其实求能治者，普问朝臣，不言岳对，而云“皆曰”，乃众人举之，非独四岳，故言“朝臣举之”。",
                    "zhushu": "",
                    "type": 2
                },
                {
                    "paragraph": "传“凡言”至“善类”",
                    "zhushu": "",
                    "type": 2
                },
                {
                    "paragraph": "正义曰：自上以来，三经求人，所举者，帝言其恶，而辞皆称“吁”，故知“凡言吁者，皆非帝之所当意”也。“咈”者，相乖诡之意，故为戾也。“圯，毁”，释诂文。左氏称：“非我族类，其心必异。”“族”“类”义同，故“族”为类也。言鲧性很戾，多乖异众人，好此方直之名，内有奸囘之志，命而行事，辄毁败善类。何则？心性很戾，违众用已，知善不从，故云“毁败善类”。诗称“贪人败类”，与此同。郑、王以“方”为放，谓“放弃教命”。易坤卦六二“直、方、大”，是直方之事为人之美名。此经云“方”，故依经为说。",
                    "zhushu": "",
                    "type": 2
                },
                {
                    "paragraph": "传“异，已。已，退也”",
                    "zhushu": "",
                    "type": 2
                },
                {
                    "paragraph": "正义曰：“异”声近已，故为已也。“已”训为止，是停住之意，故为退也。",
                    "zhushu": "",
                    "type": 2
                },
                {
                    "paragraph": "传“勅鲧”至“用之”",
                    "zhushu": "",
                    "type": 2
                },
                {
                    "paragraph": "正义曰：传觧鲧非帝所意而命使之者，尧知其性很戾圮族，未明其所能。夫管氏之好奢尚僣，翼賛霸图；陈平之盗嫂受金，弼谐帝业。然则人有性虽不善，才堪立功者，而众皆据之，言鲧可试，冀或有益，故遂用之。孔之此说，据迹立言，必其尽理而论，未是圣人之实。何则？禹称“帝德广运，乃圣乃神”，夫以圣神之资，聪明之鉴，既知鲧性很戾，何故使之治水者？马融云：“尧以大圣，知时运当然，人力所不能治，下民其咨，亦当忧劳。屈已之是，从人之非，遂用于鲧。”李颙云：“尧虽独明于上，众多不达于下，故不得不副倒悬之望，以供一切之求耳。",
                    "zhushu": "",
                    "type": 2
                },
                {
                    "paragraph": "传“载年”至“退之”",
                    "zhushu": "",
                    "type": 2
                },
                {
                    "paragraph": "正义曰：释天云：“载，岁也。夏曰岁，商曰祀，周曰年，唐虞曰载。”李巡云：“各自纪事，示不相袭也。”孙炎曰：“岁取岁星行一次也，祀取四时祭祀一讫也，年取禾谷一熟也，载取万物终而更始。”是“载”者年之别名，故以“载”为年也。舜典云：“三载考绩，三考黜陟幽明。”是“三考，九年”也。“功用不成，水害不息，故放退之”，谓退使不复治水。至明年得舜，乃殛之羽山。周礼太宰职云：“岁终，则令百官各正其治，而诏王废置。三年，则大计群吏之治而诛赏。”然则考课功绩，必在岁终，此言“功用不成”，是九年岁终三考也。下云“朕在位七十载”，而求得虞舜，历试三载，即数登用之年，至七十二年为三载，即知“七十载”者，与此异年。此时尧在位六十九年，鲧初治水之时，尧在位六十一年。若然，鲧既无功，早应黜废，而待九年无成始退之者，水为大灾，天之常运，而百官不悟，谓鲧能治水。及遣往治，非无小益，下人见其有益，谓鲧实能治之。日复一日，以终三考，三考无成，众人乃服，然后退之，故至九年。祭法云：“鲧障洪水而殛死，禹能修鲧之功。”然则禹之大功，颇亦因县，是治水有益之验，但不能成功，故诛殛之耳。若然，灾以运来，时不可距，假使兴禹，未必能治，何以治水之功不成而便殛鲧者？以鲧性傲很，帝所素知，又治水无功，法须贬黜，先有很戾之恶，复加无功之罪，所以殛之羽山，以示其罪。若然，禹既圣人，当知洪水时未可治，何以不谏父者？梁主以为“舜之怨慕，由已之私，鲧之治水，乃为国事，上令必行，非禹能止。时又年小，不可干政也”。",
                    "zhushu": "",
                    "type": 2
                },
                {
                    "paragraph": "帝曰：“咨四”至“钦哉”",
                    "zhushu": "",
                    "type": 2
                },
                {
                    "paragraph": "正义曰：帝以鲧功不成，又已年老，求得授位明圣，代御天灾，故咨嗟：“汝四岳等，我在天子之位七十载矣”，言己年老，不堪在位。“汝等四岳之内，有能用我之命，使之顺我帝位之事”。言欲让位与之也。四岳对帝曰：“我等四岳皆不有用命之德，若使顺行帝事，即辱于帝位。”言己不堪也。帝又言曰：“汝当明白举其明德之人于僻隐鄙陋之处，何必在位之臣乃举之也。”于是朝廷众臣乃与帝之明人曰：“有无妻之鳏夫，在下民之内，其名曰虞舜。”言侧陋之处有此贤人。帝曰：“然，我亦闻之。其德行如何？”四岳又对帝曰：“其人愚瞽之子，其父顽，母嚚，其弟字象，性又傲慢。家有三恶，其人能谐和以至孝之行，使此顽嚚傲慢者皆进，进于善以自治，不至于奸恶。”言能调和恶人，是为贤也。帝曰：“其行如此，当可任用，我其召而试之哉。”欲配女与试之也。即以女妻舜，于是欲观其居家治否也。舜能以义理下二女之心于妫水之汭，使行妇道于虞氏。帝叹曰：“此舜能敬其事哉。”叹其善治家，知其可以治国，故下篇言其授以官位，而历试诸难。",
                    "zhushu": "",
                    "type": 2
                },
                {
                    "paragraph": "正义曰：徧捡今之书传，无尧即位之年。孔氏博考群书，作为此传，言“尧年十六以唐侯升为天子”，必当有所案据，未知出何书。计十六为天子，其岁称元年，在位七十载，应年八十五。孔云“八十六”者，史记诸书皆言尧，帝喾之子，帝挚之弟，喾崩，挚立，挚崩，乃传位于尧。然则尧以弟代兄，盖逾年改元，据其改元年则七十载，数其立年，故八十六。下句求人巽位，是“老将求代”也。此经文承“绩用不成”之下，计治水之事于时最急，不求治水之人，而先求代己者，尧以身既年老，臣无可任，治水之事非己所能，故求人代己，令代者自治。是虞史盛美舜功，言尧不能治水，以大事付舜，美舜能消大灾，成尧美也。传“巽顺”至“之事”",
                    "zhushu": "",
                    "type": 2
                },
                {
                    "paragraph": "正义曰：“巽，顺”，易说卦文。帝呼四岳，言“汝能庸命”，四岳自谦，言己否德，故知汝，四岳。言四岳能用帝命，故帝欲使之顺行帝位之事，将使摄也。在位之臣，四岳为长，故让位于四岳也。",
                    "zhushu": "",
                    "type": 2
                },
                {
                    "paragraph": "传“否不”至“不堪”",
                    "zhushu": "",
                    "type": 2
                },
                {
                    "paragraph": "正义曰：否，古今不字。“忝，辱”，释言文。己身不德，恐辱帝位，自辞不堪。岳为群臣之首，自度既不堪，意以为在位之臣皆亦不堪，由是自辞而已，不荐余人，故帝使之明举侧陋之处。",
                    "zhushu": "",
                    "type": 2
                },
                {
                    "paragraph": "传“尧知”至“求贤”",
                    "zhushu": "",
                    "type": 2
                },
                {
                    "paragraph": "正义曰：此经“曰”上无“帝”，以可知而省文也。传解四岳既辞而复言此者，尧知子不肖，不堪为主，有禅位与人之志，故令四岳明举明人。今其在侧陋者，欲使广求贤也。郑注杂记云：“肖，似也。言不如人也。”史记五帝本纪云：“尧知子丹朱之不肖，不足授天下，于是权授舜。授舜，则天下得其利而丹朱病；授丹朱，则天下病而丹朱得其利。尧曰：‘终不以天下之病而利一人。’而卒授舜以天下。”是尧知子不肖而禅舜之意也。文王世子论举贤之法云：“或以事举，或以言扬。”“扬”亦举也，故以举解“扬”。经之“扬”字在于二“明”之下，传进“举”字于两“明”之中。经于“明”中宜有“扬”字，言明举明人于侧陋之处。“明”下有“扬”，故上阙“扬”文。传进“举”于“明”上，互文以足之也。“侧陋”者，僻侧浅陋之处。意言不问贵贱，有人则举，是令朝臣广求贤人也。尧知有舜而朝臣不举，故令广求贤以启之。臣亦以尧知侧陋有人，故不得不举舜耳。此言尧知子不肖，有志禅位。然则自有贤子，必不禅人。授贤爰自上代，尧、舜而已，非尧、舜独可，彼皆不然，将以子不肖，时无圣者，乃运值污隆，非圣有优劣。而纬𠋫之书附会其事，乃云“河洛之符，名字之录”，何其妄且俗也。",
                    "zhushu": "",
                    "type": 2
                },
                {
                    "paragraph": "传“师众”至“言之”",
                    "zhushu": "",
                    "type": 2
                },
                {
                    "paragraph": "正义曰：“师，众”“锡，与”，释诂文。“无妻曰鳏”，释名云：“愁悒不寐，目恒鳏鳏然。”故“鳏”字从鱼，鱼目恒不闭。王制云：“老而无妻曰鳏。”舜于时年未三十，而谓之“鳏”者，书传称孔子对子张曰：“舜父顽，母嚚，无室家之端，故谓之鳏。”“鳏”者，无妻之名，不拘老少。少者无妻，可以更娶，老者即不复更娶，谓之天民之穷，故礼举老者耳。诗云：“何草不玄？何人不鳏？”暂离室家尚谓之“鳏”，不独老而无妻始称“鳏”矣。书传以舜年尚少为之说耳。“虞，氏。舜，名”者，舜之为虞，犹禹之为夏。外传称禹氏曰“有夏”，则此舜氏曰“有虞”。颛顼已来，地为国号，而舜有天下，号曰“有虞氏”，是地名也。王肃云：“虞，地名也。”皇甫谧云：“尧以二女妻舜，封之于虞，今河东太阳山西虞地是也。”然则舜居虞地，以虞为氏，尧封之虞，为诸侯，及王天下，遂为天子之号，故从微至著，常称虞氏。舜为生号之名，前已具释。传又解众人以舜与帝，则众人尽知有舜，但舜在下人之中，未有官位，众臣德不及之，而位居其上，虽知舜实圣贤，而耻已不若，故不举之。以帝今举及侧陋，意谓帝知有舜，乃不获已而言之耳。知然者，正以初不荐举，至此始言，明是耻已不若，故不早举。舜实圣人，而连言贤者，对则事有优劣，散即语亦相通。舜谓禹曰：“惟汝贤”，是言圣德称贤也。传以“师”为众臣，为朝臣之众，或亦通及吏人。王肃云：“古者将举大事，讯群吏，讯万人。尧将让位，咨四岳，使问群臣，众举侧陋，众皆愿与舜。尧计事之大者，莫过禅让，必应博询吏人，非独在位。”王氏之言得其实矣。郑以“师”为“诸侯之师”，帝咨四岳，徧访群臣，安得诸侯之师独对帝也。",
                    "zhushu": "",
                    "type": 2
                },
                {
                    "paragraph": "传“俞然”至“如何”",
                    "zhushu": "",
                    "type": 2
                },
                {
                    "paragraph": "正义曰：“俞，然”，释言文。“然其所举”，言我亦闻也。“其德行如何”，恐所闻不审，故详问之。尧知有舜，不召取禅之，而访四岳，令众举荐者，以舜在卑贱，未有名闻，率暴禅之，则下人不服。故郑玄六艺论云：“若尧知命在舜，舜知命在禹，犹求于群臣，举于侧陋，上下交让，务在服人。孔子曰：‘人可使由之，不可使知之。’此之谓也。”是解尧使人举舜之意也。",
                    "zhushu": "",
                    "type": 2
                },
                {
                    "paragraph": "传“无目”至“并恶”",
                    "zhushu": "",
                    "type": 2
                },
                {
                    "paragraph": "正义曰：周礼乐官有瞽蒙之职，以其无目，使眡瞭相之，是“无目曰瞽”。又解称“瞽”之意，舜父有目，但不能识别好恶，与无目者同，故时人谓之“瞽”，配字曰瞍”。“瞍”亦无目之称，故或谓之为“瞽瞍”。诗云：“蒙瞍奏公。”是“瞍”为瞽类。大禹谟云：“祗载见瞽瞍。”是相配之文。史记云：“舜父瞽瞍盲。”以为“瞽瞍”是名，身实无目也。孔不然者，以经说舜德行，美其能养恶人，父自名瞍，何须言之？若实无目，即是身有固疾，非善恶之事，辄言舜是盲人之子，意欲何所见乎？论语云：“未见颜色而言谓之瞽。”则言“瞽”者，非谓无目。史记又说瞽瞍使舜上廪，从下纵火焚廪；使舜穿井，下土实井。若其身自能然，不得谓之“无目”，明以不识善恶，故称“瞽”耳。“心不则德义之经为顽”，僖二十四年左传文。“象”，舜弟之字，以字表象，是人之名号，其为名字，未可详也。释训云：“善兄弟为友。”孟子说象与父母共谋杀舜，是傲慢不友，言舜父母与弟并皆恶也。此经先指舜身，因言瞽子，又称“父顽”者，欲极其恶，故文重也。",
                    "zhushu": "",
                    "type": 2
                },
                {
                    "paragraph": "传“谐和”至“奸恶”",
                    "zhushu": "",
                    "type": 2
                },
                {
                    "paragraph": "正义曰：“谐，和”“烝，进”，释诂文。上历言三恶，此美舜能养之，言舜能和之，以至孝之行，和顽、嚚、昏、傲，使皆进，进于善道，以善自治，不至于奸恶。以下愚难变化，令慕善，是舜之美行，故以此对尧。案孟子及史记称瞽瞍纵火焚廪，舜以两笠自扞而下，以土实井，舜从旁空井出，象与父母共分财物。舜之大孝，升闻天朝。尧妾之二女，三恶尚谋杀舜，为奸之大，莫甚于此。而言“不至奸”者，此三人性实下愚，动挂刑网，非舜养之，久被刑戮，犹尚有心杀舜，余事何所不为。舜以权谋自免厄难，使□无杀子之愆，象无害兄之罪，不至于奸恶，于此益验。终令瞽亦允若，象封有鼻，是“不至于奸恶”也。",
                    "zhushu": "",
                    "type": 2
                },
                {
                    "paragraph": "传“言欲”至“行迹”",
                    "zhushu": "",
                    "type": 2
                },
                {
                    "paragraph": "正义曰：下言妻舜以女，观其治家，是试舜观其行迹也。马、郑、王本说此经皆无“帝曰”，当时庸生之徒漏也。郑玄云“试以为臣之事”，王肃云“试之以官”。郑、王皆以舜典合于此篇，故指历试之事，充此“试哉”之言。孔据古今别卷，此言“试哉”，正谓以女试之，既善于治家，别更试以难事，与此异也。",
                    "zhushu": "",
                    "type": 2
                },
                {
                    "paragraph": "传“女妻”至“治国”",
                    "zhushu": "",
                    "type": 2
                },
                {
                    "paragraph": "正义曰：左传称“宋雍氏女于郑庄公”，“晋伐骊戎，骊戎男女以骊姫”。以女妻人谓之“女”，故云“女，妻”也。“刑，法”，释诂文。此已下皆史述尧事，非复尧语。言“女于时”，谓妻舜于是，故传倒文以晓人。尧于是以二女妻舜。必妻之者，舜家有三恶，身为匹夫，忽纳帝女，难以和协，观其施法度于二女，以法治家观治国，将使治国，故先使治家。敌夫曰妻，不得有二女。言“女十时”者，摠言之耳。二女之中，当有贵贱长幼。刘向列女传云：“二女，长曰娥皇，次曰女英。舜既升为天子，娥皇为后，女英为妃。”然则初适舜时，即娥皇为妻。郑“不言妻者，不告其父，不序其正”。又注礼记云：“舜不告而娶，不立正妃。”此则郑自所说，未有书传云然。案世本，尧是黄帝玄孙，舜是黄帝八代之孙，计尧女于舜之曽祖为四从姊妹，以之为妻，于义不可。世本之言未可据信，或者古道质故也。",
                    "zhushu": "",
                    "type": 2
                },
                {
                    "paragraph": "传“降下”至“虞氏”",
                    "zhushu": "",
                    "type": 2
                },
                {
                    "paragraph": "正义曰：“降，下”，释诂文。周礼九嫔之职“掌妇学之法”，“嫔”是妇之别名，故以“嫔”为妇厘。降谓能以义理下之，则女意初时不下，故传解之，言舜为匹夫，帝女下嫁，以贵适贱，必自骄矜，故美舜能以义理下帝女尊亢之心于所居妫水之汭，使之服行妇道于虞氏。“虞”与“妫汭”为一地，见其心下，乃行妇道，故分为二文。言“匹夫”者，士大夫已上则有妾媵，庶人无妾媵，惟夫妻相匹，其名既定，虽单亦通，谓之匹夫匹妇。妫水在河东虞郷县历山西，西流至蒲坂县南入于河，舜居其旁。周武王赐陈胡公之姓为妫，为舜居妫水故也。舜仕尧朝，不家在于京师，而令二女归虞者，盖舜以大孝示法，使妻归事于其亲，以帝之贤女事顽嚚舅姑，美其能行妇道，故云“嫔于虞”。",
                    "zhushu": "",
                    "type": 2
                },
                {
                    "paragraph": "传“叹舜”至“大矣”",
                    "zhushu": "",
                    "type": 2
                },
                {
                    "paragraph": "正义曰：二女行妇道，乃由舜之敬，故帝言“钦哉”，叹能修己行敬以安民也。能□已及“安人”，则是所能者大，故叹之。论语云：“□己以安百姓，尧、舜其犹病诸。”传意出于彼也。",
                    "zhushu": ""
                }
            ]
        },
        {
            "name": "虞书舜典第二",
            "paragraphs": [
                {
                    "paragraph": "舜典第二",
                    "zhushu": ""
                },
                {
                    "paragraph": "“虞舜”至“舜典”",
                    "zhushu": "",
                    "type": 2
                },
                {
                    "paragraph": "正义曰：虞舜所居侧陋，身又微贱，尧闻之有聪明圣德，将使之继已帝位，历试于诸所难为之事。史述其事，故作舜典。",
                    "zhushu": "",
                    "type": 2
                },
                {
                    "paragraph": "传“为庶人，故微贱”",
                    "zhushu": "",
                    "type": 2
                },
                {
                    "paragraph": "正义曰：此云“侧微”，即尧典“侧陋”也。不在朝廷谓之“侧”，其人贫贱谓之“微”，居处褊隘故言“陋”。此指解“微”，故云“为庶人，故微贱”也。帝系云：“颛顼生穷蝉，穷蝉生敬康，敬康生句芒，句芒生蟜牛，蟜牛生瞽瞍，瞽瞍生舜。”昭八年左传云：“自幕至于瞽瞍，无违命。”似其继世相传，常有国土。孔言“为庶人”者，尧典云“有鳏在下”，此云“虞舜侧微”，必是为庶人矣。盖至瞽瞍始失国也。",
                    "zhushu": "",
                    "type": 2
                },
                {
                    "paragraph": "传“嗣继”至“难事”",
                    "zhushu": "",
                    "type": 2
                },
                {
                    "paragraph": "正义曰：“嗣，继”，释诂文。经所云“慎徽五典，纳于百揆，宾于四门”，皆是试以治民之难事也。",
                    "zhushu": "",
                    "type": 2
                },
                {
                    "paragraph": "“曰若”至“以位”",
                    "zhushu": "",
                    "type": 2
                },
                {
                    "paragraph": "正义曰：昔东晋之初，豫章内史梅赜上孔氏传，犹阙舜典。自此“乃命以位”已上二十八字，世所不传，多用王、范之注补之，而皆以“慎徽”已下为舜典之初。至齐萧鸾建武四年，吴兴姚方兴于大航头得孔氏传古文舜典，亦类太康中书，乃表上之。事未施行，方兴以罪致戮。至隋开皇初，购求遗典，始得之。史将录舜之美，故为题目之辞曰：“能顺而考案古道而行之者，是为帝舜也。”又申其顺考古道之事曰：“此舜能继尧，重其文德之光华，用此德合于帝尧，与尧俱圣明也。”此舜性有深沈智惠，文章明鉴，温和之色，恭逊之容，由名闻远达，信能充实上下，濳行道德，升闻天朝。尧乃征用，命之以位而试之也。",
                    "zhushu": "",
                    "type": 2
                },
                {
                    "paragraph": "传“濬深”至“上下”",
                    "zhushu": "",
                    "type": 2
                },
                {
                    "paragraph": "正义曰：“濬，深”“ 哲，智”皆释言文。舍人曰：“濬，下之深也。哲，大智也。”舜有深智，言其智之深，所知不浅近也。经纬天地曰“文”，照临四方曰“明”。诗云：“温温恭人。”言其色温而貌恭也。舜既有深远之智，又有文明温恭之德，信能充实上下也。诗毛传训“塞”为实，言能充满天地之闲，尧典所谓“格于上下”是也。不言“四表”者，以四表外无限极，非可实满，故不言之。尧舜道同，德亦如一，史官错互为文，故与上篇相类，是其所“合于尧”也。",
                    "zhushu": "",
                    "type": 2
                },
                {
                    "paragraph": "传“玄谓”至“征用”",
                    "zhushu": "",
                    "type": 2
                },
                {
                    "paragraph": "正义曰：老子云：“玄之又玄，众妙之门。”则“玄”者，微妙之名，故云“玄谓幽濳”。此舜在畎𠭇之闲，濳行道德，显彰于外，升闻天朝。“天朝”者，天子之朝也。从下而上谓之为“升”，天子闻之，故遂见征用。",
                    "zhushu": "",
                    "type": 2
                },
                {
                    "paragraph": "“慎徽”至“弗嗣”",
                    "zhushu": "",
                    "type": 2
                },
                {
                    "paragraph": "正义曰：此承“乃命以位”之下，言命之以位，试之以事也。尧使舜慎美笃行五常之教，而五常之教皆能顺从而行之，无违命也。又纳于百官之事，命揆度行之，而百事所揆度者，于是皆得次序，无废事也。又命使宾迎诸侯于四门，而来入者穆穆然皆有美德，无凶人也。又纳于大官，摠录万机之政，而阴阳和，风雨时，烈风雷雨不有迷惑错谬。明舜之德合于天，天人和协，其功成矣。帝尧乃谓之曰：“来，汝舜，有所谋之事，我考验汝舜之所言。汝言致可以立功，于今三年，汝功已成，汝可升处帝位。”告以此言，欲禅之也。舜辞让于德，言已德，不堪嗣成帝也。",
                    "zhushu": "",
                    "type": 2
                },
                {
                    "paragraph": "传“徽美”至“违命”",
                    "zhushu": "",
                    "type": 2
                },
                {
                    "paragraph": "正义曰：释诂云：“徽，善也。”善亦美也。此“五典”与下文“五品”“五教”，其事一也。一家之内品有五，谓父、母、兄、弟、子也。教此五者，各以一事，教父以义，教母以慈，教兄以友，教弟以恭，教子以孝，是为五教也。五者皆可常行，谓之五典。是五者同为一事，所从言之异耳。文十八年左传曰：“昔髙辛氏有才子八人，伯奋、仲堪、叔献、季仲、伯虎、仲熊、叔豹、季貍。忠、肃、恭、懿、宣、慈、惠、和，天下之民谓之八元。舜臣尧，举八元，使布五教于四方，父义、母慈、兄友、弟恭、子孝。”以此知“五典”是五常之教，谓此父义之等五事也。皐陶谟云：“天叙有典，自我五典五惇哉。”惇，厚也。行此五典，须厚行之。“笃”亦厚也。言舜，谨慎美善，笃行斯道，举八元使布之于四方，命教天下之民。以此五教能使天下皆顺从之，无违逆舜之命也。左传又云：“故虞书数舜之功曰：‘慎徽五典，五典克从。’无违教也。”父母于子并宜为慈，今分之者，以父主教训，母主抚养，抚养在于恩爱，故以“慈”为名；教训爱而加严，故以“义”为称。义者，宜也，理也。教之以义，方使得事理之宜，故为义也。释训云：“善兄弟为友。”则兄弟之恩俱名为“友”。今云“兄友弟恭”者，以其同志曰“友”，友是相爱之名，但兄弟相爱，乃有长幼，故分其弟使之为“恭”，恭敬于兄，而兄友爱之。",
                    "zhushu": "",
                    "type": 2
                },
                {
                    "paragraph": "传“揆度”至“事业”",
                    "zhushu": "",
                    "type": 2
                },
                {
                    "paragraph": "正义曰：“揆，度”，释言文。“百揆”者，言百事皆度之。国事散在诸官，故度百事为“摠百官”也。周官云：“唐虞稽古，建官惟百，内有百揆、四岳。”则“百揆”为宫名，故云“纳舜于此官”也。文十八年左传云：“昔髙阳氏有才子八人，苍舒、隤敳、梼戭、大临、尨降、庭坚、仲容、叔达。齐圣广渊，明允笃诚，天下之民谓之八凯。舜臣尧，举八凯，使主后𡈽，以揆百事，莫不时叙，地平天成。”又云：“虞书数舜之功曰：‘纳于百揆，百揆时叙’，无废事业也。”是言百官于是得其次叙，皆无废事业。舜既臣尧，乃举元、凯，主后土，布五教，同时为之。史官立文，自以人事外内为次，故孔先言“八元”。若左传据所出代之先后，故先举“八凯”。尧既得舜，庶事委之。舜既臣尧，任无不统，非“五典克从”之后方始“纳于百揆”，“百揆时叙”之后方始“宾于四门”。“四门穆穆”，谓流四凶。流放四凶，最在于前矣。洪范云：“鲧则殛死，禹乃嗣兴。”是先诛鲧而后用禹。明此言三事皆同时为之。但言“百揆时叙”，故言“纳于百揆”。其实“纳于百揆”，初得即然，由舜既居百揆，故得举用二八，若偏居一职，不得分使元、凯。",
                    "zhushu": "",
                    "type": 2
                },
                {
                    "paragraph": "传“穆穆美”至“凶人”",
                    "zhushu": "",
                    "type": 2
                },
                {
                    "paragraph": "正义曰：“穆穆，美也”，释诂文。“四门，四方之门”，谓四方诸侯来朝者，从四门而入。文十八年左传历言四凶之行，乃云：“舜臣尧，流四凶族浑敦、穷奇、梼杌、饕餮，投诸四裔，以御螭魅。”又曰：“虞书数舜之功曰：‘宾于四门，四门穆穆’，无凶人也。”是言皆有美德，无凶人也。案验四凶之族，皆是王朝之臣，舜流王朝之臣，而言诸侯无凶人者，以外见内，诸侯无凶人，则王朝必无矣。郑玄以“宾”为𢷤，谓“舜为上𢷤以迎诸侯”。今孔不为“𢷤”者，则谓舜既录摄，事无不统，以诸侯为宾，舜主其礼，迎而待之，非谓身为𢷤也。",
                    "zhushu": "",
                    "type": 2
                },
                {
                    "paragraph": "传“麓录”至“于天”",
                    "zhushu": "",
                    "type": 2
                },
                {
                    "paragraph": "正义曰：“麓”声近录，故为录也。皐陶谟云“一日二日万几”。言天下之事，事之微者有万，喻其多无数也。纳舜使大录万机之政，还是纳于百揆，揆度百事，大录万机，摠是一事，不为异也。但此言“合于天”，故以“大录”言耳。论语称孔子曰：“迅雷风烈必变。”书传称：“越常之使久矣，天之无烈风淫雨。”则“烈风”是猛疾之风，非善风也。经言“烈风雷雨弗迷”，言舜居大录之时，阴阳和，风雨时，无此猛烈之风。又雷雨各以其节，不有迷错愆伏也。“迷错”者，应有而无，应无而有也。昭四年左传云：“冬无愆阳，夏无伏阴”。无愆伏者，无冬温夏寒也。舜录大政，天时如此，明舜之德合于天也。此文与上三事亦同时也，上为变人，此为动天，故最后言之，以为功成之验。王肃云：“尧得舜任之，事无不统，自‘慎徽五典’以下是也。”其言合孔意。",
                    "zhushu": "",
                    "type": 2
                },
                {
                    "paragraph": "传“格来”至“禅之”",
                    "zhushu": "",
                    "type": 2
                },
                {
                    "paragraph": "正义曰：“格，来”，释言文。“询，谋”，“陟，升”，释诂文。“厎”声近致，故为致也。经传言“汝”多呼为“乃”，知“乃”“汝”义同。凡事之始，必先谋之，后为之。尧呼舜曰：“来，汝舜。”呼使前而与之言也。“汝所谋事，我考汝言。汝所为之事，皆副汝所谋，致可以立功。于今三年矣”。从征得至此为三年也。君之驭臣，必三年考绩，考既有功，故使升帝位，将禅之也。鲧三考乃退，此一考使升者，鲧待三考，冀其有成，无成功乃黜，为缓刑之义。舜既有成，更无所待，故一考即升之。且大圣之事，不可以常法论也。若然，禹贡兖州“作十有三载乃同”，是禹治兖州之水，乃积十有三年，此始三年，已言“地平天成”者，祭法云：“鲧障洪水而殛死，禹能修鲧之功。”先儒马融等皆以为“鲧既九年，又加此三年，为十二年，惟兖州未得尽平，至明年乃毕”。八州已平，一州未毕，足以为成功也。",
                    "zhushu": "",
                    "type": 2
                },
                {
                    "paragraph": "“正月”至“群后”",
                    "zhushu": "",
                    "type": 2
                },
                {
                    "paragraph": "正义曰：舜既让而不许，乃以尧禅之。明年正月上日，受尧终帝位之事于尧文祖之庙。虽受尧命，犹不自安，又以璿为玑，以玉为衡者，是为“王者正天文之器”也。乃复察此璿玑玉衡，以齐整天之日月五星七曜之政，观其齐与不齐，齐则受之是也，不齐则受之非也。见七政皆齐，知已受为是，遂行为帝之事，而以告摄事类祭于上帝，祭昊天及五帝也。又禋祭于六宗等尊卑之神，望祭于名山大川、五岳四渎，而又徧祭于山川、丘陵、坟衍、古之圣贤之群神，以告已之受禅也。告祭既毕，乃敛公侯伯子男五等之瑞玉，其圭与璧悉敛取之尽，以正月之中，乃日日见四岳及群牧。既而更班所敛五瑞于五等之群后，而与之更始，见已受尧之禅，行天子之事也。",
                    "zhushu": "",
                    "type": 2
                },
                {
                    "paragraph": "传“上日”至“祖庙”",
                    "zhushu": "",
                    "type": 2
                },
                {
                    "paragraph": "正义曰：月之如日，谓之朔日。𣫭月皆有朔日，此是正月之朔，故云“上日”，言一岁日之上也。下云“元日”亦然。郑玄以为“帝王易代，莫不改正。尧正建丑，舜正建子，此时未改尧正，故云“正月上日”。即位乃改尧正，故云“月正元日”，故以异文。先儒王肃等以为“惟殷、周改正，易民视听，自夏已上，皆以建寅为正。此篇二文不同，史异辞耳”。孔意亦然。下云“岁二月”，传云“既班瑞之明月”，以此为建寅之月也。“受终”者，尧为天子，于此事终而授与舜，故知“终谓尧终帝位之事”，“终言尧终舜始”也。礼有大事，行之于庙，况此是事之大者，知“文祖者，尧文德之祖庙”也。且下云“归，格于艺祖。”“艺”“文”义同，知“文祖”是庙者，咸有一德云：“七世之庙，可以观德。”则天子七庙，其来自远。尧之文祖，盖是尧始祖之庙，不知为谁也。帝系及世本皆云：“黄帝生玄嚻，玄嚻生侨极，侨极生帝喾，帝喾生尧。”即如彼言，黄帝为尧之髙祖，黄帝以上不知复祭何人充此七数。况彼二书未必可信，尧之文祖，不可强言。",
                    "zhushu": "",
                    "type": 2
                },
                {
                    "paragraph": "传“在察”至“与否”",
                    "zhushu": "",
                    "type": 2
                },
                {
                    "paragraph": "正义曰：“在，察”，释诂文。说文云：“璿，美王也。”玉是大名，璿是玉之别称。玑、衡俱以玉饰，但史之立文，不可以玉玑、玉衡一指玉体，一指玉名，犹左传云“琼弁玉缨”，所以变其文。传以“璿”言玉名，故云“美玉”，其实玉衡亦美玉也。易贲卦彖云：“观乎天文，以察时变。”日月星宿运行于天，是为天之文也。玑、衡者，玑为转运，衡为撗箫，运玑使动，于下以衡望之，是“王者正天文之器”。汉世以来谓之浑天仪者是也。马融云：“浑天仪可旋转，故曰玑。衡，其撗箫，所以视星宿也。以璿为玑，以玉为衡，盖贵天象也。”蔡邕云：“玉衡长八尺，孔径一寸，下端望之，以视星辰。盖悬玑以象天，而衡望之，转机窥衡，以知星宿”，是其说也。“七政”，其政有七，于玑、衡察之，必在天者，知“七政”谓日月与五星也。木曰岁星，火曰荧惑星，土曰镇星，金曰太白星，水曰辰星。易系辞云：“天垂象，见吉凶，圣人象之。”此日月五星有吉凶之象，因其变动为占。七者各自异政，故为“七政”。得失由政，故称“政”也。舜既受终，乃察玑衡，是“舜察天文，齐七政，以审已之受禅当天心与否”也。马融云：“日月星皆以璿玑玉衡度知其盈缩进退，失政所在。圣人谦让，犹不自安，视璿玑玉衡以验齐日月五星行度，知其政是与否，重审已之事也。”上天之体，不可得知，测天之事见于经者，唯有此“璿玑玉衡”一事而已。蔡邕天文志云：“言天体者有三家：一曰周髀，二曰宣夜，三曰浑天。宣夜绝无师说。周髀术数具在，考验天象，多所违失，故史官不用。惟浑天者近得其情，今史所用候台铜仪，则其法也。”虞喜云：“宣，明也。夜，幽也。幽明之数，其术兼之，故曰宣夜。”但绝无师说，不知其状如何。周髀之术，以为天似覆盆，盖以斗极为中，中髙而四边下，日月旁行遶之，日近而见之为昼，日远而不见为夜。浑天者，以为地在其中，天周其外，日月初登于天，后入于地。昼则日在地上，夜则日入地下。王蕃浑天说曰：“天之形状似鸟卵，天包地外，犹卵之裹黄，圆如弹九，故曰浑天，言其形体浑浑然也。”其术以为天半覆地上，半在地下。其天居地上，见有一百八十二度半强，地下亦然。北极出地上三十六度，南极入地下亦三十六度，而嵩髙正当天之中极，南五十五度当嵩髙之上。又其南十二度为夏至之日道，又其南二十四度为春秋分之日道，又其南二十四度为冬至之日道。南下去地三十一度而已。是夏至日，北去极六十七度；春秋分，去极九十一度；冬至去极一百一十五度，此其大率也。其南北极持其两端，其天与日月星宿斜而回转，此必古有其法，遭秦而灭。扬子法言云：“或问浑天，曰：落下闳营之，鲜于妄人度之，耿中丞象之，几乎几乎，莫之能违也。是扬雄之意，以浑天而问之也。闳与妄人，武帝时人。宣帝时司农中丞耿寿昌始铸铜为之象，史官施用焉。后汉张衡作灵宪以说其状。蔡邕、郑玄、陆缋，吴时王藩，晋世姜岌、张衡、葛洪皆论浑天之义，并以浑说为长。江南宋元嘉年，皮延宗又作是浑天论，太史丞钱乐铸铜作浑天仪，传于齐、梁，周平江陵，迁其器于长安，今在太史书矣。衡长八尺，玑径八尺，圆周二丈五尺强，转而望之，有其法也。",
                    "zhushu": "",
                    "type": 2
                },
                {
                    "paragraph": "传“尧不”至“五帝”",
                    "zhushu": "",
                    "type": 2
                },
                {
                    "paragraph": "正义曰：传以既受终事，又察玑衡，方始祭于群神。是舜察天文，考齐七政，知已摄位而当于天心，故行其天子之事也。祭法云：“有天下者，祭百神。”徧然群神是天子事也。“肆”是纵缓之言，此因前事而行后事，故以“肆”为遂也。“类”谓摄位事类，既知摄当天□，遂以摄位事类告天帝也。此“类”与下“禋”“望”相次，当为祭名。诗云：“是类是祃。”周礼肆师云：“类造上帝。”王制云：“天子将出，类乎上帝”，所言“类”者，皆是祭天之事，言以事类而祭也。周礼小宗伯云：“天地之大烖，类社稷，则为位。”是类之为祭，所及者广。而传之“类谓摄位事类”者，以摄位而告祭，故“类”为祭名。周礼司服云：“王祀昊天上帝，则服大裘而冕，祀五帝亦如之。”是昊天外更有五帝，上帝可以兼之，故以“告天及五帝”也。郑玄笃信䜟纬，以为“昊天上帝谓天皇大帝，北辰之星也。五帝谓灵威仰等，太微宫中有五帝座星是也。”如郑之言，天神有六也。家语云：“季康子问五帝之名，孔子曰：“天有五行，金、木、水、火、土，分时化育，以成万物，其神谓之五帝。”王肃云：“五行之神，助天理物者也。”孔意亦当然矣。此经惟有祭天，不言祭地及社稷，必皆祭之，但史略文耳。",
                    "zhushu": "",
                    "type": 2
                },
                {
                    "paragraph": "传“精意”至“摄告”",
                    "zhushu": "",
                    "type": 2
                },
                {
                    "paragraph": "正义曰：国语云：“精意以享，禋也。”释诂云：“禋，祭也。”孙炎曰：“禋，絜敬之，祭也。”周礼大宗伯云：“以禋祀祀昊天上帝，以实柴祀日月星辰，以槱燎祀司中、司命、风师、雨师。”郑云：“禋之言烟，周人尚臭，烟，气之臭闻者也。”郑以“禋祀”之文在“燎”“柴”之上，故以“禋”为此解耳。而洛诰云：“秬鬯二卣，曰‘明禋’”，又曰“禋于文王、武王”，又曰“王宾杀禋咸格”。经传之文，此类多矣，非燔柴祭之也，知“禋”是精诚絜敬之名耳。“宗”之为尊，常训也。名曰“六宗”，明是所尊祭者有六，但不知六者为何神耳。祭法云：“理少牢于太昭，祭时。相近于坎坛，祭寒暑。王宫，祭日。夜明，祭月。幽禜，祭星。雩禜，祭水旱也。”据此言六宗，彼祭六神，故传以彼六神谓此六宗。必谓彼之所祭是此六宗者，彼文上有祭天、祭地，下有山谷、丘陵，此“六宗”之文在“上帝”之下，“山川”之上，二者次第相类，故知是此六宗。王肃亦引彼文，乃云：“禋于六宗，此之谓矣。”郑玄注彼云：“四时，谓阴阳之神也。”然则阴阳、寒暑、水旱，各自有神。此言“禋于六宗”，则六宗常礼也。礼无此文，不知以何时祀之。郑以彼皆为祈祷之祭，则不可用郑玄注以解此传也。汉世以来，说六宗者多矣。欧阳及大、小夏侯说尚书皆云：“所祭者六，上不谓天，下不谓地，旁不谓四方，在六者之闲，助阴阳变化，实一而名六宗矣。”孔光、刘歆以“六宗谓乾坤六子：水、火、雷、风、山、泽也。”贾逵以为“六宗者，天宗三，日、月、星也；地宗三，河、海、岱也。”马融云：“万物非天不覆，非地不载，非春不生，非夏不长，非秋不收，非冬不藏，此其谓六也。”郑玄以六宗言“禋”，与祭天同名，则六者皆是天之神。祇谓星、辰、司中、司命、风师、雨师。星谓五纬也，辰谓日月所会十二次也。司中、司命，文昌第五、第四星也。风师，箕也。雨师，毕也。晋初幽州秀才张髦上表云：“臣谓禋于六宗，祀祖考所尊者六，三昭三穆是也。”司马彪又上表云：“历难诸家及自言己意，天宗者，日月星辰寒暑之属也。地宗，社稷五祀之属也。四方之宗，四时五帝之属。”惟王肃据家语六宗与孔同。各言其志，未知孰是。司马彪续汉书云：“安帝元初六年，立六宗祠于洛阳城西北亥地，祀比大社。”魏亦因之。晋初荀顗定新祀，以六宗之神诸说不同，废之。挚虞驳之，谓宜依旧。近代以来，皆不立六宗之祠也。",
                    "zhushu": "",
                    "type": 2
                },
                {
                    "paragraph": "传“九州”至“祭之”",
                    "zhushu": "",
                    "type": 2
                },
                {
                    "paragraph": "正义曰：“望于山川”，大摠之语，故知九州之内所有名山大川、五岳四渎之属，皆一时望祭之也。王制云：“名山大川不以封。”山川大乃有名，是“名”“大”互言之耳。释山云：“泰山为东岳，华山为西岳，霍山为南岳，恒山为北岳，嵩髙山为中岳。”白虎通云：“岳者何？捔也，捔考功德也。”应邵风俗通云：“岳者，捔考功德黜陟也。”然则四方方有一大山，天子巡守至其下，捔考诸侯功德而黜陟之，故谓之“岳”。释水云：“江、河、淮、济为四渎。四渎者，发源注海者也。”释名云：“渎，独也，各独出其水而入海也。”岳是名山，渎是大川，故先言名山大川，又举岳渎以见之。岳渎之外，犹有名山大川，故言“之属”以包之。周礼大司乐云：“四镇五岳崩，令去乐。”郑云：“四镇，山之重大者，谓扬州之会稽山、青州之沂山、幽州医无闾山、冀州之霍山。”是五岳之外名山也。周礼职方氏毎州云“其川”“其浸”，若雍州云“其川泾、汭，其浸渭、洛”，如此之类，是四渎之外大川也。言“徧于群神”，则神无不徧，故“群神谓丘陵、坟衍、古之圣贤皆祭之”。周礼大司乐云：“凡六乐者，一变而致川泽之示，再变而致山林之示，三变而致丘陵之示，四变而致坟衍之示。”郑玄大司徒注云：“积石曰山，竹木曰林，注渎曰川，水钟曰泽，土髙曰丘，大阜曰陵，水崖曰坟，下平曰衍。”此传举“丘陵、坟衍”，则林泽亦包之矣。“古之圣贤”，谓祭法所云“在祀典”者，黄帝、颛顼、句龙之类，皆祭之也。",
                    "zhushu": "",
                    "type": 2
                },
                {
                    "paragraph": "传“辑敛”至“正始”",
                    "zhushu": "",
                    "type": 2
                },
                {
                    "paragraph": "正义曰：“觐，见”“后，君”，释诂文。释言云：“辑，合也。”“辑”是合聚之义，故为敛也。日月食尽谓之既，是“既”为尽也。释言云：“班，赋也。”孙炎曰：“谓布与也。”“辑”是敛聚，“班”为散布，故为还也。下云“班瑞于群后”，则知“辑”者从群后而敛之，故云“舜敛公侯伯子男之瑞圭璧”也。周礼典瑞云：“公执桓圭，侯执信圭，伯执躬圭，子执糓璧，男执蒲璧。”是圭璧为五等之瑞，诸侯执之以为王者瑞信，故称“瑞”也。舜以朔日受终于文祖，又徧祭群神，及敛五瑞，则入月以多日矣。“尽以正月中”，谓从敛瑞以后至月末也。“乃日日见四岳及九州牧监”，舜初摄位，当发号出令，日日见之，与之言也。州牧各监一州诸侯，故言“监”也。更复还五瑞于诸侯者，此瑞本受于尧，敛而又还之，若言舜新付之，改为舜臣，与之正新君之始也。",
                    "zhushu": "",
                    "type": 2
                },
                {
                    "paragraph": "“岁二月”至“以庸”",
                    "zhushu": "",
                    "type": 2
                },
                {
                    "paragraph": "正义曰：舜既班瑞群后，即以其岁二月东行巡省守土之诸侯，至于岱宗之岳，燔柴告至，又望而以秩次祭于其方岳山川。柴望既毕，遂以礼见东方诸侯、诸国之君。于此诸国协其四时气节，月之大小，正其日之甲乙，使之齐一。均同其国之法制，度之丈尺，量之斛斗，衡之斤两，皆使齐同，无轻重大小。又修五礼：吉、凶、宾、军、嘉之礼。修五玉：公、侯、伯、子、男所执之圭璧也。又修三帛：诸侯世子、公之孤、附庸之君所执玄、纁、黄之帛也。又修二生：卿所执羔，大夫所执鴈也。又修一死：士所执雉也。自“五玉”至于“一死”，皆蒙上“修”文，摠言所用玉、帛、生、死，皆为贽以见天子也。其贽之内，如五玉之器，礼终乃复还之。其帛与生、死则不还也。东岳礼毕，即向衡山，五月南巡守，至于南岳之下，柴望以下一如岱宗之礼。南岳礼毕，即向华山，八月西巡守，至于西岳之下，其礼如初时，如岱宗所行。西岳礼毕，即向恒山。朔，北也。十有一月北巡守，至于北岳之下，一如西岳之礼。巡守既周，乃归京师。艺，文也。至于文祖之庙，用特牛之牲设祭，以告巡守。归，至也。从是以后，𣫭五载一巡守。其巡守之年，诸侯群后四方各朝天子于方岳之下。其朝之时，各使自陈，进其所以治化之言。天子明试其言，以考其功，功成有验，则赐之车服，以表显其有功能用事。",
                    "zhushu": "",
                    "type": 2
                },
                {
                    "paragraph": "传“诸侯”至“告至”",
                    "zhushu": "",
                    "type": 2
                },
                {
                    "paragraph": "正义曰：王者所为巡守者，以诸侯自专一国，威福在已，恐其拥遏上命，泽不下流，故时自巡行，问民疾苦。孟子称晏子对齐景公云：“天子适诸侯曰巡守。巡守者，巡所守也。”是言天子巡守，主谓巡行诸侯，故言“诸侯为天子守土，故称守，而往巡行之”。定四年左传祝鮀言卫国“取相土之东都，以会王之东搜”。“搜”是猎之名也。王者因巡诸侯，或亦猎以教战，其守皆作“狩”。白虎通云：“王者所以巡狩者也。巡者，循也。狩者，收也。为天子循收养人。”彼因名以附说，不如晏子之言得其本也。正月班瑞，二月即行，故云“既班瑞之，明月，乃顺春东巡”。春位在东，故“顺春”也。尔雅：“泰山为东岳。”此巡守至于岱，岱之与泰，其山有二名也。风俗通云：“泰山，山之尊者，一曰岱宗。岱，始也。宗，长也。万物之始，阴阳交代，故为五岳之长。”是解岱即泰山，为四岳之宗，称岱宗也。郊特牲云：“天子适四方，先柴。”是燔柴为祭天告至也。",
                    "zhushu": "",
                    "type": 2
                },
                {
                    "paragraph": "传“东岳”至“子男”",
                    "zhushu": "",
                    "type": 2
                },
                {
                    "paragraph": "正义曰：四时各至其方岳，望祭其方岳山川，故云“东岳”。诸侯境内名山大川，如其秩次望祭之也。言秩次而祭，知徧于群神，故云“五岳牲礼视三公，四渎视诸侯，其余视伯子男”也。其尊卑所视，王制及书传之文。“牲礼”二字，孔増之也。诸侯五等，三公为上等，诸侯为中等，伯子男为下等，则所言诸侯，惟谓侯爵者耳。其言所视，盖视其祭祀。祭五岳如祭三公之礼，祭四渎如祭诸侯之礼，祭山川如祭伯子男之礼。公侯伯子男，尊卑既有等级，其祭礼必不同，但古典亡灭，不可复知。郑玄注书传云：“所视者，谓其牲币、粢盛、笾豆、爵献之数。”案五等诸侯适天子，皆膳用太牢，礼诸侯祭皆用太牢，无上下之别。又大行人云：“上公九献，侯伯七献，子男五献。”掌客：“上公饔饩九牢，飧五牢，侯伯饔饩七牢，飧四牢，子男饔饩五牢、飧三牢。”又上公豆四十，侯伯三十二，子男二十四。并伯与侯同。又郑注礼器“四望五献”，据此诸文。与孔传、王制不同者，掌客、行人自是周法，孔与王制先代之礼。必知然者，以周礼侯与伯同，公羊及左氏传皆以公为上，伯子男为下，是其异也。",
                    "zhushu": "",
                    "type": 2
                },
                {
                    "paragraph": "传“合四”至“均同”",
                    "zhushu": "",
                    "type": 2
                },
                {
                    "paragraph": "正义曰：上篇已训“协”为合，故注即以“合”言之也。他皆倣此。周礼太史云：“正岁年，颁告朔于邦国。”则节气晦朔皆天子颁之，犹恐诸侯国异，或不齐同，故因巡守而合和之。节是月初，气是月半也。世本云：“容成作历，大挠作甲子。”二人皆黄帝之臣，盖自黄帝已来，始用甲子纪日，𣫭六十日而甲子一周。史记称纣为长夜之饮，忘其日辰，恐诸侯或有此之类，故须合日之甲乙也。时也，月也，日也，三者皆当勘检诸国，使齐一也。“律”者，𠋫气之管，而度量衡、王者法制，皆出于律，故云“律，法制”也。度有丈尺，量有斛斗，衡有斤两，皆取法于律，故孔解“律”为法制，即云“及尺、丈、斛、斗、斤、两皆均同之”。汉书律历志云：“度、量、衡出于黄钟之律也。度者，分、寸、尺、丈、引，所以度长短也。本起于黄钟之管长，以子谷秬黍中者，以一黍之广度之，千二百黍为一分，十分为寸，十寸为尺，十尺为丈，十丈为引，而五度审矣。量谓龠、合、升、斗、斛，所以量多少也。本起于黄钟之龠，以子谷秬黍中者千有二百实为一龠，十龠为合，十合为升，十升为斗，十斗为斛，而五量嘉矣。权者，铢、两、斤、钧、石，所以称物知轻重也。本起于黄钟之龠，一龠容千二百黍，重十二铢，两铢之为两，十六两为斤，三十斤为钧，四钧为石，而五权谨矣。权、衡一物。衡，平也；权，重也。称上谓之衡，称锤谓之权，所从言之异耳。”如彼志文，是度、量、衡本起于律也。时月言“协”，日言“正”，度、量、衡言“同”者，以时月须与他月和合，故言“协”，日有正与不正，故言“正”，度、量、衡俱是民之所用，恐不齐同，故言“同”，因事宜而变名耳。",
                    "zhushu": "",
                    "type": 2
                },
                {
                    "paragraph": "传“修吉”至“其玉”",
                    "zhushu": "",
                    "type": 2
                },
                {
                    "paragraph": "正义曰：周礼大宗伯云：“以吉礼事邦国之鬼神示，以凶礼哀邦国之忧，以宾礼亲邦国，以军礼同邦国，以嘉礼亲万民之昏姻。”知“五礼”谓此也。帝王之名既异，古今之礼或殊，而以周之五礼为此“五礼”者，以帝王相承，事有损益，后代之礼亦当是前代礼也。且历验此经，亦有五事：此篇“类于上帝”，吉也；“如丧考妣”，凶也；“群后四朝”，宾也。大禹谟云“汝徂征”，军也；尧典云“女于时”，嘉也。五礼之事并见于经，知与后世不异也。此云“五玉”，即上文“五瑞”，故知“五等诸侯执其玉”也。郑玄云：“执之曰瑞，陈列曰玉。”",
                    "zhushu": "",
                    "type": 2
                },
                {
                    "paragraph": "传“诸侯”至“执黄”",
                    "zhushu": "",
                    "type": 2
                },
                {
                    "paragraph": "正义曰：周礼典命云：“凡诸侯之适子，誓于天子，摄其君，则下其君之礼一等。未誓，则以皮帛继子男之下。公之孤四命，以皮帛眡小国之君。”是诸侯世子、公之孤执帛也。附庸虽则无文，而为南面之君，是一国之主。春秋时附庸之君适鲁，皆称“来朝”，未有爵命，不得执玉，则亦继小国之君同执帛也。经言“三帛”，必有三色，所云纁、玄、黄者，孔时或有所据，未知出何书也。王肃云：“三帛，纁、玄、黄也。附庸与诸侯之适子、公之孤执皮帛，其执之色未详闻。或曰孤执玄，诸侯之适子执纁，附庸执黄。”王肃之注尚书，其言多同孔传。周礼孤与世子皆执皮帛，郑玄云：“皮帛者，束帛而表之，以皮为之饰。皮，虎、豹皮也。”此三帛不言皮，盖于时未以皮为饰。",
                    "zhushu": "",
                    "type": 2
                },
                {
                    "paragraph": "传“卿执”至“执雉”",
                    "zhushu": "",
                    "type": 2
                },
                {
                    "paragraph": "正义曰：此皆大宗伯文也。郑玄曰：“羔，小羊，取其群而不失其类也。鴈，取其候时而行也。雉，取其守介，死不失节也。曲礼云：‘饰羔鴈者以缋。’谓衣之以布而又画之。雉，执之无饰。士相见之礼，卿大夫饰贽以布，不言缋，此诸侯之臣，与天子之臣异也。”郑之此言，论周之礼耳。虞时毎事犹质，羔鴈不必有饰。",
                    "zhushu": "",
                    "type": 2
                },
                {
                    "paragraph": "传“玉帛”至“见之”",
                    "zhushu": "",
                    "type": 2
                },
                {
                    "paragraph": "正义曰：曲礼云：“贽，诸侯圭，卿羔，大夫鴈，士雉。”雉不可生，知一死是雉，二生是羔、鴈也。郑玄云：“贽之言至，所执以自至也。”自“五玉”以下，蒙上“修”文者，执之使有常也。若不言“贽”，则不知所用，故言“贽”以结上文。见玉、帛、生、死皆所以为贽，以见君，与自相见其贽同也。",
                    "zhushu": "",
                    "type": 2
                },
                {
                    "paragraph": "传“卒终”至“则否”",
                    "zhushu": "",
                    "type": 2
                },
                {
                    "paragraph": "正义曰：“卒，终”，释诂文。释言云：“还、复，返也。”是“还”“复”同义，故为还也。“五器”文在“贽”下，则是贽内之物。周礼大宗伯云：“以玉作五器。”知“器谓圭璧”，即“五玉”是也。“如”，若也。言诸侯贽之内，若是五器，礼终乃还之。如三帛、生、死则不还也。聘义云：“以圭璋聘，重礼也。已聘而还圭璋，此轻财而重礼之义也。”聘义主于说聘，其朝礼亦然。周礼司仪云：“诸公相见为宾，还圭，如将币之仪。”是圭、璧皆还之也。士相见礼言大夫以下见国君之礼云：“若邦他之人，则使𢷤者还其贽，已臣皆不还其贽。”是“三帛、生、死则否”。",
                    "zhushu": "",
                    "type": 2
                },
                {
                    "paragraph": "传“南岳”至“月至”",
                    "zhushu": "",
                    "type": 2
                },
                {
                    "paragraph": "正义曰：释山云：“河南华。河东岱。河北恒。江南衡。”李巡云：“华，西岳华山也。岱，东岳泰山也。恒，北岳恒山也。衡，南岳衡山也。”郭璞云：“恒山，一名常山，避汉文帝讳。”释山又云：“泰山为东岳，华山为西岳，霍山为南岳，恒山为北岳。”岱之与泰，衡之与霍，皆一山而有两名也。张揖云：“天柱谓之霍山。”汉书地理志云：“天柱在庐江𤅬县。”则霍山在江北，而与“江南衡”为一者，郭璞尔雅注云：“霍山今在庐江𤅬县，濳水出焉，别名天柱山。汉武帝以衡山辽旷，故移其神于此，今其彼土俗人皆呼之为南岳。南岳本自以两山为名，非从近来也。而学者多以霍山不得为南岳，又云汉武帝来始乃名之。即如此言，谓武帝在尔雅前乎？”斯不然矣。是解衡、霍二名之由也。书传多云“五岳”，以嵩髙为中岳。此云“四岳”者，明巡守至于四岳故也。风俗通云：“泰山，山之尊者，一曰岱宗。岱，始也。宗，长也。万物之始，阴阳交代，故为五岳之长。王者受命，恒封禅之。衡山，一名霍山，言万物霍然大也。华 也，万物变由西方也。恒，常也，万物伏北方有常也。”二月至于岱宗，不指“岳”名者，巡守之始，故详其文。三时言岳名，明岱亦是岳，因事宜而互相见也。四巡之后，乃云归格，则是一出而周四岳，故知自东岳而即南行，以五月至也。王者顺天道以行人事，故四时之月各当其时之中，故以仲月至其岳。上云“岁二月东巡守”，以二月始发者，此四时巡守之月，皆以至岳为文。东巡以二月至，非发时也。但舜以正月有事，二月即发行耳。郑玄以为𣫭岳礼毕而归，仲月乃复更去。若如郑言，当于东巡之下即言“归格”，后以“如初”包之，何当北巡之后始言归乎？且若来而复去，计程不得周徧，此事不必然也。其经南云“如岱礼”，西云“如初”，北云“如西礼”者，见四时之礼皆同，互文以明耳。不巡中岳者，盖近京师，有事必闻，不虑枉滞，且诸侯分配四方，无属中岳，故不须巡之也。",
                    "zhushu": "",
                    "type": 2
                },
                {
                    "paragraph": "“朔巡守”",
                    "zhushu": "",
                    "type": 2
                },
                {
                    "paragraph": "正义曰：释训云：“朔，北方也。”故尧典及此与禹贡皆以“朔”言北，史变文耳。",
                    "zhushu": "",
                    "type": 2
                },
                {
                    "paragraph": "传“巡守”至“一牛”",
                    "zhushu": "",
                    "type": 2
                },
                {
                    "paragraph": "正义曰：此承四巡之下，是巡守既徧，然后归也。以上受终在文祖之庙，知此亦“告至文祖之庙”。才、艺、文、德，其义相通，故“艺”为文也。“文祖”“艺祖”，史变文耳。王制说巡守之礼云：“归，格于祖祢，用特。”此不言“祢”，故传推之，“言祖则考著”，考近于祖，举尊以及卑也。“特”者，独也，故为“一牛”。此唯言“文祖”，故云“一牛”。徧告诸庙，庙用一牛，故郑注彼云：“祖下及祢皆一牛也。”此时舜始摄位，未自立庙，故知告尧之文祖也。",
                    "zhushu": "",
                    "type": 2
                },
                {
                    "paragraph": "传“各会”至“可知”",
                    "zhushu": "",
                    "type": 2
                },
                {
                    "paragraph": "正义曰：此摠说巡守之事，而言“群后四朝”，是言四方诸侯各自会朝于方岳之下，凡四处别朝，故云“四朝”。上文“肆觐东后”，是为一朝，四岳礼同，四朝见矣。计此不宜须重言之，为将说“敷奏”之事，“敷奏”因朝而为，故申言之。申，重也。此是巡守大法，文在舜摄位之时，嫌尧本不然，故云“尧舜同道，舜摄则然，尧又可知”也。尧法已然，舜无増改，而言此以美舜者，道同于尧，足以为美，故史录之。",
                    "zhushu": "",
                    "type": 2
                },
                {
                    "paragraph": "传“敷陈”至“能用”",
                    "zhushu": "",
                    "type": 2
                },
                {
                    "paragraph": "正义曰：“敷”者，布散之言，与陈设义同，故为陈也。“奏”是进上之语，故为进也。诸侯四处来朝，𣫭朝之处，舜各使陈进其治理之言，令自说已之治政。既得其言，乃依其言明试之，以要其功。必如其言，即功实成，则赐之车服，以表显其人有才能可用也。人以车服为荣，故天子之赏诸侯，皆以车服赐之。觐礼云“天子赐侯氏以车服”是也。",
                    "zhushu": "",
                    "type": 2
                },
                {
                    "paragraph": "“肈十”至“咸服”",
                    "zhushu": "",
                    "type": 2
                },
                {
                    "paragraph": "正义曰：史言舜既摄位，出行巡守，复分置州域，重慎刑罚。于禹治水后，始分置十有二州。𣫭州以一大山为镇，殊大者十有二山，深其州内之川，使水通利。又留意于民，详其罪罚，依法用其常刑，使罪各当，刑不越法。用流放之法，宽宥五刑。五刑虽有犯者，或以恩减降，不使身服其罪，所以流放宥之。五刑之外，更有鞭作治官事之刑；有扑作师儒教训之刑；其有意善功恶，则令出金赎罪之刑；若过误为害，原情非故者，则缓纵而赦放之；若怙恃姧诈，终行不改者，则贼杀而刑罪之。舜慎刑如此，又设言以诫百官曰：“敬之哉，敬之哉。惟此刑罚之事，最须忧念之哉。”令勤念刑罚，不使枉滥也。又言舜非于摄位之后方始重慎刑罚，初于登用之日即用刑当其罪，流徙共工于北裔之幽州，放逐驩兜于南裔之崇山，𥨥三苗于西裔之三危，诛殛伯鲧于东裔之羽山。行此四罪，各得其实，而天下皆服从之。",
                    "zhushu": "",
                    "type": 2
                },
                {
                    "paragraph": "传“肈始”至“二州”",
                    "zhushu": "",
                    "type": 2
                },
                {
                    "paragraph": "正义曰：“肈，始”，释诂文。禹贡治水之时犹为九州，今始为十二州，知“禹治水之后”也。禹之治水，通鲧九载，为作十有三载，则舜摄位元年，九州始毕，当是二年之后，以境界太远，始别置之。知“分冀州为幽州、并州”者，以王者废置，理必相沿。周礼职方氏九州之名有幽、并，无徐、梁，周立州名，必因于古，知舜时当有幽、并。职方幽、并山川于禹贡皆冀州之域，知分冀州之域为之也。尔雅释地九州之名，于禹贡无梁、青，而有幽、营，云“燕曰幽州，齐曰营州”。孙炎以尔雅之文与职方、禹贡并皆不同，疑是殷制，则营州亦有所因，知舜时亦有营州。齐即青州之地，知分青州为之。于此居摄之时，始置十有二州，盖终舜之世常然。宣三年左传云：“昔夏之方有德也，贡金九牧。”则禹登王位，还置九州，其名盖如禹贡，其境界不可知也。",
                    "zhushu": "",
                    "type": 2
                },
                {
                    "paragraph": "传“封大”至“通利”",
                    "zhushu": "",
                    "type": 2
                },
                {
                    "paragraph": "正义曰：释诂云：“冢，大也。”舍人曰：“冢，封之大也。”定四年左传云“封豕”“长蛇”相对，是“封”为大也。周礼职方氏、𣫭州皆云“其山镇曰某山”，扬州会稽，荆州衡山，豫州华山，雍州吴山，冀州霍山，并州恒山，幽州医无闾，青州沂山，兖州岱山，是周时九州之内最大之山。舜时十有二山，事亦然也。州内虽有多山，取其最髙大者以为其州之镇，特举其名，是殊大之也。其有川无大无小，皆当深之，故云“濬川”。有流川则深之，使通利也。职方氏、𣫭州皆云“其川、其浸”，亦举其州内大川，但令小大俱通，不复举其大者，故直云濬之而已。",
                    "zhushu": "",
                    "type": 2
                },
                {
                    "paragraph": "传“象法”至“越法”",
                    "zhushu": "",
                    "type": 2
                },
                {
                    "paragraph": "正义曰：易系辞云：“象也者，象此者也。”又曰：“天垂象，圣人则之。”是“象”为倣法，故为法也。五刑虽有常法，所犯未必当条，皆须原其本情，然然断决。或情有差降，俱被重科；或意有不同，失出失入，皆是违其常法，故令依法用其常刑，用之使不越法也。",
                    "zhushu": "",
                    "type": 2
                },
                {
                    "paragraph": "传“宥宽”至“五刑”",
                    "zhushu": "",
                    "type": 2
                },
                {
                    "paragraph": "正义曰：“宽，宥”，周语文。“流”谓徙之远方，放使生活，以流放之法宽纵五刑也。此惟解以流宽之刑，而不解宥宽之意。郑玄云：“其轻者或流放之，四罪是也。”王肃云：“谓君不忍刑杀，宥之以远方。”然则知此是据状合刑，而情差可恕，全赦则太轻，致刑即太重，不忍依例刑杀，故完全其体，宥之远方。应刑不刑，是宽纵之也。上言“典刑”，此言“五刑”者，其法是常，其数则五。“象以典刑”，谓其刑之也。“流宥五刑”，谓其远纵之也。“流”言“五刑”，则“典刑”亦五，其文互以相见。王肃云：“言宥五刑，则正五刑见矣。”是言二文相通之意也。“典刑”是其身，“流宥”离其郷。流放致罪为轻，此鞭为重，故次“典刑”之下，先言“流宥”。鞭扑虽轻，犹亏其体，比于出金赎罪又为轻，且以刑五罚虽主赎五刑，其鞭扑之罪亦容输赎，故后言之。此正刑五与流宥鞭扑俱有常法，“典”字可以统之，故发首言“典刑”也。",
                    "zhushu": "",
                    "type": 2
                },
                {
                    "paragraph": "传“以鞭”至“之刑”",
                    "zhushu": "",
                    "type": 2
                },
                {
                    "paragraph": "正义曰：此有鞭刑，则用鞭久矣。周礼涤狼氏誓大夫曰：“敢不关，鞭五百。”左传有鞭徒人费、圉人荦是也。子玉使鞭七人，卫侯鞭师曹三百，日末亦皆施用。大随造律，方使废之。“治官事之刑”者，言若于官事不治，则鞭之，盖量状加之，未必有定数也。",
                    "zhushu": "",
                    "type": 2
                },
                {
                    "paragraph": "传“扑榎”至“挞之”",
                    "zhushu": "",
                    "type": 2
                },
                {
                    "paragraph": "正义曰：学记云：“榎、楚二物，以收其威。”郑玄云：“榎，槄也。楚，荆也。二物可以扑挞犯礼者。”知“扑”是榎楚也。既言“以收其威”，知“不勤道业则挞之”。益稷云：“挞以记之。”又大射、郷射皆云“司马搢扑”，则扑亦官刑。惟言“作教刑”者，官刑鞭扑俱用，教刑惟扑而已，故属扑于教，其实官刑亦当用扑，盖重者鞭之，轻者挞之。",
                    "zhushu": "",
                    "type": 2
                },
                {
                    "paragraph": "传“金黄”至“赎罪”",
                    "zhushu": "",
                    "type": 2
                },
                {
                    "paragraph": "正义曰：此以“金”为黄金，吕刑“其罚百锾”，传为“黄铁”。俱是赎罪，而金铁不同者，古之金银铜铁摠号为“金”，别之四名耳。释器云：“黄金谓之荡，白金谓之银。”是黄金、白银俱名“金”也。周礼考工记：“攻金之工，筑氏为削，冶氏为杀矢，凫氏为钟，㮚氏为量，叚氏为镈，桃氏为剑。”其所为者有铜有铁，是铜铁俱名为“金”，则“铁”名亦包铜矣。此传“黄金”，吕刑“黄铁”，皆是今之铜也。古之赎罪者皆用铜，汉始改用黄金，但少其斤两，令与铜相敌。故郑玄驳异义言“赎死罪千锾，锾六两大半两，为四百一十六斤十两大半两。铜与金赎死罪金三斤为价相依附”，是古赎罪皆用铜也。实谓铜而谓之金、铁，知传之所言，谓铜为金、铁耳。汉及后魏赎罪皆用黄金，后魏以金难得，合金一两收绢十匹。今律乃复依古，死罪赎铜一百二十斤，于古称为三百六十斤。孔以锾为六两，计千锾为三百七十五斤，今赎轻于古也。误而入罪，出金以赎，即律“过失杀伤人，各依其状，以赎论”是也。吕刑所言“疑赦”乃罚者，即今律“疑罪各从其实，以赎论”是也。“疑”谓虚实之证等，是非之理均，或事涉疑似，旁无证见，或虽有证见，事非疑似，如此之类，言“皆为疑罪”。疑而罚赎，吕刑已明言。误而输赎，于文不显，故此传指言误而入罪，以解此“赎”。鞭扑加于人身，可云“扑作教刑”，金非加人之物，而言“金作赎刑”，出金之与受扑，俱是人之所患，故得指其所出，以为刑名。",
                    "zhushu": "",
                    "type": 2
                },
                {
                    "paragraph": "传“眚过”至“杀之”",
                    "zhushu": "",
                    "type": 2
                },
                {
                    "paragraph": "正义曰：春秋言“肆眚”者，皆谓缓纵过失之人，是“肆”为缓也，“眚”为过也。公羊传云“害物曰灾，是为害也。”宣二年左传晋侯杀赵盾，“使鉏麑贼之”，是“贼”为杀也。此经二句承上“典刑”之下，摠言用刑之要。过而有害，虽据状合罪，而原心非故，如此者当缓赦之。小则恕之，大则宥之，上言“流宥”“赎刑”是也。怙恃姧诈，欺罔时人，以此自终，无心改悔，如此者当刑杀之。小者刑之，大者杀之，上言“典刑”及“鞭扑”皆是也。经言“贼刑”，传云“刑杀”，不顺经文者，随便言之。",
                    "zhushu": "",
                    "type": 2
                },
                {
                    "paragraph": "传“舜陈”至“得中”",
                    "zhushu": "",
                    "type": 2
                },
                {
                    "paragraph": "正义曰：此经二句，舜之言也。不言“舜曰”，以可知而略之。舜既制此典刑，又陈典刑之义，以敕天下百官，使敬之哉。敬之哉。惟刑之忧哉。忧念此刑，恐有滥失，欲使得中也。",
                    "zhushu": "",
                    "type": 2
                },
                {
                    "paragraph": "传“象恭”至“曰州”",
                    "zhushu": "",
                    "type": 2
                },
                {
                    "paragraph": "正义曰：尧典言共工之行云：“静言庸违，象恭滔天。”言貌象恭敬，傲很漫天，足以疑惑世人，故流放也。左传说此事言“投诸四裔”，释地云：“燕曰幽州”，知“北裔”也。“水中可居者曰洲”，释水文。李巡曰：“四方有水，中央髙，独可居，故曰洲。”天地之势，四边有水。邹衍书说“九州之外有瀛海环之”，是九州居水内，故以州为名。共在一洲之上，分之为九耳。州取水内为名，故引尔雅解“州”也。“投之四裔”，“裔”训远也，当在九州之外，而言“于幽州”者，在州境之北边也。禹贡羽山在徐州，三危在雍州，故知北裔在幽州。下三者所居皆言山名，此共工所处不近大山，故举州言之。此流四凶在治水前，于时未作十有二州，则无“幽州”之名，而云“幽州”者，史据后定言之。",
                    "zhushu": "",
                    "type": 2
                },
                {
                    "paragraph": "传“党于”至“南裔”",
                    "zhushu": "",
                    "type": 2
                },
                {
                    "paragraph": "正义曰：共工象恭滔天，而驩兜荐之，是“党于共工，罪恶同”，故放之也。左传说此事云：“流四凶族，投诸四裔。”则四方方各有一人，幽州在北裔，雍州、三危在西裔，徐州、羽山在东裔，三方既明，知崇山在南裔也。禹贡无崇山，不知其处，盖在衡岭之南也。",
                    "zhushu": "",
                    "type": 2
                },
                {
                    "paragraph": "传“三苗”至“西裔”",
                    "zhushu": "",
                    "type": 2
                },
                {
                    "paragraph": "正义曰：昭元年左传说自古诸侯不用王命者，“虞有三苗，夏有观扈”，知三苗是国，其国以“三苗”为名，非三国也。杜预言“三苗地阙，不知其处”。三凶皆是王臣，则三苗亦应是诸夏之国入仕王朝者也。文十八年左传言：“缙云氏有不才子，贪于饮食，冒于货贿，侵欲崇侈，不可盈厌，聚敛积实，不知纪极，不分孤寡，不恤穷匮，天下之民，以比三凶，谓之饕餮。”即此三苗是也。知其然者，以左传说此事言“舜臣尧，流四凶族浑敦、穷奇、梼杌、饕餮，投诸四裔，以御螭魅”，谓此驩兜、共工、三苗与鲧也。虽知彼言四凶，此等四人，但名不同，莫知孰是，惟当验其行迹，以别其人。左传说穷奇之行云“靖𧮂庸回”，尧典言共工之行云“静言庸违”，其事既同，知穷奇是共工也。左传说浑敦之行云“丑类恶物，是与比周”，尧典言驩兜荐举共工，与恶比周，知浑敦是驩兜也。左传说梼杌之行，言“不可教训，不知话言，傲很明德，以乱天常”，尧典言鲧之行云“咈哉，方命圯族”，其事既同，知梼杌是鲧也。惟三苗之行，尧典无文，郑玄具引左传之文，乃云“命驩兜，举共工”，则驩兜为浑敦也，共工为穷奇也，鲧为梼杌也，而三苗为饕餮亦可知。是先儒以书传相考，知三苗是饕餮也。禹贡雍州言“三危既宅，三苗丕叙”，知三危是西裔也。",
                    "zhushu": "",
                    "type": 2
                },
                {
                    "paragraph": "传“方命”至“海中”",
                    "zhushu": "",
                    "type": 2
                },
                {
                    "paragraph": "正义曰：“方命圯族”，是其本性；“绩用不成”，试而无功”，二者俱是其罪，故并言之。释言云：“殛，诛也。”传称流四凶族者，皆是流，而谓之“殛、𥨥、放、流，皆诛者”。流者移其居处，若水流然，罪之正名，故先言也。放者使之自活，𥨥者投弃之名，殛者诛责之称，俱是流徙，异其文，述作之体也。四者之次，盖以罪重者先，共工滔天，为罪之最大，驩兜与之同恶，故以次之。祭法以鲧障洪水，故列诸祀典，功虽不就，为罪最轻，故后言之。禹贡徐州云“蒙羽其艺”，是羽止为东裔也。汉书地理志羽山在东海郡祝其县西南，海水渐及，故言“在海中”也。",
                    "zhushu": "",
                    "type": 2
                },
                {
                    "paragraph": "传“皆服”至“见之”",
                    "zhushu": "",
                    "type": 2
                },
                {
                    "paragraph": "正义曰：此四罪者，征用之初即流之也。舜以微贱超升上宰，初来之时，天下未服，既行四罪，故天下皆服舜用刑得当其罪也。自“象以典刑”以下，征用而即行之。于此居摄之后，追论成功之状，故作者先叙典刑，言舜重刑之事，而连引四罪，述其刑当之验，明此诸事皆是征用之时所行，于此摠见之也。知此等诸事皆“征用所行”者，洪范云：“鲧则殛死，禹乃嗣兴。”僖三十三年左传云：“舜之罪也殛鲧，其举也兴禹。”襄二十一年左传云：“鲧殛而禹兴。”此三者皆言殛鲧而后用禹为治水，是征用时事，四罪在治水之前，明“征用所行”也。又下云禹让稷、契、皐陶，帝因追美三人之功，所言稷播百谷，契敷五教，皐陶作士，皆是征用时事。皐陶所行“五刑有服，五流有宅”，即是“象以典刑，流宥五刑”，此为征用时事，足可明矣。而郑玄以为“禹治水事毕，乃流四凶”，故王肃难郑言：“若待禹治水功成，而后以鲧为无功殛之，是为舜用人子之功而流放其父，则禹之勤劳，适足使父致殛。”为舜失五典克从之义，禹陷三千莫大之罪，进退无据，亦甚迂哉。”",
                    "zhushu": "",
                    "type": 2
                },
                {
                    "paragraph": "“二十”至“八音”",
                    "zhushu": "",
                    "type": 2
                },
                {
                    "paragraph": "正义曰：舜受终之后，摄天子之事二十有八载，帝尧乃死。百官感德思慕，如丧考妣。三载之内，四海之人，蛮、炎、戎、狄皆绝静八音，而不复作乐。是尧盛德恩化所及者远也。",
                    "zhushu": "",
                    "type": 2
                },
                {
                    "paragraph": "传“殂落”至“七岁”",
                    "zhushu": "",
                    "type": 2
                },
                {
                    "paragraph": "正义曰：“殂落，死也”，释诂文。李巡曰：“殂落，尧死之称。”郭璞曰：“古死尊卑同称，故书尧曰“殂落”，舜曰“陟方乃死”。”谓之“殂落”者，盖“殂”为往也，言人命尽而往。“落”者，若草木叶落也。尧以十六即位，明年乃为元年。七十载求禅，求禅之时八十六也。试舜三年，自正月上日至崩二十八载，摠计其数，凡寿一百一十七岁。案尧典求禅之年，即得舜而试之，求禅试舜共在一年也。更得二年，即为历试三年，故下传云历试二年，与摄位二十八年，合得为“三十在位”。故王肃云：“征用三载，其一在征用之年，其余二载与摄位二十八年凡三十岁也。”故孔传云：“历试二年，明其一年在征用之限。”以此计之，惟有一百一十六岁，不得有七，盖误为七也。",
                    "zhushu": "",
                    "type": 2
                },
                {
                    "paragraph": "传“考妣”至“思慕”",
                    "zhushu": "",
                    "type": 2
                },
                {
                    "paragraph": "正义曰：曲礼云：“生曰父母，死曰考妣。”郑玄云：“考，成也，言其德行之成也。妣之言嫓也，嫓于考也。”丧服为父、为君同服斩衰。檀弓说事君之礼云：“服勤至死，方丧三年。”郑玄云：“方丧，资于事父。”凡此以义为制，义重则恩轻，其情异于父，“如丧考妣”，言百官感德，情同父母，思慕深也。诸经传言“百姓”，或为百官，或为万民，知此“百姓”是百官者，以丧服庶民为天子齐衰三月，畿外之民无服，不得如考妣，故知百官也。",
                    "zhushu": "",
                    "type": 2
                },
                {
                    "paragraph": "传“遏绝”至“者远”",
                    "zhushu": "",
                    "type": 2
                },
                {
                    "paragraph": "正义曰：“密，静”，释诂文。“遏”，止绝之义，故为绝也。周礼太师云：“播之以八音：金、石、土、革、丝、木、匏、竹。”郑云：“金，钟镈也；石，磬也；土，𡎖也；革，鼓鼗也；丝，琴瑟也；木，柷敔也；匏，笙也；竹，管箫也。”传言“八音”，与彼次不同者，随便言耳。释地云：“九夷、八狄、七戎、六蛮，谓之四海。”夷狄尚绝音三年，则华夏内国可知也。丧服诸侯之大夫为天子正服穗衰，既葬除之。今能使四夷三载绝音，言尧有盛德，恩化所及远也。",
                    "zhushu": "",
                    "type": 2
                },
                {
                    "paragraph": "“月正”至“率服”",
                    "zhushu": "",
                    "type": 2
                },
                {
                    "paragraph": "正义曰：自此以下，言舜真为天子，命百官受职之事。舜既除尧丧，以明年之月正元日，舜至于文祖之庙，告已将即正位为天子也。告庙既讫，乃谋政治于四岳之官。所谋开四方之门，大为仕路致众贤也。明四方之目，使为已远视四方也。达四方之聪，使为已远听闻四方也。恐远方有所拥塞，令为已悉闻见之。既谋于四岳，又别敕州牧，咨十有二牧曰：“人君最所重者，在于民之食哉。惟当敬授民之天时，无失其农”。要为政务在安民，当安彼远人，则能安近人耳。远人不安，则近亦不安，欲令远近皆安之也。又当厚行德信，而使足为善长。欲令诸侯皆厚行其德，为民之师长，而难拒佞人，斥远之，使不干朝政。如是则诚信昭于四夷，自然蛮夷皆相率而来服也。",
                    "zhushu": "",
                    "type": 2
                },
                {
                    "paragraph": "传“月正”至“庙告”",
                    "zhushu": "",
                    "type": 2
                },
                {
                    "paragraph": "正义曰：“正”训长也，“月正”言月之最长，正月长于诸月，“月正”还是正月也。“上日”，日之最上。“元日”，日之最长，“元日”还是上日。王肃云：“月正元日，犹言正月上日，变文耳。礼云“令月吉日”，又变文言“吉月令辰”，此之类也。知“舜服尧丧三年毕，将即政”者，以尧存且摄其位，尧崩，谦而不居。孟子云：“尧崩，三年丧毕，舜避丹朱于南河之南，天下诸侯朝觐者，不之尧子而之舜。狱讼者不之尧子而之舜，讴歌者不之尧子而讴歌舜。曰：‘天也。’然后之中国，践天子位。”孟子既言然矣，此文又承“三载”之下，故知“舜服尧丧三年毕，将欲即政，复至文祖庙告”。前以摄位告，今以即政告也。此犹是尧之文祖，自此以后，舜当自立文祖之庙，尧之文祖当迁于丹朱之国也。",
                    "zhushu": "",
                    "type": 2
                },
                {
                    "paragraph": "传“询谋”至“众贤”",
                    "zhushu": "",
                    "type": 2
                },
                {
                    "paragraph": "正义曰：“询，谋”，释诂文。“辟”训开，开四方之门，谓开仕路，引贤人也。论语云：“从我于陈蔡者，皆不及门也。”门者，行之所由，故以“门”言仕路。以尧舜之圣，求贤久矣，今更言开门，是开其未开者，谓多设取士之科，以此广致众贤也。",
                    "zhushu": "",
                    "type": 2
                },
                {
                    "paragraph": "传“广视”至“壅塞”",
                    "zhushu": "",
                    "type": 2
                },
                {
                    "paragraph": "正义曰：“聪”谓耳闻之也，既云“明四目”，不云“聪四耳”者，目视苦其不明，耳聪贵其及远。“明”谓所见博，“达”谓听至远，二者互以相见。故传摠申其意“广视听于四方，使天下无壅塞”。天子之闻见在下，必由近臣，四岳亲近之官，故与谋此事也。",
                    "zhushu": "",
                    "type": 2
                },
                {
                    "paragraph": "传“咨亦”至“民时”",
                    "zhushu": "",
                    "type": 2
                },
                {
                    "paragraph": "正义曰：“咨，谋”，释诂文。以上“帝曰咨”，上连“帝曰”，故为咨嗟。此则上有“询于四岳”，言“咨十有二牧”，故为谋也。立君所以牧民，民生在于粒食，是君之所重。论语云“所重民食”，谓年糓也。种殖收敛，及时乃获，故“惟当敬授民时”。",
                    "zhushu": "",
                    "type": 2
                },
                {
                    "paragraph": "传“柔安”至“长善”",
                    "zhushu": "",
                    "type": 2
                },
                {
                    "paragraph": "正义曰：“柔，安”，“迩，近”，“惇，厚”，皆释诂文。“元，善之长”，易文言也。安近不能安远，远人或来扰乱，虽欲安近，近亦不安。人君为政，若其下能安近，但戒使之柔远，故能安近。言当安彼远人，乃能安近，欲令远近皆安也。王肃云：“能安远者，先能安近。”知不然者，以牧在远方，故据远言之。“惇德”者，令人君厚行德也。“允元”者，信使足为长善也。言人君厚行德之与信，使足为善长，民必効之，为善而行也。",
                    "zhushu": "",
                    "type": 2
                },
                {
                    "paragraph": "传“任佞”至“来服”",
                    "zhushu": "",
                    "type": 2
                },
                {
                    "paragraph": "正义曰：“任，佞”，释诂文。孙炎云：“似可任之佞也。”论语说为邦之法云：“远佞人，佞人殆。”故以难距佞人为“斥远之”，令不干朝政。朝无佞人，则忠信昭于四夷，皆相率而来服”也。举蛮夷而戎狄亦见矣。",
                    "zhushu": "",
                    "type": 2
                },
                {
                    "paragraph": "“舜曰”至“往哉”",
                    "zhushu": "",
                    "type": 2
                },
                {
                    "paragraph": "正义曰：舜本以百揆摄位，今既即政，故求置其官。曰：“咨嗟。四岳等，汝于群臣之内，有能起发其功，广大帝尧之事者，我欲使之居百揆之官。在官而信立其功，于事能顺者，其是谁乎？”四岳皆曰：“伯禹作司空，有成功，惟此人可用。”帝曰：“然。”然其所举得人也。乃咨嗟敕禹：“汝本平水土，实有成功，惟当居是百揆，而勉力行哉。”禹拜稽首，让于稷、契与皐陶。帝曰：“然。”然其所让实贤也。“汝但往居此职”。不许其让也。",
                    "zhushu": "",
                    "type": 2
                },
                {
                    "paragraph": "传“奋起”至“别尧”",
                    "zhushu": "",
                    "type": 2
                },
                {
                    "paragraph": "正义曰：“奋”是起动之意，故为起也。释诂云：“庸，劳也。”“劳”亦功也。郑玄云：“载，行也。”王肃云：“载，成也。”孔以“载”为事也，各自以意训耳。舜受尧禅，当继行其道。行之在于任臣，百揆臣之最贵，求能起发其功，广大帝尧之事者，欲任之。舜既即位，可以称帝，而言“舜曰”者，承尧事下言“舜曰”以别尧，于此一别，以下称帝也。",
                    "zhushu": "",
                    "type": 2
                },
                {
                    "paragraph": "传“亮信”至“谁乎”",
                    "zhushu": "",
                    "type": 2
                },
                {
                    "paragraph": "正义曰：“亮，信”，释诂文。“惠，顺”，释言文。上云舜“纳于百揆”，“百揆”是官名，故求其人，使居百揆之官。居官则当信立其功，能顺其事者谁乎？此官任重，当统群职，继尧之功，故历言所顺，而后始问谁乎，异于余官先言“畴”也。",
                    "zhushu": "",
                    "type": 2
                },
                {
                    "paragraph": "传“四岳”至“用之”",
                    "zhushu": "",
                    "type": 2
                },
                {
                    "paragraph": "正义曰：“佥”训为皆，故云“四岳皆同辞而对”也。国语云：“有崇伯鲧，尧殛之于羽山。”贾逵云：“崇，国名。伯，爵也。”禹代鲧为崇伯，入为天子司空，以其伯爵，故称“伯禹”。言人之贤而举其为官，知“禹“治洪水有成功，言可用”也。",
                    "zhushu": "",
                    "type": 2
                },
                {
                    "paragraph": "传“然其”至“行之”",
                    "zhushu": "",
                    "type": 2
                },
                {
                    "paragraph": "正义曰：禹平水土，往前之事，嫌其今复命之令平水土，故云“称禹前功以命之”。“懋，勉”，释诂文。",
                    "zhushu": "",
                    "type": 2
                },
                {
                    "paragraph": "传“居稷”至“首至地”",
                    "zhushu": "",
                    "type": 2
                },
                {
                    "paragraph": "正义曰：下文帝述三人，遂变“稷”为“弃”，故解之。“居稷官”者，弃也。独称“官”者，出自禹意耳，不必著义。郑云：“时天下赖后稷之功，故以官名通称。”或当然也。经因稷、契名单，共文言“暨皐陶”为文势耳。三人为此次者，盖以官尊卑为先后也。周礼太祝“辨九拜，一曰稽首”。稽首为敬之极，故为“首至地”。“稽首”是拜内之别名，为拜乃稽首，故云“拜稽首”也。",
                    "zhushu": "",
                    "type": 2
                },
                {
                    "paragraph": "“帝曰弃”至“百糓”",
                    "zhushu": "",
                    "type": 2
                },
                {
                    "paragraph": "正义曰：帝因禹让三人而官不转，各述其功以劝之。帝呼稷曰：“弃，往者洪水之时，众民之难，难在于饥，汝君为此稷之官，教民布种是百谷以济活之。”言我知汝功，当勉之。",
                    "zhushu": "",
                    "type": 2
                },
                {
                    "paragraph": "传“阻难”至“勉之”",
                    "zhushu": "",
                    "type": 2
                },
                {
                    "paragraph": "正义曰：“阻，难”，释诂文。“播”是分散之义，故为布也。王肃云：“播，敷也。”尧遭洪水，民不粒食，故众民之难在于饥也。“稷”是五谷之长，立官主此稷事。“后”训君也。帝言：“汝君此稷官，布种是百谷以济救之。”追美其功以劝勉之。上文“让于稷、契”，益稷云“暨稷”，吕刑云“稷降播种”，国语云“稷为天官”，单名为“稷”，尊而君之，称为“后稷”，故诗传、孝经皆以“后稷”为言，非官称“后”也。",
                    "zhushu": "",
                    "type": 2
                },
                {
                    "paragraph": "“帝曰契”至“在宽”",
                    "zhushu": "",
                    "type": 2
                },
                {
                    "paragraph": "正义曰：帝又呼契曰：“往者天下百姓不相亲睦，家内尊卑五品不能和顺，汝作司徒之官，谨敬布其五常之教，务在于宽，故使五典克从，是汝之功，宜当勉之。”",
                    "zhushu": "",
                    "type": 2
                },
                {
                    "paragraph": "传“五品”至“顺也”",
                    "zhushu": "",
                    "type": 2
                },
                {
                    "paragraph": "正义曰：“品”谓品秩，一家之内，尊卑之差，即父、母、兄、弟、子是也。教之义、慈、友、恭、孝，此事行乃为五常耳。传上云“五典克从”，即此五品能顺。上传，以解“五典”为五常，又解此以同之，故云“五品谓五常”，其实五常”据教为言，不据品也。“逊，顺”，常训也。不顺谓不义、不慈、不友、不恭、不孝也。",
                    "zhushu": "",
                    "type": 2
                },
                {
                    "paragraph": "传“布五”至“前功”",
                    "zhushu": "",
                    "type": 2
                },
                {
                    "paragraph": "正义曰：文十八年左传云：“布五教于四方，父义、母慈、兄友、弟恭、子孝。”是“布五常之教”也。论语云：“宽则得众。”故“务在宽，所以得民心”也。治不逊之罪，宜峻法以绳之，而贵其务在宽者，此五品不逊，直是礼教不行，风俗未淳耳，未有杀害之罪，故教之务在于宽。若其不孝不恭，其人至于逆乱，而后治之，于事不得宽也。",
                    "zhushu": "",
                    "type": 2
                },
                {
                    "paragraph": "“帝曰皐陶”至“克允”",
                    "zhushu": "",
                    "type": 2
                },
                {
                    "paragraph": "正义曰：帝呼皐陶曰：“往者蛮夷戎狄猾乱华夏，又有强𡨥劫贼，外奸内宄者，为害甚大。汝作士官治之，皆能审得其情，致之五刑之罪，受罪者皆有服从之心”。”言轻重得中，悉无怨恨也。“五刑有服从者，于三处就而杀之。其有不忍刑其身者，则断为五刑而流放之。五刑之流，各有所居处，五刑所居，于三处居之，所以轻重罪得其宜，受罪无怨者，惟汝识见之明，能使之信服，故奸邪之人无敢更犯，是汝之功，宜当勉之”。因禹之让，以次诫之。",
                    "zhushu": "",
                    "type": 2
                },
                {
                    "paragraph": "传“猾乱”至“之致”",
                    "zhushu": "",
                    "type": 2
                },
                {
                    "paragraph": "正义曰：“猾”者，狡猾相乱，故“猾”为乱也。“夏”训大也，中国有文章光华，礼义之大。定十年左传云：“裔不谋夏，夷不乱华。”是中国为华夏也。“𡨥”者，众聚为之。“贼”者，杀害之称，故“群行攻劫曰𡨥，杀人曰贼”。成十七年左传云：“乱在外为奸，在内为宄。”是“在外曰奸，在内曰宄”也。“𡨥”“贼”“奸”“宄”皆是作乱害物之名也。“蛮夷猾夏”，兴兵犯边，害大，故先言之。“𡨥贼奸宄”皆国内之害，小，故后言之。管子曰：“仓廪实知礼节，衣食足知荣辱。让生于有余，争生于不足。”往者洪水为灾，下民饥困，内有𡨥贼为害，外则四夷犯边，皆言无教之致也。唐尧之圣，协和万邦，不应末年顿至于此，盖少有其事，辞颇増甚，归功于人，作与夺之势耳。",
                    "zhushu": "",
                    "type": 2
                },
                {
                    "paragraph": "传“士理”至“中正”",
                    "zhushu": "",
                    "type": 2
                },
                {
                    "paragraph": "正义曰：“士”即周礼司𡨥之属，有士师、卿士等，皆以“士”为官名。郑玄云：“士，察也，主察狱讼之事。”月令云：“命大理。”昭十四年左传云：“叔鱼摄理。”是谓狱官为理官也。准吕刑文，知五刑谓墨、劓、剕、宫、大辟也。人心服罪，是顺从之义，故为从也。所以服者，言得轻重之中正也。吕刑云“咸庶中正”是也。",
                    "zhushu": "",
                    "type": 2
                },
                {
                    "paragraph": "传“既从”至“于市”",
                    "zhushu": "",
                    "type": 2
                },
                {
                    "paragraph": "正义曰：经言“五服”，谓皐陶所断五刑，皆服其罪。传既训“服”为从，故云“既从五刑，谓服罪也”。“行刑当就三处”，惟谓大辟罪耳。鲁语云：“刑五而已，无有隐者。大刑用甲兵，次刑斧𨱆，中刑刀锯，其次钻筰，薄刑鞭扑，以威民。故大者陈之原野，小者致之市朝。五刑三次，是无隐也。”孔用彼为说，故以“三就”为原野与朝、市也。国语贾逵注云：“用兵甲者，诸侯逆命，征讨之刑也。大夫已上于朝，士已下于市。”传虽不言“已上”“已下”，为义亦当然也。国语云：“五刑者，谓甲兵也，斧钺也，刀锯也，钻筰也，鞭扑也。”与吕刑之五刑异也。所言“三次”，即此“三就”是也。惟死罪当分就处所，其墨、劓、剕、宫无常处可就也。马、郑、王三家皆以“三就”为原野也，市朝也，甸师氏也。案刑于甸师氏者，王之同族，刑于隐者，不与国人，虑兄弟耳，非所刑之正处。此言正刑，不当数甸师也。又市、朝异所，不得合以为一，且皆国语之文，其义不可通也。",
                    "zhushu": "",
                    "type": 2
                },
                {
                    "paragraph": "传“谓不”至“之外”",
                    "zhushu": "",
                    "type": 2
                },
                {
                    "paragraph": "正义曰：此“五流有宅”，即“流宥五刑”也。当在五刑而流放之，故知谓“不忍加刑，则流放之，若四凶”也。郑玄云：“舜不刑此四人者，以为尧臣，不忍刑之。”王肃云：“谓在八议之辟，君不忍杀，宥之以远。”八议者，周礼小司𡨥所云“议亲、议故、议贤、议能、议贵、议宾、议功、议勤”是也。以君恩不忍杀，罪重不可全赦，故流之也。“五刑之流，各有所居”，谓徙置有处也。“五居之差，有三等之居”，量其罪状，为远近之差也。四裔最远，在四海之表，故“大罪四裔”，谓本犯死罪也。故周礼调人职云：“父之雠，辟诸海外。”即与“四裔”为一也。“次九州之外”，即王制云：“入学不率教者，屏之远方，西方曰𤏡，东方曰寄。”注云：“逼寄于夷狄也。”与此“九州之外”同也。“次千里之外”者，即调人职云“兄弟之雠，辟诸千里之外”也。立政云“中国之外，下同”者，言“中国”者，据罪人所居之国定千里也。据其远近，其实一也。周礼与王制既有三处之别，故约以为言。郑玄云：“三处者，自九州之外至于四海，三分其地，远近若周之夷、镇、蕃也。”然罪有轻重不同，岂五百里之校乎？不可从也。",
                    "zhushu": "",
                    "type": 2
                },
                {
                    "paragraph": "传“言皐”至“述之”",
                    "zhushu": "",
                    "type": 2
                },
                {
                    "paragraph": "正义曰：“惟明”谓皐陶之明，“克允”谓受罪者信服。故王肃云：“惟明其罪，能使之信服，是信施于彼也。”但彼人信服，由皐陶有信，故传言“皐陶能明信五刑，施之远近蛮夷，使咸信服”。主言信者，见其皐陶有信，故彼信之也。",
                    "zhushu": "",
                    "type": 2
                },
                {
                    "paragraph": "传“问谁”至“臣名”",
                    "zhushu": "",
                    "type": 2
                },
                {
                    "paragraph": "正义曰：考工记云：“国有六职，百工与居一焉。”“工”即百工，故云“问谁能顺我百工事者”。直言“帝曰”，无所偏咨，故知“佥曰”是朝臣共举垂也。",
                    "zhushu": "",
                    "type": 2
                },
                {
                    "paragraph": "传“共谓供其职事”",
                    "zhushu": "",
                    "type": 2
                },
                {
                    "paragraph": "正义曰：尧典传云：“共工，官称。”即彼以“共工”二字为官名。上云“畴若予工”，单举“工”名，今命此人云“汝作共工”，明是帝谓此人堪供此职，非是呼此官名为“共工”也。其官或以“共工”为名，要帝意言共谓供此职也。",
                    "zhushu": "",
                    "type": 2
                },
                {
                    "paragraph": "传“上谓”至“能之”",
                    "zhushu": "",
                    "type": 2
                },
                {
                    "paragraph": "正义曰：言“上下草木鸟兽”，则上之与下各有草木鸟兽，即周礼山虞、泽虞之官，各掌其教，知上谓山，下谓泽也。顺其草木鸟兽之宜，明是施其政教，取之有时，用之有节也。马、郑、王本皆为“禹曰：益哉”，是字相近而彼误耳。",
                    "zhushu": "",
                    "type": 2
                },
                {
                    "paragraph": "“作朕虞”",
                    "zhushu": "",
                    "type": 2
                },
                {
                    "paragraph": "正义曰：此官以“虞”为名，帝言作我虞耳，“朕”非官名也。郑玄云：“言朕虞，重鸟兽草木。”汉书王莽自称“为予立予虞之官”，则莽谓此官名为“朕虞”，其义必不然也。",
                    "zhushu": "",
                    "type": 2
                },
                {
                    "paragraph": "传“朱虎”至“之中”",
                    "zhushu": "",
                    "type": 2
                },
                {
                    "paragraph": "正义曰：知垂所让四人皆在元凯之中者，以文十八年左传八元之内有伯虎、仲熊，即此“朱虎、熊罴”是也。虎、熊在元凯之内，明殳斨、伯与亦在其内，但不知彼谁当之耳。益是皐陶之子，皇陶即庭坚也。益在八凯之内，垂则不可知也。传不在伯夷、夔龙之下为此言者，以伯夷姜姓，不在元凯之内，夔龙亦不可知，惟言此四人耳。传虽言殳斨、伯与，亦难知也。",
                    "zhushu": "",
                    "type": 2
                },
                {
                    "paragraph": "传“三礼”至“姜姓”",
                    "zhushu": "",
                    "type": 2
                },
                {
                    "paragraph": "正义曰：此时“秩宗”即周礼之宗伯也，其职云：“掌天神、人鬼、地祇之礼。”虽三者并为吉礼，要言三礼者是天地人之事，故知三礼是天地人之礼。上文舜之巡守，言“修五礼”，此云“典朕三礼”，各有其事，则五礼皆据其所施于三处，五礼所施于天地人耳。言“三”足以包五，故举“三”以言之。郑语云：“姜，伯夷之后也。伯夷能礼于神以佐尧。”是伯夷为姜姓也。此经不言“畴”者，访其有能，是问谁可知，上文已具，此略之也。",
                    "zhushu": "",
                    "type": 2
                },
                {
                    "paragraph": "传“秩序”至“之官”",
                    "zhushu": "",
                    "type": 2
                },
                {
                    "paragraph": "正义曰：尧典传已训“秩”为序，此复训者，此为官名，须辨官名之义，故详之也。“宗”之为尊，常训也。主郊庙之官，掌序鬼神尊卑，故以“秩宗”为名。“郊”谓祭天南郊，祭地北郊，“庙”谓祭先祖，即周礼所谓“天神、人鬼、地祇之礼”是也。",
                    "zhushu": "",
                    "type": 2
                },
                {
                    "paragraph": "传“夙早”至“清明”",
                    "zhushu": "",
                    "type": 2
                },
                {
                    "paragraph": "正义曰：“夙，早”，释诂文。“早夜敬服其职”，谓侵早已起，夜深乃卧，谨敬其职事也。典礼之官施行教化，使正直而清明。正直，不枉曲也。清明，不暗昧也。",
                    "zhushu": "",
                    "type": 2
                },
                {
                    "paragraph": "“帝曰夔”至“率舞”",
                    "zhushu": "",
                    "type": 2
                },
                {
                    "paragraph": "正义曰：帝因伯夷所让，随才而任用之。帝呼夔曰：“我今命汝典掌乐事，当以诗乐教训世适长子，使此长子正直而温和，宽𢎞而庄栗，刚毅而不苛虐，简易而不傲慢。教之诗乐，所以然者，诗言人之志意，歌咏其义，以长其言。乐声依此长歌为节，律吕和此长歌为声，八音皆能和谐，无今相夺道理，如此则神人以此和矣。”夔答舜曰：“呜呼。我系其石磬，拊其石磬，诸音莫不和谐，百兽相率而舞。”乐之所感如此，是人神既已和矣。",
                    "zhushu": "",
                    "type": 2
                },
                {
                    "paragraph": "传“胄长”至“孝友”",
                    "zhushu": "",
                    "type": 2
                },
                {
                    "paragraph": "正义曰：说文云：“胄，胤也。”释诂云：“胤，继也。”继父世者，惟长子耳，故以“胄”为长也。“谓元子已下至卿大夫子弟”者，王制云：“乐正崇四术，立四教，王太子、王子、群后之太子，卿大夫、元士之适子，皆造焉。”是“下至卿大夫”也。不言“元士”，士卑，故略之。彼郑注云：“王子，王之庶子也。”此传兼言“弟”者，盖指太子之弟耳。或孔意公卿大夫之弟亦教之。国子以适为主，故言“胄子”也。命典乐之官使教胄子，下句又言诗歌之事，是“今夔以歌诗蹈之舞之，教此适长国子”也。周礼大司乐云：“以乐德教国子：中、和、祗、庸、孝、友。”郑云：“中犹忠也。和，刚柔适也。”祗，敬也。庸，有常也。善父母曰孝，善兄弟曰友。”是言乐官用乐教之，使成此六德也。乐记又云：“乐在宗庙之中，君臣上下同听之，则莫不和敬。在族党郷里之中，长幼同听之，则莫不和顺。在闺门之内，父子兄弟同听之，则莫不和亲。”是乐之感人，能成忠、和、祗、庸、孝、友之六德也。",
                    "zhushu": "",
                    "type": 2
                },
                {
                    "paragraph": "传“教之”至“庄栗”",
                    "zhushu": "",
                    "type": 2
                },
                {
                    "paragraph": "正义曰：此“直而温”与下三句，皆使𧃍教胄子，令性行当然，故传发首言“教之”也。正直者失于太严，故令“正直而温和”。宽弘者失于缓慢，故令“宽弘而庄栗”。谓矝庄严栗。栗者，谨敬也。",
                    "zhushu": "",
                    "type": 2
                },
                {
                    "paragraph": "传“刚失”至“其失”",
                    "zhushu": "",
                    "type": 2
                },
                {
                    "paragraph": "正义曰：刚强之失，入于苛虐，故令人刚而无虐。简易之失，入于傲慢，故令简而无傲。刚、简是其本性，教之使无虐、傲，是言教之以防其失也。由此而言之，上二句亦直、宽是其本性，直失于不温，宽失于不栗，故教之使温栗也。直、宽、刚、简即皐陶所谋之九德也。九德而独举此四事者，人之大体，故特言之。",
                    "zhushu": "",
                    "type": 2
                },
                {
                    "paragraph": "传“谓诗”至“其言”",
                    "zhushu": "",
                    "type": 2
                },
                {
                    "paragraph": "正义曰：作诗者自言已志，则诗是言志之书，习之可以生长志意，故教其“诗言志”，以导胄子之志，使开悟也。作诗者直言不足以申意，故长歌之，教令歌咏其诗之义，以长其言，谓声长续之。定本经作“永”字，明训“永”为长也。",
                    "zhushu": "",
                    "type": 2
                },
                {
                    "paragraph": "传“声谓”至“和乐”",
                    "zhushu": "",
                    "type": 2
                },
                {
                    "paragraph": "正义曰：周礼太师云：“文之以五声：宫、商、角、征、羽。”言五声之清浊有五品，分之为五声也。又“太师掌六律、六吕，以合阴阳之声。阳声：黄钟、太蔟、沽洗、蕤宾、夷则、无射，阴声大吕、应钟、南吕、林钟、仲吕、夹钟”。”是六律、六吕之名也。汉书律历志云：“律有十二，阳六为律，阴六为吕。”是阴律名同，亦名吕也。郑玄云：“律，述气也。同助阴宣气，与之同也。”又云：“吕，旅也，言旅助阳宣气也。”志又云：“律，黄帝之所作也。黄帝使伶伦氏自大夏之西、昆仑之阴，取竹于嶰谷之中，各生其窍厚薄均者，断两节之闲吹之，以为黄钟之宫。制十二籥以听凤皇之鸣，其雄声为六，雌鸣亦六，以比黄钟之宫，是为律之本。”言律之所作如此。圣人之作律也，既以出音，又以𠋫气，布十二律于十二月之位，气至则律应，是六律、六吕，十二月之音气也。“声依永”者，谓五声依附长言而为之，其声未和，乃用此律吕调和其五声，使应于节奏也。",
                    "zhushu": "",
                    "type": 2
                },
                {
                    "paragraph": "传“伦理”至“勉之”",
                    "zhushu": "",
                    "type": 2
                },
                {
                    "paragraph": "正义曰：“伦”之为理，常训也。“八音能谐，相应和也。“各自守分，不相夺道理”，是言理不错乱相夺也。如此则神人咸和矣。帝言此者，命𧃍使勉之也。大司乐云：“大合乐以致鬼神示，以和邦国，以谐万民，以安宾客，以说远人。”是神人和也。",
                    "zhushu": "",
                    "type": 2
                },
                {
                    "paragraph": "传“石磬”至“可知”",
                    "zhushu": "",
                    "type": 2
                },
                {
                    "paragraph": "正义曰：乐器惟磬以石为之，故云“石，磬也”。八音之音，石磬最清，故知磬是音之声清者”。磬必击以鸣之，故云“拊亦击之”。重其文者，击有大小，“击”是大击，“拊”是小击。音声浊者粗，清者精，精则难和，举清者和，则其余皆从矣。商颂云：“依我磬声。”是言磬声清，诸音来依之。“百兽率舞”，即大司乐云“以作动物”，益稷云“鸟兽跄跄”是也。人神易感，鸟兽难感，百兽相率而舞，则神人和可知也。夔言此者，以帝戒之云“神人以和”，欲使勉力感神人也。乃答帝云“百兽率舞”，则神人以和，言帝德及鸟兽也。",
                    "zhushu": "",
                    "type": 2
                },
                {
                    "paragraph": "“帝曰龙”至“惟允”",
                    "zhushu": "",
                    "type": 2
                },
                {
                    "paragraph": "正义曰：帝呼龙曰：“龙，我憎疾人为谗佞之说，绝君子之行，而动惊我众人，欲遏之，故命汝作纳言之宫，从早至夜，出纳我之教命，惟以诚信。𣫭事皆信，则谗言自绝。”命龙使勉之。",
                    "zhushu": "",
                    "type": 2
                },
                {
                    "paragraph": "传“堲疾”至“绝之”",
                    "zhushu": "",
                    "type": 2
                },
                {
                    "paragraph": "正义曰：“堲”声近疾，故为疾也。“殄，绝”，“震，动”，皆释诂文。谗人以善为恶，以恶为善，故言“我疾谗说，绝君子之行，众人畏其谗口”，故为谗也。动惊我众，欲遏止之。",
                    "zhushu": "",
                    "type": 2
                },
                {
                    "paragraph": "传“纳言”至“以信”",
                    "zhushu": "",
                    "type": 2
                },
                {
                    "paragraph": "正义曰：诗美仲山甫为王之喉舌，喉舌者，宣出王命，如王咽喉口舌，故纳言为“喉舌之官”也。此官主听下言纳于上，故以“纳言”为名。亦主受上言宣于下，故言出朕命。“纳言”不纳于下，“朕命”有出无入，官名“纳言”，云“出纳朕命”，互相见也。“必以信”者，不妄传下言，不妄宣帝命，出纳皆以信也。",
                    "zhushu": "",
                    "type": 2
                },
                {
                    "paragraph": "“帝曰咨”至“天功”",
                    "zhushu": "",
                    "type": 2
                },
                {
                    "paragraph": "正义曰：帝既命用众官，乃摠戒敕之曰：“咨嗟。汝新命六人及四岳、十二牧，凡二十有二人等，各当敬其职事哉。惟是汝等敬事，则信实能立天下之功。天下之功成，主在于汝，可得不敬之哉。”",
                    "zhushu": "",
                    "type": 2
                },
                {
                    "paragraph": "传“禹垂”至“命之”",
                    "zhushu": "",
                    "type": 2
                },
                {
                    "paragraph": "正义曰：传以此文摠结上事，据上文“询于四岳”，“咨十有二牧”及“新命六官”等，适满二十二人，谓此也。其稷、契、皐陶、殳斨、伯与、朱虎、熊罴七人仍旧，故不须敕命之。岳牧亦应是旧而敕命之者，岳牧外内之官，常所咨询，故亦敕之。郑玄云：“自“咨十有二牧”至“帝曰龙”，皆月正元日格于文祖所敕命也。”案经“格于文祖”之后，方始询于四岳，咨十二州牧，未必一日之内即得行此诸事。传既不说，或历日命授，乃摠敕之，未必即是元日之事也。郑以为二十二人数殳、㭊、伯与、朱、虎、熊、罴，不数四岳。彼四人者直被让而已，不言居官，何故敕使敬之也？岳、牧俱是帝所咨询，何以敕牧不敕岳也？必非经旨，故孔说不然。",
                    "zhushu": "",
                    "type": 2
                },
                {
                    "paragraph": "“三载”至“三苗”",
                    "zhushu": "",
                    "type": 2
                },
                {
                    "paragraph": "正义曰：自此以下，史述舜事，非帝语也。言帝命群官之后，经三载乃者其功绩，经三考则九载。黜陟幽明，明者升之，暗者退之。群官惧黜思升，各敬其事，故得众功皆广。前流四凶时，三苗之君𥨥之西裔，更绍其嗣，不灭其国。舜即政之后，三苗复不从化，是暗当黜之。其君臣有善有恶，舜复分北流其三苗。北，背也。善留恶去，使分背也。",
                    "zhushu": "",
                    "type": 2
                },
                {
                    "paragraph": "传“三年”至“明者”",
                    "zhushu": "",
                    "type": 2
                },
                {
                    "paragraph": "正义曰：三年一闰，天道成，人亦可以成功，故以三年考校其功之成否也。九年三考，则人之能否可知，幽明有别。“黜退其幽者”，或夺其官爵，或徙之远方。“升进其明者”，或益其土地，或进其爵位也。",
                    "zhushu": "",
                    "type": 2
                },
                {
                    "paragraph": "传“考绩”至“恶明”",
                    "zhushu": "",
                    "type": 2
                },
                {
                    "paragraph": "正义曰：考绩法明，人皆自励，故得“众功皆广”也。分地三苗，即是黜幽之事，故其“考绩”之下言其流之。“分”谓别之，云“北”者，言相背，必善恶不同。故知三苗幽暗，宜黜其君臣，乃有善否，分背流之，不今相从。俱徙之则善从恶，俱不徙则恶从善，言善恶不使相从，言舜之黜陟善恶明也。郑玄以为“流四凶者，卿为伯、子，大夫为男，降其位耳，犹为国君，故以三苗为西裔诸侯。“犹为恶，乃复分北流之”，谓分北西裔之三苗也。孔传“𥨥三苗”为诛也，其身无复官爵，必非黜陟之限，其所“分北”，非彼“𥨥”者。王肃云：“三苗之民有赦宥者，复不从化，不今相从，分北流之。”王肃意彼赦宥者复继为国君，至不复从化，故分北流之。禹继鲧为崇伯，三苗未必绝后。传意或如肃言。",
                    "zhushu": "",
                    "type": 2
                },
                {
                    "paragraph": "传“历试”至“八年”",
                    "zhushu": "",
                    "type": 2
                },
                {
                    "paragraph": "正义曰：上云“乃言厎可绩，三载”，则历试当三年。云“二年”者，其一即是征用之年，已在上句三十之数，故惟有二年耳。受终居摄，尚在臣位，故历试并为三十。“在位”谓在臣位也。",
                    "zhushu": "",
                    "type": 2
                },
                {
                    "paragraph": "传“方道”至“十二岁”",
                    "zhushu": "",
                    "type": 2
                },
                {
                    "paragraph": "正义曰：论语云：“可谓仁之方也已。”孔注亦以“方”为道，常训也。舜即位五十年，从格于文祖之后数之，“升道”谓乘道而行也。天子之行，必是巡其所守之国，故通以巡守为名，未必以仲夏之月巡南岳也。檀弓云：“舜葬苍梧之野。”是“舜死苍梧之野，因而葬焉”。孔以“月正元日”在“三载遏密”之下。又孟子云：“舜服尧三年丧毕，避尧之子，故服丧三年。”三年之丧，二十五月而毕，其一年即在“三十在位”之数，惟有二年，是“舜年六十二，为天子五十年”，是舜“凡寿百一十二岁”也。大禹谟云：“帝曰：“朕宅帝位三十有三载，乃求禅禹。”孟子云：“舜荐禹于天子十七年。”是“在位五十年”，其文明矣。郑玄读此经云：“舜生三十”，谓生三十年也。“登庸二十”，谓历试二十年。“在位五十载，陟方乃死”，谓摄位至死为五十年。舜年一百岁也。”史记云：“舜年三十，尧举用之。年五十摄行天子事。年五十八尧崩。年六十一而践天子位。三十九年崩。”皆谬耳。",
                    "zhushu": "",
                    "type": 2
                },
                {
                    "paragraph": "“帝厘”至“槀饫”",
                    "zhushu": "",
                    "type": 2
                },
                {
                    "paragraph": "正义曰：此序也。孔以书序序所以为作者之意，宜相附近，故引之各冠其篇首。其经亡者，以序附于本篇次而为之传，故此序在此也。帝舜治理下土诸侯之事，为各于其方置设其官，居其所在之方而统治之。又为民别其姓族之生，分别异类，各使相从。作汨作篇，又作九共九篇，又作槀饫之篇，凡十一篇，皆亡。",
                    "zhushu": "",
                    "type": 2
                },
                {
                    "paragraph": "传“言舜”至“其方”",
                    "zhushu": "",
                    "type": 2
                },
                {
                    "paragraph": "正义曰：在虞书，知“帝”是舜也。“下土”，对天子之辞，故云“理四方诸侯，各为其官，居其方”，不知若为设之。凡此三篇之序，亦既不见其经，暗射无以可中，孔氏为传，复顺其文为其传耳，是非不可知也。他皆倣此。",
                    "zhushu": "",
                    "type": 2
                },
                {
                    "paragraph": "传“汨治”至“篇亡”",
                    "zhushu": "",
                    "type": 2
                },
                {
                    "paragraph": "正义曰：“汨”之为治，无正训也。“作”是起义，故为兴也。“言其治民之功兴”，以意言之耳。",
                    "zhushu": "",
                    "type": 2
                },
                {
                    "paragraph": "传“槀，劳。饫，赐也”",
                    "zhushu": "",
                    "type": 2
                },
                {
                    "paragraph": "正义曰：左传言“槁师”者，以师枯槁，用酒食劳之，是“槀”得为劳也。襄二十六年左传云：“将赏，为之加膳。”加膳则饫赐，是“饫”得为赐也。亦不知劳赐之何所谓也。",
                    "zhushu": ""
                }
            ]
        },
        {
            "name": "虞书大禹谟第三",
            "paragraphs": [
                {
                    "paragraph": "虞书大禹谟第三",
                    "zhushu": ""
                },
                {
                    "paragraph": "“皐陶”至“益稷”。",
                    "zhushu": "",
                    "type": 2
                },
                {
                    "paragraph": "正义曰：皐陶为帝舜陈其谋，禹为帝舜陈已成所治水之功，帝舜因其所陈，从而重美之。史录其辞，作大禹、皐陶二篇之谟，又作益稷之篇，凡三篇也。篇先大禹，序先言皐陶者，皐陶之篇皐陶自先发端，禹乃然而问之，皐陶言在禹先，故序先言皐陶。其此篇以功大为先，故先禹也。益稷之篇亦是禹之所陈，因皐陶之言，而禹论益稷，在皐陶谟后，故后其篇。",
                    "zhushu": "",
                    "type": 2
                },
                {
                    "paragraph": "传“矢，陈也”。",
                    "zhushu": "",
                    "type": 2
                },
                {
                    "paragraph": "正义曰：“矢，陈”，释诂文。",
                    "zhushu": "",
                    "type": 2
                },
                {
                    "paragraph": "传“陈其成功”。",
                    "zhushu": "",
                    "type": 2
                },
                {
                    "paragraph": "正义曰：此是谟篇，禹成其功，陈其言耳。蒙上“矢”文，故传明之，言“陈其成功”也。序“成”在“厥”上，传“成”在下者，序顺上句，传从便文，故倒也。",
                    "zhushu": "",
                    "type": 2
                },
                {
                    "paragraph": "传“申重”至“之言”。",
                    "zhushu": "",
                    "type": 2
                },
                {
                    "paragraph": "正义曰：“申，重”，释诂文。大禹谟云：“帝曰：‘ 俞。地平天成，时乃功。’”又：“帝曰：‘ 皐陶，惟兹臣庶，罔或干予政，时乃功，懋哉。’”益稷云：“迪朕德，时乃功。”皆是重美二子之言也。",
                    "zhushu": "",
                    "type": 2
                },
                {
                    "paragraph": "传“大禹”至“九德”。",
                    "zhushu": "",
                    "type": 2
                },
                {
                    "paragraph": "正义曰：二篇皆是谟也，序以一“谟”摠二篇，故传明之。大禹治水能致九功而言“谟”，以其序有“谟”文，故云“谟”也。",
                    "zhushu": "",
                    "type": 2
                },
                {
                    "paragraph": "传“凡三篇”。",
                    "zhushu": "",
                    "type": 2
                },
                {
                    "paragraph": "正义曰：益稷亦大禹所谋，不言“谟”者，禹谋言及益稷，非是益稷为谋，不得言益稷谟也。其篇虽有“夔曰”，夔言乐和，本非谋虑，不得谓之“夔谟”。",
                    "zhushu": "",
                    "type": 2
                },
                {
                    "paragraph": "传“禹称”至“谋也”。",
                    "zhushu": "",
                    "type": 2
                },
                {
                    "paragraph": "正义曰：余文单称“禹”， 而此独加“大”者，故解之。禹与皐陶同为舜谋，而禹功实大，禹与皐陶不等，史加大其功，使异于皐陶，于此独加“大”字与皐陶并言故也。“谟，谋”，释诂文。此三篇皆是舜史所录，上取尧事，下录禹功，善于尧之知已，又美所禅得人，故包括上下以为虞书。其事以类相从，非由事之先后。若其不然，上篇巳言舜死，于此岂死后言乎？此篇已言禅禹，下篇岂受禅后乎？明史以类聚为文。计此三篇，禹谟最在后，以禹功大，故进之于先。孟子称“舜荐禹于天，十有七年”，则禹摄一十七年，舜陟方乃死，不知禹征有苗在摄几年。史述禹之行事，不必以摄位之年即征苗民也。",
                    "zhushu": "",
                    "type": 2
                },
                {
                    "paragraph": "“曰若”至“于帝”",
                    "zhushu": "",
                    "type": 2
                },
                {
                    "paragraph": "正义曰：史将录禹之事，故为题目之辞曰，能顺而考案古道而言之者，是大功之禹也。此禹能以文德教命布陈于四海，又能敬承尧、舜。外布四海，内承二帝，言其道周备。",
                    "zhushu": "",
                    "type": 2
                },
                {
                    "paragraph": "传“顺考”至“言之”。",
                    "zhushu": "",
                    "type": 2
                },
                {
                    "paragraph": "正义曰：典是常行，谟是言语，故传于典云“行之”，于谟云“言之”，皆是顺考古道也。",
                    "zhushu": "",
                    "type": 2
                },
                {
                    "paragraph": "传“言其”至“尧舜”。",
                    "zhushu": "",
                    "type": 2
                },
                {
                    "paragraph": "正义曰：“敷于四海”即敷此文命，故言“外布文德教命”也。“四海”举其远地，故传以“外”“内”言之。“祗”训敬也，禹承尧、舜二帝，故云“敬承尧、舜”。传不训“祗”而直言“敬”，以易知而略之。",
                    "zhushu": "",
                    "type": 2
                },
                {
                    "paragraph": "“曰后”至“时克”。",
                    "zhushu": "",
                    "type": 2
                },
                {
                    "paragraph": "正义曰：禹为帝舜谋曰：“君能重难其为君之事，臣能重难其为臣之职，则上之政教乃治，则下之众民皆化而疾修其德。”而帝曰：“然。信能如此，君臣皆能自难，并愿善以辅已，则下之善言无所隐伏，在野无遗逸之贤，贤人尽用，则万国皆安宁也。为人上者，考于众言，观其是非，舍已之非，从人之是。不苛虐鳏寡孤独无所告者，必哀矜之； 不废弃困苦贫穷无所依者，必愍念之。惟帝尧于是能为此行，余人所不能。”言“克艰”之不易也。",
                    "zhushu": "",
                    "type": 2
                },
                {
                    "paragraph": "传“敏疾”至“修德”。",
                    "zhushu": "",
                    "type": 2
                },
                {
                    "paragraph": "正义曰：许慎说文云：“敏，疾也。”是相传为训。“为君难，为臣不易”，论语文。能知为君难，为臣不易，则当谨慎恪勤，求贤自辅，故其政自然治矣。见善则用，知贤必进，众民各自举，则皆疾修德矣。此经上不言禹者，承上禹事，以可知而略之。",
                    "zhushu": "",
                    "type": 2
                },
                {
                    "paragraph": "传“攸所”至“下安”。",
                    "zhushu": "",
                    "type": 2
                },
                {
                    "paragraph": "正义曰：“攸，所”，释言文。“善言无所伏”者，言其必用之也。言之善者，必出贤人之口，但言之易，行之难，或有人不贤而言可用也，故“□言”与“贤”异其文也。如此用善言，任贤才在位，则天下安。",
                    "zhushu": "",
                    "type": 2
                },
                {
                    "paragraph": "传“帝谓”至“所重”。",
                    "zhushu": "",
                    "type": 2
                },
                {
                    "paragraph": "正义曰：舜称为帝，故知“帝谓尧也”。舜因嘉言无所伏，以为尧乃能然，故遂称尧德以成其义。此禹言之义。以尧之圣智，无所不能，惟言其“考众从人，矜孤愍穷”，以为尧之美者，此是“凡人所轻，圣人所重”。“不虐”“不废”，皆谓矜抚愍念之，互□通也。王制云：“□而无父谓之孤，老而无子谓之独，老而无妻谓之鳏，老而无夫谓之寡。此四者，天民之穷而无告者。 ”故此“无告”是彼四者。彼四者而此惟言“孤”者，四者皆孤也，言“孤”足以摠之。言“困穷”，谓贫无资财也。",
                    "zhushu": "",
                    "type": 2
                },
                {
                    "paragraph": "“益曰”至“下君”。",
                    "zhushu": "",
                    "type": 2
                },
                {
                    "paragraph": "正义曰：益承帝言，叹美尧德曰：“呜呼。帝尧之德，广大运行。 乃圣而无所不通，乃神而微妙无方，乃武能克定祸乱，乃文能经纬天地。以此为大天顾视而命之，使同有四海之内，为天下之君。”",
                    "zhushu": "",
                    "type": 2
                },
                {
                    "paragraph": "传“益因”至“祸乱”。",
                    "zhushu": "",
                    "type": 2
                },
                {
                    "paragraph": "正义曰：广者阔之义，故为“所覆者大”。运者动之言，故为“所及者远”。洪范云：“睿作圣”，言通知众事，故为“无所不通”。案易曰：“神者，妙万物而为言也。”又曰：“神妙无方。”此言神道微妙，无可比方，不知其所以然。易又云：“阴阳不测之谓神。”谥法云：“经纬天地曰文，克定祸乱曰武。”经传“文”“武”倒者，经取韵句，传以文重故也。",
                    "zhushu": "",
                    "type": 2
                },
                {
                    "paragraph": "传“眷视而勉舜”。",
                    "zhushu": "",
                    "type": 2
                },
                {
                    "paragraph": "正义曰：诗云：“乃眷西顾。”谓视而回首。说文亦以“眷”为视。“奄，同”，释言文。益因帝言盛称尧善者，亦劝勉舜，冀之必及尧也。",
                    "zhushu": "",
                    "type": 2
                },
                {
                    "paragraph": "“禹曰”至“来王”。",
                    "zhushu": "",
                    "type": 2
                },
                {
                    "paragraph": "正义曰：禹因益言谋及世事。言人顺道则吉，从逆则凶，吉凶之报，惟若影之随形，响之应声，言其无不报也。益闻禹语，惊惧而言曰：“吁。诚如此言，宜诫慎之哉。所诫者，当儆诫其心无亿度之事。”谓忽然而有，当诫慎之：“无失其守法度，使行必有恒，无违常也。无游纵于逸豫，无过耽于戏乐，当诫慎之以保已也。任用贤人勿有二心，逐去回邪勿有疑惑，所疑之谋勿成用之，如是则百种志意惟益广也。无违越正道以求百姓之誉，无反戾百姓以从已心之欲。 常行此事，无怠惰荒废，则四夷之国皆来归往之。”此亦所以劝勉舜也。",
                    "zhushu": "",
                    "type": 2
                },
                {
                    "paragraph": "传“迪，道也”。",
                    "zhushu": "",
                    "type": 2
                },
                {
                    "paragraph": "正义曰：释诂文。",
                    "zhushu": "",
                    "type": 2
                },
                {
                    "paragraph": "传“先吁”至“有恒”。",
                    "zhushu": "",
                    "type": 2
                },
                {
                    "paragraph": "正义曰：尧典传云：“吁，疑怪之辞。”此无可怪，闻善惊而为声耳。先“吁后戒”者，惊其言之美，然后设戒辞，欲使听者精审其言。“虞，度”，释诂文。“无亿度”者，谓不有此事，无心亿度之。曲礼云：“凡为人子者，听于无声，视于无形。”戒于无形见之事，言备慎深也。安不忘危，治不忘乱，是其慎无形也。法度当执守之，故以“秉法守度”解不失，言有恒也。",
                    "zhushu": "",
                    "type": 2
                },
                {
                    "paragraph": "传“淫过”至“为戒”。",
                    "zhushu": "",
                    "type": 2
                },
                {
                    "paragraph": "正义曰：“淫”者过度之意，故为过也。“逸”谓纵体，“乐”谓适心，纵体在于逸游，适心在于淫恣，故以“游逸过乐”为文。二者败德之源，富贵所忽，故特以为戒。",
                    "zhushu": "",
                    "type": 2
                },
                {
                    "paragraph": "传“干求”至“贱之”。",
                    "zhushu": "",
                    "type": 2
                },
                {
                    "paragraph": "正义曰：“干，求”，释言文。“失道求名”谓曲取人情，苟悦众意，古人贱之。",
                    "zhushu": "",
                    "type": 2
                },
                {
                    "paragraph": "传“咈戾”至“戒之”。",
                    "zhushu": "",
                    "type": 2
                },
                {
                    "paragraph": "正义曰：尧曲已训“咈”为“戾”，彼谓戾朋侪，此谓戾在下，故详其文耳。“专欲难成，犯众兴祸”，襄十年左传文。",
                    "zhushu": "",
                    "type": 2
                },
                {
                    "paragraph": "“禹曰”至“乃功”。",
                    "zhushu": "",
                    "type": 2
                },
                {
                    "paragraph": "正义曰：禹因益言，又献谋于帝曰：“呜呼。帝当念之哉。”言：“所谓德者惟是善于政也。政之所为，在于养民。养民者，使水、火、金、木、土、谷此六事惟当修治之。正身之德、利民之用、厚民之生，此三事惟当谐和之。修和六府三事，九者皆就有功，九功惟使皆有次叙，九事次叙惟使皆可歌乐，此乃德之所致。是德能为善政之道，终当不得怠惰。但人虽为善，或    寡令终，故当戒敕之念用美道，使民慕美道行善。又督察之用威罚。 ”言其不善当获罪。“劝勉之以九歌之辞，但人君善政，先致九歌成辞自劝勉也。用此事，使此善政勿有败坏之时。 ”劝帝使长为善也。帝答禹曰：“汝之所言为然。汝治水土，使地平天成，六府三事信皆治理，万代长所恃赖，是汝之功也。”归功于禹，明众臣不及。",
                    "zhushu": "",
                    "type": 2
                },
                {
                    "paragraph": "传“叹而”至“怀之”。",
                    "zhushu": "",
                    "type": 2
                },
                {
                    "paragraph": "正义曰：“于”，叹辞。叹而言“念”，自重其言，欲使帝念之。此史以类相从，共为篇耳，非是一时之事，不使念益言也。禹谋以九功为重，知“重其言”者，九功之言也。",
                    "zhushu": "",
                    "type": 2
                },
                {
                    "paragraph": "传“言养”至“六府”。",
                    "zhushu": "",
                    "type": 2
                },
                {
                    "paragraph": "正义曰：下文帝言“六府”即此经六物也。六者民之所资，民非此不生，故言“养民之本在先修六府”也。府者藏财之处，六者货财所聚，故称“六府”。襄二十七年左传云：“天生五材，民并用之。”即是水、火、金、木、土，民用此自资也。彼惟五材，此兼以谷为六府者，谷之于民尢急，谷是土之所生，故于土下言之也。此言五行，与洪范之次不同者，洪范以生数为次，此以相刻为次，便文耳。六府是民之急，先有六府，乃可施教，故先言“六府”，后言“三事”也。",
                    "zhushu": "",
                    "type": 2
                },
                {
                    "paragraph": "传“正德”至“善政”。",
                    "zhushu": "",
                    "type": 2
                },
                {
                    "paragraph": "正义曰：“正德”者，自正其德，居上位者正已以治民，故所以率下人。“利用”者，谓在上节俭，不为縻费，以利而用，使财物殷阜。利民之用，为民兴利除害，使不匮乏，故所以阜财。“阜财”谓财丰大也。“厚生”谓薄征傜，轻赋税，不夺农时，令民生计温厚，衣食丰足，故所以养民也。“三者和”谓德行正，财用利，生资厚。 立君所以养民，人君若能如此，则为君之道备矣。 故谓“善政”，结上“德惟善政”之言。此三者之次，人君自正乃能正下，故以“正德”为先。利用然后厚生，故后言“厚生”。“厚生”谓财用足，礼让行也。",
                    "zhushu": "",
                    "type": 2
                },
                {
                    "paragraph": "传“言六”至“之致”。",
                    "zhushu": "",
                    "type": 2
                },
                {
                    "paragraph": "正义曰：上六下三，即是“六府三事”，此摠云“九功”，知六府三事之功为九功。“惟叙”者，即上“惟修”“惟和”为次叙。事皆有叙，民必歌乐君德，故九叙皆可歌乐，乃人君德政之致也。言下民必有歌乐，乃为善政之验，所谓和乐兴而颂声作也。",
                    "zhushu": "",
                    "type": 2
                },
                {
                    "paragraph": "传“休美”至“而已”。",
                    "zhushu": "",
                    "type": 2
                },
                {
                    "paragraph": "正义曰：“休，美”，释诂文。又云：“董、督，正也。”是“董”为督也。此“戒之”“董之”“劝之”皆谓人君自戒劝，欲使善政勿坏，在此三事而已。文七年左传云，晋郤缺言于赵宣子，引此一经，乃言：“九功之德皆可歌也，谓之九歌。若吾子之德莫可歌也，其谁来之？盍使睦者歌吾子乎”。言“九功之德皆可歌”者，若水能灌漑，火能烹餁，金能断割，木能兴作，土能生殖，糓能养育， 古之歌咏各述其功，犹如汉魏已来乐府之歌事，歌其功用，是旧有成辞。人君修治六府以自劝勉，使民歌咏之。三事亦然。",
                    "zhushu": "",
                    "type": 2
                },
                {
                    "paragraph": "传“水土”至“不及”。",
                    "zhushu": "",
                    "type": 2
                },
                {
                    "paragraph": "正义曰：释诂云：“平，成也。”是平、成义同，天、地文异而分之耳。天之不成，由地之不平，故先言“地平”，本之于地以及天也。禹平水土，故“水土治曰平”。五行之神，佐天治物，系之于天，故“五行叙曰成”。洪范云：“鲧陻洪水，汨陈其五行，彝伦攸斁”， 禹治洪水，“彝伦攸叙”， 是禹命五行叙也。帝因禹陈九功而叹美之，指言是汝之功，明众臣不及。",
                    "zhushu": "",
                    "type": 2
                },
                {
                    "paragraph": "“帝曰格”至“念功”。",
                    "zhushu": "",
                    "type": 2
                },
                {
                    "paragraph": "正义曰：此舜言将禅禹，帝呼禹曰：“来，汝禹，我居帝位已三十有三载，在耄期之闲，猒倦于勤劳。汝惟在官不懈怠，可代我居帝位，摠领我众。”禹让之曰：“我德实无所能，民必不依就我也。”言已不堪摠众也。“皐陶行布于德，德乃下洽于民，众皆归服之，可令皐陶摄也。我所言者，帝当念之哉。凡念爱此人，在此功劳，知有功乃用之。释废此人，在此罪衅，知有罪乃废之”。言进人退人不可诬也。“名目言谈此事，必在此事之义而名言之。若信实出见此心，必在此心之义而出见之”。言已名言其口，出见其心，以举皐陶，皆在此义，不有虚妄。“帝当念录其功以禅之”。言皐陶堪摄位也。",
                    "zhushu": "",
                    "type": 2
                },
                {
                    "paragraph": "传“八十”至“使摄”。",
                    "zhushu": "",
                    "type": 2
                },
                {
                    "paragraph": "正义曰：“八十、九十曰耄，百年曰期颐”，曲礼文也。如舜典之传，计舜年六十三即政，至今九十五矣，年在耄期之闲，故并言之。郑云：“期，要也。颐，养也。不知衣服食味，孝子要尽养之道而已。”孔意当然。",
                    "zhushu": "",
                    "type": 2
                },
                {
                    "paragraph": "传“迈行”至“服之”。",
                    "zhushu": "",
                    "type": 2
                },
                {
                    "paragraph": "正义曰：“迈，行”“降，下”，释言文。又云：“怀，来也。”来亦归也。种物必布于地，故为布也。",
                    "zhushu": "",
                    "type": 2
                },
                {
                    "paragraph": "传“兹此”至“可诬”。",
                    "zhushu": "",
                    "type": 2
                },
                {
                    "paragraph": "正义曰：“兹，此”，释诂文。“释”为舍义，故为废也。禹之此意，欲令帝念皐陶。下云“惟帝念功”，“念”是念功，知“废是”废罪，言念、废必依其实，不可诬罔也。",
                    "zhushu": "",
                    "type": 2
                },
                {
                    "paragraph": "传“名言”至“念之”。",
                    "zhushu": "",
                    "type": 2
                },
                {
                    "paragraph": "正义曰：“名言”谓已发于口，“信出”谓始发于心，皆据欲举皐陶，必先念虑于心，而后宣之于口。先言“名言”者，已对帝让皐陶，即是名言之事，故先言其意，然后本其心，故后言“信出”。“以义为主”者，言已让皐陶，事非虚妄，以义为主。",
                    "zhushu": "",
                    "type": 2
                },
                {
                    "paragraph": "“帝曰皐陶”至“之休”",
                    "zhushu": "",
                    "type": 2
                },
                {
                    "paragraph": "正义曰：帝以禹让皐陶，故述而美之。帝呼之曰：“皐陶，惟此群臣众庶，皆无敢有干犯我正道者。由汝作士官，明晓于五刑，以辅成五教。当于我之治体，用刑期于无刑，以杀止杀，使民合于中正之道，令人𣫭事得中，是汝之功，当勉之哉。”皐陶以帝美已，归美于君曰：“民合于中者，由帝德纯善，无有过失。临臣下以简易，御众庶以优宽，罚人不及后嗣，赏人延于来世。宥过失者无大，虽大亦宥之。刑其故犯者无小，虽小必刑之。罪有疑者，虽重，从轻罪之。功有疑者，虽轻，从重赏之。与其杀不辜非罪之人，宁失不经不常之罪。以等枉杀无罪，宁妄免有罪也。由是故帝之好生之德，下洽于民心，民服帝德如此，故用是不犯于有司。”言民之无刑非已力也。帝又述之曰：“使我从心所欲而为政，以大治四方之民，从我化如风之动草，惟汝用刑之美。”言已知其有功也。",
                    "zhushu": "",
                    "type": 2
                },
                {
                    "paragraph": "传“弼辅”至“治体”。",
                    "zhushu": "",
                    "type": 2
                },
                {
                    "paragraph": "正义曰：书传称“左辅右弼”，是“弼”亦辅也。期要是相当之言，故为当也。传言“当于治体”，言皐陶用刑轻重得中，于治体与正相当也。",
                    "zhushu": "",
                    "type": 2
                },
                {
                    "paragraph": "传“虽或”至“勉之”。",
                    "zhushu": "",
                    "type": 2
                },
                {
                    "paragraph": "正义曰：言皐陶或行刑，乃是以杀止杀，为罪必将被刑，民终无犯者。要使人无犯法，是期于无所用刑， 刑无所用。 此“期”为限，与前经“期”义别，而论语所谓“胜残去杀”矣。“民皆合于大中”，言举动𣫭事得中，不犯法宪，是“合大中” 即洪范所谓“皇极”是也。",
                    "zhushu": "",
                    "type": 2
                },
                {
                    "paragraph": "传“愆过”至“之义”。",
                    "zhushu": "",
                    "type": 2
                },
                {
                    "paragraph": "正义曰：“愆，过”，释言文。坊记云：“善则称君，过则称已，则民作忠。”是善则称君，人臣之义也。“临下”据其在上，“御众”厈其治民，简易宽大亦不异也。论语云：“居敬而行简，以临其民，不亦可乎？”是临下宜以简也。又曰：“宽则得众。” “居上不宽，吾何以观之哉？”是御众宜以宽也。",
                    "zhushu": "",
                    "type": 2
                },
                {
                    "paragraph": "传“嗣亦”至“及也”。",
                    "zhushu": "",
                    "type": 2
                },
                {
                    "paragraph": "正义曰：“嗣”谓继父，“世”谓后胤，故“俱谓子”也。“延”训长，以长及物，故“延”为及也。",
                    "zhushu": "",
                    "type": 2
                },
                {
                    "paragraph": "传“辜罪”至“之道”。",
                    "zhushu": "",
                    "type": 2
                },
                {
                    "paragraph": "正义曰：“辜，罪”，释诂文。“经，常”“司，主”，常训也。皐陶因帝勉已，遂称帝之德，所以明民不犯上者，自由帝化使然，非已力也。“不常之罪”者，谓罪大，非寻常小罪也。枉杀无罪，妄免有罪，二者皆失，必不得民心。宁妄免大罪，不枉杀无罪，以好生之心故也。大罪尚赦，小罪可知，欲极言不可枉杀不辜，宁放有罪故也。故言“非常大罪”以对之耳。“宁失不经”与“杀不辜”相对，故为放赦罪人。原帝之意，等杀无罪，宁放有罪。传言帝德之善，宁失有罪，不枉杀无罪，是仁爱之道。各为文势，故经传倒也。“洽”谓沾渍优渥，洽于民心，言润泽多也。",
                    "zhushu": "",
                    "type": 2
                },
                {
                    "paragraph": "“帝曰来”至“不再”。",
                    "zhushu": "",
                    "type": 2
                },
                {
                    "paragraph": "正义曰：帝不许禹让，呼之曰：“来，禹，下流之水儆戒于我，我恐不能治之。汝成声教之信，能成治水之功，惟汝之贤。汝能勤劳于国。”谓尽力于沟洫。“能节俭于家”，谓薄饮食，卑宫室。“常执谦冲，不自满溢夸大，惟汝之贤也”。又申美之： “汝惟不自矜夸，故天下莫敢与汝争能。汝惟不自称伐，故天下莫敢与汝争功。 ”美功之大也。“我今勉汝之德，善汝大功，天之历运之数帝位当在汝身，汝终当升此大君之位，宜代我为天子”。”因戒以为君之法：“民心惟甚危险，道心惟甚幽微，危则难安，微则难明。汝当精心，惟当一意，信执其中正之道，乃得人安而道明耳。又为人君，不当妾受用人语，无可考验之言，勿听受之。 不是询众之谋，勿信用之。”言“民所爱者，岂非人君乎？民以君为命，故爱君也”。言“君可畏者，岂非民乎？君失道则民叛之，故畏民也。众非大君而何所奉戴？无君则民乱，故爱君也。君非众人无以守国，无人则国亡，故畏民也。君民相须如此，当宜敬之哉。谨慎汝所有之位，守天子之位，勿使失也。敬修其可愿之事。”谓道德之美，人所愿也。“养彼四海困穷之民，使皆得存立，则天之禄籍长终汝身矣。”又告禹：“惟口之所言，出好事，兴戎兵，非善思虑无以出口，我言不可再发。”令禹受其言也。",
                    "zhushu": "",
                    "type": 2
                },
                {
                    "paragraph": "传“水性”至“美之”。",
                    "zhushu": "",
                    "type": 2
                },
                {
                    "paragraph": "正义曰：“降水”，洪水也。水性下流，故曰下水。禹以治水之事儆戒于予，益稷云“予创若时，娶于涂山，辛壬癸甲，启呱呱而泣，予弗子，惟荒度土功之事”。虽文在下篇，实是欲禅前事，故帝述而言之。禹贡言治水功成云“朔南暨声教”，故知“成允”是“成声教之信”，“成功”是“成治水之功”也。前已言地平天成是汝功，今复说治水之事，“言禹最贤，重美之”也。禹实圣人，美其贤者，其性为圣，其功为贤，犹易系辞云：“可久则贤人之德，可大则贤人之业”，亦是圣人之事。",
                    "zhushu": "",
                    "type": 2
                },
                {
                    "paragraph": "传“满谓”至“盈大”。",
                    "zhushu": "",
                    "type": 2
                },
                {
                    "paragraph": "正义曰：“满”以器喻，故为盈实也。“假，大”，释诂文。言已无所不知，是为自满。言已无所不能，是为自大。禹实不自满大，故为贤也。论语美禹之功德云：“恶衣服，菲饮食，卑宫室，而尽力乎沟洫。”故传引彼。恶衣薄食、卑其宫室，是“俭于家”。 尽力为民，是“勤于邦”。上言其功，此言其德，故再云“惟汝贤”。",
                    "zhushu": "",
                    "type": 2
                },
                {
                    "paragraph": "传“自贤”至“众人”。",
                    "zhushu": "",
                    "type": 2
                },
                {
                    "paragraph": "正义曰：自言已贤曰矜，自言已功曰伐。论语云：“愿无伐善。”诗云：“矜其车甲。”“矜”与“伐”俱是夸义，以经有“争能”“争功”，故别解之耳。弗矜莫与汝争能，即矜者矜其能也。贤、能大同小异，故自贤解矜。老子云：“夫惟不争，故天下莫能与之争。”是故不矜伐而不失其功能，此所以能绝异于众人也。",
                    "zhushu": "",
                    "type": 2
                },
                {
                    "paragraph": "传“丕大”至“天子”。",
                    "zhushu": "",
                    "type": 2
                },
                {
                    "paragraph": "正义曰：“丕，大”，释詀文。“历数”谓天历运之数，帝王易姓而兴，故言“历数谓天道”。郑玄以“历数在汝身谓有图箓之名”，孔无䜟纬之说，义必不然。当以大功既立，众望归之，即是天道在身。释诂“元”训为首，首是体之大也。易曰：“大君有命”，是“大君”谓天子也。",
                    "zhushu": "",
                    "type": 2
                },
                {
                    "paragraph": "传“危则”至“其中”。",
                    "zhushu": "",
                    "type": 2
                },
                {
                    "paragraph": "正义曰：居位则治民，治民必须明道，故戒之以“人心惟危，道心惟微”。道者径也，物所从之路也。因言“人心”，遂云“道心”。人心为万虑之主，道心为众道之本。立君所以安人，人心危则难安。安民必须明道，道心微则难明。将欲明道，必须精心。将欲安民，必须一意。故以戒精心一意，又当信执其中，然后可得明道以安民耳。",
                    "zhushu": "",
                    "type": 2
                },
                {
                    "paragraph": "传“无考”至“听用”。",
                    "zhushu": "",
                    "type": 2
                },
                {
                    "paragraph": "正义曰：为人之君不当妄用人言，故又戒之： “无可考校之言谓无信验，不询于众人之谋谓专独用意。”言无信验是虚妄之言，独为谋虑是偏见之说，二者终必无成，故戒令勿听用也。“言”谓率意为语，“谋”谓豫计前事，故互文也。",
                    "zhushu": "",
                    "type": 2
                },
                {
                    "paragraph": "传“民以”至“而立”。",
                    "zhushu": "",
                    "type": 2
                },
                {
                    "paragraph": "正义曰：百人无主，不散则乱，故“民以君为命”。君尊，民畏之，嫌其不爱，故言“爱”也。民贱，君忽之，嫌其不畏，故言“畏”也。",
                    "zhushu": "",
                    "type": 2
                },
                {
                    "paragraph": "传“有位”至“汝身”。",
                    "zhushu": "",
                    "type": 2
                },
                {
                    "paragraph": "正义曰：上云“汝终陟元后”，命升天位，知其慎汝有位，慎天子位也。道德人之可愿，知可愿者是道德之美也。惟言“四海困穷”，不结言民之意，必谓四海之内困穷之民，令天子抚育之。 故知如王制所云孤、独、鳏、寡，“此四者，天民之穷而无告者”，此是困穷者也。言为天子当慎天位，修道德，养穷民，勤此三者，则天之禄籍长终汝身。禄谓福禄，籍谓名籍，言享大福，保大名也。",
                    "zhushu": "",
                    "type": 2
                },
                {
                    "paragraph": "传“好谓”至“于一”。",
                    "zhushu": "",
                    "type": 2
                },
                {
                    "paragraph": "正义曰：昭二十八年左传云：“庆赏刑威曰君。”君出言有赏有刑。“出好”谓爱人而出好言，故为赏善。“兴戎”谓疾人而动甲兵，故为伐恶。易系辞曰：“言语者，君子之枢机。枢机之发，荣辱之主。”必当虑之于心，然后宣之于口，故成之于一而不可再。帝言“我命汝升天位”者，是虑而宣之，此言故不可再。",
                    "zhushu": "",
                    "type": 2
                },
                {
                    "paragraph": "“禹曰”至“汝谐”。",
                    "zhushu": "",
                    "type": 2
                },
                {
                    "paragraph": "正义曰：禹以让而不许，更请帝曰：“𣫭以一枚历卜功臣，惟吉之人，从而受之。”帝曰：“禹，卜官之占，惟能先断人志，后乃命其大龟。我授汝之志，先以定矣，又询于众人，其谋又皆同美矣。我后谋及鬼神，加之卜筮，鬼神其依我矣，龟筮复合从矣。卜法不得因前之吉更复卜之，不须复卜也。”禹犹拜而后稽首，固辞。帝曰：“母。”母者，禁止其辞也。“惟汝能谐和此元后之任，汝宜受之”。",
                    "zhushu": "",
                    "type": 2
                },
                {
                    "paragraph": "传“枚谓”至“之志”。",
                    "zhushu": "",
                    "type": 2
                },
                {
                    "paragraph": "正义曰：周礼有衔枚氏，所衔之物状如箸。今人数物云一枚、两枚，则“枚”是筹之名也。“枚卜”谓人人以次历申卜之，似若枚数然。然 请卜不请筮者，举重也。",
                    "zhushu": "",
                    "type": 2
                },
                {
                    "paragraph": "传“帝王”至“后卜”。",
                    "zhushu": "",
                    "type": 2
                },
                {
                    "paragraph": "正义曰：占是卜人之占，而云“官占”者，帝王立卜筮之官，故曰“官占”。洪范“稽疑”云：“择建立卜筮人。”是帝王立卜筮之官。周礼司𡨥断狱为蔽狱，是“蔽”为断也。“昆，后”，释言文。官占之法，先断人志，后命元龟，言志定然后卜也。洪范云：“汝则有大疑，谋及乃心，谋及卿士，谋及庶人。”是先断人志。乃云“谋及卜筮”，是后命元龟。“元龟”谓大龟也。",
                    "zhushu": "",
                    "type": 2
                },
                {
                    "paragraph": "传“习因”至“枚卜”。",
                    "zhushu": "",
                    "type": 2
                },
                {
                    "paragraph": "正义曰：表记云“卜筮不相袭。”郑云：“袭，因也。”然则“习”与“袭”同，重衣谓之袭，习是后因前，故为因也。“朕志先定”言已谋之于心。“龟筮协从”是谋及卜筮。经言“询谋佥同”，谋及卿士、庶人，谋皆同心。“鬼神其依”，即是龟筮之事，卜筮通鬼神之意，故言“鬼神其依”。“龟筮协从”，谓卜得吉，是依从也。志先定也，谋佥同也，鬼神依也，龟筮从也，四者合从，然后命汝。卜法不得因吉，无所复枚卜也。如帝此言，既谋既卜，方始命禹，仍请枚卜者，帝与朝臣私谋私卜，将欲命禹，禹不预谋，故不在，更请卜也。",
                    "zhushu": "",
                    "type": 2
                },
                {
                    "paragraph": "传“言母”至“之任”。",
                    "zhushu": "",
                    "type": 2
                },
                {
                    "paragraph": "正义曰：说文云：“母，止之也。”其字从女，内有一画，象有奸之者，禁止令勿奸也。古人言母，犹今人言莫，是“言母者，所以禁其辞”，令勿辞。",
                    "zhushu": "",
                    "type": 2
                },
                {
                    "paragraph": "“正月”至“之初”。",
                    "zhushu": "",
                    "type": 2
                },
                {
                    "paragraph": "正义曰：舜即政三十三年，命禹代已，禹辞不获免，乃以明年正月朔旦，受终事之命于舜神灵之宗庙，摠率百官，顺帝之初摄故事。言与舜受禅之初，其事悉皆同也。此年舜即政三十四年，九十六也。",
                    "zhushu": "",
                    "type": 2
                },
                {
                    "paragraph": "传“受舜”至“尊之”。",
                    "zhushu": "",
                    "type": 2
                },
                {
                    "paragraph": "正义曰：舜典说舜之初“受终于文祖”，此言“若帝之初”，知“受命”即是“舜终事之命”也。神宗犹彼文祖，故云“文祖之宗庙”。“文祖”言祖有文德，“神宗”言神而尊之，名异而实同。神宗当舜之始祖。案帝系云：“黄帝生昌意，昌意生颛顼，颛顼生穷蝉，穷蝉生敬康，敬康生句芒，句芒生蟜牛，蟜牛生瞽瞍，瞽瞍生舜。”即是舜有七庙，黄帝为始祖，其颛顼与穷蝉为二祧，敬康、句芒、蟜牛、瞽瞍为亲庙，则文祖为黄帝、颛顼之等也。",
                    "zhushu": "",
                    "type": 2
                },
                {
                    "paragraph": "传“顺舜”至“行之”。",
                    "zhushu": "",
                    "type": 2
                },
                {
                    "paragraph": "正义曰：“若”不得为“如”也，舜典巡守之事，言“如初”者，皆言“如”，不言“若”，知此“若”为顺也。顺舜初摄帝位故事而奉行之， 其奉行者，当如舜典在“璿玑”以下，“班瑞群后”以上也。其巡守非率百官之事，舜尚自为陟方，禹摄帝位，未得巡守，此是舜史所录，以为虞书，故言顺帝之初，奉行帝之事，故自美禅之得人也。",
                    "zhushu": "",
                    "type": 2
                },
                {
                    "paragraph": "“帝曰咨”至“有勋”。",
                    "zhushu": "",
                    "type": 2
                },
                {
                    "paragraph": "正义曰：史言禹虽摄位，帝尊如故。时有苗国不顺，帝曰：“咨嗟。汝禹， 惟时有苗之国不循帝道，汝往征之。”禹得帝命，乃会群臣诸侯，告誓于众曰：“济济美盛之有众，皆听从我命。今蠢蠢然动而不逊者，是此有苗之君，昏暗迷惑，不恭敬王命，侮慢典常，自以为贤，反戾正道，败坏德义，君子在野，小人在位。 由此民弃叛之，不保其有众，上天降之殃咎。 故我以尔众士，奉此谴责之辞，伐彼有罪之国。汝等庶几同心尽力，以从我命，其必能有大功勋，不可懈惰。”",
                    "zhushu": "",
                    "type": 2
                },
                {
                    "paragraph": "传“三苗”至“讨之”。",
                    "zhushu": "",
                    "type": 2
                },
                {
                    "paragraph": "正义曰：吕刑称苗民“作五虐之刑”，皇帝“遏绝苗民，无世在下”。谓尧初诛三苗。舜典云：“𥨥三苗于三危。”谓舜居摄之时，投𥨥之也。舜典又云：“庶绩咸熙，分北三苗。”谓舜即位之后，往徙三苗也。今复不率命，命禹徂征，是三苗之民数干王诛之事，禹率众征之，犹尚逆命。即三苗是诸侯之君，而谓之“民”者，以其顽愚，号之为“民”。吕刑云：“苗民弗用灵”是谓为“民”也。吕刑称尧诛三苗云“无世在下”，而得有苗国历代常存者。“无世在下”，谓诛叛者，绝后世耳。盖不灭其国，又立其近亲绍其先祖。鲧既殛死于羽山，禹乃代为崇伯，三苗亦𥨥其身而存其国。 故舜时有被宥者，复不从化，更分北流之。下传云：“三苗之国，左洞庭，右彭蠡”，其国在南方。 盖分北之时，使为南国君，今复不率帝道。“率，循”“徂，往”，皆释诂文。不循帝道，言其乱逆。以其乱逆，故命禹讨之。案舜典皆言舜受终之后，万事皆舜主之。 舜自巡守，不禀尧命。此言“若帝之初”，其事亦应同矣。而此言命禹征苗，舜复陟方乃死，与舜受尧禅事不同者，以题曰虞书，即舜史所录，明其详于舜事，略于尧、禹也。",
                    "zhushu": "",
                    "type": 2
                },
                {
                    "paragraph": "传“会诸”至“之貌”。",
                    "zhushu": "",
                    "type": 2
                },
                {
                    "paragraph": "正义曰：“军旅曰誓”，曲礼文也。隐八年糓梁传曰：“诰誓不及五帝，盟诅不及三王，交质不及二伯。”“二伯”谓齐桓公、晋文公也。“不及”者，言于时未有也。据此文，五帝之世有誓。周礼立司盟之官，三王之世有盟也。左传云平王与郑交质，二伯之前有质也。糓梁传汉初始作，不见经文，妄言之耳。美军众而言“济济”，知是“众盛之貌”。",
                    "zhushu": "",
                    "type": 2
                },
                {
                    "paragraph": "传“蠢动”至“讨之”。",
                    "zhushu": "",
                    "type": 2
                },
                {
                    "paragraph": "正义曰：“蠢，动”，释诂文。释训云：“蠢，不逊也。”郭璞云：“蠢动为恶，不谦逊也。”日入为昏，是为暗也。动为恶而暗于事，言其所以宜讨之。",
                    "zhushu": "",
                    "type": 2
                },
                {
                    "paragraph": "传“狎侮”至“德义”。",
                    "zhushu": "",
                    "type": 2
                },
                {
                    "paragraph": "正义曰：“侮”谓轻人身，“慢”谓忽言语，故为“狎侮先王，轻慢典教”。侮、慢义同，因有二字而分释之。论语云：“狎大人，侮圣人之言。”则狎、侮为异。旅獒云：“狎侮君子。”则狎、侮意亦同。郑玄云：“狎，惯忽也。”惯见而忽之，是侮之义。传取狎、侮连言之。慢先王典教，自谓已贤，不知先王训教。“道”者，物所由之路，“德”谓自得于心。反正道，从邪径，败德义，毁正行也。",
                    "zhushu": "",
                    "type": 2
                },
                {
                    "paragraph": "传“废仁贤，任奸佞”。",
                    "zhushu": "",
                    "type": 2
                },
                {
                    "paragraph": "正义曰：虽则下愚之君，皆云好贤疾佞，非知贤而废之，知佞而任之。但愚人所好，必同于民，贤求其心，佞从其欲，以贤为恶，谓佞为善，故仁贤见废，奸佞被任，此则“昏迷”之状也。",
                    "zhushu": "",
                    "type": 2
                },
                {
                    "paragraph": "传“肆故”至“下事”。",
                    "zhushu": "",
                    "type": 2
                },
                {
                    "paragraph": "正义曰：“肆，故”，释诂文。所奉之辞即所伐之罪，但天子责其不恭，数其身罪，因其文异而分之。",
                    "zhushu": "",
                    "type": 2
                },
                {
                    "paragraph": "传“尚庶”至“我命”。",
                    "zhushu": "",
                    "type": 2
                },
                {
                    "paragraph": "正义曰：释言云：“庶几，尚也。”反以相解，故“尚”为庶几。",
                    "zhushu": "",
                    "type": 2
                },
                {
                    "paragraph": "“三旬”至“苗格”。",
                    "zhushu": "",
                    "type": 2
                },
                {
                    "paragraph": "正义曰：禹既誓于众，而以师临苗。经三旬，苗民逆帝命，不肯服罪。益乃进谋以佐于禹曰：“惟是有德，能动上天。苟能修德，无有远而不至。”因言行德之事： “自满者招其损，谦虚者受其益，是乃天之常道。”欲禹修德，谦虚以来苗。既说其理，又言其验：“帝乃初耕于历山之时，为父母所疾。 往至于田，日号泣于旻天。 于父母乃自负其罪，自引其恶，恭敬以事见父瞽瞍，夔夔然悚惧，斋庄战栗，不敢言已无罪。舜谦如此，虽瞽瞍之顽愚，亦能信顺。帝至和之德，尚能感于冥神，况此有苗乎。”言其苗易感于瞽瞍。禹拜受益之当言，曰：“然。”然，益语也。遂还师整众而归。帝舜乃大布文德，舞干羽于两阶之闲，七旬而有苗自䏜来至。言主圣臣贤，御之有道也。",
                    "zhushu": "",
                    "type": 2
                },
                {
                    "paragraph": "传“旬十”至“生辞”。",
                    "zhushu": "",
                    "type": 2
                },
                {
                    "paragraph": "正义曰：尧典云“三百有六旬”，是知“旬，十日”也。以师临之，一月不服者，责舜不先有文告之命、威让之辞，而便惮之以威，胁之以兵，所以有苗得生辞也。传知然者，昭十三年左传论征伐之事云：“告之以文辞，董之以武师。”是用兵者先告，不服然后伐之。今经无先告之文，而有逆命之事，故知责舜不先有文告之命，而即胁之以兵。其“文告之命、威让之辞”，国语亦有其事。夫以大舜足达用兵之道，而不为文告之命，使之得生辞者，有苗数干王诛，逆者难以言服，故惮之以威武，任其生辞。待其有辞，为之振旅，彼若师退而服，我复更有何求？为退而又不降，复往必无辞说。不恭而征之，有辞而舍之，正是柔服之道也。若先告以辞，未必即得从命。不从而后行师，必将大加杀戮。不以文诰，感德自来，固是大圣之远谋也。",
                    "zhushu": "",
                    "type": 2
                },
                {
                    "paragraph": "传“賛佐”至“致远”。",
                    "zhushu": "",
                    "type": 2
                },
                {
                    "paragraph": "正义曰：礼有賛佐，是助祭之人，故“賛”为佐也。“届，至也”，释诂文。经“天惟德动天”，天远而难动，德能动远。又言：“无远不届”，乃据人言德动远人，无不至也。益以此义佐禹，欲修德致远，使有苗自来也。德之动天，经传多矣。礼运云：圣人顺民，“天不爱其道，地不爱其宝，故天降膏露，地出醴泉”。如此之类，皆德动之也。",
                    "zhushu": "",
                    "type": 2
                },
                {
                    "paragraph": "传“自满”至“常道”。",
                    "zhushu": "",
                    "type": 2
                },
                {
                    "paragraph": "正义曰：自以为满，人必损之； 自谦受物，人必益之。易谦卦彖曰：“天道亏盈而益谦，地道变盈而流谦，鬼神害盈而福谦，人道恶盈而好谦。”是满招损，谦受益，为天道之常也。益言此者，欲令禹修德息师，持谦以待有苗。",
                    "zhushu": "",
                    "type": 2
                },
                {
                    "paragraph": "传“仁覆”至“责于人”。",
                    "zhushu": "",
                    "type": 2
                },
                {
                    "paragraph": "正义曰：“仁覆愍下谓之旻天”，诗毛传文也。“旻”，愍也。求天愍已，故呼曰“旻天”。书传言“舜耕于历山”，郑玄云：“历山在河东。”是耕于历山之时，为父母所疾，故往于田，日号泣于旻天。何为然也？孟子曰：“怨慕也。长息问于公明髙曰：‘ 舜往于田，则予既闻命矣， 号泣于旻天及父母，即吾不知矣。’ 公明髙曰：‘ 非尔所知也。’ 我竭力耕田，供为子职而已，父母不爱我，何哉？大孝终身慕父母，五十而慕者，予于大舜见之矣。”言舜之号泣怨慕者，克已自责，不责于人也。",
                    "zhushu": "",
                    "type": 2
                },
                {
                    "paragraph": "传“慝恶”至“顽父”。",
                    "zhushu": "",
                    "type": 2
                },
                {
                    "paragraph": "正义曰：“慝”之为恶，常训耳。舜典已训“载”为事，以非常训，故详其文。“夔夔”与“斋栗”共文，故为“悚惧之貌”。自负其罪，引恶归已，事势同耳，丁宁深言之。“敬以事见于父”者，谓恭敬，自因事务须见父，恭敬以见。夔𧃍然悚惧斋栗，是见时之貌。“父亦信顺之”者，谓当以事见之时，顺帝意不悖怒也。言“能以至诚感顽父”者，言感使当时暂以顺耳，不能使𣫭事信顺，变为善人。故孟子说舜既被尧征用，尧妻之二女，瞽瞍犹与象欲谋杀舜而分其财物，是下愚之性，终不可改。 但舜善养之，使不至于奸恶而已。",
                    "zhushu": "",
                    "type": 2
                },
                {
                    "paragraph": "传“諴和”至“易感”。",
                    "zhushu": "",
                    "type": 2
                },
                {
                    "paragraph": "正义曰：“諴”亦咸也，咸训为皆，皆能相从，亦和之义也。“矧，况”，释言文。上言德能动天，次言帝能感瞽，天以玄远难感，瞽以顽愚难感，言苗民近于天而智于瞽，故言感天感瞽以况之。天是神也，覆动上天，言至和尚能感天神，而况于有苗乎！言有苗易感。神覆动天而不覆言瞽者，以瞽虽愚，犹是人类，天神事与人隔，感天难于感瞽，故举难者以况之。其实天与瞽俱言难感，以况有苗易于彼二者。",
                    "zhushu": "",
                    "type": 2
                },
                {
                    "paragraph": "传“昌当”至“整众”。",
                    "zhushu": "",
                    "type": 2
                },
                {
                    "paragraph": "正义曰：“昌，当也”，释诂文。禹以益言为当，拜受而已即还。还不请者，春秋襄十九年“晋士匄帅师侵齐，闻齐侯卒，乃还。”公羊传曰：“大夫以君命出，进退在大夫”，是言进退由将，不须请也。或可当时请帝乃还，文不具耳。“兵入曰振旅”，释天文。与春秋二传皆有此文。振，整也，言整众而还。",
                    "zhushu": "",
                    "type": 2
                },
                {
                    "paragraph": "传“远人”至“来之”。",
                    "zhushu": "",
                    "type": 2
                },
                {
                    "paragraph": "正义曰：“远人不服，文德以来之”，论语文也。益賛于禹，使修德，而帝自诞敷者，言君臣同心。“大布”者，多设文德之教，君臣共行之也。",
                    "zhushu": "",
                    "type": 2
                },
                {
                    "paragraph": "传“干楯”至“武事”。",
                    "zhushu": "",
                    "type": 2
                },
                {
                    "paragraph": "正义曰：释言云：“干，扞也。”孙炎曰：“干楯，自蔽扞也。”以楯为人扞，通以干为楯名，故“干”为楯。释言又云：“纛，翳也。”郭璞云：“舞者持以自蔽翳也。”故明堂位云：“朱干玉戚以舞大武。”戚，斧也， 是武舞执斧执楯。诗云：“左手执籥，右手秉翟。”是文舞执籥，故干羽皆舞者所执。修阐文教，不复征伐，故舞文德之舞于宾主阶闲，言帝抑武事也。经云“舞干羽”，即亦舞武也。传惟言舞文者，以据器言之，则有武有文，俱用以为舞，而不用于敌，故教为文也。",
                    "zhushu": "",
                    "type": 2
                },
                {
                    "paragraph": "传“讨而”至“百里”。",
                    "zhushu": "",
                    "type": 2
                },
                {
                    "paragraph": "正义曰：“御之必有道”者，不恭而往征，得辞而振旅，而御之以道。史记吴起对魏武侯云：“昔三苗氏左洞庭，右彭蠡，德义不修，而禹灭之。”此言来服，则是不灭。吴起言灭者，以武侯恃险，言灭以惧之。辩士之说，不必皆依实也。知“在荒服之例”者，以其地验之为然。禹贡五服，甸、侯、绥、要、荒，荒最在外，王畿面五百里，其外四服，又𣫭服五百里，是去京师为二千五百里。",
                    "zhushu": "",
                    "type": 2
                }
            ]
        },
        {
            "name": "皐陶谟第四",
            "paragraphs": [
                {
                    "paragraph": "皐陶谟第四",
                    "zhushu": ""
                },
                {
                    "paragraph": "传“谟谋”至“舜谋”。",
                    "zhushu": ""
                },
                {
                    "paragraph": "正义曰：孔以此篇惟与禹言，嫌其不对帝舜，故言“为帝舜谋”。将言“为帝舜谋”，故又训“谟”为谋，以详其文。",
                    "zhushu": ""
                },
                {
                    "paragraph": "“曰若”至“曰俞”。",
                    "zhushu": ""
                },
                {
                    "paragraph": "正义曰：史将言皐陶之能谋，故为题目之辞曰， 能顺而考案古道而言之者，是皐陶也。其为帝谋曰：“为人君者，当信实蹈行古人之德，而谋广其聪明之性，以辅谐已之政事，则善矣。”禹曰：“然。”然其谋是也。“此当如何行之？”皐陶曰：“呜呼。”重其事而叹美之。“行上谋者，当谨慎其已身，而修治人之事，思为久长之道。又厚次叙九族之亲而不遗弃，则众人皆明晓上意，而各自勉励翼戴上命，行之于近，而可推而至远者，在此道也。”禹乃拜受其当理之言，曰：“然。”美其言而拜受之。",
                    "zhushu": ""
                },
                {
                    "paragraph": "传“亦顺之”至“则”。",
                    "zhushu": ""
                },
                {
                    "paragraph": "正义曰：二谟其目正同，故云“亦顺考古道以言”也。尧、舜考古以行，谓之为典。大禹、皐陶考古以言，谓之为谟。典、谟之文不同，其目皆云考古，故传明言其意：“夫典、谟，圣帝所以立治之本。 ”虽言行有异，皆是考法古道以成不易之则，故史皆以“稽古”为端目。但君则行之，臣则言之，以尊卑不同，故典、谟名异。禹亦为君而云“谟”者，禹在舜时未为君也。顾氏亦同此解。皐陶德劣于禹，皆是考古以言，故得同其题目。但禹能“敷于四海，祗承于帝”，皐陶不能然，故此下更无别辞耳。",
                    "zhushu": ""
                },
                {
                    "paragraph": "传“迪蹈”至“其政”。",
                    "zhushu": ""
                },
                {
                    "paragraph": "正义曰：释诂云：“迪，道也。”声借为导，导音与蹈同，故“迪”又为蹈也。其德即其上“稽古”，故曰“其，古人”也。而臣为君谋，故云“言人君当信蹈行古人之德”，谓蹈履依行之也。“谋广聪明”，“聪明”者自是已性，又当受纳人言，使多所闻见，以博大此聪明，以辅弼和谐其政。经惟言“明”，传亦有“聪”者，以耳目同是所用，故以“聪明”言之。此“曰”上不言“皐陶”，犹大禹为谋，“曰”上不言“禹”。郑玄云：“以皐陶下属为句。 ”则“稽古”之下无人名，与上三篇不类甚矣。",
                    "zhushu": ""
                },
                {
                    "paragraph": "传“叹美”至“之道”。",
                    "zhushu": ""
                },
                {
                    "paragraph": "正义曰：案传之言以“修”为上读，顾氏亦同也。",
                    "zhushu": ""
                },
                {
                    "paragraph": "传“言慎”至“此道”。",
                    "zhushu": ""
                },
                {
                    "paragraph": "正义曰：自身以外，九族为近，故慎修其身，又厚次叙九族，犹尧之为政，先以亲九族也。人君既能如此，则众庶皆明其教，而各自勉励翼戴上命。昭九年左传说晋叔向言“翼戴天子”，故以为“翼戴上命”，言如鸟之羽翼而奉戴之。王者率已以化物，亲亲以及远，故从近可推而至于远者，在修已身、亲九族之道。王肃云：“以众贤明为砥砺，为羽翼。”郑云：“厉，作也。以众贤明作辅翼之臣。”与孔不同。",
                    "zhushu": ""
                },
                {
                    "paragraph": "“皐陶曰都在”至“孔壬”。",
                    "zhushu": ""
                },
                {
                    "paragraph": "正义曰：皐陶以禹然其言，更述修身亲亲之道，叹而言曰：“人君行此道者，在于知人善恶，择善而信任之；在于能安下民，为政以安定之也。”禹闻此言，乃惊而言曰：“吁。人君皆如是。 能知人，能安民，惟帝尧犹其难之，况余人乎？知人善恶，则为大智。 能用官，得其人矣。能安下民，则为惠政，众民皆归之矣。此甚不易也， 若帝尧能智而惠，则当朝无奸佞，何忧惧于驩兜之佞而流放之？何须迁徙于有苗之君？何所畏惧于彼巧言令色为甚佞之人？”三凶见恶，帝尧方始去之，是知人之难。",
                    "zhushu": ""
                },
                {
                    "paragraph": "传“哲智”至“归之”。",
                    "zhushu": ""
                },
                {
                    "paragraph": "正义曰：“哲，智”，释诂文。舍人曰：“哲，大智也。”无所不知，知人之善恶，是能官人。“惠，爱”，释诂文。君爱民则民归之。",
                    "zhushu": ""
                },
                {
                    "paragraph": "传“孔甚”至“放之”。",
                    "zhushu": ""
                },
                {
                    "paragraph": "正义曰：“孔，甚”，释诂文。上句既言“驩兜”“有苗”，则此“巧言令色”共工之行也，故以尧典共工之事解之： “巧言，静言庸违”也， “令色，象恭滔天”也。“孔壬”之文在三人之下，摠上三人皆甚佞也。“苗”言其名，“巧言令色”言其行，令其文首尾互相见，故传通言之： “禹言有苗、驩兜之徒甚佞如此，尧畏其乱政，故迁放之。”传不言“共工”，故云“之徒”以包之。“迁”与“忧”“畏”亦互相承，言畏之而忧，乃迁之也。四凶惟言三者，马融云：“禹为父隐，故不言鲧也。”",
                    "zhushu": ""
                },
                {
                    "paragraph": "“皐陶”至“采采”。",
                    "zhushu": ""
                },
                {
                    "paragraph": "正义曰：禹既言知人为难，皐陶又言行之有术，故言曰：“呜呼。人性虽则难知，亦当考察其所行有九种之德。人欲称荐人者，不直言可用而已，亦当言其人有德。问其德之状，乃言曰其德之所行某事某事。以所行之事为九德之验，如此则可知也。”",
                    "zhushu": ""
                },
                {
                    "paragraph": "传“言人”至“可知”。",
                    "zhushu": ""
                },
                {
                    "paragraph": "正义曰：“言人性行有九德”，下文所云是也。如此九者，考察其真伪，则人之善恶皆可知矣。然则皐陶之贤不及帝尧远矣，皐陶知有此术，帝尧无容不知。而有四凶在朝，禹言帝难之者，尧朝之有四凶，晦迹以显舜尔。禹言惟帝难之，说彼甚佞，因其成败以示教法，欲开皐陶之志，故举大事以为戒，非是此实甚佞，尧不能知也。顾氏亦云：“尧实不以此为难。 今云难者，俯同流俗之称也。”",
                    "zhushu": ""
                },
                {
                    "paragraph": "传“载行”至“为验”。",
                    "zhushu": ""
                },
                {
                    "paragraph": "正义曰：“载”者，运行之义，故为行也。此谓荐举人者称其人有德，欲使在上用之，必须言其所行之事，云见此人常行其某事某事，由此所行之事以为有德之验。论语云：“如有所誉者，其有所试矣。”是言试之于事，乃可知其德。",
                    "zhushu": ""
                },
                {
                    "paragraph": "“禹曰”至“吉哉”。",
                    "zhushu": ""
                },
                {
                    "paragraph": "正义曰：皐陶既言其九德，禹乃问其品例曰：“何谓也？”皐陶曰：“人性有宽𢎞而能庄栗也，和柔而能立事也，悫愿而能恭恪也，治理而能谨敬也，和顺而能果毅也，正直而能温和也， 简大而有廉隅也， 刚断而能实塞也，强劲而合道义也。人性不同，有此九德。 人君明其九德所有之常，以此择人而官之，则为政之善哉。”",
                    "zhushu": ""
                },
                {
                    "paragraph": "传“性宽”至“庄栗”。",
                    "zhushu": ""
                },
                {
                    "paragraph": "正义曰：此九德之文，舜典云“宽而栗，直而温”，与此正同。彼云“刚而无虐，简而无傲”，与此小异。彼言“刚失入虐”，此言“刚断而能实塞”，“实塞”亦是不为虐。彼言“简失入傲”，此言“简大而有廉隅”，“廉隅”亦是不为傲也。九德皆人性也。郑玄云：“凡人之性有异，有其上者，不必有下；有其下者，不必有上。上下相恊，乃成其德。”是言上下以相对，各令以相对兼而有之，乃为一德。此二者虽是本性，亦可以长短自矫。宽𢎞者失于缓慢，故性宽𢎞而能矜庄严栗，乃成一德。力者皆然也。",
                    "zhushu": ""
                },
                {
                    "paragraph": "传“悫愿而恭恪”。",
                    "zhushu": ""
                },
                {
                    "paragraph": "正义曰：“愿”者，悫谨良善之名。谨愿者失于迟钝，貌或不恭，故悫愿而能恭恪乃为德。",
                    "zhushu": ""
                },
                {
                    "paragraph": "传“乱治”至“谨敬”。",
                    "zhushu": ""
                },
                {
                    "paragraph": "正义曰：“乱，治”，释诂文。有能治者，谓才髙于人也，堪拨烦理剧者也。负才轻物，人之常性，故有治而能谨敬乃为德也。“愿”言“恭”，“治”云“敬”者，恭在貌，敬在心； 愿者迟钝，失于外仪，故言“恭”以表貌； 治者轻物，内失于心，故称“敬”以显情。“恭”与“敬”其事亦通，愿其貌恭而心敬也。",
                    "zhushu": ""
                },
                {
                    "paragraph": "传“扰顺”至“为毅”。",
                    "zhushu": ""
                },
                {
                    "paragraph": "正义曰：周礼太宰云：“以扰万民。”郑玄云：“扰犹驯也。”司徒云：“安扰邦国。”郑云：“扰亦安也。”“扰”是安驯之义，故为顺也。“致果为毅”，宣二年左传文。彼文以“杀敌为果，致果为毅”，谓能致果敢杀敌之心，是为强貌也。和顺者失于不断，故顺而能决乃为德也。",
                    "zhushu": ""
                },
                {
                    "paragraph": "传“性简”至“廉隅”。",
                    "zhushu": ""
                },
                {
                    "paragraph": "正义曰：“简”者宽大率略之名。志远者遗近，务大者轻细，𢎞大者失于不谨，细行者不修廉隅，故简大而有廉隅乃为德也。",
                    "zhushu": ""
                },
                {
                    "paragraph": "传“刚断而实塞”。",
                    "zhushu": ""
                },
                {
                    "paragraph": "正义曰：“塞”训实也。 刚而能断失于空疏，必性刚正而内充实，乃为德也。",
                    "zhushu": ""
                },
                {
                    "paragraph": "传“无所”至“合义”。",
                    "zhushu": ""
                },
                {
                    "paragraph": "正义曰：强直自立，无所屈挠，或任情违理，失于事宜，动合道义乃为德也。郑注论语云：“刚谓强，志不屈挠。”即“刚”“强”义同。此“刚”“强”异者，“刚”是性也，“ 强”是志也。当官而行，无所避忌，刚也。执已所是，不为众挠，强也。“刚”“强”相近，郑连言之。“宽”谓度量宽𢎞，“柔”谓性行和柔，“扰”谓事理扰顺，三者相类，即洪范云“柔克”也。“愿”谓容貌恭正，“乱”谓刚柔治理，“直”谓身行正直，三者相类，即洪范云“正直”也。“简”谓器量凝简，“刚”谓事理刚断，“强”谓性行坚强，三者相类，即洪范云“刚克”也。而九德之次，从柔而至刚也，惟“扰而毅”在“愿”“乱”之下耳。其洪范三德，先人事而后天地，与此不同。",
                    "zhushu": ""
                },
                {
                    "paragraph": "传“彰明”至“之善”。",
                    "zhushu": ""
                },
                {
                    "paragraph": "正义曰：“彰，明”“吉，善”，常训也。此句言用人之义。所言九德，谓彼人常能然者，若暂能为之，未成为德，故人君取士，必明其九德之常，知其人常能行之，然后以此九者之法择人而官之，则为政之善也。“明”谓人君明知之。王肃云：“明其有常则善也， 言有德当有恒也。”其意亦言彼能有常，人君能明之也。郑云：“人能明其德，所行使有常，则成善人矣。”其意谓彼人自明之，与孔异也。",
                    "zhushu": ""
                },
                {
                    "paragraph": "“日宣”至“其凝”。",
                    "zhushu": ""
                },
                {
                    "paragraph": "正义曰：皐陶既陈人有九德，宜择而官之，此又言官之所宜：“若人能日日宣布三德，早夜思念而须明行之，此人可以为卿大夫，使有家也。若日日严敬其身，又能敬行六德，信能治理其事，此人可以为诸侯，使有国也。然后摠以天子之任，合受有家有国三六之德而用之，布施政教，使九德之人皆得用事，事各尽其能，无所遗弃，则天下俊德治能之士并在官矣。皆随贤才任职，百官各师其师，转相教诲，则百官惟皆是矣，无有非者。以此抚顺五行之时，以化天下之民，则众功其皆成矣。”结上知人安民之意。",
                    "zhushu": ""
                },
                {
                    "paragraph": "传“三德”至“大夫”。",
                    "zhushu": ""
                },
                {
                    "paragraph": "正义曰：此文承“九德”之下，故知“三德”是九德之内课有其三也。周语云：“宣布哲人之令德。”“宣”亦布义，故为布也。“夙，早”，释诂文。又云：“须，待也。”此经之意，谓夜思之，明旦行之，“须”为待之意，故“浚”为须也。大夫受采邑，赐氏族，立宗庙，世不绝祀，故称“家”。位不虚受，非贤臣不可。言能日日布行三德，早夜思之，待明行之，如此念德不懈怠者，乃可以为大夫也。以士卑，故言不及也。计有一德二德，即可以为士也。郑以“‘三德’‘ 六德’，皆‘ 乱而敬’ 以下之文”，经无此意也。",
                    "zhushu": ""
                },
                {
                    "paragraph": "传“有国”至“诸侯”。",
                    "zhushu": ""
                },
                {
                    "paragraph": "正义曰：天子分地建国，诸侯专为已有，故“有国”谓诸侯也。“祗”亦为敬，“敬”有二文，上谓敬身，下谓敬德， “严”则敬之状也，故言“日日严敬其身，敬行六德，以信治政事，则可以为诸侯”也。诸侯、大夫皆言“日日”者，言人之行德，不可暂时舍也。臣当行君之今，故早夜思之。君是出令者，故言敬身行德。此文以小至大，摠以天子之事，故先大夫而后诸侯。",
                    "zhushu": ""
                },
                {
                    "paragraph": "传“翕合”至“在官”。",
                    "zhushu": ""
                },
                {
                    "paragraph": "正义曰：“翕，合”，释诂文。以文承“三德”“六德”之下，故言合受三六之德而用之。以此人为官，令其布施政教，使此九德之人皆居官用事，谓天子也，任之所能。大夫所行三德，或在诸侯六德之内，但并此三六之德，即充九数，故言九德皆用事，谓用为大夫，用为诸侯，使之治民事也。大夫诸侯当身自行之，故言“日宣”“日严”。天子当任人使行之，故言“合受而用之”。其实天子亦备九德，故能任用三德、六德也，则俊德治能之士并在官矣。“乂”训为治，故云“治能”。马、王、郑皆云：“才德过千人为俊，百人为乂”。",
                    "zhushu": ""
                },
                {
                    "paragraph": "传“僚工”至“无非”",
                    "zhushu": ""
                },
                {
                    "paragraph": "正义曰：“僚，官”，释诂文。“工，官”，常训也。“师师”谓相师法也。",
                    "zhushu": ""
                },
                {
                    "paragraph": "传“凝成”至“皆成”。",
                    "zhushu": ""
                },
                {
                    "paragraph": "正义曰：郑玄亦云：“凝，成也。”王肃云：“凝犹定也。”皆以意训耳。文承“百工”之下，“抚于五辰”还是百工抚之，故云“百官皆抚顺五行之时，则众功皆成”也。“五行之时”即四时也。礼运曰：“播五行于四时”，土寄王四季，故为“五行之时”也。所抚顺者，即尧典“敬授民时”，“平秩东作”之类是也。",
                    "zhushu": ""
                },
                {
                    "paragraph": "“无教”至“懋哉”。",
                    "zhushu": ""
                },
                {
                    "paragraph": "正义曰：皐陶既言用人之法，又戒以居官之事：“ □之所为，下必效之。 无教在下为逸豫贪欲之事，是有国之常道也。为人君当兢兢然戒慎，业业然危惧。”言当戒慎。“一日二日之闲而有万种几微之事，皆须亲自知之，不得自为逸豫也。万几事多，不可独治，当立官以佐已，无得空废众官，使才非其任。此官乃是天官，人其代天治之，不可以天之官而用非其人”。乂言：“典礼德刑皆从天出， 天次叙人伦，使有常性，故人君为政，当敕正我父、母、兄、弟、子五常之教教之，使五者皆惇厚哉。天又次叙爵命，使有礼法，故人君为政，当奉用我公、侯、伯、子、男五等之礼接之，使五者皆有常哉。接以常礼，当使同敬合恭而和善哉！ 天又命用有九德，使之居官，当承天意为五等之服，使五者尊卑彰明哉。天又讨治有罪，使之绝恶，当承天意为五等之刑，使五者轻重用法哉。典礼德刑，无非天意，人君居天官，听治政事，当须勉之哉。”",
                    "zhushu": ""
                },
                {
                    "paragraph": "传“不为”至“之常”。",
                    "zhushu": ""
                },
                {
                    "paragraph": "正义曰：“母”者禁戒之辞， 人君身为逸欲，下则效之，是以禁人君使不自为耳。不为逸豫贪欲之教，是有国者之常也。此文主于天子，天子谓天下为国，诗云“生此王国”之类是也。",
                    "zhushu": ""
                },
                {
                    "paragraph": "传“兢兢”至“之微”。",
                    "zhushu": ""
                },
                {
                    "paragraph": "正义曰：释训云：“兢兢，戒也。业业，危也。”戒必慎，危必惧，传言“慎”“惧”以足之。易系辞云：“几者动之微。”故“几”为微也。一日二日之闲，微者乃有万事，言当戒慎万事之微，微者尚有万，则大事必多矣。且微者难察，察则劳神，以言不可逸耳。马、王皆云“一日二日，犹日日也”。",
                    "zhushu": ""
                },
                {
                    "paragraph": "传“旷空”至“其才”。",
                    "zhushu": ""
                },
                {
                    "paragraph": "正义曰：“旷”之为空，常训也。位非其人，所职不治，是为“空官”。天不自治，立君乃治之。君不独治，为臣以佐之。下典、礼、德、刑，无非天意者。天意既然，人君当顺天，是言人当代天治官。官则天之官，居天之官，代天为治，苟非其人，不堪此任， 人不可以天之官而私非其才。王肃云：“天不自下治之，故人代天居之，不可不得其人也。”",
                    "zhushu": ""
                },
                {
                    "paragraph": "传“天次”至“天下”。",
                    "zhushu": ""
                },
                {
                    "paragraph": "正义曰：天叙有典，有此五典，即父义、母慈、兄友、弟恭、子孝是也。五者人之常性，自然而有，但人性有多少耳。天次叙人之常性，使之各有分义。义，宜也。今此义、慈、友、恭、孝各有定分，合于事宜，此皆出天然，是为天次叙之。天意既然，人君当顺天之意，敕正我五常之教，使合于五者皆厚，以教天下之民也。五常之教，人君为之，故言“我”也。五教徧于海内，故以“天下”言之。",
                    "zhushu": ""
                },
                {
                    "paragraph": "传“庸常”至“有常”。",
                    "zhushu": ""
                },
                {
                    "paragraph": "正义曰：“庸，常”，释诂“丈”。又云：“由，自也。”“由”是用，故“自”为用也。“天次叙有礼”，谓使贱事贵，卑承尊，是天道使之然也。天意既然，人君当顺天意，用我公、侯、伯、子、男五等之礼以接之，使之贵贱有常也。此文主于天子，天子至于诸侯，车旗衣服、国家礼仪、飨食燕好、饔饩飧牢，礼各有次秩以接之。上言“天叙”，此云“天秩”者，“叙”谓定其伦次，“秩”谓制其差等，义亦相通。上云“敕我”，此言“自我”者，五典以教下民，须敕戒□；五礼以接诸侯，当用我意； 故文不同也。上言“五惇”，此言“五庸”者，五典施于近亲，欲其恩厚；五礼施于臣下，欲其有常；故文异也。王肃云：“五礼谓王、公、卿、大夫、士。”郑玄云：“五礼，天子也，诸侯也，卿大夫也，士也，庶民也。”此无文可据，各以意说耳。",
                    "zhushu": ""
                },
                {
                    "paragraph": "传“衷善”至“和善”。",
                    "zhushu": ""
                },
                {
                    "paragraph": "正义曰：“衷”之为善，常训也。故左传云：“天诱其束”，说者皆以衷为善。此文承“五礼”之下，礼尚恭敬，故“以五礼正诸侯，使同敬合恭而和善”也。郑玄以为“并上之礼，共有此事”。五典室家之内，务在相亲，非复言以恭敬，恭敬惟为五礼而已， 孔言是也。",
                    "zhushu": ""
                },
                {
                    "paragraph": "传“五服”至“有德”。",
                    "zhushu": ""
                },
                {
                    "paragraph": "正义曰：益稷云：“以五采彰施于五色，作服，汝明。”是天子、诸侯、卿、大夫、士之服也。其“尊卑彩章各异”，于彼传具之。天命有德，使之居位，命有贵贱之伦，位有上下之异，不得不立名，以此等之象物以彰之。先王制为五服，所以表贵贱也。服有等差，所以别尊卑也。",
                    "zhushu": ""
                },
                {
                    "paragraph": "“天聪”至“襄哉”。",
                    "zhushu": ""
                },
                {
                    "paragraph": "正义曰：此承上“懋哉”之下言所勉之者，以天之聪明视听，观人有德，用我民以为耳目之聪明，察人言善者，天意归赏之。又天之明德可畏，天威者，用我民言恶而叛之，因讨而伐之，成其明威。天所赏罚，达于上下，不避贵贱，故须敬哉，有土之君。皐陶既陈此戒，欲其言入之，故曰：“我之此言，顺于古道，可致行，不可忽也。”禹即受之曰：“然。汝言用而致，可以立功。”重其言以深戒帝。皐陶乃承之以谦曰：“我未有所知，未能思致于善。我所言曰，徒賛奏上古所行而言之哉。非已知思而所自能。”是其谦也。",
                    "zhushu": ""
                },
                {
                    "paragraph": "传“言天”至“聪明”。",
                    "zhushu": ""
                },
                {
                    "paragraph": "正义曰：皇天无心，以百姓之心为心。此经大意，言民之所欲，天必从之。“聪明”谓闻见也，天之所闻见，用民之所闻见也。然则“聪明”直是闻见之义，其言未有善恶。以下言“明威”是天降之祸，知此“聪明”是天降之福。此即泰誓所云“天听自我民听，天视自我民视”，故“民所归者天命之”。大而言之，民所归就，天命之为天子也。小而言之，虽公卿大夫之任，亦为民所归向，乃得居之。此文王于天子，故言“天视听人君之行，用民为聪明”，戒天子使顺民心，受天之福也。",
                    "zhushu": ""
                },
                {
                    "paragraph": "传“言天”至“敬惧”。",
                    "zhushu": ""
                },
                {
                    "paragraph": "正义曰：上句有赏罚，故言“天所赏罚，不避贵贱”。此之“达于上下”，言天子亦不免也。丧服郑玄注云：“天子诸侯及卿大夫有地者皆曰君。”即此“有土”可兼大夫以上。但此文本意实主于天子，戒天子不可不敬惧也。",
                    "zhushu": ""
                },
                {
                    "paragraph": "传“言我”至“之序”。",
                    "zhushu": ""
                },
                {
                    "paragraph": "正义曰：皐陶自言“可致行”，禹言“致可绩”，此承而为谦，知其自言未有所知，未能思致于善也。“思”字属上句。王肃云：“賛賛，犹賛奏也。”顾氏云：“襄，上也。谓賛奏上古行事而言之也”。经云“曰”者，谓我上之所言也。传不训“襄”为上，已从“襄陵”而释之，故二刘并以“襄”为因。若必为因，孔传无容不训其意。言进习上古行事，因賛成其辞而言之也。传虽不训“襄”字，其义当如王说。皐陶虑怱之，自云“言顺可行”，因禹美之，即承谦辞。一扬一抑，言之次序也。郑玄云：“賛，明也。襄之言畅，言我未有所知，所思徒賛明帝德，畅我忠言而已。谦也。”",
                    "zhushu": ""
                }
            ]
        },
        {
            "name": "虞书益稷第五",
            "paragraphs": [
                {
                    "paragraph": "虞书益稷第五",
                    "zhushu": ""
                },
                {
                    "paragraph": "传“禹称”至“名篇”",
                    "zhushu": "",
                    "type": 2
                },
                {
                    "paragraph": "正义曰：禹言“暨益”“暨稷”，是禹称其二人。二人佐禹有功，因以此二人名篇。既美大禹，亦所以彰此二人之功也。禹先言“暨益”，故“益”在“稷”上。马、郑、王所据书序，此篇名为“弃稷”，“弃”“稷”一人，不宜言名又言官，是彼误耳。又合此篇于皐陶谟，谓其别有弃稷之篇，皆由不见古文，妄为说耳。",
                    "zhushu": "",
                    "type": 2
                },
                {
                    "paragraph": "“帝曰来”至“汝昌言”",
                    "zhushu": "",
                    "type": 2
                },
                {
                    "paragraph": "正义曰：皐陶既为帝谋，帝又呼禹进之，曰：“来，禹，汝亦宜陈其当言。”禹拜曰：“呜呼。帝， 皐陶之言既已美矣，我更何所言？我之所思者，𣫭日孜孜勤于臣职而已。”皐陶怪禹不言，故谓之曰：“吁。”问其所以孜孜之事如何。禹曰：“往者洪水漫天，浩浩然盛大，包山上陵，下民昏惑沈溺，皆困水灾。我乘舟车輴樏等四种之载，随其所往之山，槎木通道而治之。与益所进于人者，惟有槎木所获众鸟兽鲜肉为食也。我又通决九州名川，通之至于四海。 深其畎浍，以至于川，水渐除矣。与稷播种五榖，进于众人难得食处，乃决水所得鱼鼈鲜肉为食也。人既皆得食矣，又劝勉天下徙有之无，交易其所居积，于是天下众人乃皆得米粒之食，万国由此为治理之政。我所言孜孜者在此也。”皐陶曰：“然。可以为师法者，是汝之当言。”",
                    "zhushu": "",
                    "type": 2
                },
                {
                    "paragraph": "传“因皐”至“当言”",
                    "zhushu": "",
                    "type": 2
                },
                {
                    "paragraph": "正义曰：上篇皐陶谋九德，此帝呼禹，今亦陈当言。“亦”者，亦皐陶也。明上篇皐陶虽与益相应，其言“亦”对帝也。上传云“皐陶为帝舜谋”者，以此而知也。",
                    "zhushu": "",
                    "type": 2
                },
                {
                    "paragraph": "传“拜而”至“而已”",
                    "zhushu": "",
                    "type": 2
                },
                {
                    "paragraph": "正义曰：既已拜而叹，必有所美，复辞而不言，是知欲使帝重皐陶所陈，言已无以加也。王肃云：“帝在上，皐陶陈谋于下，已备矣，我复何所言乎”是也。既无所言，故言已思惟曰“孜孜不敢怠惰，奉成臣职而已”。“孜孜”者，勉力不怠之意。",
                    "zhushu": "",
                    "type": 2
                },
                {
                    "paragraph": "传“言天下”至“水灾”",
                    "zhushu": "",
                    "type": 2
                },
                {
                    "paragraph": "正义曰：“瞀”者，眩惑之意，故言“昏瞀”。“垫”是下湿之名，故为溺也。言天下之人遭此大水，精神昏瞀迷惑，无有所知，又若沈溺，皆困此水灾也。郑云：“昏，没也。垫，陷也。禹言洪水之时，人有没陷之害。”",
                    "zhushu": "",
                    "type": 2
                },
                {
                    "paragraph": "传“所载”至“治水”",
                    "zhushu": "",
                    "type": 2
                },
                {
                    "paragraph": "正义曰：史记河渠书云：“夏书曰：‘ 禹湮洪水十三年，三过家不入门。陆行载车，水行载舟，泥行蹈橇，",
                    "zhushu": "音蕝。"
                },
                {
                    "paragraph": "山行即桥。",
                    "zhushu": "丘遥反。"
                },
                {
                    "paragraph": "’”徐广曰：“桥一作輂。",
                    "zhushu": "几玉反。"
                },
                {
                    "paragraph": "輂，直辕车也。”尸子云：“山行乘樏，泥行乘蕝。",
                    "zhushu": "子绝反。"
                },
                {
                    "paragraph": "”汉书沟洫志云：“泥行乘毳，山行则梮。",
                    "zhushu": "居足反。"
                },
                {
                    "paragraph": "”毳行如箕，擿行泥上。如淳云：“毳谓以板置泥上，以通行路也。”慎子云：“为毳者，患涂之泥也。”应邵云：“梮或作樏，为人所牵引也。”如淳云：“梮谓以䥫如锥头，长半寸，施之履下，以上山，不蹉跌也。”韦昭云：“梮，木器也。 如今轝床，人轝以行也。”此经惟言“四载”，传言所载者四，同彼史记之说。 古书尸子、慎子之徒有此言也。“輴”与“毳”为一，“樏”与“梮”“輂”为一，古篆变形，字体改易，说者不同，未知孰是。禹之施功，本为治水，此经乃云“随山刋木”，刋木为治水，治水徧于九州，故云“随行九州之山林”。襄二十五年左传云：“井堙木刋。”“刋”是除木之义也。毛传云：“除木曰槎。”故曰“刋槎其木，开通道路以治水”。",
                    "zhushu": "",
                    "type": 2
                },
                {
                    "paragraph": "传“奏谓”至“进食”",
                    "zhushu": "",
                    "type": 2
                },
                {
                    "paragraph": "正义曰：黎民阻饥，为人治水，故知“奏谓进食于人”也。礼有鲜鱼腊，以其新杀鲜净，故名为鲜。是鸟兽新杀曰鲜，鱼鼈新杀亦曰鲜也。此承“山”下，故为鸟兽，下承水后，故为鱼鼈，其新杀之意同也。既言刋木，乃进鲜食，食是除木所得，故言“与益槎木，获鸟兽，人以进食”。",
                    "zhushu": "",
                    "type": 2
                },
                {
                    "paragraph": "传“距至”至“入海”",
                    "zhushu": "",
                    "type": 2
                },
                {
                    "paragraph": "正义曰：“距”者，相抵之名，故为至也。非是名川不能至海，故“决九州之名川，通之至海”也。考工记云：“匠人为沟洫，耜广五寸，二耜为耦。一耦之伐，广尺、深尺谓之畎。田首倍之，广二尺、 深二尺谓之遂。九夫为井，井闲广四尺、深四尺谓之沟。方十里为成，成闲广八尺、深八尺谓之洫。方百里为同，同闲广二寻、深二仞谓之浍。”是畎、遂、沟、洫、浍皆通水之道也。以小注大，故从畎、遂、沟、洫乃以入浍，浍入于川，川入于海，是畎内之水亦入海也。惟言“畎、浍”，举大小而略其余也。先言“决川至海”，后言“濬畎至川”者，川既入海，然后浍得入川，故先言川也。",
                    "zhushu": "",
                    "type": 2
                },
                {
                    "paragraph": "传“艰难”至“鲜食之”",
                    "zhushu": "",
                    "type": 2
                },
                {
                    "paragraph": "正义曰：“艰，难也”，释诂文。禹主治水，稷主教播种，水害渐除，则有可耕之地，难得食处，先须教导以救之，故云“众难得食处，则与稷教乂播种之”。易得食处，人必自能得之， 意在救人艰危之厄，故举难得食处以言之。于时虽渐播种，得谷犹少，人食未足，故决川有鱼鼈，使人鲜食之，言食鱼以助谷也。郑玄云：“与稷教人种泽物菜蔬艰厄之食。”稷功在于种谷，不主种菜蔬也。言后稷种菜蔬艰厄之食，传记未有此言也。",
                    "zhushu": "",
                    "type": 2
                },
                {
                    "paragraph": "传“化易”至“居积”",
                    "zhushu": "",
                    "type": 2
                },
                {
                    "paragraph": "正义曰：变化是改易之义，故“化”为易也。“居谓所宜居积”者， 氷者居鱼盐，近止者居林木也。“勉劝天下徙有之无”者，谓徙我所有，往彼无郷，取彼所有，以济我之所无。“鱼盐徙山，林木徙川泽，交易其所宜居积。”言此“迁”者，谓将物去，不得空取彼物也。王肃云：“易居者不得空去，当满而去，当满而来也。”",
                    "zhushu": "",
                    "type": 2
                },
                {
                    "paragraph": "传“米食”至“治本”",
                    "zhushu": "",
                    "type": 2
                },
                {
                    "paragraph": "正义曰：说文云：“粒，糂也。”今人谓饭为米糂，遗余之饭谓之一粒两粒，是米食曰粒，言是用米为食之名也。人非谷不生，政由谷而就，言天下由此谷为治政之本也。君子之道，以谦虚为德，禹盛言已功者，为臣之法当孜孜不怠，自言已之勤苦，所以勉劝人臣，非自伐也。",
                    "zhushu": "",
                    "type": 2
                },
                {
                    "paragraph": "“禹曰都”至“曰俞”",
                    "zhushu": "",
                    "type": 2
                },
                {
                    "paragraph": "正义曰：禹以皐陶然已，因叹而戒帝曰：“呜呼。帝当谨慎汝所在之位。”帝受其戒，曰：“然。”禹又戒帝曰：“若欲慎汝在位，当须先安定汝心好恶所止，念虑事之微细，以保安其身， 其辅弼之臣必用正直之人。若能如此，惟帝所动，则天下大应之，以待帝志，以明受天之布施，于天其重命帝用美道也。”帝以禹言已重，乃惊而言曰：“吁。臣哉近哉，臣当亲近君也。近哉臣哉，君当亲近臣也。”言君臣当相亲近，共与成政道也。禹应帝曰：“然。”言君臣宜相亲近也。",
                    "zhushu": "",
                    "type": 2
                },
                {
                    "paragraph": "传“言慎”至“直人”",
                    "zhushu": "",
                    "type": 2
                },
                {
                    "paragraph": "正义曰：此禹重戒帝，复上“慎乃在位”。“当先安好恶所止”，谓心之所止，当止好不止恶，言恶以形好也。太学云：“为人君止于仁，为人臣止于敬。”“好恶所止”谓此类也。传意以上“惟”为念，下“惟”为辞，故云念虑几微，然后以保其好恶所安宁耳。",
                    "zhushu": "",
                    "type": 2
                },
                {
                    "paragraph": "传“徯待”至“帝志”",
                    "zhushu": "",
                    "type": 2
                },
                {
                    "paragraph": "正义曰：“徯，待”，释诂文。帝先能自安所止，心之所止，止于好事，其有举动，发号出令，则天下大应之，顺命以待帝志，谓静以待命，有命则从也。",
                    "zhushu": "",
                    "type": 2
                },
                {
                    "paragraph": "传“昭明”至“用美”",
                    "zhushu": "",
                    "type": 2
                },
                {
                    "paragraph": "正义曰：尧典已训“昭”为明，此重训详之。皇天无亲，惟德是辅，人之所欲，天必从之。帝若能安所止，非但人归之，又乃明受天之报施。天下太平，祚胤长远，是天之报施也。“天又重命用美”，谓四时和祥瑞臻之类也。或当前后非一，故传言“又”也。",
                    "zhushu": "",
                    "type": 2
                },
                {
                    "paragraph": "传“邻近”至“而成”",
                    "zhushu": "",
                    "type": 2
                },
                {
                    "paragraph": "正义曰：周礼“五家为邻”，取相近之义，故“邻”为近也。禹言君当好善，帝言须得臣力， 再言邻哉，言君臣之道当相须而成。郑玄云：“臣哉，汝当为我邻哉。邻哉，汝当为我臣哉。反复言此，欲其志心入禹。”",
                    "zhushu": "",
                    "type": 2
                },
                {
                    "paragraph": "“帝曰臣”至“威之”",
                    "zhushu": "",
                    "type": 2
                },
                {
                    "paragraph": "正义曰：帝以禹然巳言，又说须臣之事：“作我股肱耳目”，言已动作视听皆由臣也。“我欲助我所有之人，使之家给人足，汝当翼賛我也。我欲布陈智力于天下四方，为立治之功，汝等当与我为之。我欲观示君臣上下以古人衣服之法象，其日、月、星辰、山、龙、华虫作会合五采而画之，又画山、龙、华虫于宗庙彝罇，其藻、火、粉、米、黼、黻于絺葛而刺绣，以五种之彩明施于五色，制作衣服，汝当为我明其差等而制度之。我欲闻知六律，和五声，播之于八音，以此音乐察其政治与忽怠者，其乐音又以出纳五德之言，汝当为我听审之。我有违道，汝当以义辅成我，汝无得知我违非而对面从我，退而后更有言，云我不可辅也。”既言其须臣之力，乃摠敕之：“敬其职事哉， 汝在我前后左右四旁邻近之臣也。 其众类顽愚䜛说之人，若有所行不在于是而为非者，汝当察之以法，行射侯之礼，知其善恶以明别之。行有不是者，又挞其身以记之，书其过者以识哉！所以挞之书之者，冀其改悔，欲与并生活哉。工乐之官以纳谏言于上，当是正其义而显扬之，使我自知得失也。”又摠言御下之法：“天下之人有能至于道者，则当承受而进用之，当任以官也。不从教者，则以刑罚威之，当罪其身也。此等皆汝臣之所为。”",
                    "zhushu": "",
                    "type": 2
                },
                {
                    "paragraph": "传“言大体若身”",
                    "zhushu": "",
                    "type": 2
                },
                {
                    "paragraph": "正义曰：君为元首，臣为股肱耳目，大体如一身也。足行手取、耳听目视，身虽百体，四者为大，故举以为言。郑玄云：“动作视听，皆由臣也。”",
                    "zhushu": "",
                    "type": 2
                },
                {
                    "paragraph": "传“左右”至“成我”",
                    "zhushu": "",
                    "type": 2
                },
                {
                    "paragraph": "正义曰：释诂云：“左、右、助，虑也。”同训为虑，是“左右”得为助也。立君所以牧人，人之自营生产，人君当助救之。论语称孔子适卫，欲先富民而后教之，故云“助我所有之民，欲富而教之”也。君子施教，本为养人，故先云助人，举其重者。 以其为人事重，当须翼成，故言“汝翼”。次显君施教化，须臣为之，故言“汝为”。次明衣服上下，摽显尊卑，故云“汝明”。次云六律、五声，故云“汝听”。各随事立文，其实不异。",
                    "zhushu": "",
                    "type": 2
                },
                {
                    "paragraph": "传“布力”至“为之”",
                    "zhushu": "",
                    "type": 2
                },
                {
                    "paragraph": "正义曰：诗云“四方子宣”，论语云“陈力就列”，是布政用力，故言“布力立治之功，汝群臣当为之”。",
                    "zhushu": "",
                    "type": 2
                },
                {
                    "paragraph": "传“欲观”至“服制”",
                    "zhushu": "",
                    "type": 2
                },
                {
                    "paragraph": "正义曰：“观示法象之服制”者，谓欲申明古人法象之衣服，垂示在下使观之也。易系辞云：“黄帝、尧、舜垂衣裳而天下治。”象物制服，盖因黄帝以还，未知何代而具彩章。舜言已欲观古，知在舜之前耳。",
                    "zhushu": "",
                    "type": 2
                },
                {
                    "paragraph": "传“日月”至“旌旗”",
                    "zhushu": "",
                    "type": 2
                },
                {
                    "paragraph": "正义曰：桓二年左传云：“三辰旗旗，昭其明也。”“三辰”谓此日、月、星也，故“日、月、星为三辰”。“辰”即时也，三者皆是示乂时节，故并称“辰”焉。传言此者，以“辰”在“星”下，摠上三事为辰，辰非别为物也。周礼大宗伯云：“实柴祀日、月、星、辰。”郑玄云：“星谓五纬也，辰谓日月所会十二次也。”“星”“辰”异者，彼郑以徧祭天之诸神，十二次亦当祭之，故今“辰”与“星”别。此云画之于衣，日月合宿之辰，非有形容可画，且左传云三辰，即日、月、星也。周礼“司常掌九旗之物”，惟日月为常，不言画星，盖大常之上又画星也。穆天子传称天子葬盛姬，画日月七星，盖画北斗也。草木虽皆有华，而草华为美，故云“华象草华虫雉”也。周礼司服有“鷩冕”，鷩则雉焉， 雉五色，象草华也。月今五时皆云其虫，“虫”是鸟兽之摠名也。下云“作服，汝明”，知“画三辰、山、龙、华虫于衣服”也。又言“旌旗”者，左传言“三辰旗旗”，周礼司常云“日月为常”，王者礼有沿革，后因于前，故知舜时三辰亦画之于旌旗也。下传云“天子服日月而下”，则三辰画之于衣服，又画于旌旗也。周礼司服云：“享先王则衮冕。”衮者，卷也，言龙首卷然。以衮为名，则所画自龙以下，无日月星也。郊特牲云：“祭之日，王被衮冕，以象天也。”又曰：“龙章而设日月，以象天也。”郑玄云：“谓有日月星辰之章”，“设日月画于衣服旌旗也”。据此记文，衮冕之服亦画日月。郑注礼记言郊特牲所云“谓鲁礼也”。 要其文称王被服衮冕，非鲁事也。或当三代天子衣上亦画三辰，自龙章为首，而使衮统名耳。礼文残缺，不可得详，但如孔解，舜时天子之衣画日月耳。郑玄亦以为然。王肃以为“舜时三辰即画于旌旗，不在衣也，天子山、龙、华虫耳”。",
                    "zhushu": "",
                    "type": 2
                },
                {
                    "paragraph": "传“会五”至“为饰”",
                    "zhushu": "",
                    "type": 2
                },
                {
                    "paragraph": "正义曰：“会”者合聚之名。 下云“以五采彰施于五色，作服”，知“会”谓五色也。礼衣画而裳绣，“五色备谓之绣”，知画亦备五色，故云“以五采成此画焉”，谓画之于衣、 宗彝。 文承“作会”之下，故云“宗庙彝樽亦以山、龙、华虫为饰”。知不以日、月、星为饰者，孔以三辰之尊不宜施于器物也。周礼有山罍、龙勺、鸡彝、鸟彝，以类言之，知彝樽以山、龙、华虫为饰，亦画之以为饰也。周礼彝器所云牺、象、鸡、鸟者，郑玄皆为画饰，与孔意同也。周礼彝器无山、龙、华虫为饰者，帝王革易，所尚不同，故有异也。",
                    "zhushu": "",
                    "type": 2
                },
                {
                    "paragraph": "传“藻水”至“曰绣”",
                    "zhushu": "",
                    "type": 2
                },
                {
                    "paragraph": "正义曰：诗云“鱼在在藻”，是“藻”为水草。草类多矣，独取此草者，谓此草有文故也。“火为火字”，谓刺绣为“火”字也。考工记云：“火以圜。”郑司农云：“谓圜形似火也。”郑玄云：“形如半环。”然记是后人所作，何必能得其真？今之服章绣为“火”字者，如孔所说也。“粉若粟冰”者，粉之在粟，其状如冰。“米若聚米”者，刺绣为文，类聚米形也。“黼若斧形”，考工记云：“白与黑谓之黼。”释器云：“斧谓之黼。”孙炎云：“黼文如斧形。”盖半白半黑，似斧刃白而身黑。“黻为两已相背”，谓刺绣为“已”字，两“已”字相背也。考工记云：“黑与青谓之黻。”刺绣为两“已”字，以青黑线绣也。诗葛覃云：“为絺为绤”，是絺用葛也。玉藻云：“浴用二巾，上统下绤。”曲礼云：“为天子削瓜者副之，巾以絺。为国君者华之，巾以绤。”皆以絺贵而绤贱，是絺精而绤粗，故“葛之精者曰絺”。“五色备谓之绣”，考工记文也。计此所陈，皆述祭服。祭服玄纁为之，后代无用絺者，盖于时仍质，暑月染絺为纁而绣之以为祭服。孔以“华象草华虫雉”，则合华虫为一， 周礼郑玄注亦然。则以日、月、星辰、山、龙、华虫六章画放衣也，藻、火、粉米、黼、黻六章绣于裳也。天之大数不过十二，故王者制作，皆以十二象天也。顾氏取先儒等说，以为“日月星取其照临，山取能兴云雨，龙取变化无方，华取文章，雉取耿介”。顾氏虽以华、虫为二，其取象则同。又云：“藻取有文，火取炎上，粉取絜白，米取能养，黼取能断，黻取善恶相背。”郑玄云：“会读为绘。宗彝谓宗庙之郁鬯樽也。故虞夏以上，盖取虎彝、蜼彝而已。粉米，白米也。絺读为黹。 黹，紩也。自“日月”至“黼、黻”凡十二章，天子以饰祭服。凡画者为绘，刺者为绣。 此绣与绘各有六，衣用绘，裳用绣，三周而变之，以三辰为旗旗，谓龙为衮，宗彝为毳，或损益上下，更其等差。”郑意以“华虫”为一，“粉米”为一，加“宗彝”谓虎蜼也。周礼宗庙彝器有虎彝、蜼彝，故以“宗彝”为虎蜼也。此经所云凡十二章，日也，月也，星也，山也，龙也，华虫也，六者画以作绘，施于衣也。宗彝也，藻也，火也，粉米也，黼也，黻也，此六者紩以为绣，施之于裳也。郑玄云：“至周而变易之，损益上下，更其等差。”周礼司服之注具引此文，乃云：“此古天子冕服十二章也。王者相变，至周而以日月星画于旌旗。冕服九章，登龙于山，登火于宗彝，尊其神明也。九章， 初一曰龙，次二曰山，次三曰华虫，次四曰火，次五曰宗彝，皆画以为缋。次六曰藻，次七曰粉米，次八曰黼，次九曰黻，以絺为绣。则衮之衣五章，裳四章，凡九也。鷩画以雉，谓华虫也。其衣三章，裳四章，凡七也。毳画虎蜼，谓宗彝也。其衣三章，裳二章，凡五也。”是郑以冕服之名皆取章首为义。衮冕九章，以龙为首，龙首卷然，故以衮为名。鷩冕七章，华虫为首，华虫即鷩雉也。毳冕五章，虎蜼为首，虎蜼毛浅，毳是乱毛，故以毳为名。如郑此解，配文甚便，于絺绣之义，摠为消帖。但解“宗彝”为虎蜼，取理大回，未知所说谁得经旨。",
                    "zhushu": "",
                    "type": 2
                },
                {
                    "paragraph": "传“天子”至“制之”",
                    "zhushu": "",
                    "type": 2
                },
                {
                    "paragraph": "正义曰：此言“作服汝明”，故传辩其等差。天子服日月而下十二章，诸侯自龙衮而下至黼黻八章，再言“而下”，明天子诸侯皆至黼黻也。士服藻火二章，大夫加粉米四章。孔注上篇“五服”，谓“天子、诸侯、卿、大夫、士”，则卿与大夫不同，当加之以黼黻为六章。孔略而不言， 孔意盖以周礼制诸侯有三等之服，此诸侯同八章者，上古朴质，诸侯俱南面之尊，故合三为一等。且礼诸侯多同为一等，故杂记云“天子九虞，诸侯七虞”，左传云：“天子七月而葬，诸侯五月而葬。”是也。孔以此经上句“日、月、星辰、山、龙、华虫”尊者在上，下句“藻、火、粉、米、黼、黻”，尊者在下。黼、黻尊于粉、米，粉、米尊于藻、火，故从上以尊卑差之，士服藻、火，大夫加以粉、米，并藻、火为四章。马融不见孔传，其注亦以为然，以古有此言，相传为说也。盖以衣在上为阳，阳统于上，故所尊在先。裳在下为阴，阴统于下，故所重在后。诗称“玄衮及黼”，顾命云：“麻冕黼裳”，当以黼为裳，故首举黼以言其事，如孔说也。天子诸侯下至黼、黻，大夫粉、米兼服藻、火，是“上得兼下”也。士不得服粉、米，大夫不得服黼、黻，是“下不得僭上”也。训“彰”为“明”，以五种之彩明施于五色，作尊卑之服，汝当分明制之，令其勿使僭滥也。郑玄云：“性曰采，施曰色”，以本性施于缯帛，故云“以五采施于五色”也。郑云“作服者，此十二章为五服，天子备有焉。公自山、龙而下，侯伯自华虫而下，子男自藻、火而下，卿大夫自粉、米而下。”亦是以意说也。此云“作服”，惟据衣服，所以经有“宗彝”及孔云旌旗亦以山、龙、华虫为饰者，但此虽以服为主，上既云“古人之象”，则法象分在器物，皆悉明之，非止衣服而已。旌旗、器物皆是彩饰，彼服以明尊卑，故摠云“作服”以结之。",
                    "zhushu": "",
                    "type": 2
                },
                {
                    "paragraph": "传“言欲”至“审之”",
                    "zhushu": "",
                    "type": 2
                },
                {
                    "paragraph": "正义曰：此经大意，令臣审听乐音，察世之治否以报君也。金、石、丝、竹、匏、土、革、木，八物各出其音，谓之“八音”。八音之声皆有清浊，圣人差之以为五品，宫、商、角、征、羽，谓之“五声”。五声髙下，各有所准则，圣人制为六律，与五声相均。作乐者以律均声，声从器出。帝言我欲以六律和彼五声八音，以此乐之音声，察世之治否。诗序云：“治世之音安以乐，其政和。乱世之音怨以怒，其政乖。”此则听声知政之道也。言今听作乐，若其音安乐和平，则时政辨治而修理也；若其音怨怒乖离，则时政忽慢而怠惰也。是用乐之声音察天下治理及忽怠者也。知其治理，则保以修之；知其怱怠，则改而修之。此治理忽怠，人君所愿闻也。又乐之感人，使和易调畅，若乐音合度，则言必得理。以此乐音出纳仁、义、礼、智、信五德之言，乃君之发言，合彼五德，施之于人，可以成其教化，是出五言也。人之乃言，合彼五德，归之于君，可以成讽谏，是纳五言也。君言可以利民，民言可以益君，是言之善恶由乐音而知也。此言之善恶，亦人君之所愿闻也。政之理忽，言之善恶，皆是上所愿闻，欲令察知以告已，得守善而改恶，故帝令臣， 汝当为我听审之也。六律、六吕，当有十二，惟言“六律”者，郑玄云：“举阳，阴从可知也。”传以“五言”为“五德之言”者，汉书律历志称五声播于五常，则角为仁、商为义、征为礼、羽为智，宫为信。志之所称必有旧说也。言五声与五德相协，此论乐事而云“出纳五言”，知是出纳五德之言也。乐音和，则五德之言得其理；音不和，则五德之言违其度； 故亦以乐音察五言也。帝之此言，自说臣之大法。于舜所听，使听韶乐也。襄二十九年左传吴季扎见舞韶乐而叹曰：“德至矣哉，大矣！ 如天之无不焘也，如地之无不载也。”然则韶乐尽善尽美，有理无忽，而并言“忽”者，韶乐自美耳。乐采人歌为曲，若其怠忽，则音辞亦有焉，故常使听察之也。",
                    "zhushu": "",
                    "type": 2
                },
                {
                    "paragraph": "传“四近”至“察之”",
                    "zhushu": "",
                    "type": 2
                },
                {
                    "paragraph": "正义曰：囧命云：“惟子一人无良，实赖左右前后有位之士，匡其不及。”知“四近”谓前后左右四者近君之臣，敕使敬其职也。更欲告以此下之辞，故敕之。众顽愚䜛说之人，若有所行不在于是而为非者，当察之。 知其非，乃挞之书之。此与以下发端也。“庶顽䜛说”谓朝廷之臣，“格则承之”乃谓天下之人。舜之朝廷当无䜛说之人，故设为大法，戒慎之耳。四近之臣，普谓近君之臣耳，无常人也。郑玄以“四近为左辅、右弼、前疑、后承”，惟伏生书传有此言。文王世子云“有师保，有疑承”，以外经传无此官也。",
                    "zhushu": "",
                    "type": 2
                },
                {
                    "paragraph": "传“当行”至“其过”",
                    "zhushu": "",
                    "type": 2
                },
                {
                    "paragraph": "正义曰：礼射皆张侯射之，知“侯以明之”，“当行射侯之礼，以明善恶之教”。射礼有序宾以贤，询众择善之义，是可以明善恶也。“笞挞不是者，使记识其过”，谓过轻者也，大罪刑杀之矣。古之射侯之事，无以言之。案周礼司裘云：“王大射则供虎侯、熊侯、豹侯，设其鹄。诸侯则供熊侯、豹侯，卿大夫则供麋侯，皆设其鹄。”郑玄注云：“虎九十弓，即方一丈八尺。熊七十弓，方一丈四尺。豹、麋五十弓，方一丈。”郑又引梓人“为侯，广与崇方，三分其广，而鹄居一焉”。则丈八之侯，鹄方六尺。 丈四之侯，鹄方四尺六寸大半寸。 一丈之侯，鹄方三尺三寸少半寸， 此皆大射之侯也。射人云：“王以六耦射三侯，五正。诸侯以四耦射二侯，三正。孤卿大夫以三耦射一侯，二正。士以三耦射豻侯，二正。”郑玄注云：“五正者，五采。 中朱，次白，次苍，次黄，玄居外。三正者，去玄、黄。二正者，去白、苍，而画以朱、绿。”此宾射之侯也。郑以宾射三侯步数髙广，与大射侯同，正大如鹄。司裘及射人所云诸侯者，谓圻内诸侯。若圻外诸侯，则仪礼大射云， 大侯九十弓，熊侯七十弓，豹侯五十弓，皆以三𥨱；其宾射则无文。若天子已下之燕射，案郷射记云：“天子熊侯，白质。诸侯麋侯，赤质。大夫布侯，画以虎豹。士布侯，画以鹿豕。”熊侯已下同五十弓，即侯身髙一丈，君臣共射之。",
                    "zhushu": "",
                    "type": 2
                },
                {
                    "paragraph": "传“书识”至“并生”",
                    "zhushu": "",
                    "type": 2
                },
                {
                    "paragraph": "正义曰：书识其非，亦是小过者也， 欲并生哉。 摠上三者， “侯以明之，挞以记之，书用识哉”，皆是欲其改悔，与无过之人共并生也。",
                    "zhushu": "",
                    "type": 2
                },
                {
                    "paragraph": "传“工乐”至“道之”",
                    "zhushu": "",
                    "type": 2
                },
                {
                    "paragraph": "正义曰：礼通谓乐官为工，知“工”是乐官，则周礼大师、瞽蒙之类也。乐官掌颂诗言以纳谏，以诗之义理或微，人君听之，若有不悟，当正其义而扬道之。扬，举也，举而道向君也。",
                    "zhushu": "",
                    "type": 2
                },
                {
                    "paragraph": "传“天下”至“威之”",
                    "zhushu": "",
                    "type": 2
                },
                {
                    "paragraph": "正义曰：言“承之用之”，则此人未在官也，故言谓天下民必也。能至于道即贤者，故承用之而任以官也。“否”谓不从教者，则以刑威之而罪其身也。臣过必小，故挞之书之。人罪或大，故以刑威之。",
                    "zhushu": "",
                    "type": 2
                },
                {
                    "paragraph": "“禹曰”至“惟叙”",
                    "zhushu": "",
                    "type": 2
                },
                {
                    "paragraph": "正义曰：禹既得帝言，乃答帝曰：“然。既帝之任臣，又言当择人。充满大天之下，旁至四海之隅，苍苍然生草木之处，皆是帝德所及。其内有万国众贤，皆共为帝臣。”言其可用者甚众也。“帝当就是众贤之内，举而用之。其举用之法，各使陈布其言，纳受之，以其言之所能，从其所能而验试之。明显众人所能，当以功之大小。既知有功，乃赐之以车服，以表其功有能用。帝以此法用人，即在下之人，知官不妄授，必用度才能而使之。如此，谁敢不让有德？敢不敬应帝命而推先善人也？若帝用臣不是，不尝试验，不知臧否，则群臣远近，徧布同心，而日进无功之人”。既戒帝择人，又劝帝自勤。“无若丹朱之傲，惟慢亵之游是其所好。 傲戏而为虐，是其所为。为此恶事，不问昼夜，而頟頟然恒为之无休息。又无水而陆地行舟，群朋淫泆于室家之内。用此之故，绝其世嗣，不得居位。我本创丹朱之恶若是也，故娶于涂山之国，𡐰非壬、癸、甲四日而即往治水。其后过门不入，闻启呱呱而泣，我不暇入而子名之，惟以大治度水土之功故也。水土既平，乃辅成五服，四面相距，至于五千里。州十有二师，其治水之时，所役人功，𣫭州用十有二师，各用三万人也。自京师外迫及四海，其闲诸侯五国皆立一长，迆相统领。 以此诸侯各蹈行所职，并为有功。惟有三苗顽凶，不能就官，我以供勤之故，得使天灾消没。帝念此事哉！ 不可不自勤也。”帝答禹曰：“天下之人皆蹈行我德，是汝治水之功，惟有次叙故也。”受其戒而美其功也。",
                    "zhushu": "",
                    "type": 2
                },
                {
                    "paragraph": "传“光天”至“广远”",
                    "zhushu": "",
                    "type": 2
                },
                {
                    "paragraph": "正义曰：尧典之序，训“光”为充，即此亦为充，言“充满大天之下”也。据其方即四隅，为远至于海隅，举极远之处，言帝境所及广远，其内多贤人也。",
                    "zhushu": "",
                    "type": 2
                },
                {
                    "paragraph": "传“献贤”至“用之”",
                    "zhushu": "",
                    "type": 2
                },
                {
                    "paragraph": "正义曰：释言云：“献，圣也。”贤是圣之次，臣德不宜言圣，故为贤也。“万国众贤，共为帝臣”，言求臣之处多也。帝举是众贤而用之，使陈布其言，令其自说已之所能，听其言而纳受之，依其言而考试之，显明众臣，皆以功大小为差，然后赐车服以旌别其人功能事用，是举贤用人之法也。舜典云：“敷奏以言，明试以功。”“奏”“试”二字与此异者，彼言施于诸侯，其人见为国君，故令奏言试功；此谓方始擢用，故言“纳”“庶”。“纳”谓受取之，“庶”谓在群众。",
                    "zhushu": "",
                    "type": 2
                },
                {
                    "paragraph": "传“帝用”至“流故”",
                    "zhushu": "",
                    "type": 2
                },
                {
                    "paragraph": "正义曰：帝用臣不是，不以言考功，在下知帝不分别善恶，则无远近，徧布同心，日日进于无功之人，由其贤愚并位，优劣共流故也。“敷”是布之义，故言“远近布同”，同心妄举也。",
                    "zhushu": "",
                    "type": 2
                },
                {
                    "paragraph": "传“丹朱，尧子”",
                    "zhushu": "",
                    "type": 2
                },
                {
                    "paragraph": "正义曰：汉书律历志云：“尧让舜，使子朱处于丹渊为诸侯。”则“朱”是名，“丹”是国也。",
                    "zhushu": "",
                    "type": 2
                },
                {
                    "paragraph": "传“傲戏”至“休息”",
                    "zhushu": "",
                    "type": 2
                },
                {
                    "paragraph": "正义曰：诗美卫武公云：“善戏谑兮，不为虐兮。”丹朱反之，故“傲戏而为虐”也。“頟頟”是不休息之意，“肆”谓纵恣也，昼夜常頟頟然纵恣为恶，无休息时也。",
                    "zhushu": "",
                    "type": 2
                },
                {
                    "paragraph": "传“朋群”至“得嗣”",
                    "zhushu": "",
                    "type": 2
                },
                {
                    "paragraph": "正义曰：朋辈与群聚义同，故“朋”为群也。圣人作车以行陆，作舟以行水，丹朱乃习于无水而陆地行舟，言其所为恶事无节度也。此乃禀受恶性，习恶事也。郑玄云：“丹朱见洪水时人乘舟，今水已治，犹居舟中，頟頟使人推行之。”案下句云，子创若时，乃勤治水，则丹朱行舟之时，水尚未除，非效洪水之时人乘舟也。“群淫于家”，言群聚妻妾，恣意淫之，无男女之别，故言“妻妾乱”也。用是之恶，故绝其世位，不得嗣父也。此“用殄厥世”一句，禹既见世绝，今始言之，以明行恶之验。此句非禹所创，创之者，创其行之恶耳。",
                    "zhushu": "",
                    "type": 2
                },
                {
                    "paragraph": "传“创惩”至“害公”",
                    "zhushu": "",
                    "type": 2
                },
                {
                    "paragraph": "正义曰：“创”与“惩”皆是见恶自止之意，故云“创，惩也”。哀七年左传云：“禹会诸侯于涂山。”杜预云：“涂山在寿春县东北。”“涂山，国名”，盖近彼山也。“娶千涂山”，言其所娶之国耳，非就妻家见妻也。惩丹朱之恶，故不可不勤，故辛日娶妻，至于甲日复往治水。孔云：“复往”，则已尝治水，而辍事成昏也。郑玄云：“登用之年，始娶于涂山氏，三宿而为帝所命治水。”郑意娶后始受帝命，娶前未治水也。然娶后始受帝命，当云闻命即行，不须计辛之与甲日数多少，当如孔说，辍事成昏也。此时禹父新殛，而得为昏者，鲧放而未死，不妨禹娶。 且治水四年，兖州始毕，禹娶不必在殛鲧之年也。",
                    "zhushu": "",
                    "type": 2
                },
                {
                    "paragraph": "传“启禹”至“功故”",
                    "zhushu": "",
                    "type": 2
                },
                {
                    "paragraph": "正义曰：“启，禹子”，世本文也。孟子称禹治水，三过其门而不入，是至门而闻启泣声，不暇如人父子，名为己子而爱念之，以其为大治度水土之功故也。训“荒”为“大治”，谓去其水。 “度”谓量其功，故“治度”连言之。",
                    "zhushu": "",
                    "type": 2
                },
                {
                    "paragraph": "传“五服”至“万庸”",
                    "zhushu": "",
                    "type": 2
                },
                {
                    "paragraph": "正义曰：据禹贡所云五服之名数，知五服即甸、侯、绥、要、荒服也。彼五服，𣫭服五百里，四面相距为方五千里也。王肃云：“五千里者，直方之数，若其回邪委曲，动有倍加之较。”是直路五千里也。“治洪水辅成之”者，谓𣫭服之内，为其小数，定其差品，各有所堂，是禹辅成之也。周礼大司马法，二千五百人为师，𣫭州十有二师，通计之一州用三万人功，摠计九州用二十七万庸。“庸”亦功也。州境既有阔狭，用功必有多少，例言“三万人”者，大都通率为然。惟言用“三万人”者，不知用功日数多少。治水四年乃毕，用功盖多矣，不知用几日也。郑玄云：“辅五服而成之，至于面方，各五千里，四面相距为方万里。九州州立十二人为诸侯师，以佐牧。尧初制五服，服各五百里。要服之内方四千里，曰九州。其外荒服，曰四海。此禹所受， 地记书曰：‘ 昆仑山东南，地方五千里，名曰神州’者。禹弼五服之残数，亦𣫭服者，合五百里，故有万里之界、 万国之封焉。犹用要服之内为九州，州更方七千里，七七四十九，得方千里者四十九，其一以为圻内，余四十八，八州分而各有六。春秋传曰：‘ 禹朝群臣于会稽，执玉帛者万国。’ 言执玉帛者，则九州之内诸侯也。其制特置牧，以诸侯贤者为之师。盖百国一师，州十有二师，则州千二百国也。八州凡九千六百国，其余四百国在圻内。与王制之法准之，八州通率封公侯百里之国者一，伯七十里之国二，子男五十里之国四，方百里者三，封国七十有畸。至于圻内，则子男而已。”郑云：“禹弼成五服，面各五千里。”王肃禹贡之注已难之矣。传称“万”，盈数也， “万国”举盈数而言，非谓其数满万也。诗桓曰“绥万邦”，烝民曰“揉此万邦”，岂周之建国复有万乎？天地之势，平原者甚少，山川所在不啻居半，岂以不食之地亦封建国乎？王圻千里，封五十里之国四百，则圻内尽以封人，王城宫室无建立之处，言不顾实，何至此也？百国一师，不出典记，自造此语，何以可从？“禹朝群臣于会稽”，鲁语文也。“执玉帛者万国”，左传文也， 采合二事，亦为谬矣。",
                    "zhushu": "",
                    "type": 2
                },
                {
                    "paragraph": "传“薄迫”至“帝室”",
                    "zhushu": "",
                    "type": 2
                },
                {
                    "paragraph": "正义曰：释言云：“逼，迫也。”“薄”者，逼近之义，故云迫也。外迫四海，言从京师而至于四海也。释地云：“九夷、八狄、七戎、六蛮，谓之四海。”谓九州之外也。王制云：“五国以为属，属有长。”此“建五长”亦如彼文，故云“诸侯五国立贤者一人为方伯，谓之五长，以相统治，欲以共㢡帝室故”也。僖元年公羊传曰：“上无天子，下无方伯。”“方伯”谓周礼“九命作伯”者也。王制云：“千里之外设方伯。”“方伯”，一州之长，谓周礼“八命作牧”者也。传言五国立一人为方伯，直是五国之长耳，与彼异也。以其是当方之长，故传以“方伯”言之。",
                    "zhushu": "",
                    "type": 2
                },
                {
                    "paragraph": "传“九州”至“分别”",
                    "zhushu": "",
                    "type": 2
                },
                {
                    "paragraph": "正义曰：蹈为有功之长，言蹈履典法，行之有功。惟三苗顽凶，不得就官，谓舜分北三苗之时，苗君有罪，不得就其诸侯国君之官，而被流于远方也。言“九州五长各蹈为有功”，则海内诸侯皆有功矣。惟有三苗不得就官，以见天下大治而恶者少耳。顽则不得就官，言善恶分别也。",
                    "zhushu": "",
                    "type": 2
                },
                {
                    "paragraph": "“皐陶”至“惟明”",
                    "zhushu": "",
                    "type": 2
                },
                {
                    "paragraph": "正义曰：此经史述为文，非帝言也。史以禹戍五服，帝念禹功，故因美皐陶。言禹既弼成五服，故皐陶于其四方敬行九德考绩之法，有次叙也。又于四方施其刑法，惟明白也。由禹有此大功，故史重美之也。",
                    "zhushu": "",
                    "type": 2
                },
                {
                    "paragraph": "传“方四”至“美之”",
                    "zhushu": "",
                    "type": 2
                },
                {
                    "paragraph": "正义曰：皐陶为帝所任，徧及天下，故“方”为四方也。天下蹈行帝德，水土既治，亦由刑法彰明。若使水害不息，皐陶法无所施；若无皐陶以刑，人亦未能奉法。天下蹈行帝德，二臣共有其功，故史因帝归功于禹，兼记皐陶之功。舜典与大禹谟已美皐陶，故言“重美之”也。传言“考绩之次叙”者，皐陶所言“九德”，依德以考其功绩，亦是刑法之事，故兼言也。郑云“归美于二臣”，则以此经为帝语。此文上无所由，下无所结，形势非语辞也，故传以为史因记之。",
                    "zhushu": "",
                    "type": 2
                },
                {
                    "paragraph": "“夔曰”至“允谐”",
                    "zhushu": "",
                    "type": 2
                },
                {
                    "paragraph": "正义曰：皐陶、大禹为帝设谋，大圣纳其昌言，天下以之致治，功成道洽，礼备乐和，史述夔言，继之于后。夔曰：“在舜庙堂之上，戞敔击柷，鸣球玉之磬，击搏拊，鼓琴瑟，以歌咏诗章。乐音和协，感致幽冥，祖考之神来至矣。虞之宾客丹朱者在于臣位，与群君诸侯以德相让，此堂上之乐所感深矣。又于堂下次竹管，击鼗鼓，合乐用柷，止乐用敔，吹笙击钟，以次迭作，鸟兽相率而舞，其容跄跄然，堂下之乐感亦深矣。箫韶之乐，作之几成，以致凤皇来而有容仪也。”夔又曰：“呜呼。”叹舜乐之美。“我大击其石磬，小拊其石磬，百兽相率而舞，鸟兽感德如此，众正官长信皆和谐矣。”言舜政教平而乐音和，君圣臣贤，谋为成功所致也。",
                    "zhushu": "",
                    "type": 2
                },
                {
                    "paragraph": "传“戛击”至“明之”",
                    "zhushu": "",
                    "type": 2
                },
                {
                    "paragraph": "正义曰：“戛击”是作用之名，非乐器也，故以“戛击”为柷敔。柷敔之状，经典无文，汉初已来，学者相传，皆云柷如漆桶，中有椎柄，动而击其旁也。敔状如伏虎，背上有刻，戛之以为声也。乐之初，击柷以作之，乐之将末，戛敔以止之，故云“所以作止乐”双解之。释乐云：“所以鼓柷谓之止，所以鼓敔谓之籈。”郭璞云：“柷如漆桶，方二尺四寸，深一尺八寸，中有椎，柄连氐，挏之今左右击。止者，其椎名也。敔如伏虎，背上有二十七鉏铻刻，以木长一尺栎之。籈者，其名也。”是言击柷之椎名为“止”，戛敔之木名为“籈”。“戛”即“泺”也。汉礼器制度及白虎通、马融、郑玄、李巡其说皆为然也。惟郭璞为详，据见作乐器而言之。搏拊形如鼓，以韦为之，实之以糠，击之以节乐，汉初相传为然也。释器云：“球，玉也。”“鸣球”谓击球使鸣。乐器惟磬用玉，故球为玉磬。商颂云：“依我磬声”，磬亦玉磬也。郑玄云：“磬，悬也，而以合堂上之乐。玉磬和，尊之也。”然则郑以球玉之磬悬于堂下，尊之，故进之使在上耳。“此舜庙堂之乐”，谓庙内堂上之乐，言“祖考来格”，知在庙内， 下云“下管”，知此在堂上也。马融见其言“祖考”，遂言“此是舜除瞽瞍之丧，祭宗庙之乐”，亦不知舜父之丧在何时也。但此论韶乐，必在即政后耳。此说乐音之和，而云“祖考来格”者，圣王先成于人，然后致力于神。 言“人悦其化，神歆其祀，礼备乐和，所以祖考来至明矣”，以祖考来至，明乐之和诸也。诗称“神之格思，不可度思”，而云“祖考来至”者，王肃云：“祖考来至者，见其光辉也。”盖如汉书郊祀志称武帝郊祭天祠，上有美光也。此经文次以“柷敔”是乐之始终，故先言“戛击。其球，与“搏拊琴瑟”，皆当弹击，故使“鸣”冠于“球”上，使下“共”蒙之也。郑玄以“戛击鸣球三者，皆摠下乐，栎击此四器也”。乐器惟敔当栎耳，四器不栎，郑言非也。",
                    "zhushu": "",
                    "type": 2
                },
                {
                    "paragraph": "传“丹朱”至“有德”",
                    "zhushu": "",
                    "type": 2
                },
                {
                    "paragraph": "正义曰：微子之命云：“作宾于王家。”诗颂微子之来，谓之“有客”，是王者之后，为时王所宾也。故知“虞宾”谓丹朱，为王者后，故称“宾”也。王者立二代之后，而独言丹朱者，盖髙辛氏之后，无文而言，故惟指丹朱也。王者之后，尊于群后，故殊言“在位”。 群后亦在位也， 后言德让，丹朱亦以德让也，故言“与诸侯助祭年爵同者，推先有德”也。二王之后并为上公，亦有与丹朱爵同，故丹朱亦让也。丹朱之性下愚，尧不能化，此言“有德”者，犹上云“瞽亦允若”，暂能然也。",
                    "zhushu": "",
                    "type": 2
                },
                {
                    "paragraph": "传“堂下”至“互见”",
                    "zhushu": "",
                    "type": 2
                },
                {
                    "paragraph": "正义曰：经言“下管”，知是“堂下乐”也。敔当戛之，柷当击之，上言“戛击”，此言“柷敔”，其事是一，故云“上下合止乐，各有柷敔”也。言堂下堂上合乐各以柷，止乐各以敔也。上言作用，此言器名，两相备也。上下皆有“柷敔”，两见其文，明球、弦、钟、籥，上下乐器不同，各自更互见也。弦谓琴瑟。钟，镛也。籥，管也。琴瑟在堂，钟籥在庭，上下之器各别，不得两见其名，各自更互见之。依大射礼，钟磬在庭，今鸣球于庙堂之上者，案郊特牲云“歌者在上”，贵人声也。左传云“歌钟二肆”，则堂上有钟，明磬亦在堂上，故汉魏已来登歌皆有钟磬。燕礼、大射堂上无钟磬者，诸侯乐不备也。",
                    "zhushu": "",
                    "type": 2
                },
                {
                    "paragraph": "传“镛大”至“跄跄然”",
                    "zhushu": "",
                    "type": 2
                },
                {
                    "paragraph": "正义曰：释乐云：“大钟谓之镛。”李巡曰：“大钟音声大。镛，大也。”孙炎曰：“镛，深长之声。”释诂云：“闲，代也。”孙炎曰：“闲厕之代也。”释言云：“递，迭也。”李巡曰：“递者，更迭闲厕， 相代之义。 ”故“闲”为迭也。吹笙击钟，更迭而作，鸟兽化德，相率而舞，跄跄然。下云“百兽率舞”，知此“跄跄然”亦是舞也。礼云：“凡行容愓愓”，“大夫济济，士跄跄”是为行动之貌，故为舞也。",
                    "zhushu": "",
                    "type": 2
                },
                {
                    "paragraph": "传“韶舜”至“率舞”",
                    "zhushu": "",
                    "type": 2
                },
                {
                    "paragraph": "正义曰：韶是舜乐，经传多矣，但余文不言“箫”，箫乃乐器，非乐名， 箫是乐器之小者。 “言箫，见细器之备”，谓作乐之时，小大之器皆备也。释鸟云：“鶠，凤。其雌皇。”是此鸟“雄曰凤，雌曰皇”。礼运云：“麟、凤、龟、龙谓之四灵。”是凤皇为神灵之鸟也。易渐卦上九：“鸿渐于陆，其羽可用为仪。”是仪为“有容仪”也。“成”谓乐曲成也。郑云：“成犹终也。”𣫭曲一终，必变更奏，故经言“九成”，传言“九奏”，周礼谓之“九变”，其实一也。言“箫”见细器之备，备乐九奏而致凤皇，则其余鸟兽不待九而率舞也。尊者体盘，灵瑞难致，故“九成”之下始言“凤皇来仪”。“鸟兽跄跄”乃在上句。传据此文言鸟兽易来，凤皇难致，故云“鸟兽不待九”也。乐之作也，依上下递奏闲合而后曲成， 神物之来，上下共致，非堂上堂下别有所感。以祖考尊神，配堂上之乐； 鸟兽贱物，故配堂下之乐。摠上下之乐，言九成致凤。 尊异灵瑞，故别言尔， 非堂上之乐独致神来，堂下之乐偏令兽舞也。郑玄注周礼具引此文，乃云：“此其在于宗庙九奏効应也”。是言祖考来格，百兽率舞，皆是九奏之事也。大司乐云：“凡六乐者，六变而致象物及天神。”郑玄云：“象物，有象在天，所谓四灵者。”彼谓□蜡之祭，作乐以致其神，此谓凤皇身至，故九奏也。",
                    "zhushu": "",
                    "type": 2
                },
                {
                    "paragraph": "传“尹正”至“太平”",
                    "zhushu": "",
                    "type": 2
                },
                {
                    "paragraph": "正义曰：“尹，正”，释言文。“众正官之长”，谓𣫭职之首，周官所谓“唐虞稽古，建官惟百”是也。“信皆和谐”，言职事修理也。上云“祖考来格”，此言众正官治，言神人洽，乐音和也。此篇初说用臣之法，末言乐音之和，言其“始于任贤，立政以礼，治成以乐，所以得致太平”， 解史录夔言之意。",
                    "zhushu": "",
                    "type": 2
                },
                {
                    "paragraph": "“帝庸”至“往钦哉”",
                    "zhushu": "",
                    "type": 2
                },
                {
                    "paragraph": "正义曰：帝既得夔言，用此庶尹允谐之政，故乃作歌自戒。将歌而先为言曰：“人君奉正天命，以临下民，惟当在于顺时，惟当在于慎微。”既为此言，乃歌曰：“股肱之臣喜乐其事哉。元首之君政化乃起哉。百官事业乃得广大哉。”言君之善政由臣也。皐陶拜手稽首，飏声大言曰：“帝当念是言哉。率领臣下为起政治之事。慎汝天子法度而敬其职事哉。又当数自顾省已之成功而敬终之哉。”乃续载帝歌曰：“会是元首之君能明哉。则股肱之臣乃善哉。众事皆得安宁哉。”既言其美，又戒其恶：“元首之君丛脞细碎哉。则股肱之臣懈惰缓慢哉。众事悉皆堕废哉。”言政之得失由君也。帝拜而受之曰：“然。”然其所歌显是也。“汝群臣自今已往，各敬其职事哉。”",
                    "zhushu": "",
                    "type": 2
                },
                {
                    "paragraph": "传“用庶”至“慎微”",
                    "zhushu": "",
                    "type": 2
                },
                {
                    "paragraph": "正义曰：此承夔言之下，既得夔言而歌，故知“帝庸作歌”者，“用庶尹允谐之政，故作歌以自戒之，安不忘危”也。“敕”是正齐之意，故为正也。言天合奉正天命以临下民，惟在顺时，不妨农务也。惟在慎微，不忽细事也。郑玄以为戒臣，孔以为自戒者，以正天之命是人君之事故也。",
                    "zhushu": "",
                    "type": 2
                },
                {
                    "paragraph": "传“元首”至“乃广”",
                    "zhushu": "",
                    "type": 2
                },
                {
                    "paragraph": "正义曰：释诂云：“元、良，首也。”僖三十三年左传称狄人归先轸之元，则“元”与“首”各为头之别名，此以“元首”共为头也。君臣大体犹如一身，故“元首，君也”。“股肱之臣喜乐尽忠”，谓乐行君之化。“君之治功乃起”，言无废事业，事业在于百官，故众功皆起，百官之业乃广也。",
                    "zhushu": "",
                    "type": 2
                },
                {
                    "paragraph": "传“宪法”至“其职”",
                    "zhushu": "",
                    "type": 2
                },
                {
                    "paragraph": "正义曰：“宪，法”，释诂文。此言“兴事”，对上“起哉”。 “天子率臣下为起治之事”，言臣不能独使起也。",
                    "zhushu": "",
                    "type": 2
                },
                {
                    "paragraph": "传“屡数”至“懈怠”",
                    "zhushu": "",
                    "type": 2
                },
                {
                    "paragraph": "正义曰：释诂云：“屡、数，疾也。”俱训为疾，故“屡”为数也。“顾省汝成功”，谓己有成功，令数顾省之，敬终以善，无懈怠也。恐其惰于己成功，故以此为戒。",
                    "zhushu": "",
                    "type": 2
                },
                {
                    "paragraph": "传“赓续”至“其义”",
                    "zhushu": "",
                    "type": 2
                },
                {
                    "paragraph": "正义曰：诗云：“西有长赓。”毛传亦以“赓”为续，是相传有此训也。郑玄以“载”为始，孔以“载”为成，各以意训耳。“帝歌归美股肱，义未足”者，非君之明，为臣不能尽力，空责臣功是其义未足。以此续成帝歌，必先君后臣，众事乃安，故以此言成其义也。",
                    "zhushu": "",
                    "type": 2
                },
                {
                    "paragraph": "传“丛脞”至“申戒”",
                    "zhushu": "",
                    "type": 2
                },
                {
                    "paragraph": "正义曰：孔以“丛脞”为细碎无大略，郑以“丛脞，摠聚小小之事以乱大政”，皆是以意言耳。君无大略，则不能任贤，功不见知，则臣皆懈惰，万事堕废，其功不成，故又歌以重戒也。“庶事”“万事”为一同而文变耳。",
                    "zhushu": ""
                }
            ]
        },
        {
            "name": "夏书禹贡第一",
            "paragraphs": [
                {
                    "paragraph": "夏书禹贡第",
                    "zhushu": ""
                },
                {
                    "paragraph": "“禹别”至“作贡”",
                    "zhushu": "",
                    "type": 2
                },
                {
                    "paragraph": "正义曰：禹分别九州之界，随其所至之山，刋除其木，深其大川，使得注海。水害既除，地复本性，任其土地所有，定其贡赋之差。史录其事，以为禹贡之篇。",
                    "zhushu": "",
                    "type": 2
                },
                {
                    "paragraph": "传“分其圻界”",
                    "zhushu": "",
                    "type": 2
                },
                {
                    "paragraph": "正义曰：诗传云：“圻，疆也。”分其疆界，使有分限。计九州之境，当应旧定，而云“禹别”者，以尧遭洪水，万事改新，比为作贡生文，故言“禹别”耳。",
                    "zhushu": "",
                    "type": 2
                },
                {
                    "paragraph": "传“刋其木，深其流”",
                    "zhushu": "",
                    "type": 2
                },
                {
                    "paragraph": "正义曰：经言“随山刋木”，序以较略为文，直言“随山”，不云随山为何事，故传明之随山刋其木也。“濬川”，深其流也。“随山”本为“濬川”，故连言之。",
                    "zhushu": "",
                    "type": 2
                },
                {
                    "paragraph": "传“任其”至“是功”",
                    "zhushu": "",
                    "type": 2
                },
                {
                    "paragraph": "正义曰：九州之工，物产各里，任其土地所有，以定贡赋之差， 既任其所有，亦因其肥瘠多少不同，制为差品。郑玄云：“任土谓定其肥墝之所生。”是言用肥瘠多少为差也。“赋”者，自上税下之名，谓治田出糓，故经定其差等，谓之“厥赋”。“贡”者，从下献上之称，谓以所出之糓，市其土地所生异物，献其所有，谓之“厥贡”。虽以所赋之物为贡用，赋物不尽有也， 亦有全不用赋物，直随地所有，采取以为贡者。此之所贡，即与周礼太宰“九贡”不殊，但周礼分之为九耳。其赋与周礼“九赋”全异，彼赋谓口率出钱。不言“作赋”而云“作贡”者，取下供上之义也。诸序皆言作某篇，此序不言“作禹贡”者，以发首言“禹”，句末言“贡”，篇名足以显矣。百篇之序，此类有三：“微子作诰父师、少师”，不言“作微子”， “仲虺作诰”，不言“作仲虺之诰”，与此篇皆为理足而略之也。又解篇在此之意，此治水是尧末时事，而在夏书之首，禹之得王天下，以是治水之功，故以为夏书之首。此篇史述时事，非是应对言语，当是水土既治，史即录此篇，其初必在虞书之内，盖夏史抽入夏书，或仲尼始退其第，事不可知也。",
                    "zhushu": "",
                    "type": 2
                },
                {
                    "paragraph": "“禹贡”",
                    "zhushu": "",
                    "type": 2
                },
                {
                    "paragraph": "正义曰：此篇史述为文，发首“奠髙山大川”，言禹治九州之水，水害既除，定山川攻秩，与诸州为引序。自“导岍”至“嶓冢”，条说所治之山，言其首尾相及也。自“导弱水”至“导洛”，条说所治之水，言其发源注海也。自“九州攸同”至“成赋中邦”，摠言水土既平，贡赋得常之事也。“锡土姓”三句，论天子于土地布行德教之事也。自“五百里甸服”至“二百里流”，摠言四海之内，量其远近，分为五服之事也。自“东渐于海”以下，摠结禹功成受锡之事也。",
                    "zhushu": "",
                    "type": 2
                },
                {
                    "paragraph": "传“禹制九州贡法”",
                    "zhushu": "",
                    "type": 2
                },
                {
                    "paragraph": "正义曰：禹制贡法，故以“禹贡”名篇。贡赋之法其来久矣，治水之后更复改新，言此篇贡法是禹所制，非禹始为贡也。",
                    "zhushu": "",
                    "type": 2
                },
                {
                    "paragraph": "“禹敷”至“大川”",
                    "zhushu": "",
                    "type": 2
                },
                {
                    "paragraph": "正义曰：言禹分布治此九州之土，其治之也，随行所至之山，除木通道，决流其水，水土既平，乃定其髙山大川。 谓定其次秩尊卑，使知祀礼所视。言禹治其山川，使复常也。",
                    "zhushu": "",
                    "type": 2
                },
                {
                    "paragraph": "传“洪水”至“通道”",
                    "zhushu": "",
                    "type": 2
                },
                {
                    "paragraph": "正义曰：诗传云：“泛，泛流也。”泛是水流之貌，洪水流而泛溢，浸坏民居，故禹分布治之。知者，文十八年左传云：“举八凯使主后土”，则伯益之辈佐禹多矣， 禹必身行九州，规谋设法，乃使佐己之人分布治之。于时平地尽为流潦，鲜有陆行之路，故将欲治水，随行山林，斩木通道。郑云：“必随州中之山而登之，除木为道，以望观所当治者，则规其形而度其功焉。”是言禹登山之意也。孟子曰：“禹三过门不入。”其家门犹三过之，则其余所历多矣。来而复往，非止一处，故言分布治之。",
                    "zhushu": "",
                    "type": 2
                },
                {
                    "paragraph": "传“奠定”至“所视”",
                    "zhushu": "",
                    "type": 2
                },
                {
                    "paragraph": "正义曰：礼定器于地，通名为“奠”，是“奠”为定也。山之髙者莫髙于岳，川之大者莫大于渎，故言“髙山，五岳”，谓嵩、岱、衡、华、恒也。“大川，四渎”，谓江、河、淮、济也。此举髙大为言，卑小亦定之矣。舜典云“望秩于山川。”故言“定其差秩”，定其大小次叙也。“定其祀礼所视”，谓王制所云“五岳视三公，四渎视诸侯，其余视伯子男”。往者洪水滔天，山则为水所包，川则水皆泛溢，祭祀礼废，今始定之，以见水土平复旧制。地经云：“荆岐既旅”“蔡蒙旅平”“ 九山刋旅”，是次秩既定，故旅祭之。",
                    "zhushu": "",
                    "type": 2
                },
                {
                    "paragraph": "冀州",
                    "zhushu": "",
                    "type": 2
                },
                {
                    "paragraph": "正义曰：九州之次，以治为先后。以水性下流，当从下而泄，故治水皆从下为始。冀州，帝都，于九州近北，故首从冀起。而东南次兖，而东南次青，而南次徐，而南次扬，从扬而西次荆，从荆而北次豫，从豫而西次梁，从梁而北次雍。雍地最髙，故在后也。自兖已下，皆准地之形势，从下向髙，从东向西。青、徐、扬三州并为东偏，雍州髙于豫州，豫州髙于青、徐，雍、豫之水从青、徐而入海也。梁髙于荆，荆髙于扬，梁、荆之水从扬而入海也。兖州在冀州东南，冀、兖二州之水各自东北入海也。冀州之水不经兖州，以冀是帝都，河为大患，故先从冀起，而次治兖。若使冀州之水东入兖州，水无去处，治之无益，虽是帝都，不得先也。此经大体𣫭州之始先言山川，后言平地。 青州、梁州先山后川，徐州、雍州先川后山，兖、扬、荆、豫有川无山，扬、豫不言平地，冀州田赋之下始言“恒、卫既从”，史以大略为文，不为例也。𣫭州之下言水路相通，通向帝都之道，言禹𣫭州事了，入朝以白帝也。",
                    "zhushu": "",
                    "type": 2
                },
                {
                    "paragraph": "传“尧所”至“于书”",
                    "zhushu": "",
                    "type": 2
                },
                {
                    "paragraph": "正义曰：史传皆云尧都平阳，五子之歌曰：“惟彼陶唐，有此冀方。”是冀州尧所都也。诸州冀为其先，治水先从冀起，为诸州之首。 记其役功之法， “既载”者，言先施贡赋役，载于书也。谓计人多少，赋功配役，载于书籍，然后征而用之，以治水也。冀州如此，则余州亦然，故于此特记之也。王肃云：“言已赋功属役，载于书籍。”传意当然。郑云：“载之言事，事谓作徒役也。禹知所当治水，又知用徒之数，则书于策以告帝，征役而治之。”惟解“载”字为异，其意亦同孔也。",
                    "zhushu": "",
                    "type": 2
                },
                {
                    "paragraph": "传“壶口”至“而西”",
                    "zhushu": "",
                    "type": 2
                },
                {
                    "paragraph": "正义曰：史记称髙祖入咸阳，萧何先收图籍，则秦焚诗书，图籍皆在。孔君去汉初七八十年耳，身为武帝博士，必当具见图籍，其山川所在，必是验实而知。“壶口在冀州，梁、岐在雍州”，当时疆界为然也。此于冀州之分言及雍州之山者，“从东循山治水而西”故也。郑云：“于此言‘ 治梁及岐’ 者，盖治水从下起，以襄水害易也。”班固作汉书地理志，据前汉郡县言山川所在。 志云：“壶口在河东北屈县东南。”应劭云：“已有南屈，故称北屈。”梁山在左冯翊夏阳县西北，岐山在右扶风美阳县西北，然则壶口西至梁山，梁山西至岐山，从东而向西言之也。经于“壶口”之下言“治”者，孔意盖云欲见上下皆治也。",
                    "zhushu": "",
                    "type": 2
                },
                {
                    "paragraph": "传“髙平”至“曰阳”",
                    "zhushu": "",
                    "type": 2
                },
                {
                    "paragraph": "正义曰：太原，原之大者，汉书以为郡名，传欲省文，故云“髙平曰太原，今以为郡名”，即晋阳县是也。释地云：“广平曰原，髙平曰陆。”孔以太原地髙，故言“髙平”，其地髙而广也。下文导山云“壶口、雷首，至于大岳”，知此“岳”即太岳也，属河东郡，在太原西南也。地理志云：“河东彘县东有霍太山。”此彘县周厉王所奔，顺帝改为永安县。周礼职方氏冀州其山镇曰霍山，即此太岳是也。山南见日，故“山南曰阳”。此说循理平地，言从太原至岳山之南，故云“岳阳”也。",
                    "zhushu": "",
                    "type": 2
                },
                {
                    "paragraph": "传“覃怀”至“衡漳”",
                    "zhushu": "",
                    "type": 2
                },
                {
                    "paragraph": "正义曰：地理志河内郡有怀县，在河之北，盖“覃怀”二字共为一地，故云“近河地名”。“衡”即古“横”字，漳水横流入河，故云“横漳”。漳在怀北五百余里，从覃怀致功而北至横漳也。地理志云： “清漳水出上党沾县大黾谷，东北至㴾海阜城县入河，过郡五，行千六百八十里。此沾县因水为名。”志又云：“沾水出壶关。”志又云：“浊漳水出长子县，东至邺县入清漳。”郑玄亦云：“横漳，漳水横流。”王肃云：“衡、漳，二水名。”",
                    "zhushu": "",
                    "type": 2
                },
                {
                    "paragraph": "传“无块”至“而壤”",
                    "zhushu": "",
                    "type": 2
                },
                {
                    "paragraph": "正义曰：九章算术：“穿地四，为壤五。壤为息土”，则“壤”是土和缓之名，故云“无块曰壤”。此土本色为然，水去土复其性，色白而壤。雍州色黄而壤，豫州直言“壤”，不言其色，盖州内之土不纯一色，故不得言色也。",
                    "zhushu": "",
                    "type": 2
                },
                {
                    "paragraph": "传“赋谓”至“之赋”",
                    "zhushu": "",
                    "type": 2
                },
                {
                    "paragraph": "正义曰：以文承“厥土”之下，序云“任土作贡”，又“赋”者税敛之名，往者洪水为灾，民皆垫溺，九州赋税盖亦不行， 水灾既除，土复本性，以作贡赋之差，故云“赋谓土地所生，以供天子”。 谓税谷以供天子， 郑玄云“此州入谷不贡”是也。因九州差为九等，“上上”是第一也。交错是闲杂之义，故“错”为杂也。顾氏云：“上上之下即次上中”，故云“杂出第二之赋”也。孟子称税什一为正，轻之于尧舜为大貃小貃； 重之于尧舜，为大桀小桀； 则此时亦什一。税俱什一，而得为九等差者，人功有强弱，收获有多少。传以荆州“田第八、赋第三”，为“人功修”也，雍州“田第一，赋第六”，为“人功少”也， 是据人功多少摠计以定差。此州以上上为正，而杂为次等，言出上上时多，而上中时少也。多者为正，少者为杂，故云“第一”。此州言“上上错”者，少在正下，故先言“上上”而后言“错”。豫州言“错上中”者，少在正上，故先言“错”而后言“上中”。扬州云“下上上错”，不言“错下上”者，以本设九等，分三品为之上中下，下上本是异品，故变文言“下上上错”也。梁州云“下中三错”者，梁州之赋凡有三等，其出下中时多，故以“下中”为正， 上有下上，下有下下，三等杂出，故言“三错”，足明杂有下上、下下可知也。此九等所较无多，诸州相准为等级耳。此计大率所得，非上科定也。但治水据田责其什一，随土丰瘠，是上之任土，而下所献自有差降，即以差等为上之定赋也。然一升一降，不可常同。 冀州自出第二，与豫州同，时则无第一之赋。豫州与冀州第一同，时则无第二之赋。或容如此，事不可恒。郑玄云：“赋之差，一井，上上出九夫税，下下出一夫税，通率九州，一井税五夫。”如郑此言，上上出税，九倍多于下下。郑诗笺云：“井税一夫，其田百𠭇。”若上上一井税一夫，则下下九井乃出一夫，税太少矣。若下下井税一夫，则上上全入官矣。岂容轻重顿至是乎。",
                    "zhushu": "",
                    "type": 2
                },
                {
                    "paragraph": "传“田之”至“第五”",
                    "zhushu": "",
                    "type": 2
                },
                {
                    "paragraph": "正义曰：郑玄云“田著髙下之等者，当为水害备也”，则郑谓地形髙下为九等也。王肃云：“言其土地各有肥瘠”，则肃定其肥瘠以为九等也。如郑之义，髙处地瘠，出物既少，不得为上。如肃之义，肥处地下，水害所伤，出物既少，不得为上。故孔云“髙下肥瘠”，共相叅对，以为九等。上言“敷土”，此言“厥田”，“田”“土”异者，郑玄云：“地当阴阳之中，能吐生万物者曰土。据人功作力竞得而田之，则为之田。”“田”“土”异名，义当然也。",
                    "zhushu": "",
                    "type": 2
                },
                {
                    "paragraph": "传“二水”至“耕作”",
                    "zhushu": "",
                    "type": 2
                },
                {
                    "paragraph": "正义曰：二水泛溢，漫流已治，从其故道，故今已可耕作也。青州“潍、淄其道”，与此“恒、卫既从”同，是从故道也。荆州“云土、梦作乂”，与此“大陆既作”同，是水治可耕作也。其文不同，史异辞耳，无义例也。“壶口”与雍州之山连文，故传言“壶口在冀州”。 此无所嫌，故不言在冀州，以下皆如此也。地理志云，恒水出常山上曲阳县，东入𣻎水。卫水出常山灵寿县，东北入滹沲。大陆在巨鹿县北。释地“十薮”云：“晋有大陆。”孙炎等皆云：“今巨鹿县北广河泽也。”郭璞云：“广河犹大陆，以地名言之。”近为是也。春秋：“魏献子畋于大陆，焚焉，还，卒于𡩋。”杜氏春秋说云：“嫌巨鹿绝远，以为汲郡修武县吴泽也。”𡩋即修武也。然此二泽相去甚远，所以得为“大陆”者，以尔雅“广平曰陆”，但广而平者则名“大陆”，故异所而同名焉。然此二泽地形卑下，得以广平为陆者，泽虽卑下，旁带广平之地，故统名焉。故大陆，泽名；广河，以旁近大陆故也。",
                    "zhushu": "",
                    "type": 2
                },
                {
                    "paragraph": "传“海曲”至“害除”",
                    "zhushu": "",
                    "type": 2
                },
                {
                    "paragraph": "正义曰：孔读“鸟”为“岛”。 岛是海中之山，九章筭术所云“海岛邈绝，不可践量”是也。传云“海曲谓之岛”，谓其海曲有山。 夷居其上， 此居岛之夷，常衣鸟兽之皮，为遭洪水，衣食不足，今还得衣其皮服，以明水害除也。郑玄云：“鸟夷，东方之民，搏食鸟兽者也。”王肃云：“鸟夷，东北夷国名也。”与孔不同。",
                    "zhushu": "",
                    "type": 2
                },
                {
                    "paragraph": "传“碣石”至“余州”",
                    "zhushu": "",
                    "type": 2
                },
                {
                    "paragraph": "正义曰：地理志云碣石山在北平骊城县西南， 是碣石为海畔山也。郑云：“战国策碣石在九门县，今属常山郡。盖别有碣石与此名同。今验九门无此山也。”下文“导河入于海”，传云：“入于渤海。”渤海之郡，当以此海为名。计渤海北距碣石五百余里，河入海处远在碣石之南，禹行碣石不得入于河也。盖远行通水之处，北尽冀州之境，然后南回入河而逆上也。“夹右”者，孔云：“夹行此山之右”，则行碣石山西，南行入河，在碣石之右，故云“夹右”也。顾氏亦云：“山西曰右。”郑玄云：“禹由碣石山西北行，尽冀州之境，还从山东南行入河。”郑以北行则东为右，南行西为右，故夹山两旁，山常居右，与孔异也。梁州传云：“浮东渡河而还帝都，白所治也。”则入河逆上为还都白所治也。禹之治水，必𣫭州巡行，度其形势，计其人功，施设规模，指授方略，令人分布并作，还都白帝所知。于时帝都近河，故于𣫭州之下皆言浮水达河，记禹还都之道也。冀、兖、徐、荆、豫、梁、雍州各自言河，惟青、扬二州不言河耳。兖州云“浮于济、漯，达于河”，故青州直云“达于济”。徐州云“浮于淮、泗，达于河”，故扬州云“达于淮、泗”，皆记禹入河之道也。王肃云：“凡𣫭州之下说诸治水者，禹功主于治水，故详记其所治之州，往还所乘涉之水名。”肃惟不言“还都白帝”，亦谓为治水，故浮水也。郑玄以为“治水既毕，更复行之，观地肥瘠，定贡赋上下”。其意与孔异也。八州皆言境界，而此独无，故解之，“此州帝都，不说境界，以余州所至则可知”也。兖州云“济、河”，自东河以东也。豫州云“荆、河”，自南河以南也。雍州云“西河”，自西河以西也。明东河之西，西河之东，南河之北是冀州之境也。马、郑皆云：“冀州不书其界者，时帝都之，使若广大然。”文既局以州名，复何以见其广大？是妄说也。又解余州先田后赋，此州先赋后田，亦如境界，殊于余州也。言“殊”者，当为田赋以收获为差，田以肥瘠为等。 若田在赋上，则赋宜从田，田美则宜赋重，无以见人功修否，故令赋先于田也。 以见赋由人功， 此州既见此理，余州从而可知，皆令赋在田下，欲见赋从田出，为此故殊于余州也。郑玄云：“此州入糓不贡。”下云“五百里甸服”，传云“为天子服治田”，是田入糓，故不献贡篚，差异于余州也。甸服止方千里，冀之北土境界甚遥，远都之国必有贡篚，举大略而言也。",
                    "zhushu": "",
                    "type": 2
                },
                {
                    "paragraph": "“兖州”",
                    "zhushu": "",
                    "type": 2
                },
                {
                    "paragraph": "传“东南”至“距河”",
                    "zhushu": "",
                    "type": 2
                },
                {
                    "paragraph": "正义曰：此下八州，发首言山川者，皆谓境界所及也。“据”谓跨之。“距”，至也。济、河之闲相去路近，兖州之境，跨济而过，东南越济水，西北至东河也。李巡注尔雅解州名云：“两河闲其气情，性相近，故曰冀。冀，近也。济、河闲其气专质，体性信谦，故云兖。兖，信也。淮、海闲其气宽舒，禀性安徐，故曰徐。徐，舒也。江南其气燥劲，厥性轻扬，故曰扬。扬，轻也。荆州其气燥刚，禀性强梁，故曰荆。荆，强也。河南其性安舒，厥性宽豫，故曰豫。豫，舒也。河西其气蔽壅，受性急凶，故云雍。雍，壅也。”尔雅“九州”无梁、青，故李巡不释，所言未必得其本也。",
                    "zhushu": "",
                    "type": 2
                },
                {
                    "paragraph": "传“河水”至“北是”",
                    "zhushu": "",
                    "type": 2
                },
                {
                    "paragraph": "正义曰：河自大陆之北敷为九河，谓大陆在冀州，嫌九河亦在冀州，故云“在此州界”也。河从大陆东畔北行，而东北入海。 冀州之东境，至河之西畔。 水分大河，东为九道，故知在兖州界平原以北是也。释水载“九河”之名云：“徒骇、太史、马颊、覆釜、胡苏、简、絜、钩盘、鬲津。”李巡曰：“徒骇，禹疏九河，以徒众起，故云徒骇。太史，禹大使徒众通其水道，故曰太史。马颊，河势上广下狭，状如马颊也。覆釜，水中多渚，往往而处，形如覆釜。胡苏，其水下流，故曰胡苏。胡，下也。苏，流也。简，大也，河水深而大也。絜，言河水多山石，治之苦絜。絜，苦也。钩盘，言河水曲如钩，屈折如盘也。鬲津，河水狭小，可鬲以为津也。”孙炎曰：“徒骇，禹疏九河，用功虽广，众惧不成，故曰徒骇。胡苏，水流多散胡苏然。”其余同李巡。郭璞云：“徒骇今在成平。东光县今有胡苏𠅘。”覆釜之名同李巡，余名皆云其义未详。计禹陈九河，云复其故道，则名应先有，不宜“徒骇”“太史”因禹立名，此郭氏所以未详也。或九河虽旧有名，至禹治水，更别立名，即尔雅所云是也。汉书沟洫志成帝时，河隄都尉许商上书曰：“古记九河之名，有徒骇、胡苏、鬲津，今见在成平、东光、鬲县界中。自鬲津以北至徒骇，其闲相去二百余里。”是知九河所在，徒骇最北，鬲津最南。盖徒骇是河之本道，东出分为八枝也。许商上言三河，下言三县，则徒骇在成平，胡苏在东光，鬲津在鬲县，其余不复知也。尔雅“九河”之次，从北而南。既知三河之处，则其余六者，太史、马颊、覆釜在东光之北，成平之南；简、絜、钩盘在东光之南，鬲县之北也。其河填塞，时有故道。郑玄云：“周时齐桓公塞之，同为一河。今河闲弓髙以东，至平原鬲津，往往有其遗处。”春秋纬宝乾图云：“移河为界在齐吕，填阏八流以自广。”郑玄盖据此文为“齐桓公塞之”也。言阏八流拓境，则塞其东流八枝，并使归于徒骇也。",
                    "zhushu": "",
                    "type": 2
                },
                {
                    "paragraph": "传“雷夏”至“此泽”",
                    "zhushu": "",
                    "type": 2
                },
                {
                    "paragraph": "正义曰：洪水之时，髙原亦水，泽不为泽。“雷夏既泽”，髙地水尽，此复为泽也。于“泽”之下言“灉、沮会同”，谓二水会合而同入此泽也。地理志云雷泽在济阴城阳县西北。",
                    "zhushu": "",
                    "type": 2
                },
                {
                    "paragraph": "“桑土”至“宅土”",
                    "zhushu": "",
                    "type": 2
                },
                {
                    "paragraph": "正义曰：宜桑之土，既得桑养蚕矣。洪水之时，民居丘上，于是得下丘陵，居平土矣。",
                    "zhushu": "",
                    "type": 2
                },
                {
                    "paragraph": "传“地髙”至“桑蚕”",
                    "zhushu": "",
                    "type": 2
                },
                {
                    "paragraph": "正义曰：释丘云：“非人为之丘。”孙炎曰：“地性自然也。”是“地髙曰丘”也。“降丘宅土”与“既蚕”连文，知“下丘，居平土，就桑蚕”也。计下丘居土，诸处皆然，独于此州言之者，郑玄云：“此州寡于山，而夹川两大流之闲，遭洪水，其民尤困。水害既除，于是下丘居土，以其免于厄，尤喜，故记之。”",
                    "zhushu": "",
                    "type": 2
                },
                {
                    "paragraph": "传“繇，茂。条，长也”",
                    "zhushu": "",
                    "type": 2
                },
                {
                    "paragraph": "正义曰：“繇”是茂之貌，“条”是长之体，言草茂而木长也。九州惟此□与徐、扬三州言草木者，三州偏宜之也。宜草木，则地美矣。而田非上者，为土下湿故也。",
                    "zhushu": "",
                    "type": 2
                },
                {
                    "paragraph": "传“贞正”至“相当”",
                    "zhushu": "",
                    "type": 2
                },
                {
                    "paragraph": "正义曰：周易彖、象皆以“贞”为正也。诸州赋无下下，“贞”即下下，为第九也。此州治水最在后毕，州为第九成功，其赋亦为第九，列赋于九州之差，与第九州相当，故变文为“贞”，见此意也。",
                    "zhushu": "",
                    "type": 2
                },
                {
                    "paragraph": "传“治水”至“州同”",
                    "zhushu": "",
                    "type": 2
                },
                {
                    "paragraph": "正义曰：“作”者，役功作务，谓治水也。治水十三年乃有赋法，始得贡赋，与他州同也。他州十二年，此州十三年，比于他州最在后也。尧典言鲧治水九载，绩用不成，然后尧命得舜，舜乃举禹治水，三载功成，尧即禅舜。此言“十三载”者，并鲧九载数之。祭法云“禹能修鲧之功。”明鲧已加功，而禹因之也。此言“十三载”者，记其治水之年，言其水害除耳，非言十三年内皆是禹之治水施功也。马融曰：“禹治水三年，八州平，故尧以为功而禅舜。是十二年而八州平，十三年而兖州平， 兖州平在舜受终之年也。”",
                    "zhushu": "",
                    "type": 2
                },
                {
                    "paragraph": "传“地宜”至“贡焉”",
                    "zhushu": "",
                    "type": 2
                },
                {
                    "paragraph": "正义曰：任土作贡，此州贡漆，知“地宜漆林”也。周礼载师云“漆林之征”，故以“漆林”言之。“绮”是织缯之有文者，是绫锦之别名，故云“锦绮之属”，皆是织而有文者也。“篚”是入贡之时盛在于篚，故云“盛之筐篚而贡焉”。郑玄云：“贡者百功之府受而藏之。 其实于篚者，入于女功，故以贡篚别之。”历检篚之所盛，皆供衣服之用，入于女功，如郑言矣。“檿丝”中琴瑟之弦，亦是女功所为也。“织贝”，郑玄以为织如贝文，传谓“织为细纻。 贝为水物”，则贝非服饰所须，盖恐其损缺，故以筐篚盛之也。诸州无“厥篚”者，其诸州无入篚之物，故不贡也。汉世陈留襄邑县置服官，使制作衣服，是兖州绫锦美也。",
                    "zhushu": "",
                    "type": 2
                },
                {
                    "paragraph": "传“顺流”至“曰达”",
                    "zhushu": "",
                    "type": 2
                },
                {
                    "paragraph": "正义曰：地理志云，漯水出东郡东武阳县，至乐安千乘县入海，过郡三，行千二十里。其济则下文具矣， 是“济、漯”为二水名也。言“因水入水曰达”，当谓从水入水，不须舍舟而陆行也。扬州云：“沿于江、海，达于淮、泗。”传云：“沿江入海，自海入淮，自淮入泗。”是言水路相通，得乘舟经达也。案青州云“浮于汶，达于济”，经言济会于汶，浮汶得达济也。此云“浮于济、漯，达于河”，从漯入济，自济入河。徐州云“浮于淮、泗，达于河”，盖以徐州北接青州，既浮淮泗，当浮汶入济，以达于河也。",
                    "zhushu": "",
                    "type": 2
                },
                {
                    "paragraph": "“青州”",
                    "zhushu": "",
                    "type": 2
                },
                {
                    "paragraph": "传“东北”至“距岱”",
                    "zhushu": "",
                    "type": 2
                },
                {
                    "paragraph": "正义曰：海非可越而言“据”者，东莱东境之县，浮海入海曲之闲，青州之境，非至海畔而已，故言“据”也。汉末有公孙度者，窃据辽东，自号青州刺史，越海收东莱诸郡。尧时青州当越海而有辽东也。舜为十二州，分青州为营州，营州即辽东也。",
                    "zhushu": "",
                    "type": 2
                },
                {
                    "paragraph": "传“嵎夷”至“故道”",
                    "zhushu": "",
                    "type": 2
                },
                {
                    "paragraph": "正义曰：“嵎夷，地名”，即尧典“宅嵎夷”是也。“嵎夷”“莱夷”“和夷”为地名，“淮夷”为水名，“岛夷”为狄名，皆观文为说也。“略”是简易之义，故“用功少为略”也。地理志云，潍水出琅邪箕屋山，北至都昌县入海，过郡三，行五百二十里。淄水出泰山莱芜县原山，东北至千乘博昌县入海。",
                    "zhushu": "",
                    "type": 2
                },
                {
                    "paragraph": "传“滨涯”至“斥卤”",
                    "zhushu": "",
                    "type": 2
                },
                {
                    "paragraph": "正义曰：“滨，涯”，常训也。说文云：“卤，咸地也。东方谓之斥，西方谓之卤。”海畔逈阔，地皆斥卤，故云“广斥”， 言水害除，复旧性也。",
                    "zhushu": "",
                    "type": 2
                },
                {
                    "paragraph": "传“畎谷”至“贡之”",
                    "zhushu": "",
                    "type": 2
                },
                {
                    "paragraph": "正义曰：释水云：“水注川曰谿，注谿曰谷。”谷是两山之闲流水之道，“㽗”言畎去水，故言“谷”也。“怪石”，奇怪之石，故云“好石似玉”也。“枲”，麻也。“鈆”，锡也。岱山之谷有此五物，美于他方所有，故贡之也。",
                    "zhushu": "",
                    "type": 2
                },
                {
                    "paragraph": "传“檿桑”至“瑟弦”",
                    "zhushu": "",
                    "type": 2
                },
                {
                    "paragraph": "正义曰：释木云：“檿桑，山桑。”郭璞曰：“柘属也。”“檿丝”是蚕食檿桑，所得丝韧，中琴瑟弦也。",
                    "zhushu": "",
                    "type": 2
                },
                {
                    "paragraph": "“浮于汶”",
                    "zhushu": "",
                    "type": 2
                },
                {
                    "paragraph": "正义曰：地理志云，汶水出泰山莱芜县原山，西南入济也。",
                    "zhushu": "",
                    "type": 2
                },
                {
                    "paragraph": "“徐州”",
                    "zhushu": "",
                    "type": 2
                },
                {
                    "paragraph": "传“二水”至“种艺”",
                    "zhushu": "",
                    "type": 2
                },
                {
                    "paragraph": "正义曰：“乂”训治也，故云“二水已治”。地理志云，沂水出泰山盖县临乐子山，南至下邳入泗，过郡五，行六百里。淮出桐柏山，发源远矣，于此州言之者，淮水至此而大，为害尤甚，喜得其治，故于此记之。地理志云，蒙山在泰山蒙阴县西南。 羽山在东海祝其县南。诗云：“艺之荏菽”，故“艺”为种也。",
                    "zhushu": "",
                    "type": 2
                },
                {
                    "paragraph": "传“大野”至“可耕”",
                    "zhushu": "",
                    "type": 2
                },
                {
                    "paragraph": "正义曰：地理志云，大野泽在山阳巨野县北。“巨”即大也。檀弓云：“污其宫而猪焉。”又泽名孟猪，停水处也，故云“水所停曰猪”。往前漫溢，今得猪水为泽也。“东原”即今之东平郡也。致功而地平，言其可耕也。",
                    "zhushu": "",
                    "type": 2
                },
                {
                    "paragraph": "传“土黏”至“丛生”",
                    "zhushu": "",
                    "type": 2
                },
                {
                    "paragraph": "正义曰：“戠”“埴”音义同。考工记用土为瓦，谓之“搏埴之工”， 是“埴”谓黏土，故“土黏曰埴”。易渐卦彖云：“渐，进也。”释言云：“苞，稹也。”孙炎曰：“物丛生曰苞，齐人名曰稹。”郭璞曰：“今人呼丛致者为稹。”“渐苞”谓长进丛生，言其美也。",
                    "zhushu": "",
                    "type": 2
                },
                {
                    "paragraph": "传“王者”至“四方”",
                    "zhushu": "",
                    "type": 2
                },
                {
                    "paragraph": "正义曰：传解贡土之意， 王者封五色土以为社，若封建诸侯，则各割其方色土与之，使归国立社。其上焘以黄土。 焘，覆也。四方各依其方色，皆以黄土覆之。其割土与之时，苴以白茅，用白茅裹土与之。必用白茅者，取其絜清也。易称“藉用白茅”，茅色白而絜美。韩诗外传云：“天子社广五丈，东方青，南方赤，西方白，北方黑，上冒以黄土。将封诸侯，各取其方色土，苴以白茅，以为社。明有土谨敬絜清也。”蔡邕独断云：“天子太社，以五色土为坛。皇子封为王者，授之太社之上，以所封之方色苴以白茅，使之归国以立社，谓之茅社。”是必古书有此说，故先儒之言皆同也。",
                    "zhushu": "",
                    "type": 2
                },
                {
                    "paragraph": "传“夏翟”至“琴瑟”",
                    "zhushu": "",
                    "type": 2
                },
                {
                    "paragraph": "正义曰：释鸟云：“翟，山雉。”此言“夏翟”，则“夏翟”共为雉名。周礼立夏采之官，取此名也。周礼司常云：“全羽为旞，析羽为旌。”用此羽为之，故云“羽中旌旄”也。地理志云：东海下邳县西有葛峄山，即此山也。",
                    "zhushu": "",
                    "type": 2
                },
                {
                    "paragraph": "传“泗水”至“美鱼”",
                    "zhushu": "",
                    "type": 2
                },
                {
                    "paragraph": "王义曰：泗水旁山而过，石为泗水之涯，石在水旁，水中见石，似若水上浮然，此石可以为磬，故谓之“浮磬”也。贡石而言磬者，此石宜为磬，犹如“砥砺”然也。𧓍是蚌之别名，此𧓍出珠，遂以𧓍为珠名。𧓍之与鱼皆是水物，而以“淮夷”冠之，知“淮夷”是二水之名，“淮”即四渎之淮也。“夷”盖小水，后来竭涸，不复有其处耳。王肃亦以“淮夷”为水名。郑玄以为“准水之上，夷民献此珠与鱼”。北地理志泗水出济阴乘氏县，东南至临淮睢陵县入淮，行千一百一十里也。",
                    "zhushu": "",
                    "type": 2
                },
                {
                    "paragraph": "传“玄黑”至“当细”",
                    "zhushu": "",
                    "type": 2
                },
                {
                    "paragraph": "正义曰：篚之所盛，例是衣服之用，此单言“玄”，玄必有质，玄是黑色之别名，故知“玄”是黑缯也。史记称髙祖为义帝发丧，诸侯皆缟素，是缟为白缯也。",
                    "zhushu": "",
                    "type": 2
                },
                {
                    "paragraph": "“扬州”",
                    "zhushu": "",
                    "type": 2
                },
                {
                    "paragraph": "传“彭蠡”至“此泽”",
                    "zhushu": "",
                    "type": 2
                },
                {
                    "paragraph": "正义曰：“彭蠡”是江汉合处，下云“导漾水，南入于江，东汇为彭蠡”是也。日之行也，夏至渐南，冬至渐北，鸿鴈之属，九月而南，正月而北， 左思蜀都赋所云“木落南翔，冰泮北徂”是也。日，阳也，此鸟南北与日进退，随阳之鸟，故称“阳鸟”。冬月所居于此彭蠡之泽也。",
                    "zhushu": "",
                    "type": 2
                },
                {
                    "paragraph": "传“震泽”至“震泽”",
                    "zhushu": "",
                    "type": 2
                },
                {
                    "paragraph": "正义曰：地理志云，会稽吴县，故周泰伯所封国也。具区在西，古文以为震泽。是“吴南大湖名”。盖县治居泽之东北，故孔传言“南”，志言“西”。大泽畜水，南方名之曰湖。三江既入此湖也，治水致功，令江入此泽，故“致定为震泽”也。下传云：“自彭蠡江分为三，入震泽，遂为北江而入海。”是孔意江从彭蠡而分为三，又共入震泽，从震泽复分为三，乃入海。郑云：“三江分于彭蠡，为三孔东入海。”其意言“三江既入”，入海耳，不入震泽也。又案周礼职方扬州薮曰具区，浸曰五湖。五湖即震泽。若如志云具区即震泽，则浸、薮为一。案余州浸、薮皆异而扬州同者，盖扬州浸、薮同处，论其水谓之浸，指其泽谓之薮。",
                    "zhushu": "",
                    "type": 2
                },
                {
                    "paragraph": "传“筿，竹箭。簜，大竹”",
                    "zhushu": "",
                    "type": 2
                },
                {
                    "paragraph": "正义曰：释草云：“筿，竹箭。”郭璞云：“别二名也。”又云：“簜，竹。”李巡曰：“竹节相去一大曰簜。”孙炎曰：“竹阔节者曰簜。”郭璞云：“竹别名。”是筿为小竹，簜为大竹。",
                    "zhushu": "",
                    "type": 2
                },
                {
                    "paragraph": "传“少长曰夭。乔，髙也”",
                    "zhushu": "",
                    "type": 2
                },
                {
                    "paragraph": "正义曰：夭是少长之貌，诗曰“桃之夭夭”是也。“乔，髙”，释诂文。 诗曰“南有乔木”是也。",
                    "zhushu": "",
                    "type": 2
                },
                {
                    "paragraph": "传“金、银、铜也”",
                    "zhushu": "",
                    "type": 2
                },
                {
                    "paragraph": "正义曰：“金” 既摠名，而云“三品”，黄金以下惟有白银与铜耳，故为“金、银、铜也”。释器云：“黄金谓之璗，其美者谓之镠。白金谓之银，其美者谓之镣。”郭璞曰：“此皆道金银之别名及其美者也。镠即紫磨金也。”郑玄以为“金三品者，铜三色也”。",
                    "zhushu": "",
                    "type": 2
                },
                {
                    "paragraph": "传“瑶、琨皆美玉”",
                    "zhushu": "",
                    "type": 2
                },
                {
                    "paragraph": "正义曰：美石似玉者也。玉、石其质相类，美恶别名也。王肃云：“瑶、琨，美石次玉者也。”",
                    "zhushu": "",
                    "type": 2
                },
                {
                    "paragraph": "传“齿象”至“豫章”",
                    "zhushu": "",
                    "type": 2
                },
                {
                    "paragraph": "正义曰：诗云：“元龟象齿”，知“齿”是象牙也。说文云：“齿，口断骨也。牙，壮齿也。”隐五年左传云：“齿牙骨角”，“牙”“ 齿”小别，统而名之，“齿”亦“牙”也。考工记：“犀甲七属，兕甲六属。”宣二年左传云：“犀兕尚多，弃甲则那？”是甲之所用，犀革为上，革之所美，莫过于犀，知“革”是犀皮也。说文云：“兽皮治去其毛为革。”革与皮去毛为异耳。说文云：“羽，鸟长毛也。”知“羽”是鸟羽。南方之鸟，孔雀、翡翠之属，其羽可以为饰，故贡之也。说文云：“𤛆，西南夷长旄牛也。”此𤛆牛之尾可为旌旗之饰，经传通谓之“旄”。牧誓云“右秉白旄”，诗云“建旐设旄”，皆谓此牛之尾，故知“毛”是旄牛尾也。直云“惟木”，不言木名，故言“楩、梓、豫章”， 此三者是扬州美木，故传举以言之，所贡之木不止于此。",
                    "zhushu": "",
                    "type": 2
                },
                {
                    "paragraph": "传“南海”至“葛越”",
                    "zhushu": "",
                    "type": 2
                },
                {
                    "paragraph": "正义曰：上传“海曲谓之㠀”，知此“㠀夷”是南海㠀上之夷也。释草云：“卉，草。”舍人曰：“凡百草一名𠦄。”知“𠦄服”是“草服葛越”也。葛越，南方布名，用葛为之。左思吴都赋云“蕉葛升越，弱于罗纨”是也。冀州云“㠀夷皮服”，是夷自服皮，皮非所贡也。此言“㠀夷𠦄服”，亦非所贡也。此与“莱夷作牧”并在贡篚之闲，古史立文不次也。郑玄云：“此州下湿，故衣草服。贡其服者，以给天子之官。”与孔异也。",
                    "zhushu": "",
                    "type": 2
                },
                {
                    "paragraph": "传“织细”至“水物”",
                    "zhushu": "",
                    "type": 2
                },
                {
                    "paragraph": "正义曰：传以“贝”非织物，而云“织贝”，则贝、织异物，织是织而为之， 扬州纻之所出，此物又以篚盛之，为衣服之用，知是“细纻”，谓细纻布也。释鱼之篇贝有居陆居水，此州下湿，故云“水物”。释鱼有“玄贝，贻贝。余貾，黄白文。余泉，白黄文”， 当贡此有文之贝以为器物之饰也。郑玄云：“贝，锦名。诗云：‘ 萋兮斐兮，成是贝锦。’ 凡为织者先染其丝，乃织之则文成矣。礼记曰：‘ 士不衣织。’”与孔异也。",
                    "zhushu": "",
                    "type": 2
                },
                {
                    "paragraph": "传“小曰”至“不常”",
                    "zhushu": "",
                    "type": 2
                },
                {
                    "paragraph": "正义曰：橘、柚二果，其种本别，以实相比，则柚大橘小，故云“小曰橘，大曰柚”。犹诗传云“大曰鸿，小曰鴈”，亦别种也。此物必须裹送，故云其所包裹而送之。以须之有时，故待锡命乃贡，言不常也。文在“篚”下，以不常故耳。荆州“纳锡大龟”，豫州“锡贡磬错”，皆为非常，并在“篚”下。荆州言“包”，传云“橘柚”也。文在“篚”上者，荆州橘、柚为善，以其常贡。 此州则不常也。王肃云：“橘与柚锡其命而后贡之，不常入，当继荆州乏无也。”郑云：“有锡则贡之，此州有锡而贡之，或时无则不贡。锡，所以柔金也。周礼考工记云， 攻金之工，掌执金锡之齐故也。”",
                    "zhushu": "",
                    "type": 2
                },
                {
                    "paragraph": "传“顺流”至“入泗”",
                    "zhushu": "",
                    "type": 2
                },
                {
                    "paragraph": "正义曰：文十年左传云：“沿汉溯江。”“溯”是逆，“沿”是顺，故“顺流而下曰沿”。“沿江入海”，顺也。“自海入淮，自淮入泗”，逆也。",
                    "zhushu": "",
                    "type": 2
                },
                {
                    "paragraph": "“荆州”",
                    "zhushu": "",
                    "type": 2
                },
                {
                    "paragraph": "传“北据”至“之阳”",
                    "zhushu": "",
                    "type": 2
                },
                {
                    "paragraph": "正义曰：此州北界至荆山之北，故言“据”也。“南及衡山之阳”，其境过衡山也。以衡是大山，其南无复有名山大川可以为记，故言“阳”，见其南至山南也。",
                    "zhushu": "",
                    "type": 2
                },
                {
                    "paragraph": "传“二水”至“宗尊也”",
                    "zhushu": "",
                    "type": 2
                },
                {
                    "paragraph": "正义曰：周礼大宗伯诸侯见天子之礼，“春见曰朝，夏见曰宗”。郑云：“朝犹朝也，欲其来之早也。宗，尊也，欲其尊王也。”“朝宗”是人事之名，水无性识，非有此义。以海水大而江、汉小，以小就大，似诸侯归于天子，假人事而言之也。诗云：“沔彼流水，朝宗于海。”毛传云：“水犹有所朝宗。”“朝宗”是假人事而言水也。老子云：“沧海所以能为百谷王者，以其下之。”是百川以海为宗。郑云：“江水、汉水其流遄疾，又合为一，共赴海也，犹诸侯之同心，尊天子而朝事之。荆楚之域，国有道则后服，国无道则先强，故记其水之义，以著人臣之礼。”",
                    "zhushu": "",
                    "type": 2
                },
                {
                    "paragraph": "传“江于”至“之中”",
                    "zhushu": "",
                    "type": 2
                },
                {
                    "paragraph": "正义曰：传以“江”是此水大名，“九江”谓大江分而为九，犹大河分为九河，故言“江于此州之界分为九道”。训“孔”为甚，“殷”为中，言“甚得地势之中”也。郑云：“殷犹多也，九江从山谿所出，其孔众多，言治之难也。地理志九江在今庐江浔阳县南，皆东合为大江。”如郑此意，九江各自别源，其源非大江也，下流合于大江耳。然则江以南水无大小，俗人皆呼为江，或从江分出，或从外合来，故孔、郑各为别解。应劭注地理志云“江自浔阳分为九道”，符于孔说。浔阳记有九江之名：“一曰乌江，二曰蜯江，三曰乌白江，四曰嘉靡江，五曰畎江，六曰源江，七曰廪江，八曰提江，九曰菌江。”虽名起近代，义或当然。",
                    "zhushu": "",
                    "type": 2
                },
                {
                    "paragraph": "传“沱江”至“故道”",
                    "zhushu": "",
                    "type": 2
                },
                {
                    "paragraph": "正义曰：下文“㞴山导江，东别为沱”，是“沱”为江之别名也。经无“潜”之本源，故直云“水名”。释水云， 水自江出为沱，汉为潜。郑注此，既引尔雅，乃云：“今南郡枝江县有沱水，其尾入江耳，首不于江出也。华容有夏水，首出江，尾入污，盖此所谓沱也。潜则未闻象类。”此解荆州之沱、潜发源此州。若如郑言，此水南流，不入荆州界，非此潜也。此下梁州注云：“二水亦谓自江、汉出者。地理志在今蜀郡郫县江沱及汉中安阳皆有沱水、潜水，其尾入江、汉耳，首不于此出。江源有𨞪江，首出江，南至揵为武阳又入江，岂沱之类与？潜盖汉，西出嶓冢，东南至巴郡江州入江，行二千七百六十里。”此解梁州之沱、潜也。郭璞尔雅音义云：“沱水自蜀郡都水县揃山与江别而更流。”璞又云：“有水从汉中沔阳县南流，至梓潼汉寿入太穴中，通峒山下西南潜出，一名沔水，旧俗云即禹贡潜也。”郭璞此言，亦解梁州沱、潜，与郑又异。然地理志及郑皆以荆、梁二州各有沱、潜， 又郭氏所解沱、潜，惟据梁州，不言荆州之沱、潜，而孔梁州注云“沱、潜发源此州，入荆州。”以二州“沱”“潜”为一者。 然彼州山水古今不可移易，孔为武帝博士，地理志无容不知，盖以水从江、汉出者皆曰“沱潜”，但地势西髙东下，虽于梁州合流，还从荆州分出，犹如济水入河，还从河出，故孔举大略为发源梁州耳。",
                    "zhushu": "",
                    "type": 2
                },
                {
                    "paragraph": "传“云梦”至“之治”",
                    "zhushu": "",
                    "type": 2
                },
                {
                    "paragraph": "正义曰：昭三年左传楚子与郑伯田于江南之梦， 是“云梦之泽在江南”也。地理志南郡华容县南有云梦泽， 杜预云“南郡枝江县西有云梦城”，江夏安陆县亦有云梦， 或曰南郡华容县东南有巴丘湖。江南之梦、云梦一泽，而𣫭处有名者，司马相如子虚赋云：“云梦者方八九百里”，则此泽跨江南北，𣫭处名存焉。定四年左传称楚昭王寝于云中，则此泽亦得单称“云”，单称“梦”。经之“土”字在二字之闲，盖史文兼上下也。此泽既大，其内有平土，有髙丘，水去可为耕作畎𠭇之治。",
                    "zhushu": "",
                    "type": 2
                },
                {
                    "paragraph": "传“土所”至“州同”",
                    "zhushu": "",
                    "type": 2
                },
                {
                    "paragraph": "正义曰：与扬州同，而扬州先“齿、革”，此州先“羽、毛”者，盖以善者为先。由此而言之，诸州贡物多种，其次第皆以当州贵者为先也。",
                    "zhushu": "",
                    "type": 2
                },
                {
                    "paragraph": "传“干柘”至“曰栝”",
                    "zhushu": "",
                    "type": 2
                },
                {
                    "paragraph": "正义曰：“干”为弓干，考工记云， 弓人取干之道也，以柘为上。知此“干”是柘也。释木云：“栝，柏叶松身。”陆机毛诗义疏云“杶、㯉、栲、漆相似如一”，则杶似㯉漆也。杶、栝、柏皆木名也，以其所施多矣，柘木惟用为弓干，弓干莫若柘木，故举其用也。",
                    "zhushu": "",
                    "type": 2
                },
                {
                    "paragraph": "传“砥细”至“朱类”",
                    "zhushu": "",
                    "type": 2
                },
                {
                    "paragraph": "正义曰：“砥”以细密为名，“砺”以粗粝为称，故“砥细于砺，皆磨石也”。郑云：“砺，磨刀刃石也，精者曰砥。”鲁语曰：“肃慎氏贡楛矢石砮。”贾逵云：“砮，矢镞之石也。”故曰“砮，石，中矢镞”。“丹”者，丹砂，故云“朱类”。王肃云：“丹可以为采。”",
                    "zhushu": "",
                    "type": 2
                },
                {
                    "paragraph": "传“箘簵”至“称善”",
                    "zhushu": "",
                    "type": 2
                },
                {
                    "paragraph": "正义曰：“箘、簵，美竹”，当时之名犹然。郑云：“箘簵，䉁风也。”竹有二名，或大小异也， 箘、簵是两种竹也。“肃慎氏贡楛矢”，知“楛中矢干”。“三物皆出云梦之泽”，当时验之犹然。经言“三邦厎贡”，知近泽三国致此贡也。文续“厥名”，则其物特有美名，故云“其名天下称善”。郑玄以“厥名”下属“包匦菁茅”。",
                    "zhushu": "",
                    "type": 2
                },
                {
                    "paragraph": "传“橘柚”",
                    "zhushu": "",
                    "type": 2
                },
                {
                    "paragraph": "正义曰：“包”下言“匦菁茅”，说文云：“匚，受物之器，象形也。凡匚之属皆从匚。 ”“匮”“ 匣”之字皆从匚，“匦”亦从匚，故“匦”是匣也。“菁茅”既以匦盛，非所包之物，明包必有裹也。此州所出与扬州同，扬州“厥包橘柚”，知此“包”是橘柚也。王肃云：“扬州‘厥包橘柚’，从省而可知也。”",
                    "zhushu": "",
                    "type": 2
                },
                {
                    "paragraph": "传“匦匣”至“缩酒”",
                    "zhushu": "",
                    "type": 2
                },
                {
                    "paragraph": "正义曰：“匣”是匮之别名，匮之小者。 菁茅所盛，不须大匮，故用匣也。周礼醢人有“菁菹”“鹿臡”，故知“菁以为淔”。郑云：“菁，蓂菁也。”蓂菁处处皆有，而令此州贡者，盖以其味善也。僖四年左传齐桓公责楚云：“尔贡包茅不入，王祭不供，无以缩酒。”是“茅以缩酒”也。郊特牲云：“缩酒用茅，明酌也。”郑注云：“以茅缩酒也。”周礼甸师云：“祭祀供萧茅。”郑兴云：“萧字或为莤，莤读为缩。束茅立之祭前，酒沃其上，酒渗下，若神饮之，故谓之缩。”杜预解左传用郑兴之说，未知谁同孔旨。特令此州贡茅，茅当异于诸处。杜预云：“茅之为异，未审也。”或云茅有三脊， 案史记齐桓公欲封禅，管仲睹其不可穷以辞，因设以无然之事云：“古之封禅，江淮之闲，三脊茅以为藉。”此乃惧桓公耳，非荆州所有也。郑玄以“菁茅”为一物，“匦犹缠结也。菁茅之有毛刺者重之，故既包裹而又缠结也”。",
                    "zhushu": "",
                    "type": 2
                },
                {
                    "paragraph": "传“此州”至“绶类”",
                    "zhushu": "",
                    "type": 2
                },
                {
                    "paragraph": "正义曰：释器云：“三染谓之纁。”李巡云：“三染其色已成为绛，纁、绛一名也。”考工记云：“三入为纁，五入为緅，七入为缁。”郑云：“染纁者三入而成，入再染以黑则为緅，又再染以黑则为缁。玄色在緅、缁之闲，其六入者是染玄纁之法也。”此州染玄纁色善，故令贡之。说文云：“玑，珠不圆者。”故为“珠类”。玉藻说佩玉所悬者皆云“组绶”，是组绶相类之物也。",
                    "zhushu": "",
                    "type": 2
                },
                {
                    "paragraph": "传“尺二”至“纳之”",
                    "zhushu": "",
                    "type": 2
                },
                {
                    "paragraph": "正义曰：史记龟策传云“龟千岁满尺二寸”，汉书食货志云“元龟距髯长尺二寸”， 故以“尺二寸为大龟”。冠以“九江”，知“出九江水中”也。文在“篚”下而言“纳锡”，是言“龟不常用，故锡命乃纳之”，言此大龟锡命乃贡之也。",
                    "zhushu": "",
                    "type": 2
                },
                {
                    "paragraph": "“浮于江、沱、潜、汉”",
                    "zhushu": "",
                    "type": 2
                },
                {
                    "paragraph": "正义曰：浮此四水，乃得至洛。本或“潜”下有“于”，误耳。",
                    "zhushu": "",
                    "type": 2
                },
                {
                    "paragraph": "“豫州”",
                    "zhushu": "",
                    "type": 2
                },
                {
                    "paragraph": "传“伊出”至“入河”",
                    "zhushu": "",
                    "type": 2
                },
                {
                    "paragraph": "正义曰：地理志云，伊水出弘农卢氏县东熊耳山，东北入洛。洛水出𢎞农上洛县冢领山，东北至巩县入河。瀍水出河南榖城县潜𠅘北，东南入洛。㵎水出弘农新安县，东南入洛。志与传异者，熊耳山在陆浑县西，冢领山在上洛县境之内，沔池在新安县西、谷城潜𠅘北，此即是河南境内之北山也。志详而传略，所据小异耳。伊、瀍、㵎三水入洛合流而入河，言其不复为害也。",
                    "zhushu": "",
                    "type": 2
                },
                {
                    "paragraph": "传“荥泽”至“遏猪”",
                    "zhushu": "",
                    "type": 2
                },
                {
                    "paragraph": "正义曰：沇水入河而溢为荥，“荥”是泽名。洪水之时，此泽水大，动成波浪。 此泽其时波水已成遏猪， 言壅遏而为猪，畜水而成泽，不滥溢也。郑云：“今塞为平地，荥阳民犹谓其处为荥泽，在其县东。”言在荥泽县之东也。马、郑、王本皆作“荥播”，谓此泽名“荥播”。春秋闵二年“卫侯及狄人战于荥泽”，不名“播”也。郑玄谓卫、狄战在此地。社预云：“此荥泽当在河北，以卫败方始渡河，战处必在河北。 ”盖此泽跨河南北，多而得名耳。”",
                    "zhushu": "",
                    "type": 2
                },
                {
                    "paragraph": "传“菏泽”至“被之”",
                    "zhushu": "",
                    "type": 2
                },
                {
                    "paragraph": "正义曰：地理志山阳郡有胡陵县，不言其县有菏泽也。又云，菏泽在济阴定陶县东。 孟猪在梁国睢阳县东北。以今地验之，则胡陵在睢阳之东，定陶在睢阳之北，其水皆不流溢东北被孟猪也。然郡县之名，随代变易，古之胡陵当在睢阳之西北，故得东出被孟猪也。于此作“孟猪”，左传、尔雅作“孟诸”，周礼作“望诸”，声转字异，正是一地也。",
                    "zhushu": "",
                    "type": 2
                },
                {
                    "paragraph": "传“纩，细绵”",
                    "zhushu": "",
                    "type": 2
                },
                {
                    "paragraph": "正义曰：礼丧大记𠋫死者“属纩以俟绝气”， 即“纩”是新绵耳。“纤”是细，故言“细绵”。",
                    "zhushu": "",
                    "type": 2
                },
                {
                    "paragraph": "传“治玉”至“磬错”",
                    "zhushu": "",
                    "type": 2
                },
                {
                    "paragraph": "正义曰：诗云：“佗山之石，可以攻玉。”又曰：“可以为错。”磬有以玉为之者，故云“治玉石曰错”，谓“治磬错”也。",
                    "zhushu": "",
                    "type": 2
                },
                {
                    "paragraph": "“梁州”",
                    "zhushu": "",
                    "type": 2
                },
                {
                    "paragraph": "传“东据”至“黑水”",
                    "zhushu": "",
                    "type": 2
                },
                {
                    "paragraph": "正义曰：周礼职方氏豫州“其山镇曰华山”，在豫州界内。此梁州之境东据华山之南，不得其山，故言“阳”也。此山之西，雍州之境也。",
                    "zhushu": "",
                    "type": 2
                },
                {
                    "paragraph": "传“㞴山”至“荆州”",
                    "zhushu": "",
                    "type": 2
                },
                {
                    "paragraph": "正义曰：汉制，县有羌夷曰道。地理志云，蜀郡有湔道，㞴山在西徼外，江水所出也。陇西郡西县嶓冢山，西汉水所出。是二者皆山名也。沱出于江，潜出于汉，二水发源此州而入荆州，故荆州亦云“沱、潜既道”。",
                    "zhushu": "",
                    "type": 2
                },
                {
                    "paragraph": "传“蔡蒙”至“可艺”",
                    "zhushu": "",
                    "type": 2
                },
                {
                    "paragraph": "正义曰：地理志云，蒙山在蜀郡青衣县。应劭云：“顺帝改曰汉茄县。”蔡山不知所在。论语云：“季氏旅于泰山。”是“祭山曰旅”也。“平”者，言其治水毕，犹上“既艺”也。和夷，平地之名， 致功可艺。 “艺”与“平”互言耳。",
                    "zhushu": "",
                    "type": 2
                },
                {
                    "paragraph": "传“色青黑而沃壤”",
                    "zhushu": "",
                    "type": 2
                },
                {
                    "paragraph": "正义曰：孔以“黎”为黑，故云“色青黑”。 其地“沃壤”，言其美也。王肃曰：“青，黑色。黎，小疏也。”",
                    "zhushu": "",
                    "type": 2
                },
                {
                    "paragraph": "传“田第”至“三等”",
                    "zhushu": "",
                    "type": 2
                },
                {
                    "paragraph": "正义曰：传以既言“下中”，复云“三错”，举下中第八为正，上下取一，故杂出第七、第九与第八为三也。郑云：“三错者，此州之地有当出下之赋者少耳，又有当出下上、中下者差复益少。”与孔异也。",
                    "zhushu": "",
                    "type": 2
                },
                {
                    "paragraph": "传“璆玉”至“刚铁”",
                    "zhushu": "",
                    "type": 2
                },
                {
                    "paragraph": "正义曰：释器云：“璆、琳，玉也。”郭璞云：“璆、琳，美玉之别名。”“镂”者，可以刻镂，故为“刚铁”也。",
                    "zhushu": "",
                    "type": 2
                },
                {
                    "paragraph": "传“贡四”至“金罽”",
                    "zhushu": "",
                    "type": 2
                },
                {
                    "paragraph": "正义曰：与“织皮”连文，必不贡生兽，故云“贡四兽之皮”。释言云：“𣯛，罽也。”舍人曰：“𣯛谓毛罽也。胡人续羊毛作衣。”孙炎曰：“毛𣯛为罽。”织毛而言“皮”者，毛附于皮，故以“皮”表毛耳。",
                    "zhushu": "",
                    "type": 2
                },
                {
                    "paragraph": "传“西倾”至“曰沔”",
                    "zhushu": "",
                    "type": 2
                },
                {
                    "paragraph": "正义曰：下又导山有“西倾”，知是山名也。地理志云，西倾在陇西临洮县西南。 西倾在雍州，自西倾山南行，因桓水是来，浮于潜水也。地理志云，桓水出蜀郡蜀山，西南行羌中，入南海。则初发西倾，未有水也，不知南行几里得桓水也。下传云“泉始出山为漾水，东南流为沔水，至汉中东行为汉水”，是“汉上曰沔”。",
                    "zhushu": "",
                    "type": 2
                },
                {
                    "paragraph": "传“越沔”至“曰乱”",
                    "zhushu": "",
                    "type": 2
                },
                {
                    "paragraph": "正义曰：计沔在渭南五百余里，故越沔陆行而北入渭。渭水入河，故浮渭而东。帝都在河之东，故渡河陆行而还帝都也。以𣫭州之下言入河之事，河近帝都，知是还都白所治也。“正绝流曰乱”，释水文。孙炎曰：“横渡也。”",
                    "zhushu": "",
                    "type": 2
                },
                {
                    "paragraph": "“雍州”",
                    "zhushu": "",
                    "type": 2
                },
                {
                    "paragraph": "传“西距”至“州西”",
                    "zhushu": "",
                    "type": 2
                },
                {
                    "paragraph": "正义曰：禹治豫州，乃次梁州，自东向西，故言梁州之境，先以华阳，而后黑水。从梁适雍，自南向北，故先黑水而后西河。计雍州之境，被荒服之外，东不越河，而西逾黑水， 王肃云：“西据黑水，东距西河”，所言得其实也。徧捡孔本，皆云“西距黑水，东据河”，必是误也。又河在雍州之东，而谓之“西河”者，龙门之河在冀州西界，故谓之“西河”。王制云：“自东河至于西河，千里而近。”是河相对而为东西也。",
                    "zhushu": "",
                    "type": 2
                },
                {
                    "paragraph": "传“导之”至“合黎”",
                    "zhushu": "",
                    "type": 2
                },
                {
                    "paragraph": "正义曰：诸水言“既导”，此言“既西”，由地势不同，导之使西流也。郑云：“众水皆东，此水独西，故记其西下也。”",
                    "zhushu": "",
                    "type": 2
                },
                {
                    "paragraph": "传“属逮”至“于渭”",
                    "zhushu": "",
                    "type": 2
                },
                {
                    "paragraph": "正义曰：“属”谓相连属，故训为逮。逮，及也，言水相及。诗毛传云：“汭，水涯也。”郑云：“汭之言内也。”盖以人皆南面望水，则北为汭也。且泾水南入渭，而名为“渭汭”，知“水北曰汭”。言治泾水使之入渭，亦是从故道也。地理志云，泾水出安定泾阳县西岍头山，东南至冯翊阳陵县入渭，行千六百里。",
                    "zhushu": "",
                    "type": 2
                },
                {
                    "paragraph": "传“漆沮”至“于渭”",
                    "zhushu": "",
                    "type": 2
                },
                {
                    "paragraph": "正义曰：诗云：“自土沮漆。”毛传云：“沮水、漆水也。”则“漆沮”本为二水。地理志云， 漆水出扶风漆县西。阚骃十三州志云：“漆水出漆县西北岐山，东入渭。”沮则不知所出，盖东入渭时已与漆合。渭发源远，以渭为主，上云“泾属渭”是矣。故此言“漆沮既从”，已从于渭，沣水所同，亦同于渭； 以渭为主故也。地理志沣水出扶风鄠县东南，北过上林苑入渭也。",
                    "zhushu": "",
                    "type": 2
                },
                {
                    "paragraph": "传“已旅”至“之荆”",
                    "zhushu": "",
                    "type": 2
                },
                {
                    "paragraph": "正义曰：洪水之时，祭祀礼废，已旅祭而言治功毕。治水从下，自东而西，先荆后岐，荆在岐东，嫌与上荆为一，故云“非荆州之荆”也。地理志云，禹贡北条荆山在冯翊怀德县南，南条荆山在南郡临沮县北。彼是荆州之荆也。",
                    "zhushu": "",
                    "type": 2
                },
                {
                    "paragraph": "传“三山”至“相望”",
                    "zhushu": "",
                    "type": 2
                },
                {
                    "paragraph": "正义曰：以“荆”“岐”单名，此山复名，故辩之云“三山名”也。至于为首尾之辞，故言“相望”也。三山空举山名，不言治意，蒙上“既旅”之文也。地理志云，扶风武功县有太一山，古文以为终南。垂山，古文以为惇物，皆在县东。",
                    "zhushu": "",
                    "type": 2
                },
                {
                    "paragraph": "传“下湿”至“致功”",
                    "zhushu": "",
                    "type": 2
                },
                {
                    "paragraph": "正义曰：“下湿曰隰”，释地文。地理志云，猪野泽，在武威县东北有休屠泽，古文以为猪野泽。郑玄以为“诗云‘ 度其隰原’ ，即此‘ 原隰’ 是也。原隰，豳地，从此致功，西至猪野之泽也”。",
                    "zhushu": "",
                    "type": 2
                },
                {
                    "paragraph": "传“西裔”至“之功”",
                    "zhushu": "",
                    "type": 2
                },
                {
                    "paragraph": "正义曰：左传称舜去四凶，投之四裔， 舜典云“𥨥三苗于三危”，是“三危”为西裔之山也。其山必是西裔，未知山之所在。地理志杜林以为炖煌郡，即古瓜州也。昭九年左传云：“先王居梼杌于四裔，故允姓之奸居于瓜州。”杜预云：“允姓之祖与三苗俱放于三危。瓜州，今炖煌也。”郑玄引地记书云：“三危之山在鸟鼠之西，南当㞴山，则在积石之西南。”地记乃妄书，其言未必可信。要知三危之山必在河之南也。禹治水未已𥨥三苗，水灾既除，彼得安定，故云三危之山已可居，三苗之族大有次叙，记此事以美禹治之功也。",
                    "zhushu": "",
                    "type": 2
                },
                {
                    "paragraph": "传“田第一”至“功少”",
                    "zhushu": "",
                    "type": 2
                },
                {
                    "paragraph": "正义曰：此与荆州赋田升降皆较六等，荆州升之极，故云“人功修”，此州降之极，故云“人功少”。其余相较少者，从此可知也。王制云：“凡居民，量地以制邑，度地以居民， 地、邑、民居必参相得也。”则民当相准，而得有人功修、人功少者，记言初置邑者，可以量之，而州境阔远，民居先定，新遭洪水，存亡不同，故地势有美恶，人功有多少。治水之后即为此差，在后随人少多必得更立其等，此非永定也。",
                    "zhushu": "",
                    "type": 2
                },
                {
                    "paragraph": "传“球琳”至“似珠”",
                    "zhushu": "",
                    "type": 2
                },
                {
                    "paragraph": "正义曰：释地云：“西北之美者，有昆仑虚之璆、琳、琅玕焉。”说者皆云：“球、琳，美玉名。琅玕，石而似珠者。”必相传验，实有此言也。",
                    "zhushu": "",
                    "type": 2
                },
                {
                    "paragraph": "传“积石”至“西界”",
                    "zhushu": "",
                    "type": 2
                },
                {
                    "paragraph": "正义曰：地理志云，积石山在金城河关县西南羌中， 河行塞外，东北入塞内。积石非河之源，故云“河所经也”。河从西来，至此北流，故禹“沿河顺流而北”。释水云：“河千里一曲一直。”故千里而东，千里而南，至于龙门西河也。地理志云，龙门山在冯翊夏阳县北。此山当河之道，禹凿以通河东郡之西界也。禹至此渡河而还都白帝也。“沿”或误为“治”，此说禹行，不说治水也。",
                    "zhushu": "",
                    "type": 2
                },
                {
                    "paragraph": "传“逆流”至“西上”",
                    "zhushu": "",
                    "type": 2
                },
                {
                    "paragraph": "正义曰：“会”，合也。人行逆流而水相向，故“逆流曰会”。从河入渭，自渭北涯逆水西上，言禹白帝讫，从此而西上，更入雍州界也。诸州之末，惟言还都之道，此州事终，言发都更去，明诸州皆然也。",
                    "zhushu": "",
                    "type": 2
                },
                {
                    "paragraph": "传“织皮”至“戎狄也”",
                    "zhushu": "",
                    "type": 2
                },
                {
                    "paragraph": "正义曰：四国皆衣皮毛，故以“织皮”冠之。传言“织皮，毛布。有此四国”，昆仑也，析支也，渠也，搜也，四国皆是戎狄也。末以“西戎”摠之，此戎在荒服之外，流沙之内。牧誓云， 武王伐纣，有羌髳从之。此是羌髳之属，禹皆就次叙。美禹之功远及戎狄，故记之也。郑玄云：“衣皮之民，居此昆仑、析支、渠搜三山之野者，皆西戎也。”王肃云：“昆仑在临羌西，析文在河关西。西戎，西域也。”王肃不言“渠搜”，郑并“渠搜”为一，孔传不明。 或亦以“渠搜”为一，通“西戎”为四也。郑以“昆仑”为山，谓别有昆仑之山，非河所出者也。所以孔意或是地名、国号，不必为山也。",
                    "zhushu": "",
                    "type": 2
                },
                {
                    "paragraph": "“导岓及岐”",
                    "zhushu": "",
                    "type": 2
                },
                {
                    "paragraph": "正义曰：上文𣫭州说其治水登山，从下而上，州境隔绝，未得径通。今更从上而下，条说所治之山，本以通水，举其山相连属，言此山之傍所有水害皆治讫也。因冀州在北，故自北为始。从此“导岍”至“敷浅原”，旧说以为三条。地理志云，禹贡北条荆山，在冯翊怀德县南，南条荆山，在南郡临沮县东北。 是旧有三条之说也。故马融、王肃皆为三条，导岍北条，西倾中条，嶓冢南条。郑玄以为四列，导岍为阴列，西倾为次阴列，嶓冢为次阳列，㞴山为正阳列。郑玄创为此说，孔亦当为三条也。“岍”与“嶓冢”言“导”，“西倾”不言“导”者，史文有详略，以可知，故省文也。",
                    "zhushu": "",
                    "type": 2
                },
                {
                    "paragraph": "传“更理”至“雍州”",
                    "zhushu": "",
                    "type": 2
                },
                {
                    "paragraph": "正义曰：“荆”“岐”上已具矣，而此复言之，以山势相连而州境隔绝，更从上理说所治山川首尾所在，摠解此下导山水之意也。其实通水而文称导山者，导山本为治水，故以导山名之。地理志云，吴岳在扶风岍县西，古文以为岍山。岐山在美阳县西北，荆山在怀德县，三山皆在雍州。",
                    "zhushu": "",
                    "type": 2
                },
                {
                    "paragraph": "传“此谓”至“西河”",
                    "zhushu": "",
                    "type": 2
                },
                {
                    "paragraph": "正义曰：“逾于河”谓山逾之也。此处山势相望，越河而东，故云“此谓龙门西河”，言此处山不绝，从此而渡河也。",
                    "zhushu": "",
                    "type": 2
                },
                {
                    "paragraph": "传“三山”至“党西”",
                    "zhushu": "",
                    "type": 2
                },
                {
                    "paragraph": "正义曰：地理志云，壶口在河东北屈县东南，雷首在河东蒲坂县南，太岳在河东彘县东。是“三山在冀州”。以太岳东近上党，故云“在上党西”也。",
                    "zhushu": "",
                    "type": 2
                },
                {
                    "paragraph": "传“此三”至“东行”",
                    "zhushu": "",
                    "type": 2
                },
                {
                    "paragraph": "正义曰：地理志云，析城在河东濩泽县西，王屋在河东垣县东北。地理志不载厎柱，厎柱在太阳关东，析城之西。从厎柱至王屋，在冀州南河之北东行也。",
                    "zhushu": "",
                    "type": 2
                },
                {
                    "paragraph": "传“此二”至“言之”",
                    "zhushu": "",
                    "type": 2
                },
                {
                    "paragraph": "正义曰：地理志云，太行山在河内山阳县西北，恒山在常山上曲阳县西北。太行去恒山太远，恒山去碣石又远，故云“此二山连延东北，接碣石而入沧海”， 言山傍之水皆入海，山不入海也。又解治水言山之意，“百川经此众山，禹皆治之，川多不可胜名，故以山言之”也。谓漳、潞、汾、涑在壶口、雷首、太行，经底柱、析城，济出王屋，淇近太行，恒、卫、滹沲、𣻎、易近恒山、碣石之等也。",
                    "zhushu": "",
                    "type": 2
                },
                {
                    "paragraph": "传“西倾”至“南山”",
                    "zhushu": "",
                    "type": 2
                },
                {
                    "paragraph": "正义曰：地理志云，西倾在陇西临洮县西南，朱圉在天水冀县南。言“在积石以东”，见河所经也。地理志云，鸟鼠同穴山，在陇西首阳县西南，渭水所出，在陇西郡之西。是三者皆雍州之南山也。",
                    "zhushu": "",
                    "type": 2
                },
                {
                    "paragraph": "传“相首尾而东”",
                    "zhushu": "",
                    "type": 2
                },
                {
                    "paragraph": "正义曰：地理志云，大华在京兆华阴县南。鸟鼠东望太华太远，故云“相首尾而东”也。",
                    "zhushu": "",
                    "type": 2
                },
                {
                    "paragraph": "传“四山”至“相备”",
                    "zhushu": "",
                    "type": 2
                },
                {
                    "paragraph": "正义曰：地理志云，熊耳山在弘农卢氏县东，伊水所出。嵩髙山在颍川嵩髙县，古文以为外方山。桐柏山在南阳平氏县东南。横尾山在江夏安陆县东北，古文以为陪尾山。是四山接华山而相连，东南皆在豫州界也。凡举山名，皆为治水，故言水之所经，“洛出熊耳，伊经外方，淮出桐柏，经陪尾”。导山本为治水，故云“皆先举所施功之山于上，而后条列所治水于下，互相备也”。",
                    "zhushu": "",
                    "type": 2
                },
                {
                    "paragraph": "传“漾水”至“荆州”",
                    "zhushu": "",
                    "type": 2
                },
                {
                    "paragraph": "正义曰：下云“嶓冢导漾”，梁州云“㞴、嶓既艺”，是嶓冢在梁州也。荆州以荆山为名，知“荆山在荆州”也。",
                    "zhushu": "",
                    "type": 2
                },
                {
                    "paragraph": "传“内方”至“所经”",
                    "zhushu": "",
                    "type": 2
                },
                {
                    "paragraph": "正义曰：地理志云，章山在江夏竟陵县东北，古文以为内方山。地理志无大别。 郑玄云：“大别在庐江安丰县。”杜预解春秋云：“大别阙，不知何处。”或曰大别在安丰县西南， 左传云，吴既与楚夹汉，然后楚“乃济汉而陈，自小别至于大别。”然则二别近汉之名，无缘得在安丰县。如预所言，虽不知其处，要与内方相接，汉水所经，必在荆州界也。",
                    "zhushu": "",
                    "type": 2
                },
                {
                    "paragraph": "传“㞴山”至“荆州”",
                    "zhushu": "",
                    "type": 2
                },
                {
                    "paragraph": "正义曰：其下云“㞴山导江”，梁州“㞴、嶓既艺”，是㞴山在梁州也。地理志云，衡山在长沙湘南县东南。上言“衡阳惟荆州”，是“江所经，在荆州”也。",
                    "zhushu": "",
                    "type": 2
                },
                {
                    "paragraph": "传“言衡”至“章界”",
                    "zhushu": "",
                    "type": 2
                },
                {
                    "paragraph": "正义曰：“衡”即横也，东西长，今之人谓之为岭。东行连延过九江之水，而东接于敷浅原之山也。经于岍及嶓冢言“导”，㞴山言“阳”，故解之“言‘导’从首起，言‘阳’从南”，言㞴山之南至敷浅原，别以㞴山为首，不与大别相接。 由江所经，别记之耳，以见㞴非三条也。地理志豫章历陵县南有博阳山，古文以为敷浅原。",
                    "zhushu": "",
                    "type": 2
                },
                {
                    "paragraph": "“导弱水”",
                    "zhushu": "",
                    "type": 2
                },
                {
                    "paragraph": "正义曰：此下所导，凡有九水，大意亦自北为始。 以弱水最在西北，水又西流，故先言之。黑水虽在河南，水从雍、梁西界南入南海，与诸水不相参涉，故又次之。四渎江、河为大，河在北，故先言河也。汉入于江，故先汉后江。其济发源河北，越河而南，与淮俱为四渎，故次济，次淮。其渭与洛俱入于河，故后言之。计流水多矣，此举大者言耳。凡此九水，立文不同，弱水、黑水、沇水不出于山，文单，故以“水”配。其余六水，文与山连，既系于山，不须言“水”。积石山非河上源，记施功之处，故云“导河积石”，言发首积石起也。漾、江先山后水，淮、渭、洛先水后山，皆是史文详略，无义例也。又淮、渭、洛言“自某山”者，皆是发源此山，欲使异于导河，故加“自”耳。郑玄云：“凡言‘导’者，发源于上，未成流。凡言‘自’者，亦发源于上，未成流。”必其俱未成流，何须别“导”与“自”？ 河出昆仑，发源甚远，岂至积石，犹未成流而云“导河”也？",
                    "zhushu": "",
                    "type": 2
                },
                {
                    "paragraph": "传“合黎”至“沙东”",
                    "zhushu": "",
                    "type": 2
                },
                {
                    "paragraph": "正义曰：弱水得入合黎，知“合黎”是水名。顾氏云：“地说书合黎，山名。”但此水出合黎，因山为名。郑玄亦以为山名。地理志张掖郡删丹县，桑钦以为导弱水自此，西至酒泉、合黎。张掖郡又有居延泽，在县东北，古文以为流沙。如志之言，酒泉郡在张掖郡西，居延属张掖，合黎在酒泉，则𣴑沙在合黎之东，与此传不合。案经弱水西𣴑，水既至于合黎，余波入于𣴑沙，当如传文合黎在𣴑沙之东，不淂在其西也。",
                    "zhushu": "",
                    "type": 2
                },
                {
                    "paragraph": "传“黑水”至“南海”",
                    "zhushu": "",
                    "type": 2
                },
                {
                    "paragraph": "正义曰：地理志益州郡计在蜀郡西南三千余里，故滇王国也。武帝元封二年始开为郡。 郡内有滇池县，县有黑水祠， 止言有其祠，不知水之所在。郑云：“今中国无也。”传之此言，顺经文耳。案郦元水经：“黑水出张掖鸡山，南𣴑至炖煌，过三危山，南𣴑入于南海。”然张掖、炖煌并在河北，所以黑水淂越河入南海者，河自积石以西皆多伏𣴑，故黑水淂越而南也。",
                    "zhushu": "",
                    "type": 2
                },
                {
                    "paragraph": "传“施功”至“通𣴑”",
                    "zhushu": "",
                    "type": 2
                },
                {
                    "paragraph": "正义曰：河源不始于此，记其施功处耳，故言“施功发于积石”。释水云：“河千里一曲一直”，则河从积石北行，又东，乃南行至于龙门，计应三千余里。龙门厎柱，凿山也。其余平地，穿地也。“或凿山，或穿地以通𣴑”，言自积石至海皆然也。释水云：“河出昆仑虚，色白。”李巡曰：“昆仑，山名。虚，山下地也。”郭璞云：“发源高处激凑，故水色白。潜𣴑地中，受渠众多，浑浊，故水色黄。”汉书西域传云：“河有两源，一出葱岭，一出于阗。于阗在南山下，其河北𣴑，与葱岭河合，东注蒲昌海。蒲昌海，一名盐泽者，去玉门、阳闗三百余里，广袤三四百里，其水停居，冬夏不增减，皆以为潜行地下，南出于积石，为中国河。”郭璞云：“其去昆仑里数远近未淂详也。”",
                    "zhushu": "",
                    "type": 2
                },
                {
                    "paragraph": "传“孟津”至“为津”",
                    "zhushu": "",
                    "type": 2
                },
                {
                    "paragraph": "正义曰：“孟”是地名，“津”是渡处，在孟地致津，谓之“孟津”。传云“地名”，谓“孟”为地名耳。杜预云：“孟津，河内河阳县南孟津也，在洛阳城北，都道所凑，古今常以为津。武王渡之，近世以来呼为武济。”",
                    "zhushu": "",
                    "type": 2
                },
                {
                    "paragraph": "传“洛汭”至“北行”",
                    "zhushu": "",
                    "type": 2
                },
                {
                    "paragraph": "正义曰：“洛汭，洛入河处”，河南巩县东也。释山云：“𠕂成英，一成岯。”李巡曰：“山𠕂重曰英，一重曰岯。”传云“𠕂成曰岯”，与尔雅不同，葢所见异也。郑玄云：“大岯在修武武徳之界。”张揖云：“成皋县山也。”汉书音义有臣瓉者，以为修武武徳无此山也。成皋县山，又不一成，今黎阳县山临河，岂不是大岯平？”瓉言当然。",
                    "zhushu": "",
                    "type": 2
                },
                {
                    "paragraph": "传“降水”至“泽名”",
                    "zhushu": "",
                    "type": 2
                },
                {
                    "paragraph": "正义曰：地理志云，降水在信都县。案班固汉书以襄国为信都，在大陆之南，或降水发源在此，下尾至今之信都，故得先过降水，乃至大陆。若其不尔，则降水不可知也。郑以“‘ 降’ 读为‘ 降’ ，",
                    "zhushu": "下江反。",
                    "type": 2
                },
                {
                    "paragraph": "声转为“共”。河内共县，淇水出焉，东至魏郡黎阳县入河。 此近降水也，周时国于此地者恶言降水，改谓之共”。此郑胸臆，不可从也。",
                    "zhushu": "",
                    "type": 2
                },
                {
                    "paragraph": "传“同合”至“叙之”",
                    "zhushu": "",
                    "type": 2
                },
                {
                    "paragraph": "正义曰：传言九河将欲至海，更同合为一大河，名为逆河，而入于渤海也。郑玄云：“下尾合名为逆河，言相向迎受。”王肃云：“同逆一大河，纳之于海。”其意与孔同。",
                    "zhushu": "",
                    "type": 2
                },
                {
                    "paragraph": "传“泉始”至“汉水”",
                    "zhushu": "",
                    "type": 2
                },
                {
                    "paragraph": "正义曰：传之此言，当据时人之名为说也。地理志云，𣻌水出陇西氏道县，至武都为汉水。不言中为沔水。孔知嶓冢之东、汉水之西而得为沔水者，以禹治梁州，入帝都白所治，云“逾于沔，入于渭”，是沔近于渭，当梁州向冀州之路也。应劭云：“沔水自江别，至南郡华容县为夏水，过江夏郡入江。”既云“江别”，明与此沔别也。依地理志，汉水之尾变为夏水，是应劭所云沔水下尾亦与汉合，乃入于江也。",
                    "zhushu": "",
                    "type": 2
                },
                {
                    "paragraph": "传“别流在荆州”",
                    "zhushu": "",
                    "type": 2
                },
                {
                    "paragraph": "正义曰：传言“别流”，似分为异水。案经首尾相连，不是分别，当以名称别流也。以上在梁州，故此云“在荆州”。",
                    "zhushu": "",
                    "type": 2
                },
                {
                    "paragraph": "传“自彭”至“入海”",
                    "zhushu": "",
                    "type": 2
                },
                {
                    "paragraph": "正义曰：扬州云“三江既入，震泽厎定”，孔为“三江既入”，入震泽也， 故言江自彭蠡分而为三江，复共入震泽。 出泽又分为三，此水遂为北江而入于海。郑玄以为“‘三江既入’，入于海，不入震泽也。”孔必知入震泽者，以震泽属扬州，彭蠡在扬州之西界，今从彭蠡有三江，则震泽之西三江具矣。今云“三江既入”，继以“震泽厎定”，故知三江入震泽矣。今南人以大江不入震泽，震泽之东别有松江等二江。案职方扬州“其川曰三江”，宜举州内大川，其松江等虽出震泽，入海既近，周礼不应舍岷山大江之名，而记松江等小江之说。山水同今变易，故郑云既知今，亦当知古，是古今同之验也。",
                    "zhushu": "",
                    "type": 2
                },
                {
                    "paragraph": "传“江东”至“东行”",
                    "zhushu": "",
                    "type": 2
                },
                {
                    "paragraph": "正义曰：以上云“浮于江、沱、潜、汉”，其次自南而北，江在沱南，知“江东南流，而沱东行”。",
                    "zhushu": "",
                    "type": 2
                },
                {
                    "paragraph": "传“澧，水名”",
                    "zhushu": "",
                    "type": 2
                },
                {
                    "paragraph": "正义曰：郑玄以此经自“导弱水”已下，言“过”言“会”者，皆是水名，言“至于”者，或山或泽，皆非水名，故以“合黎”为山名，“澧”为陵名。郑玄云：“今长沙郡有澧陵县，其以陵名为县乎？”孔以“合黎”与“澧”皆为水名，弱水余波入千流沙，则本源入合黎矣。合黎得容弱水，知是水名。楚辞曰：“濯余佩兮澧浦。”是“澧”亦为水名。",
                    "zhushu": "",
                    "type": 2
                },
                {
                    "paragraph": "传“江分”至“地名”",
                    "zhushu": "",
                    "type": 2
                },
                {
                    "paragraph": "正义曰：九江之水，禹前先有其处。禹今导江，过历九江之处，非是别有九江之水。",
                    "zhushu": "",
                    "type": 2
                },
                {
                    "paragraph": "传“迆溢”至“彭蠡”",
                    "zhushu": "",
                    "type": 2
                },
                {
                    "paragraph": "正义曰：“迆”言靡迆，邪出之言，故为溢也。东溢分流，又都共聚合，北会彭蠡，言散流而复合也。郑云：“东迆者为南江”，孔意或然。“至”之与“会”，史异文耳。",
                    "zhushu": "",
                    "type": 2
                },
                {
                    "paragraph": "传“有北有中，南可知”",
                    "zhushu": "",
                    "type": 2
                },
                {
                    "paragraph": "正义曰：地理志云， 南江从会稽吴县南东入海， 中江从丹阳无湖县西，东至会稽阳羡县东入海， 北江从会稽毗陵县北东入海。",
                    "zhushu": "",
                    "type": 2
                },
                {
                    "paragraph": "传“泉源”至“平地”",
                    "zhushu": "",
                    "type": 2
                },
                {
                    "paragraph": "正义曰：地理志云，济水出河东垣县王屋山，东南至河内武德县入河。传言“在温西北平地”者，济水近在河内，孔必验而知之。见今济水所出，在温之西北七十余里，温是古之旧县，故计温言之。",
                    "zhushu": "",
                    "type": 2
                },
                {
                    "paragraph": "传“济水”至“东南”",
                    "zhushu": "",
                    "type": 2
                },
                {
                    "paragraph": "正义曰：此皆目验为说也。济水既入于河，与河相乱，而知截河过者，以河浊济清，南出还清，故可知也。",
                    "zhushu": "",
                    "type": 2
                },
                {
                    "paragraph": "传“陶丘，丘再成”",
                    "zhushu": "",
                    "type": 2
                },
                {
                    "paragraph": "正义曰：释丘云：“再成为陶丘。”李巡曰：“再成，其形再重也。”郭璞云：“今济阴定陶城中有陶丘。”地理志云， 定陶县西南有陶丘𠅘。",
                    "zhushu": "",
                    "type": 2
                },
                {
                    "paragraph": "传“桐柏”至“之东”",
                    "zhushu": "",
                    "type": 2
                },
                {
                    "paragraph": "正义曰：地理志云，桐柏山在南阳平氏县东南，淮水所出。水经云：“出胎簪山，东北过桐柏山。”胎簪盖桐柏之傍小山，传言南阳郡之东也。",
                    "zhushu": "",
                    "type": 2
                },
                {
                    "paragraph": "传“与泗”至“入海”",
                    "zhushu": "",
                    "type": 2
                },
                {
                    "paragraph": "正义曰：地理志云，沂水出泰山盖县，南至下邳，入泗。泗水出济阴乘氏县，至临淮睢陵县入淮。乃沂水先入泗，泗入淮耳。以沂水入泗处去淮已近，故连言之。",
                    "zhushu": "",
                    "type": 2
                },
                {
                    "paragraph": "传“鸟鼠”至“出焉”",
                    "zhushu": "",
                    "type": 2
                },
                {
                    "paragraph": "正义曰：释鸟云：“鸟鼠同穴，其鸟为䳜，其鼠为鼵。”李巡曰：“䳜鼵，鸟鼠之名，共处一穴，天性然也。”郭璞曰：“鼵如人家鼠而短尾，䳜似鵽而小，黄黑色。穴入地三四尺，鼠在内，鸟在外， 今在陇西首阳县有鸟鼠同穴山。尚书孔传云‘ 共为雄雌’ ，张氏地理记云‘ 不为牝牡’ 。”璞并载此言，未知谁得实也。地理志云， 陇西首阳西南有鸟鼠同穴山，渭水所出，至京兆北船司空县入河，过郡四，行千八百七十里。",
                    "zhushu": "",
                    "type": 2
                },
                {
                    "paragraph": "传“漆沮”至“翊北”",
                    "zhushu": "",
                    "type": 2
                },
                {
                    "paragraph": "正义曰：地理志云， 漆水出扶风漆县。依十三州记，漆水在歧山东入渭，则与漆沮不同矣。此云“会于泾”，又“东过漆沮”，是漆沮在泾水之东，故孔以为洛水一名漆沮。水经沮水出北池直路县，东入洛水。又云郑渠在太上皇陵东南，濯水入焉，俗谓之漆水，又谓之漆沮， 其水东流注于洛水。志云，出冯翊怀德县，东南入渭。以水土验之，与毛诗古公“自土沮漆”者别也。彼漆即扶风漆水也，彼沮则未闻。",
                    "zhushu": "",
                    "type": 2
                },
                {
                    "paragraph": "“九州”至“中邦”",
                    "zhushu": "",
                    "type": 2
                },
                {
                    "paragraph": "正义曰：昔尧遭洪水，道路阻绝，今水土既治，天下大同，故摠叙之。今九州所共同矣。所同者，四方之宅已尽可居矣。九州之山刋槎其木，旅祭之矣。九州之川涤除泉源，无壅塞矣。九州之泽已皆陂障，无决溢矣。四海之内皆得会同京师，无乖异矣。六材之府甚修治矣。言海内之人皆丰足矣。水灾已除，天下众土坟壤之属俱得其正，复本性故也。民既丰足，取之有艺，致所重慎者惟财货赋税也。慎之者，皆法则其三品土壤，准其地之肥瘠，为上中下三等，以成其贡赋之法于中国。美禹能治水土，安海内，于此摠结之。",
                    "zhushu": "",
                    "type": 2
                },
                {
                    "paragraph": "传“所同事在下”",
                    "zhushu": "",
                    "type": 2
                },
                {
                    "paragraph": "正义曰：九州所同，与下为目，故言“所同事在下”。“四隩既宅”已下皆是也， 其言“九山”“九川”“九泽”，最是同之事矣。",
                    "zhushu": "",
                    "type": 2
                },
                {
                    "paragraph": "传“四方”至“可居”",
                    "zhushu": "",
                    "type": 2
                },
                {
                    "paragraph": "正义曰：室隅为“隩”，“隩”是内也。人之造宅为居，至其隩内，遂以“隩”表宅，故传以“隩”为宅。以宅内可居，言四方旧可居之处皆可居也。",
                    "zhushu": "",
                    "type": 2
                },
                {
                    "paragraph": "传“九州”至“溢矣”",
                    "zhushu": "",
                    "type": 2
                },
                {
                    "paragraph": "正义曰：上文诸州有言山川泽者，皆举大言之。 所言不尽，故于此复更摠之。“九山”“九川”“九泽”，言九州之内所有山川泽，无大无小，皆刋槎决除已讫，其皆旅祭。惟据名山大川言“旅”者，往前大水，旅祭礼废，已旅见已治也。山非水体，故以“旅”见治。 其实水亦旅矣， 发首云“奠髙山大川”，但是定位，皆已旅祭也。川言“涤除泉源”，从其所出，至其所入，皆荡除之，无壅塞也。泽言“既陂”，往前滥溢，今时水定，或作陂以障之，使无决溢。诗云：“彼泽之陂。”毛传云：“陂，泽障也。”",
                    "zhushu": "",
                    "type": 2
                },
                {
                    "paragraph": "传“四海”至“化和”",
                    "zhushu": "",
                    "type": 2
                },
                {
                    "paragraph": "正义曰：礼诸侯之见天子，“时见曰会，殷见曰同”。此言“四海会同”，乃谓官之与民皆得聚会京师，非据诸侯之身朝天子也。夷、狄、戎、蛮谓之四海，但天子之于夷狄，不与华夏同风，故知“四海”谓“四海之内”， 即是九州之中，乃有万国。 万国同其风化，若物在绳索之贯，故云“九州同风，万国共贯”。大禹谟云，水、火、金、木、土、糓谓之六府。皆修治者，言政化和也。由政化和平，民不失业，各得殖其资产，故六府修治也。",
                    "zhushu": "",
                    "type": 2
                },
                {
                    "paragraph": "传“交俱”至“过度”",
                    "zhushu": "",
                    "type": 2
                },
                {
                    "paragraph": "正义曰：交错、更互，俱之义，故“交”为俱也。洪水之时，髙下皆氷，土失本性。 今水灾既除，“众土俱得其正，谓壤、坟、垆”，还复其壤、坟、垆之性也。诸州之土，“青黎”是色，“涂泥”是湿，土性之异，惟有“壤、坟、垆”耳，故举三者以言也。致所慎者，财、货、贡、赋，谨慎其事，不使害人，言取民有节，什一而税，不过度也。",
                    "zhushu": "",
                    "type": 2
                },
                {
                    "paragraph": "传“皆法”至“害除”",
                    "zhushu": "",
                    "type": 2
                },
                {
                    "paragraph": "正义曰：土壤各有肥瘠，贡赋从地而出，故分其土壤为上中下。计其肥瘠等级甚多，但举其大较，定为三品，法则地之善恶，以为贡赋之差。虽细分三品，以为九等，人功修少，当时小异，要民之常税必准其土，故皆法三壤成九州之赋。 言得施赋法，以明水害除也。“九州”即是“中邦”，故传以“九州”言之。",
                    "zhushu": "",
                    "type": 2
                },
                {
                    "paragraph": "“锡土”至“朕行”",
                    "zhushu": "",
                    "type": 2
                },
                {
                    "paragraph": "正义曰：此一经皆史美禹功， 言九州风俗既同，可以施其教化，天子惟当择任其贤者与共治之，选有德之人，赐与所生之土为姓， 既能尊贤如是，又天子立意，常自以敬我德为先，则天下之民无有距违我天子所行者。 皆禹之使然，故叙而美之。",
                    "zhushu": "",
                    "type": 2
                },
                {
                    "paragraph": "传“台我”至“行者”",
                    "zhushu": "",
                    "type": 2
                },
                {
                    "paragraph": "正义曰：“台，我”，释诂文。“天子建德，因生以赐姓”，隐八年左传文。既引其文，又解其义：土，地也， 谓有德之人生于此地，天子以地名赐之姓以尊显之。周语称帝嘉禹德，赐姓曰姒； 祚四岳，赐姓曰姜； 左传称周赐陈胡公之姓为妫，皆是因生赐姓之事也。臣蒙赐姓，其人少矣，此事是用贤大者，故举以为言。王者既能用贤，又能谨敬，其立意也常自以敬我德为先，则天下无有距违我天子之行者。论语云：“上好礼，则民莫敢不敬。上好义，则民莫敢不服。上好信，则民莫敢不用情。”王者自敬其德，则民岂敢不敬之？人皆敬之，谁敢距违者？圣人行而天下皆悦，动而天下皆应，用此道也。",
                    "zhushu": "",
                    "type": 2
                },
                {
                    "paragraph": "“五百里甸服”",
                    "zhushu": "",
                    "type": 2
                },
                {
                    "paragraph": "正义曰：既言九州同风，法壤成赋，而四海之内路有远近，更叙弼成五服之事。甸、侯、绥、要、荒五服之名，尧之旧制。洪水既平之后，禹乃为之节文，使赋役有恒，职掌分定。甸服去京师最近，赋税尤多，故𣫭于百里即为一节。侯服稍远，近者供役，故二百里内各为一节，三百里外共为一节。绥、要、荒三服去京师益远，𣫭服分而为二，内三百里为一节，外二百里为一节。以远近有较，故其任不等。甸服入糓，故发首言赋税也。赋令自送入官，故三百里内𣫭皆言“纳”。四百里、五百里不言“纳”者，从上省文也。于三百里言“服”者，举中以明上下，皆是服王事也。侯服以外贡不入榖，侯主为斥𠋫，二百里内傜役差多，故各为一名。三百里外同是斥𠋫，故共为一名。自下皆先言三百里，而后二百里，举大率为差等也。",
                    "zhushu": "",
                    "type": 2
                },
                {
                    "paragraph": "传“规方”至“百里”",
                    "zhushu": "",
                    "type": 2
                },
                {
                    "paragraph": "正义曰：“先王规方千里，以为甸服”，周语文。王制亦云：“千里之内曰甸。”郑玄云：“服治田，出糓税也。言甸者，主治田，故服名甸也。”",
                    "zhushu": "",
                    "type": 2
                },
                {
                    "paragraph": "传“甸服”至“国马”",
                    "zhushu": "",
                    "type": 2
                },
                {
                    "paragraph": "正义曰：去王城五百里摠名甸服，就其甸服内又细分之。 从内而出，此为其首，故云“甸服之内近王城者”。“总”者，总下“铚”“秸”，禾穗与稾，摠皆送之，故云“禾稾曰总，入之供饲国马”。周礼掌客待诸侯之礼有刍，有禾，此总是也。",
                    "zhushu": "",
                    "type": 2
                },
                {
                    "paragraph": "传“铚，刈，谓禾穗”",
                    "zhushu": "",
                    "type": 2
                },
                {
                    "paragraph": "正义曰：刘熙释名云：“铚，获禾铁也。”说文云：“铚，获禾短镰也。”诗云：“奄观铚刈。”用铚刈者，谓禾穗也。禾穗用铚以刈，故以“铚”表禾穗也。",
                    "zhushu": "",
                    "type": 2
                },
                {
                    "paragraph": "传“秸，稾也。服稾役”",
                    "zhushu": "",
                    "type": 2
                },
                {
                    "paragraph": "正义曰：郊特牲云：“莞簟之安，而稾秸之设。”“秸”亦“稾”也，双言之耳。去穗送稾，易于送穗，故为远弥轻也。然计什一而得，稾粟皆送，则秸服重于纳铚，则乖近重远轻之义。盖纳粟之外，斟酌纳稾。“服稾役”者，解经“服”字，于此言“服”，明上下服皆并有所纳之伇也。四百里犹尚纳粟，此当稾、粟别纳，非是徒纳稾也。",
                    "zhushu": "",
                    "type": 2
                },
                {
                    "paragraph": "传“所纳”至“者多”",
                    "zhushu": "",
                    "type": 2
                },
                {
                    "paragraph": "正义曰：直纳粟米为少，禾稾俱送为多。其于税也皆当什一，但所纳有精粗，远轻而近重耳。",
                    "zhushu": "",
                    "type": 2
                },
                {
                    "paragraph": "传“甸服”至“服事”",
                    "zhushu": "",
                    "type": 2
                },
                {
                    "paragraph": "正义曰：“侯”声近𠋫，故为𠋫也。襄十八年左传称晋人伐齐，使司马斥山泽之险，“斥”谓检行之也，“斥𠋫”谓捡行险阻，伺𠋫盗贼。此五百里主为斥𠋫而服事天子，故名“侯服”。因见诸言“服”者，皆是服事也。",
                    "zhushu": "",
                    "type": 2
                },
                {
                    "paragraph": "传“侯服”至“主一”",
                    "zhushu": "",
                    "type": 2
                },
                {
                    "paragraph": "正义曰：“采”训为事，此百里乏内主供王事而已。“事”谓役也，有役则供，不主于一，故但言“采”。",
                    "zhushu": "",
                    "type": 2
                },
                {
                    "paragraph": "传“男，任也，任王者事”",
                    "zhushu": "",
                    "type": 2
                },
                {
                    "paragraph": "正义曰：“男”声近任，故训为任。“任王者事”，任受其役，此任有常，殊于“不主一”也。言“邦”者，见上下皆是诸侯乏国也。",
                    "zhushu": "",
                    "type": 2
                },
                {
                    "paragraph": "传“三百”至“一名”",
                    "zhushu": "",
                    "type": 2
                },
                {
                    "paragraph": "正义曰：经言“诸侯”者，三百里内同为王者斥𠋫，在此内所圭事同，故合三百、四百、五百共为一名，言“诸侯”以示义耳。",
                    "zhushu": "",
                    "type": 2
                },
                {
                    "paragraph": "传“绥安”至“政教”",
                    "zhushu": "",
                    "type": 2
                },
                {
                    "paragraph": "正义曰：“绥，安”，释诂文。要服去京师已远，王者以文教要束使服。此绥服路近，言“安服王者政教”，以示不待要束而自服也。周语云：“先王之制，邦内甸服，邦外侯服，侯卫宾服，夷蛮要服，戎狄荒服。”彼“宾服”当此“绥服”。韦昭云：“以文武侯卫为安，王宾之，因以名服。”然则“绥”者据诸侯安王为名，“宾”者据王敬诸侯为名， 彼云“先王之制”，则此服旧有二名。",
                    "zhushu": "",
                    "type": 2
                },
                {
                    "paragraph": "传“揆度”至“皆同”",
                    "zhushu": "",
                    "type": 2
                },
                {
                    "paragraph": "正义曰：释诂训“揆”为度，故双言之。以王者有文教，此服诸侯揆度王者政教而行之，必自揆度，恐其不合上耳。 即是安服王者之义。",
                    "zhushu": "",
                    "type": 2
                },
                {
                    "paragraph": "传“文教”至“以安”",
                    "zhushu": "",
                    "type": 2
                },
                {
                    "paragraph": "正义曰：既言“三百”，又言“二百”，嫌是“三百”之内，以下二服文与此同，故于此解之。此是“文教外之二百里”也。由其心安王化，奋武以卫天子，所以名此服为安也。内文而外武，故先“揆文教”，后言“奋武卫”，所从言之异，与安之义同。奋武卫天子，是其安之验也。言服内诸侯，心安天子，非言天子赖诸侯以安也。",
                    "zhushu": "",
                    "type": 2
                },
                {
                    "paragraph": "传“绥服”至“文教”",
                    "zhushu": "",
                    "type": 2
                },
                {
                    "paragraph": "正义曰：“要”者约束之义。 上言“揆文教”，知“要”者，“要束以文教”也。绥服自揆天子文教，恐其不称上旨。 此要服差远，已慢王化，天子恐其不服，乃以文教要服之。名为“要”，见其疏远之义也。",
                    "zhushu": "",
                    "type": 2
                },
                {
                    "paragraph": "传“蔡法”至“差简”",
                    "zhushu": "",
                    "type": 2
                },
                {
                    "paragraph": "正义曰：“蔡”之为法，无正训也。上言“三百里夷”，“夷”训平也，言守平常教耳。此名为“蔡”，教简于“夷”，故训“蔡”为法。法则三百里者，去京师弥远，差复简易，言其不能守平常也。",
                    "zhushu": "",
                    "type": 2
                },
                {
                    "paragraph": "传“要服”至“简略”",
                    "zhushu": "",
                    "type": 2
                },
                {
                    "paragraph": "正义曰：服名“荒”者，王肃云：“政教荒忽，因其故俗而治之。”传言“荒又简略”，亦当以为荒忽又简略于要服之蔡也。",
                    "zhushu": "",
                    "type": 2
                },
                {
                    "paragraph": "传“以文”至“以法”",
                    "zhushu": "",
                    "type": 2
                },
                {
                    "paragraph": "正义曰：郑云：“蛮者，听从其俗，羁縻其人耳。 故云蛮，蛮之言缗也。”其意言“蛮”是缗也，缗是绳也，言“蛮”者以绳束物之名。揆度文教，论语称“远人不服，则修文德以来之”， 故传言“以文德蛮来之”，不制以国内之法强逼之。王肃云：“蛮，慢也，礼仪简慢。”与孔异。然甸、侯、绥、要四服，俱有三日之役，什一而税，但二百里蔡者，税微差简，其荒服力役田税并无，故郑注云：“蔡之言杀，减杀其赋。”荒服既不役作其人，又不赋其田事也。其侯、绥等所出税赋，各入本国，则亦有纳总、纳铚之差，但此据天子立文耳。要服之内，皆有文教，故孔于要服传云“要束以文教”，则知已上皆有文教可知。独于绥服三百里云“揆文教”者，以去京师既远，更无别供，又不近外边，不为武卫。 其要服又要束始行文教，无事而能揆度文教而行者，惟有此三百里耳。“奋武卫”者，在国习学兵武，有事则征讨夷狄。不于要服内奋武卫者，以要服逼近夷狄，要束始来，不可委以兵武。",
                    "zhushu": "",
                    "type": 2
                },
                {
                    "paragraph": "传“流移”至“千里”",
                    "zhushu": "",
                    "type": 2
                },
                {
                    "paragraph": "正义曰：流，如水流，故云“移也”。其俗流移无常，故政教随其俗，任其去来，不服蛮来之也。凡五服之别，各五百里，是王城四面，面别二千五百里，四面相距为方五千里也。贾逵、马融以为“甸服之外百里至五百里米特有此数，去王城千里； 其侯、绥、要、荒服各五百里，是面三千里，相距为方六千里”。郑玄以为“五服服别五百里，是尧之旧制。 及禹弼之，𣫭服之闲更増五百里，面别至于五千里，相距为方万里”。司马迁与孔意同，王肃亦以为然。故肃注此云：“贾、马既失其实，郑玄尤不然矣。禹之功在平治山川，不在拓境广土。土地之广，三倍于尧，而书传无称也。则郑玄创造，难可据信。汉之孝武，疲弊中国，甘心夷狄，天下户口至减大半，然后仅开缘边之郡而已。禹方忧洪水，三过其门不入，未暇以征伐为事， 且其所以为服之名，轻重颠倒，远近失所，难得而通矣。先王规方千里，以为甸服，其余均分之公、侯、伯、子、男，使各有寰宇，而使甸服之外诸侯入禾稾，非其义也。”史迁之旨盖得之矣，是同于孔也。若然，周礼王畿之外别有九服，服别五百里，是为方万里，复以何故三倍于尧？又地理忘言汉之土境，东西九千三百二里，南北万三千三百六十八里。验其所言山川，不出禹贡之域。山川戴地，古今必同，而得里数异者，尧与周、汉其地一也。尚书所言，据其虚空鸟路方直而计之， 汉书所言，乃谓著地人迹屈曲而量之，所以数不同也。故王萧上篇注云：“方五千里者，直方之数。若其回邪委曲，动有倍加之较。”是言经指直方之数，汉据回邪之道。有九服、五服，其地虽同，王者革易，自相变改其法，不改其地也。郑玄不言禹变尧法，乃云地倍于尧，故王肃所以难之。王制云：“西不尽流沙，东不尽东海，南不尽衡山，北不尽恒山。”凡四海之内，断长补短，方三千里者，彼自言“不尽”，明未至远界。且王制汉世为之，不可与经合也。",
                    "zhushu": "",
                    "type": 2
                },
                {
                    "paragraph": "“东渐”至“成功”",
                    "zhushu": "",
                    "type": 2
                },
                {
                    "paragraph": "正义曰：言五服之外，又东渐入于海，西被及于流沙，其北与南虽在服外，皆与闻天子威声文教，时来朝见。是禹治水之功，尽加于四海。以禹功如是，故帝赐以玄色之圭，告其能成天之功也。",
                    "zhushu": "",
                    "type": 2
                },
                {
                    "paragraph": "传“渐入”至“朝见”",
                    "zhushu": "",
                    "type": 2
                },
                {
                    "paragraph": "正义曰：“渐”是沾湿，故为入，谓入海也。“覆被”是远及之辞，故为及也。海多邪曲，故言“渐入”； 流沙长远，故言“被及”，皆是过之意也。五服之下乃说此事，故言“此五服之外，皆与王者声教而朝见”，言其闻风感德而来朝也。郑玄云：“南北不言所至，容逾之。”此言“西被于流沙”，流沙当是西境最远者也。而地理志以流沙为张掖居延泽是也， 计三危在居延之西，大远矣，志言非也。",
                    "zhushu": "",
                    "type": 2
                },
                {
                    "paragraph": "传“玄天”至“功成”",
                    "zhushu": "",
                    "type": 2
                },
                {
                    "paragraph": "正义曰：考工记“天谓之玄”，是“玄”为天色。禹之蒙赐，必是尧赐，故史叙其事，“禹功尽加于四海，故尧赐玄圭以彰显之”。必以天色圭者，“言天功成”也。大禹谟舜美禹功云“地平天成”，是“天功成”也。",
                    "zhushu": ""
                }
            ]
        },
        {
            "name": "夏书甘誓第二",
            "paragraphs": [
                {
                    "paragraph": "夏书甘誓第二",
                    "zhushu": ""
                },
                {
                    "paragraph": "“启与”至“甘誓”",
                    "zhushu": "",
                    "type": 2
                },
                {
                    "paragraph": "正义曰：夏王启之时，诸侯有扈氏叛，王命率众亲征之。有扈氏发兵拒启，启与战于甘地之野。将战，集将士而誓戒之。史叙其事，作甘誓。",
                    "zhushu": "",
                    "type": 2
                },
                {
                    "paragraph": "传“夏启”至“之罪”",
                    "zhushu": "",
                    "type": 2
                },
                {
                    "paragraph": "正义曰：孟子称禹荐益于天七年，禹崩之后，益避启于箕山之阴，天下诸侯不归益而归启，曰：“吾君之子也。”启遂即天子位。史记夏本纪称启立，有扈氏不服，故伐之。盖由自尧、舜受禅相承，启独见继父，以此不服，故云“夏启嗣禹立，伐有扈之罪”。言继立者，见其由嗣立，故不服也。",
                    "zhushu": "",
                    "type": 2
                },
                {
                    "paragraph": "“甘誓”",
                    "zhushu": "",
                    "type": 2
                },
                {
                    "paragraph": "正义曰：发首二句，叙其誓之由，其“王曰”已下皆是誓之辞也。曲礼云：“约信曰誓。”将与敌战，恐其损败，与将士设约，示赏罚之信也。将战而誓，是誓之大者。礼将祭而号令齐百官，亦谓之誓。周礼大宰云：“祀五帝，则掌百官之誓戒。”郑玄云：“誓戒，要之以刑，重失礼也。”明堂位所谓“各扬其职，百官废职，服大刑”，是誓辞之略也。彼亦是约信，但小于战之誓。马融云：“军旅曰誓，会同曰诰。”诰、誓俱是号令之辞，意小异耳。",
                    "zhushu": "",
                    "type": 2
                },
                {
                    "paragraph": "传“甘有”至“先誓”",
                    "zhushu": "",
                    "type": 2
                },
                {
                    "paragraph": "正义曰：地理志：“扶风鄠县，古扈国，夏启所伐者也。”鄠、扈音同，未知何时改也。启伐有扈，必将至其国，乃出兵与启战，故以“甘”为有扈之郊地名。马融云：“甘，有扈南郊地名。”计启西行伐之，当在东郊。融则扶风人，或当知其处也。将战先誓，誓是临战时也。甘誓、牧誓、费誓皆取誓地为名。汤誓举其王号，泰誓不言“武誓”者，皆史官不同，故立名有异耳。泰誓未战而誓，故别为之名。泰誓自悔而誓，非为战誓，自约其心，故举其国名。",
                    "zhushu": "",
                    "type": 2
                },
                {
                    "paragraph": "“大战”至“戮汝”",
                    "zhushu": "",
                    "type": 2
                },
                {
                    "paragraph": "正义曰：史官自先叙其事。启与有扈大战于甘之野，将欲交战，乃召六卿，令与众士俱集。王乃言曰：“嗟！”重其事，故嗟叹而呼之。“汝六卿者，各有军事之人，我设要誓之言以敕告汝：今有扈氏威虐侮慢五行之盛德，怠惰弃废三才之正道，上天用失道之故，今欲截绝其命。天既如此，故我今惟奉行天之威罚，不敢违天也。我既奉天，汝当奉我。汝诸士众在车左者，不治理于车左之事，是汝不奉我命；在车右者，不治理于车右之事，是汝不奉我命；御车者非其马之正，令马进退违戾，是汝不奉我命。汝等若用我命，我则赏之于祖主之前；若不用我命，则戮之于社主之前。所戮者非但止汝身而已，我则并杀汝子，以戮辱汝。汝等不可不用我命，以求杀敌。”戒之使齐力战也。",
                    "zhushu": "",
                    "type": 2
                },
                {
                    "paragraph": "传“天子”至“命卿”",
                    "zhushu": "",
                    "type": 2
                },
                {
                    "paragraph": "正义曰：将战而召六卿，明是卿为军将。“天子六军，其将皆命卿”，周礼夏官序文也。郑玄云：“夏亦然。”则三王同也。经言“大战”者，郑玄云：“天子之兵，故曰大。”孔无明说，盖以六军并行，威震多大，故称“大战”。",
                    "zhushu": "",
                    "type": 2
                },
                {
                    "paragraph": "传“各有”至“六事”",
                    "zhushu": "",
                    "type": 2
                },
                {
                    "paragraph": "正义曰：卿为军将，故云“乃召六卿”。及其誓之，非六卿而已。郑玄云：“变六卿言六事之人者，言军吏下及士卒也。”下文戒左右与御，是徧敕左军之士，步卒亦在其闲。六卿之身及所部之人各有军事，故“六事之人”为摠呼之辞。",
                    "zhushu": "",
                    "type": 2
                },
                {
                    "paragraph": "传“五行”至“乱常”",
                    "zhushu": "",
                    "type": 2
                },
                {
                    "paragraph": "正义曰：五行，水、火、金、木、土也。分行四时，各有其德。月令：孟春三日，太史谒于天子曰：“某日立春，盛德在木。”夏云“盛德在火”，秋云“盛德在金”，冬云“盛德在水”。此五行之德，王者虽易姓相承，其所取法同也。言王者共所取法，而有扈氏独侮慢之，所以为大罪也。且五行在人为仁、义、礼、智、信，威侮五行，亦为侮慢此五常而不行也。有扈与夏同姓，恃亲而不恭天子，废君臣之义，失相亲之恩，五常之道尽矣，是威侮五行也。无所畏忌，作威虐而侮慢之，故云“威虐侮慢”。易说卦云：“立天之道曰阴与阳，立地之道曰柔与刚。立人之道曰仁与义。”物之为大，无大于此者，周易谓之“三才”。人生天地之闲，莫不法天地而行事，以此知“怠惰弃废天、地、人之正道”。弃废此道，言“乱常”也。孔、马、郑、王与皇甫谧等皆言有扈与夏同姓，并依世本之文。楚语云：“昭王使观射父傅太子，射父辞之曰：尧有丹朱，舜有商均，夏有观、扈，周有管、蔡。是其恃亲而不恭也。”周语云：“帝嘉禹德，赐姓曰姒。”禹始得姓。有扈与夏同姓，则为启之兄弟。如北者，盖禹未赐姓之前，以姒为姓，故禹之亲属旧已姓姒，帝嘉其德，又以姒姓显扬之。犹若伯夷，国语称赐姓曰姜，然伯夷是炎帝之后，未赐姓之前先为姜姓，与此同也。故有扈以为夏之同姓。",
                    "zhushu": "",
                    "type": 2
                },
                {
                    "paragraph": "传“用其”至“灭之”",
                    "zhushu": "",
                    "type": 2
                },
                {
                    "paragraph": "正义曰：天子用兵，称“恭行元罚”，诸侯讨有罪，称“肃将王诛”，皆示有所禀承，不敢专也。有扈既有大罪，宜其绝灭，故原天之意，言天用其失道之故，欲截绝其命，谓灭之也。“勦”是斩断之义，故为截也。",
                    "zhushu": "",
                    "type": 2
                },
                {
                    "paragraph": "传“左车”至“其职”",
                    "zhushu": "",
                    "type": 2
                },
                {
                    "paragraph": "正义曰：历言“左”“右”及“御”，此三人在一车之上也，故“左”为车左，则“右”为车右明矣。宣十二年左传云：“楚许伯御乐伯，摄叔为右，以致晋师。乐伯曰：‘ 吾闻致师者，左射以菆。’摄叔曰：‘ 吾闻致师者，右入垒，折馘执俘而还。’”是左方主射，右主击刺，而御居中也。御言正马，而左右不言所职者，以战主杀敌，左右用兵是战之常事，故略而不言；御惟主马，故特言之，互相明也。此谓凡常兵车，甲士三人，所主皆如此耳。若将之兵车，则御者在左，勇力之土在右，将居鼓下，在中央，主击鼓，与军人为节度。成二年左传说晋伐齐云：“晋解张御郤克，郑丘缓为右。却克伤于矢，未绝鼓音，曰：‘ 余病矣。’张侯曰：‘ 自始合，而矢贯余手及肘，余折以御，左轮朱殷，岂敢言病？’”却克伤于矢而鼓音未绝，张侯为御而血染左轮，是御在左而将居中也。攻之为治，常训也。“治其职”者，左当射人，右当击刺，是其所掌职事也。",
                    "zhushu": "",
                    "type": 2
                },
                {
                    "paragraph": "传“御以”至“我命”",
                    "zhushu": "",
                    "type": 2
                },
                {
                    "paragraph": "正义曰：“御以正马为政”，言御之政事，事在正马，故马不正则罪之。诗云：“两骖如手。”传云：“进止如御者之手。”是为马之正也。左、右与御三者有失，言“皆不奉我命”。以御在后，故摠解之。",
                    "zhushu": "",
                    "type": 2
                },
                {
                    "paragraph": "传“天子”至“不专”",
                    "zhushu": "",
                    "type": 2
                },
                {
                    "paragraph": "正义曰：曽子问云：“孔子曰：‘ 天子巡守，以迁庙之主行，载于齐车，言必有尊也。’”巡守尚然，征伐必也，故云“天子亲征，必载迁庙之祖主行，有功则赏祖主前，示不专”也。周礼大司马云：“若师不功，则厌而奉主车。”郑玄云：“厌，㐲冠也。奉，犹送也。”送主归于庙与社。亦是征伐载主之事也。",
                    "zhushu": "",
                    "type": 2
                },
                {
                    "paragraph": "传“天子”至“之义”",
                    "zhushu": "",
                    "type": 2
                },
                {
                    "paragraph": "正义曰：定四年左传云：“君以军行，祓社衅鼓，祝奉以从。”是天子亲征，又载社主行也。郊特牲云：“惟为社事，单出里。”故以“社事”言之。“不用命奔北者，则戮之于社主之前”，“奔北”谓背陈走也。所以刑赏异处者，社主阴，阴主杀，则祖主阳，阳主生。礼左宗庙，右社稷，是祖阳而社阴。就祖赏，就社杀，亲祖严社之义也。大功大罪则在军赏罚，其徧叙诸勋，乃至太祖赏耳。",
                    "zhushu": "",
                    "type": 2
                },
                {
                    "paragraph": "传“孥子”至“累也”",
                    "zhushu": "",
                    "type": 2
                },
                {
                    "paragraph": "正义曰：诗云：“乐尔妻孥。”对妻别文，是孥为子也。非但止辱汝身，并及汝子亦杀，言以耻恶累之。汤誓云：“子则孥戮汝。”传曰：“占之用刑，父子兄弟罪不相及。今云‘孥戮汝’，权以胁之，使勿犯。”此亦然也。",
                    "zhushu": ""
                }
            ]
        },
        {
            "name": "五子之歌第三",
            "paragraphs": [
                {
                    "paragraph": "五子之歌第三",
                    "zhushu": ""
                },
                {
                    "paragraph": "“太康”至“之歌”",
                    "zhushu": "",
                    "type": 2
                },
                {
                    "paragraph": "正义曰：启子太康，以游畋弃民，为羿所逐，失其邦国。其未失国之前，畋于洛水之表。太康之弟，更有昆弟五人，从太康畋猎，与其母待太康于洛水之北。太康为羿所距，不得反国，其弟五人，即启之五子，并怨太康，各自作歌。史叙其事，作五子之歌。",
                    "zhushu": "",
                    "type": 2
                },
                {
                    "paragraph": "传“太康”至“作歌”",
                    "zhushu": "",
                    "type": 2
                },
                {
                    "paragraph": "正义曰：“昆弟五人”，自有长幼，故称“昆弟”。嫌是太康之昆，故云“太康之五弟”。",
                    "zhushu": "",
                    "type": 2
                },
                {
                    "paragraph": "“五子之歌”",
                    "zhushu": "",
                    "type": 2
                },
                {
                    "paragraph": "正义曰：史述作歌之由，先叙失国之事，“其一曰”以下乃是歌辞。此五子作歌五章，𣫭章各是一人之作，而辞相连接，自为终始。初言“皇祖有训”，未必则指怨太康，必是五子之歌相顾，从轻至甚。“其一”“其二”盖是昆弟之次，或是作歌之次，不可知也。",
                    "zhushu": "",
                    "type": 2
                },
                {
                    "paragraph": "传“启之”至“名篇”",
                    "zhushu": "",
                    "type": 2
                },
                {
                    "paragraph": "正义曰：直言“五子”，不知谓谁，故言“启之五子”。太康之弟叙怨作歌，不言“五弟”而言“五子”者，以其述祖之训，故系父以言之。",
                    "zhushu": "",
                    "type": 2
                },
                {
                    "paragraph": "“太康”至“作歌”",
                    "zhushu": "",
                    "type": 2
                },
                {
                    "paragraph": "正义曰：天子之在天位，职当牧养兆民。太康主以尊位，用为逸豫，灭其人君之德，众人皆有二心。太康乃复爱乐游逸，无有法度，畋猎于洛水之表，一出而十旬不反。有穷国君，其名曰羿，因民不能堪忍太康之恶，率众距之于河，不得反国。太康初去之时，其弟五人侍其母以从太康。太康畋于洛南，五弟待于洛北。太康久而不反，致使羿距于河。五子皆怨太康，追述大禹之戒以作歌，而各叙己怨之志也。其弟侍母以从太康，太康初去即然。待于洛水之北，以冀太康速反。羿既距之，五子乃怨。史述太康之恶既尽，然后言其作歌，故令“羿距”之文乃在“母从”之上，作文之势当然也。",
                    "zhushu": "",
                    "type": 2
                },
                {
                    "paragraph": "传“尸，主也”",
                    "zhushu": "",
                    "type": 2
                },
                {
                    "paragraph": "正义曰：释诂文。",
                    "zhushu": "",
                    "type": 2
                },
                {
                    "paragraph": "传“有穷”至“废之”",
                    "zhushu": "",
                    "type": 2
                },
                {
                    "paragraph": "正义曰：襄四年左传曰：“夏之方衰也，后羿自鉏迁于穷石。”然则羿居穷石，故曰“有穷，国名”。“穷”是诸侯之国，“羿”是其君之名也。说文云：“羿，帝喾射官也。”贾逵云：“羿之先祖，世为先王射官，故帝赐羿弓矢，使司射。”淮南子云：“尧时十日并生，尧使羿射九日而落之。”楚辞天问云：“羿焉彃日乌解羽？”归藏易亦云：“羿彃十日。”说文云：“彃者，射也。”此三者言虽不经以取信，要言帝喾时有羿，尧时亦有羿，则羿是善射之号，非复人之名字。信如彼言，则不知羿名为何也。夏都河北，洛在河南，距太康于河北，不得入国，遂废太康耳。羿犹立仲康，不自立也。",
                    "zhushu": "",
                    "type": 2
                },
                {
                    "paragraph": "传“述循”至“叙怨”",
                    "zhushu": "",
                    "type": 2
                },
                {
                    "paragraph": "正义曰：“述，循”，释诂文。循其所戒，用作歌以叙怨也。其一曰“皇祖有训”，其二曰“训有之”，是“述大禹之戒”也。其三恨亡国都，其四恨绝宗祀，其五言追悔无及，直是指怨太康，非为述祖戒也。本述戒作歌，因即言及时事，故言祖戒以摠之。",
                    "zhushu": "",
                    "type": 2
                },
                {
                    "paragraph": "“其一”至“不敬”",
                    "zhushu": "",
                    "type": 2
                },
                {
                    "paragraph": "正义曰：我君祖大禹有训戒之事，言民可亲近，不可卑贱轻下，令其失分，则人怀怨，则事上之心不固矣。民惟邦国之本，本固则邦宁，言在上不可使人怨也。我视天下之民，愚夫愚妇，一能过胜我，安得不敬畏之也？所以畏其怨者，一人之身，三度有失，凡所过失，为人所怨，岂在明著？大过皆由小事而起，言小事不防，易致大过，故于不见细微之时，当于是豫图谋之，使人不怨也。我临兆民之上，常畏人怨，懔懔乎危惧，若腐索之驭六马，索绝则马逸，言危惧之甚。人之可畏如是，为民上者，奈何不敬慎乎？怨太康之不恤下民也。",
                    "zhushu": "",
                    "type": 2
                },
                {
                    "paragraph": "传“皇君”至“失分”",
                    "zhushu": "",
                    "type": 2
                },
                {
                    "paragraph": "正义曰：“皇，君”，释诂文。述禹之戒，知“君祖”是禹，禹有训也。“民可近”者，据“君”为文，“近”谓亲近之也。“下”谓卑下轻忽之，失本分也。夺其农时，劳以撗役，是失分也。故下云“予视天下，愚夫愚妇，一能胜予”，是畏敬下民也。",
                    "zhushu": "",
                    "type": 2
                },
                {
                    "paragraph": "传“言能”至“众心”",
                    "zhushu": "",
                    "type": 2
                },
                {
                    "paragraph": "正义曰：我视愚夫愚妇，当能胜我身，是畏敬小民也。由能畏敬小民，故以小民从命，是“得众心”也。",
                    "zhushu": "",
                    "type": 2
                },
                {
                    "paragraph": "传“三失”至“其微”",
                    "zhushu": "",
                    "type": 2
                },
                {
                    "paragraph": "正义曰：顾氏云：“怨岂在明，未必皆在明著之时，必于未形之日，思善道以自防卫之。”是备慎其微也。",
                    "zhushu": "",
                    "type": 2
                },
                {
                    "paragraph": "传“十万”至“惧甚”",
                    "zhushu": "",
                    "type": 2
                },
                {
                    "paragraph": "正义曰：古数十万曰亿，十亿曰兆，言多也。懔懔，心惧之意，故为危貌。“朽，腐”，常训也。腐索驭六马，索绝马惊，马惊则逸，言危惧甚也。经传之文，惟此言“六马”。汉世此经不传，余书多言驾四者。春秋公羊说天子驾六，毛诗说天子至大夫皆驾四，许慎案王度记云：“天子驾六。”郑玄以周礼校人养马，“乘马一师四圉”，四马曰乘。康王之诰云“皆布乘黄朱”，以为天子驾四。汉世天子驾六，非常法也。然则此言马多惧深，故举六以言之。",
                    "zhushu": "",
                    "type": 2
                },
                {
                    "paragraph": "传“作为”至“鸟兽”",
                    "zhushu": "",
                    "type": 2
                },
                {
                    "paragraph": "正义曰：“作，为”，释言文。昭元年左传：“晋平公近女色过度，惑以丧志。”老子云：“驰骋田猎，令人心发狂。”好色好田，则精神迷乱，故迷乱曰“荒”。女有美色，男子悦之，经传通谓女人为“色”。猎则鸟兽并取，故以“禽”为鸟兽也。",
                    "zhushu": "",
                    "type": 2
                },
                {
                    "paragraph": "传“陶唐”至“四方”",
                    "zhushu": "",
                    "type": 2
                },
                {
                    "paragraph": "正义曰：世本云：“帝尧为陶唐氏。”韦昭云：“陶、唐皆国名，犹汤称殷商也。”案书传皆言尧以唐侯升为天子，不言封于陶唐。“陶唐”二字或共为地名，未必如昭言也。以天子王有天下，非独冀州一方，故以“冀方”为都。冀州统天下四方，尧都平阳，舜都蒲坂，禹都安邑，相去不盈二百，皆在冀州。自尧以来，其都不出此地，故举陶唐以言之。",
                    "zhushu": "",
                    "type": 2
                },
                {
                    "paragraph": "“其四”至“绝祀”",
                    "zhushu": "",
                    "type": 2
                },
                {
                    "paragraph": "正义曰：有明明之德，我祖大禹也。以有明德为万邦之君，谓为天子也。有治国之典，有为君之法，遗其后世之子孙，使法则之。又关通衡石之用，使之和平。人既足用，王之府藏则皆有矣。典存国富，宜以为政。今太康荒废，坠失其业，覆灭宗族，断绝祭祀。言太康弃典法，所以灭宗祀也。",
                    "zhushu": "",
                    "type": 2
                },
                {
                    "paragraph": "传“君万”至“后世”",
                    "zhushu": "",
                    "type": 2
                },
                {
                    "paragraph": "正义曰：“万邦之君”，谓君统万国为天子也。“典”谓先王之典，可凭据而行之，故为经籍。“则，法”，释诂文。“典”谓先王旧典，“法”谓当时所制，其事不为大异，重言以备文耳。“贻，遗”，释言文。以典法遗子孙，言仁恩及后世。",
                    "zhushu": "",
                    "type": 2
                },
                {
                    "paragraph": "传“金铁”至“取亡”",
                    "zhushu": "",
                    "type": 2
                },
                {
                    "paragraph": "正义曰：关者，通也。名石而可通者，惟衡量之器耳。律历志云：“二十四铢为两，十六两为斤，三十斤为钧，四钧为石。”是石为称之最重，以石而称，则为重物，故金、铁曰石。言丝、绵止于斤、两，金、铁乃至于石，举石而言之，则止称之物皆通之也。传取金铁重物以解言“石”之意，非谓所关通者惟金、铁耳。米粟则斗、斛以量之，布帛则丈、尺以度之，惟言关通权、衡，则度、量之物懋迁有无，亦关通矣，举一以言之耳。衡石所称之物，以供民之器用，其土或有或无，通使和平也。论语云：“百姓足，君孰与不足？”民既足用，则官亦富饶，故“通之使和平，则官民皆足”。有典有法，可依而行，官民足，可坐而守。言古制存而太康失其业，所以亡也。训“绪”为业，费氏、顾氏等意云：“通金、铁于人，官不禁障，民得取之以供器用。器用既具，所以上下充足。”以金、铁皆从石而生，则金、铁亦石之类也。故汉书五行志云：“石为怪异，入金不从革之条。”费、顾之义，亦得通也。",
                    "zhushu": "",
                    "type": 2
                },
                {
                    "paragraph": "“其五”至“可追”",
                    "zhushu": "",
                    "type": 2
                },
                {
                    "paragraph": "正义曰：呜呼！太康已覆灭矣，我将何所依归？我以此故，思之而悲。太康为恶，毒徧天下，万姓皆共仇我，我将谁依就乎？郁陶而哀思乎，我之心也。我以此故，外貌颜厚而内情忸怩羞惭。由太康不慎其德，以致此见距，虽欲改悔，其可追及之乎？事已往矣，不可如何。从首渐怨，至此为深，皆是羿距时事也。",
                    "zhushu": "",
                    "type": 2
                },
                {
                    "paragraph": "传“仇怨”至“国乎”",
                    "zhushu": "",
                    "type": 2
                },
                {
                    "paragraph": "正义曰：桓二年左传云“怨耦曰仇”，故为怨也。羿距于河，不得复反，乃思太康，欲归依之，言当依谁以复国乎？",
                    "zhushu": "",
                    "type": 2
                },
                {
                    "paragraph": "传“郁陶”至“贤士”",
                    "zhushu": "",
                    "type": 2
                },
                {
                    "paragraph": "正义曰：孟子称舜弟象见舜云：“思君正郁陶。”“郁陶”，精神愤结积聚之意，故为哀思也。诗云：“颜之厚矣。”羞愧之情见于面貌，似如面皮厚然，故以“颜厚”为色愧。“忸怩”，羞不能言，心惭之状。小人不足以知得失，故惭愧于仁人贤士。",
                    "zhushu": ""
                }
            ]
        },
        {
            "name": "胤征第四",
            "paragraphs": [
                {
                    "paragraph": "胤征第四",
                    "zhushu": ""
                },
                {
                    "paragraph": "“羲和”至“胤征”",
                    "zhushu": "",
                    "type": 2
                },
                {
                    "paragraph": "正义曰：羲氏、和氏世掌天地四时之官，今乃沈湎于酒，过差非度，废天时，乱甲乙，不以所掌为意。胤国之侯受王命往征之。史叙其事，作胤征。",
                    "zhushu": "",
                    "type": 2
                },
                {
                    "paragraph": "传“羲氏”至“甲乙”",
                    "zhushu": "",
                    "type": 2
                },
                {
                    "paragraph": "正义曰：羲氏、和氏世掌天地四时之官，尧典所言是其事也。羲、和是重、黎之后，楚语称尧育重、黎之后，使典天地，以至于夏商。是自唐、虞至三代，世职不绝，故此时羲、和仍掌时日。以太康逸豫，臣亦纵㢮，此承太康之后，于今仍亦懈惰。“沈湎于酒，过差非度，废天时，乱甲乙”，是其罪也。经云“酒荒于厥邑”，惟言荒酒，不言好色，故训“淫”为过，言耽酒为过差也。圣人作历数以纪天时，不存历数，是“废天时”也。日以甲乙为纪，不知日食，是“乱甲乙”也。",
                    "zhushu": "",
                    "type": 2
                },
                {
                    "paragraph": "传“奉辞罚罪”",
                    "zhushu": "",
                    "type": 2
                },
                {
                    "paragraph": "正义曰：奉责让之辞，伐不恭之罪，名之曰征。征者，正也，伐之以正其罪。",
                    "zhushu": "",
                    "type": 2
                },
                {
                    "paragraph": "“惟仲康”至“徂征”",
                    "zhushu": "",
                    "type": 2
                },
                {
                    "paragraph": "正义曰：惟仲康始即王位，临四海，胤国之侯受王命为大司马，掌六师。于是有羲氏、和氏废其所掌之职，纵酒荒迷，乱于私邑。胤国之君承王命往征之。",
                    "zhushu": "",
                    "type": 2
                },
                {
                    "paragraph": "传“羿废”至“天子”",
                    "zhushu": "",
                    "type": 2
                },
                {
                    "paragraph": "正义曰：以羿距太康于河，于时必废之也。夏本纪云：“太康崩，弟仲康立。”襄四年左传云：“羿因夏民以代夏政。”则羿于其后篡天子之位，仲康不能杀羿，必是羿握其㩲。知仲康之立，是羿立之矣。故云“羿废太康，而立其弟仲康为天子”。计五子之歌，仲康当是其一，仲康必贤于太康，但形势既衰，故政由羿耳。羿在夏世为一代大贼，左传称羿既篡位，寒浞杀之。羿灭夏后相，相子少康始灭浞，复夏政。计羿、浞相承，向有百载，为夏乱甚矣。而夏本纪云：“太康崩，其弟仲康立。仲康崩，子相立。相崩，子少康立。”都不言羿、浞之事，是马迁之说疏矣。",
                    "zhushu": "",
                    "type": 2
                },
                {
                    "paragraph": "“告于”至“常刑”",
                    "zhushu": "",
                    "type": 2
                },
                {
                    "paragraph": "正义曰：胤侯将征羲、和，告于所部之众曰：“嗟呼！我所有之众人，圣人有谟之训，所以为世之明证，可以定国安家。其所谋者，言先王能谨慎敬畏天戒，臣人者能奉先王常法，百官修常职辅其君，君臣相与如是，则君臣俱明，惟为明君明臣。”言君当谨慎以畏天，臣当守职以辅君也。先王恐其不然，大开谏争之路，𣫭岁孟春，遒人之官以木铎徇于道路，以号令臣下，使在官之众更相规阙。百工虽贱，令执其艺能之事，以谏上之失常。其有违谏不恭谨者，国家则有常刑。",
                    "zhushu": "",
                    "type": 2
                },
                {
                    "paragraph": "传“征证”至“安家”",
                    "zhushu": "",
                    "type": 2
                },
                {
                    "paragraph": "正义曰：成八年左传称晋杀赵括、栾、却为征。“征”是证验之义，故为证也。能自保守是安定之义，故为安也。圣人将为教训，必谋而后行，故言“所谋之教训”。圣人之言，必有其验，故为“世之明证”。用圣人之谟训，必有成功，故“所以定国安家”。",
                    "zhushu": "",
                    "type": 2
                },
                {
                    "paragraph": "传“言君”至“常法”",
                    "zhushu": "",
                    "type": 2
                },
                {
                    "paragraph": "正义曰：王者代天理官，故称“天戒”。臣人奉主法令，故言“常宪”。君当奉天，臣当奉君，言君能戒慎，天戒也；臣能奉有常法，奉行君法也。此谓大臣。下云“百官修辅”，谓众臣。",
                    "zhushu": "",
                    "type": 2
                },
                {
                    "paragraph": "传“遒人”至“文教”",
                    "zhushu": "",
                    "type": 2
                },
                {
                    "paragraph": "正义曰：以执木铎徇于路，是宣令之事，故言“宣令之官”。周礼无此官，惟小宰云：“正岁，帅理官之属而观治象之法，徇以木铎曰：‘ 不用法者，国有常刑。’”宣令之事，略与此同。此似别置其官，非如周之小宰。名曰“遒人”，不知其意，盖训“遒”为聚，聚人而令之，故以为名也。礼有金铎、木铎，铎是铃也，其体以金为之，明舌有金、木之异，知木铎是木舌也。周礼教鼓人“以金铎通鼓”，大司马教振旅，两司马执铎，明堂位云“振木铎于朝。”是武事振金铎，文事振木铎。今云木铎，故云“所以振文教”也。",
                    "zhushu": "",
                    "type": 2
                },
                {
                    "paragraph": "传“官众”至“失常”",
                    "zhushu": "",
                    "type": 2
                },
                {
                    "paragraph": "正义曰：“相规”，相平等之辞，故“官众”谓“众官”，“相规”谓“更相规阙”。平等有阙，犹尚相规，见上之过，谏之必矣。“百工各执其所治技艺以谏”，谓被遣作器，工有奢俭，若月令云：“无作淫巧，以荡上心。”见其淫巧不正，当执之以谏，谏失常也。百工之贱，犹令进谏，则百工以上不得不谏矣。",
                    "zhushu": "",
                    "type": 2
                },
                {
                    "paragraph": "传“言百”至“大刑”",
                    "zhushu": "",
                    "type": 2
                },
                {
                    "paragraph": "正义曰：“百官废职，服大刑”，明堂位文也。顾氏云：“百官众臣，其有废职懈怠不恭谨者，国家当有常刑。”",
                    "zhushu": "",
                    "type": 2
                },
                {
                    "paragraph": "“惟时”至“无赦”",
                    "zhushu": "",
                    "type": 2
                },
                {
                    "paragraph": "正义曰：言不谏尚有刑，废职懈怠是为大罪。惟是羲、和颠倒其奉上之德，而沈没昏乱于酒，违叛其所掌之官，离其所居位次，始乱天之纪纲，远弃所主之事。乃季秋九月之朔，日、月当合于辰，其日之辰，日、月不合于舍，不得合辰。谓日被月食，日有食之。礼有救日之法，于时瞽人、乐官进鼓而击之，啬夫驰骋而取币，以礼天神，庶人奔走供救日食之百役。此为灾异之大，群官促遽若此。羲、和主其官，而不闻知日食，是大罪也。此羲、和昏暗，迷错于天象，以犯先王之诛，此罪不可赦也。故先王为政之典曰：“主历之官，为历之法，节气先天时者，杀无赦；不及时者，杀无赦。”失前失后，尚犹合杀，况乎不知日食，其罪不可赦也。况彼罪之大，言已所以征也。",
                    "zhushu": "",
                    "type": 2
                },
                {
                    "paragraph": "传“颠覆”至“之诛”",
                    "zhushu": "",
                    "type": 2
                },
                {
                    "paragraph": "正义曰：“颠覆言反倒”，谓人反倒也。人当竖立，今乃反倒，犹臣当事君，今乃废职，似人之反倒然。言臣以事君为德，故言“颠覆厥德”。胤侯将陈羲、和之罪，故先举孟春之令，犯令之诛，举轻以见重。小事犯令，犹有常刑，况叛官离次为大罪乎？",
                    "zhushu": "",
                    "type": 2
                },
                {
                    "paragraph": "传“沈谓”至“次位”",
                    "zhushu": "",
                    "type": 2
                },
                {
                    "paragraph": "正义曰：没水谓之沈，大醉冥然，无所复知，犹沈水然，故谓醉为“沈”。",
                    "zhushu": "",
                    "type": 2
                },
                {
                    "paragraph": "传“俶始”至“所主”",
                    "zhushu": "",
                    "type": 2
                },
                {
                    "paragraph": "正义曰：“俶，始”“遐，远”，皆释诂文。“扰”谓烦乱，故为乱也。洪范五纪，五曰历数，历数所以纪天时。此言“天纪”，谓时日。此时日之事是羲、和所司，言弃其所主。",
                    "zhushu": "",
                    "type": 2
                },
                {
                    "paragraph": "传“辰日”至“可知”",
                    "zhushu": "",
                    "type": 2
                },
                {
                    "paragraph": "正义曰：昭七年左传曰：“晋侯问于士文伯曰：‘ 何谓辰？’对曰：‘日月之会是谓辰。’”是“辰”为日月之会。日月俱右行于天，日行迟，月行疾。日𣫭曰行一度，月日行十三度十九分度之七，计二十九日过半。月已行天一周，又逐及日而与日聚会，谓此聚会为辰。一岁十二会，故为十二辰，即子、丑、寅、卯之属是也。房谓室之房也，故为“所舍之次”。计九月之朔，日月当会于大火之次。释言云：“集，会也。”会即是合，故为“合”也。日月当聚会共舍，今言日月不合于舍，则是日月可知也。日食者，月掩之也。月体掩日，日被月映，即不成共处，故以不集言日食也。或以为“房”谓房星，九月日月会于大火之次，房、心共为大火，言辰在房星，事有似矣。知不然者，以集是止舍之处，言其不集于舍，故得以表日食。若言不集于房星，似太迟太疾，惟可见历错，不得以表日食也。且日之所在，星宿不见，正可推筭以知之，非能举目而见之。君子慎疑，宁当以日在之宿为文，以此知其必非房星也。",
                    "zhushu": "",
                    "type": 2
                },
                {
                    "paragraph": "传“凡日”至“百役”",
                    "zhushu": "",
                    "type": 2
                },
                {
                    "paragraph": "正义曰：文十五年左传云：“日有食之，天子不举，伐鼓于社。诸侯用币于社，伐鼓于朝。”杜预以为“伐鼓于社”，“责群阴”也。此传言“责上公”者，郊特牲云：“社祭土而主阴气也，君南向北墉下，答阴之义也。”是言社主阴也。日食阴侵阳，故杜预以为“责群阴”也。昭二十九年左传云：“封为上公，祀为贵神。社稷五祀，是尊是奉。”是社祭句龙为上公之神也。日食臣侵君之象，故传以为“责上公”，亦当群阴、上公并责之也。周礼瞽蒙之官掌作乐，瞽为乐官，乐官用无目之人，以其无目，于音声审也。诗云：“奏鼓简简。”谓伐鼓为奏鼓，知“乐官进鼓则伐之”。周礼太仆：“军旅、田役，賛王鼓。救日月亦如之。”郑玄云：“王通鼓，佐击其余面。”则救日之时，王或亲鼓。庄二十五年谷梁传曰：“天子救日，置五麾，陈五兵、五鼓。”陈既多，皆乐人伐之。周礼无啬夫之官。礼云：“啬夫承命，告于天子。”郑玄云：“啬夫，盖司空之属也。”啬夫主币，礼无其文。此云“啬夫驰”，必驰走有所取也。左传云：“诸侯用币”，则天子亦当有用币之处，啬夫必是主币之官，驰取币也。社神尊于诸侯，故诸侯用币于社以请救。天子伐鼓于社，必不用币，知啬夫“驰取币，礼天神”。“庶人走”，盖是庶人在官者，谓诸侯胥徒也。其走必有事，知为“供救日食之百役”也。曽子问云：“诸侯从天子救日食，各以方色与其兵。”周礼庭氏云：“救日之弓矢。”是救日必有多役，庶人走供之。郑注庭氏云：“以救日为太阳之弓，救月为太阴之弓。救日以枉矢，救月以恒矢。”其鼓则盖用祭天之雷鼓也。昭十七年“夏六月甲戍朔，日有食之”。左传云：“季平子曰：‘ 惟正月朔，慝未作，日有食之，于是乎有伐鼓用币，礼也。其余则否。’太史曰：‘ 在此月也。当夏四月，是谓孟夏。’”如彼传文，惟夏四月有伐鼓用币之礼，余月则不然。此以九月日食，亦奏鼓用币者，顾氏云：“夏礼异于周礼也。”",
                    "zhushu": "",
                    "type": 2
                },
                {
                    "paragraph": "传“政典”至“无赦”",
                    "zhushu": "",
                    "type": 2
                },
                {
                    "paragraph": "正义曰：胤侯，夏之卿士。引政典而不言古典，则当时之书，知是“夏后为政之典籍”也。周礼：“太宰掌建邦之六典，以佐王治邦国。一曰治典，二曰教典，三曰礼典，四曰政典，五曰刑典，六曰事典。”若周官六卿之治典，谓此也。“先时”“不及”者，谓此历象之法，四时节气、弦望晦朔，不得先天时，不得后天时。四时时各九十日有余，分为八节，节各四十五日有余也。节气者，周天三百六十五日四分日之一，四时分之，均分为十二月，则月各得三十日十六分日之七。以初为节气，半为中气，故一岁有二十四气也。计十二月，𣫭月二十九日强半也。以月初为朔，月尽为晦，当月之中，日月相望，故以月半为望。望去晦、朔，皆不满十五日也。又半此望去晦、朔之数，名之曰弦。弦者，言其月光正半如弓弦也。晦者，月尽无月，言其暗也。朔者，苏也，言月死而更苏也。先天时者，所名之日在天时之先。假今天之正时，当以甲子为朔，今历乃以癸亥为朔，是造历先天时也。若以乙丑为朔，是造历后天时也。后即是不及时也。其气、望等，皆亦如此。",
                    "zhushu": "",
                    "type": 2
                },
                {
                    "paragraph": "“今予”至“戒哉”",
                    "zhushu": "",
                    "type": 2
                },
                {
                    "paragraph": "正义曰：羲、和所犯如上，故今我用汝所有之众，奉王命行天罚。汝等众士，当同心尽力于王室，庶几辅我敬承天子之命，使我伐必克之。又恐兵威所及，滥杀无辜，故假喻以戒之：“火炎昆山之冈，玉石俱被焚烧。天王之吏为过恶之德，则酷烈甚于猛火。宜诛恶存善，不得滥杀。灭其为恶大帅，罪止羲、和之身，其被迫胁而从距王师者，皆无治责其罪。久染汗秽之俗，本无恶心，皆与惟得更新，一无所问。”又言将军之法，必有杀戮。“呜呼！”重其事，故叹而言之。“将军威严能胜其爱心，有罪者虽爱必诛，信有成功。若爱心胜其威严，亲爱者有罪不杀，信无功矣。”言我虽爱汝，有罪必杀，其汝众士，宜勉力以戒慎哉。勿违我命以取杀也。",
                    "zhushu": "",
                    "type": 2
                },
                {
                    "paragraph": "传“将行”至“子弟”",
                    "zhushu": "",
                    "type": 2
                },
                {
                    "paragraph": "正义曰：“将”之为“行”，常训也。天欲加罪，王者顺天之罚，则王诛也。“奉王命行王诛”，谓“杀淫湎之身”。羲、和之罪，不及其嗣，故知杀其身，立其贤子弟。楚语云：“重、黎之后，世掌天地四时之官，至于夏商。”则此不灭其族，故传言此也。",
                    "zhushu": "",
                    "type": 2
                },
                {
                    "paragraph": "传“山脊”至“害玉”",
                    "zhushu": "",
                    "type": 2
                },
                {
                    "paragraph": "正义曰：释山云：“山脊，冈。”孙炎曰：“长山之脊也。”以昆山出玉，言火逸害玉，喻诛恶害善也。",
                    "zhushu": "",
                    "type": 2
                },
                {
                    "paragraph": "传“逸过”至“于火”",
                    "zhushu": "",
                    "type": 2
                },
                {
                    "paragraph": "正义曰：“逸”即佚也，佚是淫纵之名，故为“过”也。“天王之吏”，言位贵而威髙，乘贵势而逞毒心，或睚眦而害良善，故为“过恶之德，其伤害天下，甚于火之害玉”。猛火为烈甚矣，又复烈之于火，言其害之深也。",
                    "zhushu": "",
                    "type": 2
                },
                {
                    "paragraph": "传“殱灭”至“无治”",
                    "zhushu": "",
                    "type": 2
                },
                {
                    "paragraph": "正义曰：“殱，尽也”，释诂文。舍人曰：“殱，众之尽也。”众皆死尽为灭也。“渠，大”“魁，帅”，无正训，以上“殱厥渠魁”，谓灭其元首，故以“渠”为“大”，“魁”为“帅”。史传因此谓贼之首领为“渠帅”，本源出于此。",
                    "zhushu": "",
                    "type": 2
                },
                {
                    "paragraph": "“自契”至“厘沃”",
                    "zhushu": "",
                    "type": 2
                },
                {
                    "paragraph": "正义曰：自此已下皆商书也。序本别卷，与经不连，孔以经、序宜相附近，引之各冠其篇首。此篇经亡序存，文无所托，不可以无经之序为卷之首。本书在此，故附此卷之末。契是商之始祖，故远本之。自契至于成汤，凡八迁都，至汤始往居𠅢，从其先王帝喾旧居。当时汤有言告，史序其事，作帝告、厘沃二篇。",
                    "zhushu": "",
                    "type": 2
                },
                {
                    "paragraph": "传“十四”至“国都”",
                    "zhushu": "",
                    "type": 2
                },
                {
                    "paragraph": "正义曰：周语曰：“玄王勤商，十四世而兴。”“玄王”谓契也。勤殖功业十四世，至汤而兴为天子也。殷本纪云：“契生昭明。昭明卒，子相土立。相土卒，子昌若立。昌若卒，子曹圉立。曹圉卒，子冥立。冥卒，子振立。振卒，子微立。微卒，子报丁立。报丁卒，子报乙立。报乙卒，子报丙立。报丙卒，子主壬立。主壬卒，子主癸立。主癸卒，子天乙立。”天乙是为成汤是也。契至成汤十四世，凡八迁国都者，商颂云：“帝立子生商。”是契居商也。世本云“昭明居砥石”。左传称相土居商丘，及今汤居𠅢，事见经传者有此四迁，其余四迁未详闻也。郑玄云：“契本封商，国在太华之阳。”皇甫谧云：“今上洛商是也。”襄九年左传云：“陶唐氏之火正阏伯居商丘，相土因之。”杜预云：“今梁国睢阳宋都是也。”其“砥石”先儒无言，不知所在。自契至汤，诸侯之国而得数迁都者，盖以时王命之使迁。至汤乃以商为天下号，则都虽数迁，商名不改。今汤迁𠅢，乃作此篇，若是诸侯迁都，则不得史录其事，以为商书之首。文在汤征诸侯、伊尹去𠅢之上，是汤将欲为王时事。史以商有天下，乃追录初兴，并汤征与汝鸠、汝方，皆是伐桀前事，后追录之也。",
                    "zhushu": "",
                    "type": 2
                },
                {
                    "paragraph": "传“契父”至“王居”",
                    "zhushu": "",
                    "type": 2
                },
                {
                    "paragraph": "正义曰：先王，天子也。自契巳下皆是诸侯，且文称契至汤，今云“从先王居”者，必从契之先世天子所居也。世本、本纪皆云契是帝喾子，知“先王”是契父帝喾。帝喾本居𠅢，今汤住从之。喾实帝也，言“先王”者，对文论优劣，则有皇与帝及王之别，散文则虽皇与帝皆得言王也。故礼运云：“昔者先王未有宫室”，乃谓上皇为王，是其类也。孔言“汤自商丘迁焉”，以相土之居商丘，其文见于左传，因之言自商丘徙耳。此言不必然也。何则？相土，契之孙也。自契至汤凡八迁，若相土至汤都遂不改，岂契至桓土三世而七迁也？相土至汤必更迁都，但不知汤从何地而迁𠅢耳，必不从商丘迁也。郑玄云：“𠅢，今河南偃师县有□𠅘。”汉书音义臣瓉者云：“汤居𠅢，今济阴𠅢县是也。今𠅢有汤塳，已氏有伊尹塳。”杜预云：“梁国蒙县北有𠅢城，城中有成汤塳，其西又有伊尹塳。”皇甫谧云：“孟子称汤居𠅢，与葛为邻，葛伯不祀，汤使𠅢众为之耕。葛即今梁国宁陵之葛郷也。若汤居偃师，去宁陵八百余里，岂当使民为之耕乎？𠅢今梁国谷熟县是也。”诸说不同，未知孰是。",
                    "zhushu": "",
                    "type": 2
                },
                {
                    "paragraph": "传“告来”至“皆亡”",
                    "zhushu": "",
                    "type": 2
                },
                {
                    "paragraph": "正义曰：经文既亡，其义难明，孔以意言耳。所言“帝告”，不知告谁。序言“从先王居”，或当告帝喾也。",
                    "zhushu": "",
                    "type": 2
                },
                {
                    "paragraph": "传“葛国”至“于葛”",
                    "zhushu": "",
                    "type": 2
                },
                {
                    "paragraph": "正义曰：序言“汤征诸侯”，知其人是葛国之君，伯爵。直云“不祀”，文无指厈。王制云：“山川神柢有不举者为不敬，不敬者君削以地。宗庙有不顺者为不孝，不孝者君黜以爵。”是言“不祀”，必废其土地山川之神，祇及宗庙皆不祀，故汤始征之。汤伐诸侯，伐始于葛，仲虺之诰云“初征自葛”是也。孟子云：“汤居𠅢，与葛为邻。葛伯不𣏌，汤使人问之曰：‘ 何为不祀？’曰：‘无以供牺牲也。’汤使遗之牛羊。葛伯食之，又不祀。汤又使人问之曰：‘何为不祀？’曰：‘无以供粢盛也。’汤使𠅢往为之耕，老弱馈食。葛伯率其人，要其酒食黍稻者，劫而夺之，不授者杀之。有童子以黍内饷，杀而夺之。书曰：‘葛伯仇饷。’此之谓也。”是说伐始于葛之事也。",
                    "zhushu": "",
                    "type": 2
                },
                {
                    "paragraph": "传“伊尹”至“于桀”",
                    "zhushu": "",
                    "type": 2
                },
                {
                    "paragraph": "正义曰：伊，氏。尹，字。故云“字氏”，倒文以晓人也。伊尹不得叛汤，知汤贡之于桀。必贡之者，汤欲以诚辅桀，冀其用贤以治，不可匡辅，乃始伐之。此时未有伐桀之意，故贡伊尹使辅之。孙武兵书反闲篇曰：“商之兴也，伊尹在夏。周之兴也，吕牙在殷。”言使之为反闲也。”与此说殊。",
                    "zhushu": "",
                    "type": 2
                },
                {
                    "paragraph": "传“鸠方”至“曰遇”",
                    "zhushu": "",
                    "type": 2
                },
                {
                    "paragraph": "正义曰：伊尹与之言，知是贤臣也。“不期而会曰遇”，隐八年谷梁传文也。",
                    "zhushu": ""
                }
            ]
        },
        {
            "name": "商书汤誓第一",
            "paragraphs": [
                {
                    "paragraph": "商书汤誓第一",
                    "zhushu": ""
                },
                {
                    "paragraph": "“伊尹”至“汤誓”",
                    "zhushu": "",
                    "type": 2
                },
                {
                    "paragraph": "正义曰：伊尹以夏政丑恶，去而归汤，辅相成汤，与之伐桀。升道从陑，出其不意，遂与桀战于鸣条之野。将战而誓戒士众，史叙其事，作汤誓。",
                    "zhushu": "",
                    "type": 2
                },
                {
                    "paragraph": "传“桀都”至“之南”",
                    "zhushu": "",
                    "type": 2
                },
                {
                    "paragraph": "正义曰：此序汤自伐桀，必言“伊尹相汤”者，序其篇次，自为首尾。以上云伊尹丑夏，遂相成汤伐之，故文次言“伊尹”也。计太公之相武王，犹如伊尹之相成汤，泰誓不言“太公相”者，彼文无其次也。且武王之时，有周、召之伦，圣贤多矣。汤称伊尹云：“聿求元圣，与之戮力。”伊尹称：“惟尹躬暨汤，咸有一德。”则伊尹相汤，其功多于太公，故特言“伊尹相汤”也。“桀都安邑”，相传为然，即汉之河东郡安邑县是也。史记吴起对魏武侯云：“夏桀之居，左河济，右太华，伊阙在其南，羊肠在其北，修政不仁，汤放之也。”地理志云：上党郡壶关县有羊肠坂，在安邑之北。是桀都安邑必当然矣。将明陑之所在，故先言“桀都安邑”。桀都在𠅢西，当从东而往，今乃升道从陑。“升”者，从下向上之名。言陑当是山阜之也，历险迂路，为出其不意故也。陑在河曲之南，盖今潼关左右。河曲在安邑西南，从陑向北，渡河乃东向安邑。鸣条在安邑之西，桀西出拒汤，故“战于鸣条之野”。陑在可由之南，鸣条在安邑之西，皆彼有其迹，相传云然。汤以至圣伐暴，当显行用师，而出其不意，掩其不备者，汤承禅代之后，尝为桀臣，惭而且惧，故出其不意。武王则三分天下有其二，久不事纣，纣有浮桀之罪，地无险要之势，故显然致罚，以明天诛。又慇懃誓众，与汤有异，所以汤惟一誓，武王有三。",
                    "zhushu": "",
                    "type": 2
                },
                {
                    "paragraph": "传“地在”至“拒汤”",
                    "zhushu": "",
                    "type": 2
                },
                {
                    "paragraph": "正义曰：郑玄云：“鸣条，南夷地名。孟子云舜卒放鸣条，东夷之地。或云陈留平丘县今有鸣条𠅘是也。”皇甫谧云：“伊训曰：‘ 造攻自鸣条，朕哉自𠅢。’ 又曰：‘ 夏师败绩，乃伐三朡。’ 汤诰曰：‘ 王归自克夏，至于𠅢。’ 三朡在定陶，放义不得在陈留与东夷也。今安邑见有鸣条陌、昆吾𠅘。左氏以为昆吾与桀同以乙卯日亡，韦顾亦尔。故诗曰：‘ 韦顾既伐，昆吾夏桀。’放左氏昆吾在卫，乃在濮阳，不得与桀异处同日而亡。明昆吾亦来安邑，欲以卫桀，故同日亡，而安邑有其𠅘也。且吴起言险以指安邑，安邑于此而言，何得在南夷乎？”谧言是也。",
                    "zhushu": "",
                    "type": 2
                },
                {
                    "paragraph": "“汤誓”",
                    "zhushu": "",
                    "type": 2
                },
                {
                    "paragraph": "正义曰：此经皆誓之辞也。甘誓、泰誓、牧誓发首皆有序引，别言其誓意，记其誓处。此与费誓惟记誓辞，不言誓处者，史非一人，辞有详略，序以经文不具，故备言之也。",
                    "zhushu": "",
                    "type": 2
                },
                {
                    "paragraph": "“王曰”至“攸赦”",
                    "zhushu": "",
                    "type": 2
                },
                {
                    "paragraph": "正义曰：商王成汤将与桀战，呼其将士曰：“来，汝在军之众庶，悉听我之誓言。我伐夏者，非我小子辄敢行此以臣伐君，举为乱事，乃由有夏君桀多有大罪，上天命我诛之。桀既失君道，我非复桀臣，是以顺天诛之，由其多罪故也。桀之罪状，汝尽知之。今汝桀之所有之众，即汝辈是也。汝等言曰：‘ 我君夏桀，不忧念我等众人，舍废我稼穑之事，夺我农功之业，而为割剥之政于夏邑，敛我货财。’ 我惟闻汝众言，夏氏既有此罪，上天命我诛桀，哉畏上天之命，不敢不正桀罪而诛之。又质而审之。今汝众人其必言曰：‘ 夏王之罪，其实如我所言。’ 夏王非徒如此，又与臣下相率遏绝众力，使不得事农。又相率为割剥之政于此夏邑，使不得安居。上下同恶，民困益甚。由是汝等相率怠惰，不与在上和协，比桀于日，曰：‘ 是日何时能丧？若其可丧，我与汝皆亡身没之。’ 宁杀身以亡桀，是其恶之甚。夏王恶德如此，今我必往诛之。汝庶几辅成我一人，致行天之威罚，我其大赏赐汝。汝无得不信我语，我终不食尽其言，为虚伪不实。汝若不从我之誓言，我则并杀汝子，以戮汝身，必无有所赦。”劝使勉力，勿犯法也。“庶”亦“众”也，古人有此重言，犹云“艰难”也。",
                    "zhushu": "",
                    "type": 2
                },
                {
                    "paragraph": "传“契始”至“一夫”",
                    "zhushu": "",
                    "type": 2
                },
                {
                    "paragraph": "正义曰：以汤于此称“王”，故本其号摘之意。“契始封商，汤号为商”，知“契始封商，汤遂以商为天下之号”。郑玄之说亦然。惟王肃云：“相土居商丘，汤取商为号。”若取摘丘为号，何以不名“商丘”而单名“商”也？若八迁，国名商不改，则此商犹是契商，非相土之商也。若八迁，迁即改名，则相土至汤改名多矣。相土既非始祖，又非受命，何故用其所居之地以为天下号名？成汤之意，复何取乎？知其必不然也。汤取契封商，以商为天下之号，周不取后稷封邰为天下之号者，契后八迁，商名不改，成汤以商受命，故宜以商为号。后稷之后，随迁易名，公刘为豳，大王为周，文王以周受命，故当以周为号。二代不同，理则然矣。泰誓云“独夫受”，此汤称为王，则比桀于一夫，桀既同于一夫，故汤可称王矣。是言汤于伐桀之时始称王也。周书泰誓称“王”，则亦伐纣之时始称“王”也。郑玄以文王生称王，亦谬也。",
                    "zhushu": "",
                    "type": 2
                },
                {
                    "paragraph": "传“称举”至“顺天”",
                    "zhushu": "",
                    "type": 2
                },
                {
                    "paragraph": "正义曰：“称，举”，释言文。常法以臣伐君，则为乱逆，故举乱谓“以诸侯伐天子”。“桀有昏德”，宣三年左传文。以有昏德，天命诛之，今乃顺天行诛，非复臣伐君也。以此解众人守常之意也。",
                    "zhushu": "",
                    "type": 2
                },
                {
                    "paragraph": "传“今汝”至“之言”",
                    "zhushu": "",
                    "type": 2
                },
                {
                    "paragraph": "正义口：如我者，谓汤之自称“我”也。汤谓其众云：“汝言桀之罪，如我誓言所述也。”",
                    "zhushu": "",
                    "type": 2
                },
                {
                    "paragraph": "传“言桀”至“赋重”",
                    "zhushu": "",
                    "type": 2
                },
                {
                    "paragraph": "正义曰：此经与上“舍我穑事，而割正夏”，其意一也。上言夏王之身，此言“君臣相率”，再言所以积桀之罪也。力施于农，财供上赋，故以止绝众力谓废农功，割剥夏邑谓征赋重。言以农时劳役，又重敛其财，致使民困而怨深，赋敛重则民不安矣。",
                    "zhushu": "",
                    "type": 2
                },
                {
                    "paragraph": "传“众下”至“丧桀”",
                    "zhushu": "",
                    "type": 2
                },
                {
                    "paragraph": "正义曰：上既驭之非道，下亦不供其命，故“众下相率为怠惰，不与上和合”，不肯𣫭事顺从也。比桀于日，曰：“是日何时丧亡？”欲令早丧桀命也。“我与汝俱亡”者，民相谓之辞，言并欲杀身以丧桀也。所以比桀于日者，以日无丧之理，犹云桀不可丧，言丧之难也。不避其难，与汝俱亡，欲杀身以丧桀，疾之甚也。郑云：“桀见民欲叛，乃自比于日，曰：‘ 是日何尝丧乎？日若丧亡，我与汝亦皆丧亡。’引不亡之征，以胁恐下民也。”",
                    "zhushu": "",
                    "type": 2
                },
                {
                    "paragraph": "传“食尽”至“不实”",
                    "zhushu": "",
                    "type": 2
                },
                {
                    "paragraph": "正义曰：释诂云：“食，伪也。”孙炎曰：“食言之伪也。”哀二十五年左传云，孟武伯恶郭重，曰：“何肥也？”公曰：“是食言多矣，能无肥乎？”然则言而不行，如食之消尽，后终不行，前言为伪，故通谓伪言为“食言”，故尔雅训“食”为伪也。",
                    "zhushu": "",
                    "type": 2
                },
                {
                    "paragraph": "传“古之”至“勿犯”",
                    "zhushu": "",
                    "type": 2
                },
                {
                    "paragraph": "正义曰：昭二十年左传引康诰曰：“父子兄弟，罪不相及。”是古之用刑如是也。既刑不相及，必不杀其子，权时以迫胁之，使勿犯刑法耳。不于甘誓解之者，以夏启承舜、禹之后，刑罚尚宽，殷、周以后，其罪或相缘坐，恐其实有孥戮，故于此解之。郑玄云：“大罪不止其身，又孥戮其子孙。周礼云：‘ 其奴男子入于罪隷，女子八于舂槀。’”郑意以为实戮其子，故周礼注云：“奴谓从坐而没入县官者也。”孔以“孥戮”为权胁之辞，则周礼所云非从坐也。郑众云：“谓坐为盗贼而为奴者，输于罪隶。”舂人、槀人之官引此“孥戮汝”。又引论语云：“箕子为之奴。”或如众言，别有没入，非缘坐者也。",
                    "zhushu": "",
                    "type": 2
                },
                {
                    "paragraph": "“汤既”至“臣扈”",
                    "zhushu": "",
                    "type": 2
                },
                {
                    "paragraph": "正义曰：汤既伐而胜夏，革命创制，变置社稷，欲迁其社，无人可代句龙，故不可而止。于时有言议论其事，故史叙之为夏社、疑至、臣扈三篇，皆亡。",
                    "zhushu": "",
                    "type": 2
                },
                {
                    "paragraph": "传“汤承”至“而止”",
                    "zhushu": "",
                    "type": 2
                },
                {
                    "paragraph": "正义曰：传解汤迁社之意， 汤承尧、舜禅代之后，已独伐而取之，虽复应天顺人，乃是逆取顺守，而有惭愧之德，自恨不及古人，故革命创制，改正易服，因变置社稷也。易革卦彖曰：“汤武革命，顺乎天而应乎人。”下篇言“汤有惭德”。 大传云：“改正朔，易服色，此其所得与民变革者也。”所以变革此事，欲易人之视听，与之更新，故于是之时变置社稷。昭二十九年左传云：“共工氏有子曰句龙，为后土，后土为社。有烈山氏之子曰柱，为稷，自夏已上祀之。周弃亦为稷，自商已来祀之。”祭法云：“厉山氏之有天下也，其子曰农，能殖百谷。夏之衰也，周弃继之，故祀以为稷。其工氏之霸九州也，其子曰后土，能平九州，故祀以为社。”是言变置之事也。鲁语文与祭法正同，而云“夏之兴也，周弃继之”，“兴”当为“衰”字之误耳。汤于初时，社稷俱欲改之。 周弃功多于柱，即今废柱祀弃。 而上世治水土之臣，其功无及句龙者，故不可迁而止。此序之次在汤誓之下，云“汤既胜夏”，下云“夏师败绩，汤遂从之”，是未及逐桀，已为此谋。郑玄等注此序，乃在汤誓之上，若在作誓之前，不得云“既胜夏”也。孟子曰：“牺牲既成，粢盛既絜，祭祀以时，然而旱乾水溢，则变置社稷。”郑玄因此乃云：“汤伐桀之时大旱，既置其礼祀，明德以荐而犹旱，至七年，故更致社稷。”乃谓汤即位之后，七年大旱，方始变之。若实七年乃变，何当系之“胜夏”？“胜夏”犹尚不可，况在汤誓前乎？且礼记云：“夏之衰也，周弃继之。”商兴七年乃变，安得以“夏衰”为言也？若商革夏命，犹七年祀柱，左传亦不得断为自夏已上祀柱，自商已来祀弃也。由此而言，孔称改正朔而变置社稷，所言得其旨也。汉世儒者说社稷有二，左传说社祭句龙，稷祭柱、弃，惟祭人神而已。孝经说社为土神，稷为谷神，句龙、柱、弃是配食者也。孔无明说，而此经云“迁社”，孔传云“无及句龙”，即同贾逵、马融等说，以社为句龙也。",
                    "zhushu": "",
                    "type": 2
                },
                {
                    "paragraph": "传“言夏”至“皆亡”",
                    "zhushu": "",
                    "type": 2
                },
                {
                    "paragraph": "正义曰：“疑至”与“臣扈”相类，当是二臣名也。盖亦言其不可迁之意。马融云：“圣人不可自专，复用二臣自明也。”",
                    "zhushu": "",
                    "type": 2
                },
                {
                    "paragraph": "传“三朡”至“宝之”",
                    "zhushu": "",
                    "type": 2
                },
                {
                    "paragraph": "正义曰：汤伐三朡，知是国名。逐桀而伐其国，知“桀走保之”也。“今定陶”者，相传为然。安邑在洛阳西北，定陶在洛阳东南，孔迹其所往之路，桀自安邑东入山，出太行，乃东南涉河，往奔三朡。汤缓追之，不迫，遂奔南巢。“俘，取”，释诂文。桀必载宝而行，弃于三朡。取其宝玉，取其所弃者也。楚语云：“玉足以庇荫嘉谷，使无水旱之灾，则宝之。”韦昭云：“玉，礼神之玉也。”言用玉礼神，神享其德，使风雨调和，可以庇荫嘉谷，故取而宝之。",
                    "zhushu": ""
                }
            ]
        },
        {
            "name": "商书仲虺之诰第二",
            "paragraphs": [
                {
                    "paragraph": "商书仲虺之诰第二",
                    "zhushu": ""
                },
                {
                    "paragraph": "“汤归”至“作诰”",
                    "zhushu": "",
                    "type": 2
                },
                {
                    "paragraph": "正义曰：汤归自伐夏，至于大坰之地，其臣仲虺作诰以诰汤， 史录其言，作仲虺之诰。上言“遂伐三朡”，故传言“自三朡而还”。不言“归自三朡”，而言“归自夏”者，伐夏而遂逐桀，于今方始旋归，以自夏告庙，故序言“自夏”。传本其来处，故云“自三朡”耳。“大坰”，地名，未知所在，当是定陶向𠅢之路所经。汤在道而言“予恐来世以台为口实”，故仲虺至此地而作诰也。序不言“作仲虺之诰”，以理足文便，故略之。",
                    "zhushu": "",
                    "type": 2
                },
                {
                    "paragraph": "传“为汤”至“之后”",
                    "zhushu": "",
                    "type": 2
                },
                {
                    "paragraph": "正义曰：定元年左传云：“薛之皇祖奚仲居薛，以为夏车正。仲虺居薛，以为汤左相。”是其事也。",
                    "zhushu": "",
                    "type": 2
                },
                {
                    "paragraph": "“仲虺之诰”",
                    "zhushu": "",
                    "type": 2
                },
                {
                    "paragraph": "正义曰：发首二句，史述成汤之心。次二句，汤言已惭之意。“仲虺乃作诰”以下，皆劝汤之辞。自“曰呜呼”至“用𠁊厥师”，言天以桀有罪，命伐夏之事。自“简贤辅势”至“言足听闻”，说汤在桀时怖惧之事。自“惟王弗迩声色”至“厥惟旧哉”，言汤有德行加民，民归之事。自“佑贤辅德”以下，说天子之法，当擢用贤良，屏黜昏暴，劝汤奉行此事，不须以放桀为恶。康诰、召诰之类，二字足以为文。“仲虺诰”三字不得成文，以“之”字足成其句。毕命、囧命不言“之”，微子之命、文侯之命言“之”，与此同，犹周礼司服言“大裘而冕”，亦足句也。",
                    "zhushu": "",
                    "type": 2
                },
                {
                    "paragraph": "传“仲虺”至“曰诰”",
                    "zhushu": "",
                    "type": 2
                },
                {
                    "paragraph": "正义曰：伯仲叔季，人字之常，“仲虺”必是其名，或字仲而名虺。古人名字不可审知，纵使是字，亦得谓之为名，言是人之名号也。左传称居薛，为汤左相，是“以诸侯相天子”也。周礼士师云：“以五戒先后刑罚，一曰誓，用之于军旅。二曰诰，用之于会同。”是“会同曰诰”，“诰”谓于会之所，设言以诰众。此惟诰汤一人而言“会同”者，因解诸篇“诰”义，且仲虺必对众诰汤，亦是“会同曰诰”。",
                    "zhushu": "",
                    "type": 2
                },
                {
                    "paragraph": "“成汤放桀于南巢”",
                    "zhushu": "",
                    "type": 2
                },
                {
                    "paragraph": "正义曰：桀奔南巢，汤纵而不迫，故称“放”也。传言“南巢，地名”，不知地之所在。周书序有“巢伯来朝”，传云：“南方远国。”郑玄云：“巢，南方之国。 世一见者，桀之所奔，盖彼国也。以其国在南，故称南耳。”传并以“南巢”为地名，不能委知其处，故未明言之。",
                    "zhushu": "",
                    "type": 2
                },
                {
                    "paragraph": "“夏王”至“厥师”",
                    "zhushu": "",
                    "type": 2
                },
                {
                    "paragraph": "正义曰：“矫”，诈也。“诬”，加也。夏王自有所欲，诈加上天，言天道须然，不可不尔。假此以布苛虐之命于天下，以困苦下民。上天用桀无道之故，故不善之，用使商家受此为王之命，以王天下。用命商王，明其所有之众，谓汤教之使修德行善，以自安乐，是明之也。",
                    "zhushu": "",
                    "type": 2
                },
                {
                    "paragraph": "传“式，用。𠁊，明也”",
                    "zhushu": "",
                    "type": 2
                },
                {
                    "paragraph": "正义曰：“式，用”，释言文。昭七年左传云：“是以有精𠁊至于神明。”从𠁊以至于明，则“𠁊”是明之如，故“𠁊”为明也。经称“昧𠁊”，谓未大明也。",
                    "zhushu": "",
                    "type": 2
                },
                {
                    "paragraph": "“德懋”至“不吝”",
                    "zhushu": "",
                    "type": 2
                },
                {
                    "paragraph": "正义曰：于德能勉力行之者，王则劝勉之以官。于功能勉力为之者，王则劝勉之以赏。用人之言，惟如已之所出；改悔过失，无所恡惜。美汤之行如此。凡庸之主，得人之言 ， 非已智，虽知其善，不肯遂从。已有愆失，耻于改过，举事虽觉其非，不肯更悔，是惜过不改，故以此美汤也。成汤之为此行，尚为仲虺所称叹，凡人能勉者鲜矣。",
                    "zhushu": "",
                    "type": 2
                },
                {
                    "paragraph": "“乃葛伯仇饷”",
                    "zhushu": "",
                    "type": 2
                },
                {
                    "paragraph": "正义曰：此言“乃”者，却说已过之事。胤征云“乃季秋月朔”，其义亦然。左传称“怨耦曰仇”，谓彼人有负于我，我心怨之，是名为“仇”也。饷田之人不负葛伯，葛伯夺其饷而杀之，是葛伯以饷田之人为已之仇，言非所怨而妄杀，故汤为之报也。孟子称汤使𠅢众往为之耕，有童子以黍□饷，葛伯夺而杀之，则葛伯所杀，杀𠅢人也。传言“葛伯游行，见农人之饷于田者，杀其人而夺其饷，故谓之仇饷”，乃似葛伯自杀已人，与孟子违者，汤之征葛，以人之枉死而为之报耳，不为𠅢人乃报之，非𠅢人则赦之，故传指言杀饷，不辨死者何人。𠅢人、葛人义无以异，故不复言“𠅢”，非是故违孟子。",
                    "zhushu": "",
                    "type": 2
                },
                {
                    "paragraph": "传“贤则”至“之道”",
                    "zhushu": "",
                    "type": 2
                },
                {
                    "paragraph": "正义曰：周礼郷大夫云：“三年则大比，考其德行道艺，而兴贤者。”郑玄云：“贤者谓有德行者。”诗序云：“忠臣良士皆是善也。”然则“贤”是德盛之名，“德”是资贤之实，“忠”是尽心之事，“良”是为善之称，俱是可用之人，所从言之异耳。“佑之”与“辅、显之”与“遂”，随便而言之。",
                    "zhushu": "",
                    "type": 2
                },
                {
                    "paragraph": "传“弱则”至“正义”",
                    "zhushu": "",
                    "type": 2
                },
                {
                    "paragraph": "正义曰：力少为“弱”，不明为“昧”，政荒为“乱”，国灭为“亡”，“兼”谓包之，“攻”谓击之，“取”谓取为已有，“侮”谓侮慢其人。“弱”“昧”“乱”“亡”，俱是彼国衰微之状，“兼”“攻”“取”“侮”，是此欲吞并之意。“弱”“昧”是始衰之事，来服则制为已属，不服则以兵攻之。此二者始欲服其人，未是灭其国。“乱”是已乱，“亡”谓将亡，二者衰甚，已将灭其国，亡形已著，无可忌惮，故陵侮其人。既侮其人，必灭其国，故以“侮”言之。此是人君之正义。仲虺陈此者，意亦言桀乱亡，取之不足为愧。下言“推亡”及“覆昏暴”，其意亦在桀也。",
                    "zhushu": "",
                    "type": 2
                },
                {
                    "paragraph": "“德日”至“乃离”",
                    "zhushu": "",
                    "type": 2
                },
                {
                    "paragraph": "正义曰：易系辞云：“日新之谓盛德。”修德不怠，日日益新，德加于人，无远不届，故万邦之众惟尽归之。志意自满则陵人，人既被陵，情必不附，虽九族之亲，乃亦离之。“万邦”，举远以明近； “九族”，举亲以明疏也。汉代儒者说九族有二， 案礼戴及尚曺纬、欧阳说九族，乃异姓有属者，父族四，母族三，妻族二。古尚书说九族，从髙祖至玄孙凡九族。尧典云“以亲九族”，传云“以睦髙祖玄孙之亲”，则此言“九族”，亦谓髙祖玄孙之亲也。谓“万邦惟怀”，实归之。 “九族乃离”，实离之。圣贤设言为戒，容辞颇甚，父子之闲，便以志满相弃。此言“九族”，以为外姓九族有属，文便也。",
                    "zhushu": ""
                }
            ]
        },
        {
            "name": "商书汤诰第三",
            "paragraphs": [
                {
                    "paragraph": "商书汤诰第三",
                    "zhushu": ""
                },
                {
                    "paragraph": "“汤既”至“汤诰”",
                    "zhushu": "",
                    "type": 2
                },
                {
                    "paragraph": "正义曰：汤既黜夏王之命，复归于𠅢，以伐桀大义诰示天下。史录其事，作汤诰。仲虺在路作诰，此至𠅢乃作，故次仲虺之下。",
                    "zhushu": "",
                    "type": 2
                },
                {
                    "paragraph": "“王归自克夏”",
                    "zhushu": "",
                    "type": 2
                },
                {
                    "paragraph": "正义曰：汤之俴桀，当有诸侯从之，不从行者必应多矣。既已克夏，改正名号，还至于𠅢，海内尽来，犹如武成篇所云“庶邦冢君暨百工，受命于周”也。汤于此时，大诰诸侯以伐桀之义，故云“诞告万方”。“诞，大”，释诂文。“万”者，举盈数。下云“凡我造邦”，是诰诸侯也。",
                    "zhushu": "",
                    "type": 2
                },
                {
                    "paragraph": "“降𠂻于下民”",
                    "zhushu": "",
                    "type": 2
                },
                {
                    "paragraph": "正义曰：天生烝民，与之五常之性，使有仁义礼智信，是天降善于下民也。天既与善于民，君当顺之，故下传云“顺人有常之性，则是为君之道”。",
                    "zhushu": "",
                    "type": 2
                },
                {
                    "paragraph": "“弗忍荼毒”",
                    "zhushu": "",
                    "type": 2
                },
                {
                    "paragraph": "正义曰：释草云：“荼，苦菜。”此莱味苦，故假之以言人苦。“毒”谓螫人之虫，蛇虺之类。 实是人之所苦，故并言“荼毒”以喻苦也。",
                    "zhushu": "",
                    "type": 2
                },
                {
                    "paragraph": "“敢用玄牡”",
                    "zhushu": "",
                    "type": 2
                },
                {
                    "paragraph": "正义曰：檀弓云：“殷人尚白，牲用白。”今云“玄牡”，夏家尚黑，于时未变夏礼，故不用白也。故安国注论语“敢用玄牡”之文云，“殷家尚白，未变夏礼，故用玄牡”，是其义也。郑玄说：“天神有六，周家冬至祭皇天大帝于圜丘，牲用苍。夏至祭灵威仰于南郊，则牲用骍。”孔注孝经“圜丘”与“郊”共为一事，则孔之所说无六天之事。论语尧曰之篇所言“敢用玄牡”，即此事是也。孔注论语以为“尧曰”之章“有二帝三王之事，录者采合以成章。检大禹谟及此篇与泰誓、武成，则‘尧曰’之章其文略矣。”郑玄解论语云：“‘用玄牡’者，为舜命禹事，于时摠告五方之帝，莫适用，用皇天大帝之牲。”其意与孔异。",
                    "zhushu": "",
                    "type": 2
                },
                {
                    "paragraph": "传“聿遂”至“请命”",
                    "zhushu": "",
                    "type": 2
                },
                {
                    "paragraph": "正义曰：“聿”训述也，述前所以申遂，故“聿”为遂也。“戮力”犹勉力也。论语云：“陈力就列。”汤臣大贤惟有伊尹，故知“大圣陈力，谓伊尹”也。伊尹贤人而谓之“圣”者，相对则“圣”极而“贤”，次散文则“贤”“圣”相通。舜谓禹曰：“惟汝贤。”是“圣”得谓之“贤”，则“贤”亦可言“圣”。郑玄周礼注云：“圣通而先识也。”解先识则为圣名，故伊尹可为圣也。孟子云：“伯夷，圣人之清者也。伊尹，圣人之任者也。柳下惠，圣人之和者也。孔子，圣人之明者也。”是谓伊尹为圣人也。桀为残虐，人不自保，故伐桀除人之秽，是为“请命”。",
                    "zhushu": "",
                    "type": 2
                },
                {
                    "paragraph": "“天命”至“允殖”",
                    "zhushu": "",
                    "type": 2
                },
                {
                    "paragraph": "正义曰：桀以大罪，身即黜伏，是天之福善祸淫之命，信而不僭差也。既除大恶，天下焕然修饰，若草木同生华，兆民信乐生也。昔日不保性命，今日乐生活矣。僭差，不齐之意，故传以“僭”为差。“贲，饰”，易序卦文也。",
                    "zhushu": "",
                    "type": 2
                },
                {
                    "paragraph": "传“此伐”至“众心”",
                    "zhushu": "",
                    "type": 2
                },
                {
                    "paragraph": "正义曰：经言“兹”者，谓此伐桀也。顾氏云：“未知得罪于天地，言伐桀之事，未知得罪于天地以否。”汤之伐桀，上应天心，下符人事，本实无罪，而云“未知得罪以否”者，谦以求众心。",
                    "zhushu": "",
                    "type": 2
                },
                {
                    "paragraph": "“惟简在上帝之心”",
                    "zhushu": "",
                    "type": 2
                },
                {
                    "paragraph": "正义曰：郑玄注论语云：“简阅在夭心，言天简阅其善恶也。”",
                    "zhushu": "",
                    "type": 2
                },
                {
                    "paragraph": "“咎单作明居”",
                    "zhushu": "",
                    "type": 2
                },
                {
                    "paragraph": "正义曰：百篇之序此类有四，伊尹作咸有一德，周公作无逸、 作立政，与此篇。直言其所作之人，不言其作者之意，盖以经文分明，故略之。马融云：“咎单为汤司空。”传言“主土地之官”，盖亦为司空也。",
                    "zhushu": ""
                }
            ]
        },
        {
            "name": "商书伊训第四",
            "paragraphs": [
                {
                    "paragraph": "商书伊训第四",
                    "zhushu": ""
                },
                {
                    "paragraph": "“成汤”至“徂后”",
                    "zhushu": "",
                    "type": 2
                },
                {
                    "paragraph": "正义曰：成汤既没，其岁即太甲元年，伊尹以太甲承汤之后，恐其不能纂修祖业，作书以戒之。史叙其事，作伊训、肆命、徂后三篇。",
                    "zhushu": "",
                    "type": 2
                },
                {
                    "paragraph": "传“太甲”至“元年”",
                    "zhushu": "",
                    "type": 2
                },
                {
                    "paragraph": "正义曰：“太甲，太丁子”，世本文也。此序以“太甲元年”继“汤没”之下，明是太丁未立而卒，太甲以孙继祖，故汤没而太甲代立，即以其年称为元年也。周沄以逾年即位，知此即以其年称元年者，此经云“元祀十有二月，伊尹祠于先王，奉嗣王柢见厥祖”，太甲中篇云“惟三祀十有二月朔，伊尹以冕服奉嗣王归于𠅢”，二者皆云“十有二月”，若是逾年即位，二者皆当以正月行事，何以用十二月也？明此经“十二月”是汤崩之逾月，太甲中篇“三祀十有二月”是服阕之逾月，以此知汤崩之年，太甲即称元年也。舜禹以受帝终事，自取岁首，遭丧嗣位，经无其文。夏后之世或亦不逾年也。顾氏云：“殷家犹质，逾月即改元年，以明世异，不待正月以为首也。”商谓年为祀，序称“年”者，序以周世言之故也。据此经序及太甲之篇，太甲必继汤后。而殷本纪云：“汤崩，太子太丁未立而卒，于是乃立太丁之弟外丙。三年崩，别立外丙之弟仲壬。四年崩，伊尹乃立太丁之子太甲。”与经不同，彼必妄也。刘歆、班固不见古文，谬从史记。皇甫谧既得此经，作帝王世纪，乃述马迁之语，是其疏也。顾氏亦云：“止可依经诰大典，不可用传记小说。”",
                    "zhushu": "",
                    "type": 2
                },
                {
                    "paragraph": "“惟元祀”",
                    "zhushu": "",
                    "type": 2
                },
                {
                    "paragraph": "正义曰：“伊尹祠于先王”，谓祭汤也。“奉嗣王祗见厥祖”，谓见汤也。故传解“祠先王”为“奠𣩵而告”，“见厥祖”为“居位主丧”，“群后咸在”为“在位次”，皆述在丧之事，是言“祠”是奠也。祠丧于𣩵，敛、祭皆名为奠，虞祔卒哭始名为祭。知“祠”非宗庙者，“元祀”即是初丧之时，未得祠庙，且汤之父祖不追为王，所言“先王”惟有汤耳，故知“祠”实是奠，非祠宗庙也。祠之与奠有大小耳，祠则有主有尸，其礼大； 奠则奠器而已，其礼小。“奠”“祠”俱是享神，故可以“祠”言“奠”，亦由于时犹质，未有节文，周时则祠、奠有异，故传解“祠”为奠耳。",
                    "zhushu": "",
                    "type": 2
                },
                {
                    "paragraph": "传“此汤”至“而告”",
                    "zhushu": "",
                    "type": 2
                },
                {
                    "paragraph": "正义曰：太甲中篇云：“三祀十有二月，伊尹以冕服奉嗣王。”则是除丧即吉，明十二月服终。礼记称“三年之丧，二十五月而毕”，知此年十一月汤崩， 此祠先王是“汤崩逾月，太甲即位，奠𣩵而告”也。此“奠𣩵而告”，亦如周康王受顾命尸于天子。春秋之世既有奠𣩵即位、逾年即位，此逾月即位当奠𣩵即位也。此言“伊尹祠于先王”，是特设祀也。“嗣王祗见厥祖”，是始见祖也。特设祀礼而王始见祖，明是初即王位，告𣩵为丧主也。",
                    "zhushu": "",
                    "type": 2
                },
                {
                    "paragraph": "传“汤有”至“称焉”",
                    "zhushu": "",
                    "type": 2
                },
                {
                    "paragraph": "正义曰：“汤有功烈之祖”，毛诗传文也。“烈”训业也，汤有定天下之功业，为商家一代之大祖，故以“烈祖”称焉。",
                    "zhushu": "",
                    "type": 2
                },
                {
                    "paragraph": "传“先君”至“禳灾”",
                    "zhushu": "",
                    "type": 2
                },
                {
                    "paragraph": "正义曰：“有夏先君”，摠指桀之上世， 有德之王皆是也。传举圣贤者言“禹已下，少康已上”，惟当禹与启及少康耳。鲁语云：“杼能师禹者也。”杼，少康之子，传盖以其德衰薄，故断自少康已上耳。由勉行其德，故“无有夭灾”，言能以德禳灾也。",
                    "zhushu": "",
                    "type": 2
                },
                {
                    "paragraph": "“山川”至“咸若”",
                    "zhushu": "",
                    "type": 2
                },
                {
                    "paragraph": "正义曰：“山川鬼神”，谓山川之鬼神也。“亦莫不宁”者，谓鬼神安人君之政，政善则神安之，神安之则降福人君，无妖孽也。“鸟兽鱼鼈咸若”者，谓人君顺禽鱼，君政善而顺彼性，取之有时，不夭杀也。鸟兽在陆，鱼鼈在水，水陆所生微细之物，人君为政皆顺之，明其余无不顺也。",
                    "zhushu": "",
                    "type": 2
                },
                {
                    "paragraph": "“于其”至“自𠅢”",
                    "zhushu": "",
                    "type": 2
                },
                {
                    "paragraph": "正义曰：“于其子孙”，于有夏先君之子孙，谓桀也。“不循其祖之道，天下祸灾”，谓灭其国而诛其身也。天不能自诛于桀，故借手于我有命之人，谓成汤也。言汤有天命，将为天子，就汤借手，使诛桀也。既受天命诛桀，始攻从鸣条之地而败之。天所以命我者，由汤始自修德于𠅢故也。",
                    "zhushu": "",
                    "type": 2
                },
                {
                    "paragraph": "“立爱”至“四海”",
                    "zhushu": "",
                    "type": 2
                },
                {
                    "paragraph": "正义曰：王者之驭天下，抚兆人，惟爱敬二事而已。孝经天子之章盛论爱敬之事，言天子当用爱敬以接物也。行之所立，自近为始。立爱惟亲，先爱其亲，推之以及疏。立敬惟长，先敬其长，推之以及幼。即孝经所云“爱亲者不敢恶于人，敬亲者不敢慢于人”，是推亲以及物，始则行于家国，终乃洽于四海，即孝经所云“德教加于百姓，刑于四海”是也。所异者孝经论爱敬并始于亲，令缘亲以及疏，此分敬属长，言从长以及幼耳。",
                    "zhushu": "",
                    "type": 2
                },
                {
                    "paragraph": "“先民时若”",
                    "zhushu": "",
                    "type": 2
                },
                {
                    "paragraph": "正义曰：贾逵注周语云：“先民，古贤人也。”鲁语云：“古曰在昔，昔曰先民。”然则先民在古昔之前，远言之也。远古贤人，亦是民内之一人，故以“民”言之。先民之言，于是顺从，言其动皆法古贤也。",
                    "zhushu": "",
                    "type": 2
                },
                {
                    "paragraph": "“居上克明”",
                    "zhushu": "",
                    "type": 2
                },
                {
                    "paragraph": "正义曰：见下之谓“明”，言其以理恕物，照察下情，是能明也。",
                    "zhushu": "",
                    "type": 2
                },
                {
                    "paragraph": "“检身若不及”",
                    "zhushu": "",
                    "type": 2
                },
                {
                    "paragraph": "正义曰：“检”谓自摄敛也， 检敕其身，常如不及，不自大以卑人，不恃长以陵物也。",
                    "zhushu": "",
                    "type": 2
                },
                {
                    "paragraph": "“曰敢有”至“蒙士”",
                    "zhushu": "",
                    "type": 2
                },
                {
                    "paragraph": "正义曰：此皆汤所制治官之刑，以儆戒百官之言也。“三风十愆”，谓巫风二，舞也，歌也；淫风四，货也，色也，游也，畋也；与乱风四为十愆也。舞及游、畋，得有时为之，而不可常然，故三事特言“恒”也。歌则可矣，不可乐酒而歌，故以“酣”配之。巫以歌舞事神，故歌舞为巫觋之风俗也。货色人所贪欲，宜其以义自节，而不可专心殉求，故言“殉于货色”。心殉货色，常为游畋，是谓淫过之风俗也。侮慢圣人之言，拒逆忠直之谏，疏远耆年有德，亲比顽愚幼童，爱恶憎善，国必荒乱，故为“荒乱之风俗”也。此“三风十愆”，虽恶有大小，但有一于身，皆丧国亡家，故各从其类，相配为风俗。“臣下不匡，其刑墨”，言臣无贵贱，皆当匡正君也。“具训于蒙士”者，谓汤制官刑，非直教训邦君卿大夫等，使之受谏，亦备具教训下士，使受谏也。",
                    "zhushu": "",
                    "type": 2
                },
                {
                    "paragraph": "传“常舞”至“无政”",
                    "zhushu": "",
                    "type": 2
                },
                {
                    "paragraph": "正义曰：酣歌、常舞，并为耽乐无度，荒淫废德，俱是败乱政事，其为愆过不甚异也。恒舞酣歌乃为愆耳，若不恒舞、不酣歌，非为过也。“乐酒曰酣”，言耽酒以自乐也。说文亦云：“酣，乐酒也。”楚语云：“民之精𠁊不擕贰者，则明神降之，在男曰觋，在女曰巫。”又周礼有男巫、女巫之官，皆掌接神，故“事鬼神曰巫”也。废弃德义，专为歌舞，似巫事鬼神然，言其无政也。",
                    "zhushu": "",
                    "type": 2
                },
                {
                    "paragraph": "传“殉求”至“风俗”",
                    "zhushu": "",
                    "type": 2
                },
                {
                    "paragraph": "正义曰：“殉”者，心循其事，是贪求之意，故为求也。志在得之，不顾礼义，“昧求”谓贪昧以求之。无逸云“于游、于畋”，是“游”与“畋”别，故为游戏与畋猎为之无度，是淫过之风俗也。",
                    "zhushu": "",
                    "type": 2
                },
                {
                    "paragraph": "传“狎侮”至“风俗”",
                    "zhushu": "",
                    "type": 2
                },
                {
                    "paragraph": "正义曰：“侮”谓轻慢，“狎”谓惯忽，故传以“狎”配“侮”而言之。旅獒云“德盛不狎侮”，是“狎”“侮”意相类也。",
                    "zhushu": "",
                    "type": 2
                },
                {
                    "paragraph": "传“邦君”至“匡正”",
                    "zhushu": "",
                    "type": 2
                },
                {
                    "paragraph": "正义曰：言十愆有一，则亡国丧家，邦君卿士虑其丧亡之故，则宜以争臣自匡正。犯颜而谏，臣之所难，故设不谏之刑以励臣下，故言“臣不正君，则服墨刑”。墨刑，五刑之轻者，谓凿其頟，涅以墨”，司刑所谓“墨罪五百”者也。“蒙”谓蒙稚，卑小之称，故“蒙士例谓下士”也。顾氏亦以为“蒙”谓蒙暗之士，“例”字宜徙下读，言此等流例谓下士也。",
                    "zhushu": "",
                    "type": 2
                },
                {
                    "paragraph": "“圣谟”至“孔彰”",
                    "zhushu": "",
                    "type": 2
                },
                {
                    "paragraph": "正义曰：此叹圣人之谟洋洋美善者，谓上汤作官刑，所言三风十愆，今受下之谏，是善言甚明可法也。",
                    "zhushu": "",
                    "type": 2
                },
                {
                    "paragraph": "“尔惟”至“厥宗”",
                    "zhushu": "",
                    "type": 2
                },
                {
                    "paragraph": "正义曰：又戒王，尔惟修德而为善。 德无小，德虽小犹万邦赖庆，况大善乎？尔惟不德而为恶，恶无大，恶虽小犹坠失其宗庙，况大恶乎？",
                    "zhushu": "",
                    "type": 2
                },
                {
                    "paragraph": "传“苟为”至“之训”",
                    "zhushu": "",
                    "type": 2
                },
                {
                    "paragraph": "正义曰：“尔惟德”，谓修德以善也。“尔惟不德”，谓不修德为恶也。易系辞曰：“善不积不足以成名，恶不积不足以灭身。”乃谓大善始为福，大恶乃成祸。此训作劝诱之辞，言为善无小，小善万邦犹庆，况大善乎？而为恶无大，言小恶犹坠厥宗，况大恶乎？此经二事，辞反而意同也。传“言恶有类”者，解小恶坠宗之意。初为小恶，小恶有族类，以类相致，至于大恶。若致于大恶，必坠失宗庙。言至于大恶乃坠，非小恶即能坠也。晋语云：“赵文子冠，见韩献子，曰：‘ 戒之，此谓成人。成人在始，始与善，善进，不善蔑由至矣。始与不善，不善进，善亦蔑由至矣。’”言恶有类，以类相致也。今太甲初立，恐其亲近恶人，以恶类相致祸害，故以言戒之。此是伊尹至忠之训也。",
                    "zhushu": ""
                }
            ]
        },
        {
            "name": "商书太甲上第五",
            "paragraphs": [
                {
                    "paragraph": "商书太甲上第五",
                    "zhushu": ""
                },
                {
                    "paragraph": "“太甲”至“三篇”",
                    "zhushu": "",
                    "type": 2
                },
                {
                    "paragraph": "正义曰：太甲既立为君，不明居丧之礼，伊尹放诸桐宫，使之思过。三年，复归于𠅢都，以其能改前过，思念常道故也。自初立至放而复归，伊尹𣫭进言以戒之，史叙其事，作太甲三篇。案经上篇是放桐宫之事，中下二篇是归𠅢之事，此序历言其事以摠三篇也。",
                    "zhushu": "",
                    "type": 2
                },
                {
                    "paragraph": "传“不用”至“之礼”",
                    "zhushu": "",
                    "type": 2
                },
                {
                    "paragraph": "正义曰：此篇承伊训之下，经称“不惠于阿衡”，知“不明”者，“不用伊尹之训”也。“王徂桐宫”，始云“居忧”，是未放已前不明居丧之礼也。",
                    "zhushu": "",
                    "type": 2
                },
                {
                    "paragraph": "传“汤葬”至“曰放”",
                    "zhushu": "",
                    "type": 2
                },
                {
                    "paragraph": "正义曰：经称“营于桐宫，密迩先王”，知桐是“汤葬地”也。舜放四凶，徙之远裔；春秋放其大夫，流之他境，嫌此亦然，故辨之云“不知朝政，故曰放”。使之远离国都，往居墓侧，与彼放逐事同，故亦称“放”也。古者天子居丧三年，政事听于冢宰，法当不知朝政，而云“不知朝政，曰放”者，彼正法三年之内，君虽不亲政事，冢宰犹尚咨禀，此则全不知政，故为“放”也。",
                    "zhushu": "",
                    "type": 2
                },
                {
                    "paragraph": "传“戒太甲，故以名篇”",
                    "zhushu": "",
                    "type": 2
                },
                {
                    "paragraph": "正义曰：盘庚、仲丁、祖乙等皆是发言之人名篇，此太甲及沃丁、君𠁗以被告之人名篇，史官不同，故以为名有异。且伊训、肆命、徂后与此三篇及咸有一德皆是伊尹戒太甲，不可同名伊训，故随事立称，以太甲名篇也。",
                    "zhushu": "",
                    "type": 2
                },
                {
                    "paragraph": "“惟嗣”至“阿衡”",
                    "zhushu": "",
                    "type": 2
                },
                {
                    "paragraph": "正义曰：太甲以元年十二月即位，比至放桐之时，未知几经几月，必是伊尹数谏，久而不顺，方始放之，盖以三五月矣，必是二年放之。序言“三年复归”者，谓即位三年，非在桐宫三年也。史录其伊尹训王，有伊训、肆命、徂后，其余忠规切谏固应多矣，太甲终不从之，故言“不惠于阿衡”。史为作书发端，故言此为目也。",
                    "zhushu": "",
                    "type": 2
                },
                {
                    "paragraph": "传“阿倚”至“之训”",
                    "zhushu": "",
                    "type": 2
                },
                {
                    "paragraph": "正义曰：古人所读“阿”“倚”同音，故“阿”为倚也。称上谓之“衡”，故“衡”为平也。诗毛传云：“阿衡，伊尹也。”郑玄亦云：“阿，倚。衡，平也。伊尹，汤倚而取平，故以为官名。”",
                    "zhushu": "",
                    "type": 2
                },
                {
                    "paragraph": "传“顾谓”至“天地”",
                    "zhushu": "",
                    "type": 2
                },
                {
                    "paragraph": "正义曰：说文云：“顾，还视也。”“諟”与“是”古今之字异，故变文为“是”也。言先王𣫭有所行，必还回视是天之明命，谓常目在之。言其想象如目前，终常敬奉天命，以承上天下地之神祇也。",
                    "zhushu": "",
                    "type": 2
                },
                {
                    "paragraph": "“惟尹躬”",
                    "zhushu": "",
                    "type": 2
                },
                {
                    "paragraph": "正义曰：孙武兵书及吕氏春秋皆云伊尹名挚，则“尹”非名也。今自称“尹”者，盖汤得之，使尹正天下，故号曰“伊尹”。人既呼之为“尹”，故亦以“尹”自称。礼法君前臣名，不称名者，古人质直，不可以后代之礼约之。",
                    "zhushu": "",
                    "type": 2
                },
                {
                    "paragraph": "“伊尹”至“有辞”",
                    "zhushu": "",
                    "type": 2
                },
                {
                    "paragraph": "正义曰：伊尹作书以告，太甲不念闻之。伊尹乃又言曰：“先王以昧𠁊之时，思大明其德，既思得其事，则坐以待旦，明则行之。其身既勤于政，又乃旁求俊彦之人，置之于位，今以开导后人。先王之念子孙，其忧勤若是， 嗣王今承其后，无得坠失其先祖之命，以自覆败。王当慎汝俭约之德，今其以俭为德而谨慎守之，惟思为长世之谋。谋为政之事，譬若以弩射也，可准度之机已张之，又当以意往省视矢括，当于所度，则释而放之。如是而射，则无不中矣。犹若人君所修政教，欲发命也，当以意夙夜思之，使当于民心，明旦行之，则无不当矣。王又当敬其身所安止，循汝祖之所行。若能如此，惟我以此喜悦，王于万世常有善辞，言有声誉，亦见叹美无穷也。”",
                    "zhushu": "",
                    "type": 2
                },
                {
                    "paragraph": "传“𠁊显”至“行之”",
                    "zhushu": "",
                    "type": 2
                },
                {
                    "paragraph": "正义曰：昭七年左传云：“是以有精𠁊至于神明。”从“𠁊”以至于“明”，是“𠁊”谓未大明也。“昧”是晦冥，“𠁊”是未明，谓夜向晨也。释诂云：“丕，大也。显，光也。”光亦明也。于夜昧冥之时，思欲大明其德，既思得之，坐以待旦而行之。言先王身之勤也。",
                    "zhushu": "",
                    "type": 2
                },
                {
                    "paragraph": "传“旁非”至“训戒”",
                    "zhushu": "",
                    "type": 2
                },
                {
                    "paragraph": "正义曰：“旁”谓四方求之，故言“非一方”也。“美士曰彦”，释训文。舍人曰：“国有美士，为人所言道也。”",
                    "zhushu": "",
                    "type": 2
                },
                {
                    "paragraph": "传“机弩”至“则中”",
                    "zhushu": "",
                    "type": 2
                },
                {
                    "paragraph": "正义曰：“括”谓矢末，“机张省括”，则是以射喻也。“机”是转关，故为弩牙。“虞”训度也，度机者，机有法度，以准望所射之物，“准望”则解经“虞”也。如射者弩以张讫机关，先省矢括与所射之物，三省于法度相当，乃后释弦发矢，则射必中矣。言为政亦如是也。",
                    "zhushu": "",
                    "type": 2
                },
                {
                    "paragraph": "传“未能”至“不已”",
                    "zhushu": "",
                    "type": 2
                },
                {
                    "paragraph": "正义曰：“未能变”者，据在后能变，故当时为未能也。时既未变，是不用伊尹之训也。太甲终为人主，非是全不可移，但体性轻脱，与物推迁，虽有心向善，而为之不固。伊尹至忠，所以进言不已。是伊尹知其可移，故诲之不止，冀其终从已也。",
                    "zhushu": "",
                    "type": 2
                },
                {
                    "paragraph": "“伊尹”至“世迷”",
                    "zhushu": "",
                    "type": 2
                },
                {
                    "paragraph": "正义曰：伊尹以王未变，乃告于朝廷群臣曰：“此嗣王所行，乃是不义之事，习行此事，乃与性成。”言为之不已，将以不义为性也。“我不得令王近于不顺之事，当营于桐墓立宫，使比近先王，当受人教训之，无得成其过失，使后世人迷惑怪之”。",
                    "zhushu": "",
                    "type": 2
                },
                {
                    "paragraph": "传“狎近”至“怪之”",
                    "zhushu": "",
                    "type": 2
                },
                {
                    "paragraph": "正义曰：狎习是相近之义，故训为近也。不顺即是近不顺也。习为不义，近于不顺，则当日日益恶，必至灭亡。故伊尹言已不得使王近于不顺，故经营桐墓，立宫墓傍，令太甲居之，不使复知朝政。身见废退，必当改悔为善也。",
                    "zhushu": "",
                    "type": 2
                },
                {
                    "paragraph": "传“往入”至“忧位”",
                    "zhushu": "",
                    "type": 2
                },
                {
                    "paragraph": "正义曰：亦既不知朝政之事，惟行居丧之礼。“居忧位”谓服治丧礼也。伊尹亦使兵士卫之，选贤俊教之政，太甲能终信德也。",
                    "zhushu": ""
                }
            ]
        },
        {
            "name": "商书太甲中第六",
            "paragraphs": [
                {
                    "paragraph": "商书太甲中第六",
                    "zhushu": ""
                },
                {
                    "paragraph": "“惟三”至“于𠅢”",
                    "zhushu": "",
                    "type": 2
                },
                {
                    "paragraph": "正义曰：周制，君薨之年属前君，明年始为新君之元年。此殷法，君薨之年而新君即位，即以其年为新君之元年。“惟三𣏌”者，太甲即位之三年也。汤以元年十一月崩，至此年十一月为再朞，除丧服也。至十二月服阕。“阕”，息也。如丧服息，即吉服。举事贵初始，故于十二月朔以冕服奉嗣王归于𠅢。“冕”是在首之服，冠内之别名。冠是首服之大名，故传以“冕”为冠。案王制云：“殷人哻而祭。”大雅云：“常服黼哻。”哻是殷之祭冠，今云“冕”者，盖“冕”为通名。王制又云：“有虞氏皇而祭，夏后氏收而祭，殷人哻而祭，周人冕而祭。”并是当代别名。殷礼不知天子几冕，周礼天子六冕，大裘之冕，祭天尚质。弁师惟掌五冕，备物尽文，惟衮冕耳。此以“冕服”，盖以衮冕之服也。顾氏云：“祥禫之制，前儒不同。案士虞礼云：“朞而小祥，又朞而大祥，中月而橝。”王肃云：“祥月之内又禫祭，服弥宽而变弥数也。”礼记檀弓云：“祥而缟，是月禫，徙月乐。”王肃云：“是祥之月而禫，橝之明月可以乐矣。”案此孔传云“二十六月服阕”，则与王肃同。郑玄以中月为闲一月，云“祥后复更有一月而燂”，则三年之丧凡二十七月，与孔为异。",
                    "zhushu": "",
                    "type": 2
                },
                {
                    "paragraph": "传“速召”至“其身”",
                    "zhushu": "",
                    "type": 2
                },
                {
                    "paragraph": "正义曰：释言云：“速，征也。征，召也。”转以相训，故“速”为召也。“欲”者本之于情，“纵”者放之于外，有欲而纵之，“纵”“欲”为一也。准法谓之“度”，体见谓之“礼”，“礼”“度”一也。故传并释之。言已放纵情欲，毁败礼仪法度，以召罪于其身也。",
                    "zhushu": "",
                    "type": 2
                },
                {
                    "paragraph": "传“孽灾”至“可逃”",
                    "zhushu": "",
                    "type": 2
                },
                {
                    "paragraph": "正义曰：洪范五行传有“妖、孽、眚、祥”，汉书五行志说云：“凡草物之类谓之妖，妖犹夭胎，言尚微也。虫豸之类谓之孽，孽则牙孽矣。甚则异物生，谓之眚。自外来谓之祥。”是“孽”为灾初生之名，故为灾也。“逭，逃也”，释言文。樊光云：“行相避逃谓之逭， 亦行不相逢也。”“天作灾”者，谓若太戊桑谷生朝，髙宗雊雉升鼎耳，可修德以禳之，是“可避”也。“自作灾”者，谓若桀放鸣条，纣死宣室，是“不可逃”也。据其将来，修德可去，及其已至，改亦无益。天灾自作，逃否亦同。且天灾亦由人行而至，非是横加灾也。此太甲自悔之深，故言自作甚于天灾耳。",
                    "zhushu": "",
                    "type": 2
                },
                {
                    "paragraph": "传“拜手首”至“手”",
                    "zhushu": "",
                    "type": 2
                },
                {
                    "paragraph": "正义曰：周礼太祝：“辨九拜，一曰稽首，二曰顿首，三曰空首。”郑玄云：“稽首，拜头至地也。顿首，拜头叩地也。空首，拜头至手，所谓拜手也。”郑惟解此三者，拜之形容所以为异也。稽首头至地，头下至地也。顿首，头下至地，暂一叩之而已。此言“拜手稽首”者，初为拜头至手，乃复申头以至于地，至手是为“拜手”，至地乃为“稽首”。然则凡为稽首者，皆先为拜手，乃后为稽首，故“拜手稽首”连言之。诸言“拜手稽首”，义皆同也。太祝又云：“四曰振动，五曰吉拜，六曰凶拜，七曰奇拜，八曰襃拜，九曰肃拜。”郑注云，振动者，战栗变动而拜。吉拜者，拜而后稽颡，谓齐衰不杖以下者之拜。凶拜者，稽颡而后拜，即三年丧拜也。奇拜者，谓君答臣一拜也。襃拜者，谓再拜，拜神与尸也。肃拜者，谓揖拜也， 礼介者不拜，及妇人之拜也。左传云：“天子在，寡君无所稽首。”则诸侯于天子稽首也，诸侯相於则顿首也，君于臣则空手也。",
                    "zhushu": "",
                    "type": 2
                },
                {
                    "paragraph": "“并其”至“无罚”",
                    "zhushu": "",
                    "type": 2
                },
                {
                    "paragraph": "正义曰：言汤昔为诸侯之时，与汤并居其有邦国，谓诸侯之国也。此诸侯国人其与汤邻近者，皆愿以汤为君，乃言曰：“待我后，后来无罚于我。”言羡慕汤德，忻戴之也。",
                    "zhushu": "",
                    "type": 2
                },
                {
                    "paragraph": "传“言当”至“听德”",
                    "zhushu": "",
                    "type": 2
                },
                {
                    "paragraph": "正义曰：人之心识所知在于闻见，闻见所得在于耳目，故欲言人之聪明，以视听为主。视若不见，故言“惟明”，“明”谓监察是非也。听若不闻，故言“惟聪”，“聪”谓识知善恶也。视戒见近迷远，故言“视远”。听戒背正从邪，故言“听德”。各准其事，相配为文。",
                    "zhushu": ""
                }
            ]
        },
        {
            "name": "商书太甲下第七",
            "paragraphs": [
                {
                    "paragraph": "商书太甲下第七",
                    "zhushu": ""
                },
                {
                    "paragraph": "“伊尹申诰于王”",
                    "zhushu": "",
                    "type": 2
                },
                {
                    "paragraph": "正义曰：伊尹以至忠之心，喜王改悔，重告于王，冀王大善，一篇皆诰辞也。天亲克敬，民归有仁，神享克诚。言天民与神皆归于善也。奉天宜其敬谨，养民宜用仁恩，事神当以诚信，亦准事相配而为文也。",
                    "zhushu": "",
                    "type": 2
                },
                {
                    "paragraph": "传“言安”至“所法”",
                    "zhushu": "",
                    "type": 2
                },
                {
                    "paragraph": "正义曰：任贤则兴，任佞则亡，故“安危在所任”。于善则治，于恶则乱，故“治乱在所法”。摠言治国则称“道”，单指所行则言“事”，兴难而亡易，道大而事小，故大言“兴”而小言“亡”也。此所云“惟言治乱在所法”耳。下句云“终始慎厥与”，言当与贤不与佞，治乱在于用臣，故传于此言“安危在所任”也。",
                    "zhushu": "",
                    "type": 2
                },
                {
                    "paragraph": "“惟明明后”",
                    "zhushu": "",
                    "type": 2
                },
                {
                    "paragraph": "正义曰：重言“明明”，言其为大明耳。传因文重，故言“明王明君”，君、王犹是一也。",
                    "zhushu": "",
                    "type": 2
                },
                {
                    "paragraph": "“慎终于始”",
                    "zhushu": "",
                    "type": 2
                },
                {
                    "paragraph": "正义曰：欲慎其终，于始即须慎之，故传云“于始虑终”。传以将终戒惰，故又云“于终思始”，言终始皆当慎也。",
                    "zhushu": "",
                    "type": 2
                },
                {
                    "paragraph": "传“胡何”至“其正”",
                    "zhushu": "",
                    "type": 2
                },
                {
                    "paragraph": "正义曰：“胡”之与“何”，方言之异耳。易彖、象皆以“贞”为正也。伊尹此言，劝王为善，“弗虑”“弗为”，必是善事，人君善事，惟有道德政教。言不虑何获，是念虑有所得，知心所念虑是道德也。不为何成，则为之有所成，则知心所念是为善政也。谓天子为“一人”者，其义有二：一则天子自称“一人”，是为谦辞，言已是人中之一耳；一则臣下谓天子为“一人”，是为尊称，言天下惟一人而已。",
                    "zhushu": "",
                    "type": 2
                },
                {
                    "paragraph": "传“成功”至“安之”",
                    "zhushu": "",
                    "type": 2
                },
                {
                    "paragraph": "正义曰：四时之序，成功者退。臣既成功，不知退谢，其志贪欲无限，其君不堪所求，或有怨恨之心，君惧其谋，必生诛杀之计。自古以来，人臣有功不退者，皆丧家灭族者众矣。经称臣无以宠利居成功者，为之限极以安之也。伊尹告君而言及臣事者，虽复泛说大理，亦见已有退心也。",
                    "zhushu": ""
                }
            ]
        },
        {
            "name": "商书咸有一德第八",
            "paragraphs": [
                {
                    "paragraph": "商书咸有一德第八",
                    "zhushu": ""
                },
                {
                    "paragraph": "“伊尹作咸有一德”",
                    "zhushu": "",
                    "type": 2
                },
                {
                    "paragraph": "正义曰：太甲既归于𠅢，伊尹致仕而退，恐太甲德不纯一，故作此篇以戒之。经称尹躬及汤有一德，言已君臣皆有纯一之德，戒太甲使君臣亦然。此主戒太甲，而言臣有一德者，欲令太甲亦任一德之臣。经云“任官惟贤材，左右惟其人”，是戒太甲使善用臣也。伊尹既放太甲，又迎而复之，是伊尹有纯一之德，已为太甲所信，是已君臣纯一，欲令太甲法之。",
                    "zhushu": "",
                    "type": 2
                },
                {
                    "paragraph": "“咸有一德”",
                    "zhushu": "",
                    "type": 2
                },
                {
                    "paragraph": "正义曰：此篇终始皆言一德之事，发首至“陈戒于德”，叙其作戒之由，已下皆戒辞也。“德”者，得也，内得于心，行得其理，既得其理，执之必固，不为邪见，更致差贰，是之谓“一德”也。而凡庸之主，监不周物，志既少决，性复多疑，与智者谋之，与愚者败之，则是二三其德，不为一也。经云：“德惟一，动罔不吉。德二三，动罔不凶。”是不二三则为一德也。又曰：“终始惟一，时乃曰新。”言守一必须固也。太甲新始即政，伊尹恐其二三，故专以一德为戒。",
                    "zhushu": "",
                    "type": 2
                },
                {
                    "paragraph": "“伊尹”至“于德”",
                    "zhushu": "",
                    "type": 2
                },
                {
                    "paragraph": "正义曰：自太甲居桐，而伊尹秉政，太甲既归于𠅢，伊尹还政其君，将欲告老归其私邑，乃陈言戒王于德，以一德戒王也。太甲既得复归，伊尹即应还政，其告归陈戒，未知在何年也。下云“今嗣王新服厥命”，则是初始即政，盖太甲居𠅢之后即告老也。君𠁗云：“在太甲，时则有若保衡。”保衡，伊尹也。襄二十一年左传云：“伊尹放太甲而相之，卒无怨色。”则伊尹又相太甲。盖伊尹此时将欲告归，太甲又留之为相，如成王之留周公不得归也。",
                    "zhushu": "",
                    "type": 2
                },
                {
                    "paragraph": "传“告老”至“以戒”",
                    "zhushu": "",
                    "type": 2
                },
                {
                    "paragraph": "正义曰：伊尹汤之上相，位为三公，必封为国君，又受邑于畿内，告老致政事于君，欲归私邑以自安，将离王朝，故陈戒以德也。无逸云：“肆祖甲之享国三十三年。”传称祖甲即太甲也。殷本纪云：“太甲崩，子沃丁立。”沃丁序云：“沃丁既葬伊尹于𠅢。”则伊尹卒在沃丁之世。汤为诸侯之时已得伊尹，比至沃丁始卒，伊尹寿年百有余岁，此告归之时，已应七十左右也。殷本纪云：“太甲既立三年，伊尹放之于桐宫。居桐宫三年，悔过反善，伊尹乃迎而授之政。”谓太甲归𠅢之岁，已为即位六年，与此经相违，马迁之说妄也。纪年云，殷仲壬“即位，居𠅢，其卿士伊尹”。仲壬崩，伊尹乃放太甲于桐而自立也。伊尹即位于太甲七年，太甲濳出自桐，杀伊尹，乃立其子伊陟、伊奋，命复其父之旧宅而中分之。案此经序伊尹奉太甲归于𠅢，其文甚明。左传又称“伊尹放太甲而相之”，孟子云：“有伊尹之志则可，无伊尹之志则篡。”伊尹不肯自立，太甲不杀伊尹也。必若伊尹放君自立，太甲起而杀之，则伊尹死有余罪，义当污宫灭族，太甲何所感德而复立其子，还其田宅乎？纪年之书，晋太康八年汲郡民发魏安僖王冢得之。盖当时流俗有此妄说，故其书因记之耳。",
                    "zhushu": "",
                    "type": 2
                },
                {
                    "paragraph": "“九有以亡”",
                    "zhushu": "",
                    "type": 2
                },
                {
                    "paragraph": "正义曰：毛诗传云：“九有，九州也。”此传云“九有，诸侯”，谓九州所有之诸侯。伊尹此言，泛说大理，未指夏桀，但传顾下文比桀为此言之验，故云“桀不能常其德，汤伐而兼之”。",
                    "zhushu": "",
                    "type": 2
                },
                {
                    "paragraph": "传“享当”至“天命”",
                    "zhushu": "",
                    "type": 2
                },
                {
                    "paragraph": "正义曰：德当神意，神乃享之，故以“享”为当也。天道远而人道近，天之命人，非有言辞文诰，正以神明佑之，使之所征无敌，谓之“受天命”也。纬𠋫之书乃称有黄龙、玄龟、白鱼、赤雀负图衔书以授圣人，正典无其事也。汉自哀平之闲，纬𠋫始起，假托鬼神，妄称祥瑞，孔时未有其说，纵使时已有之，亦非孔所信也。",
                    "zhushu": "",
                    "type": 2
                },
                {
                    "paragraph": "“惟吉”至“在德”",
                    "zhushu": "",
                    "type": 2
                },
                {
                    "paragraph": "正义曰：指其已然，则为“吉凶”； 言其征兆，则曰“灾祥”，其事不甚异也。吉凶已成之事，指人言之，故曰“在人”。灾祥未至之征，行之所招，故言“在德”。“在德”谓为德有一与不一，“在人”谓人行有善与不善也。吉凶已在其身，故不言来处；灾祥自外而至，故言“天降”，其实吉凶亦天降也。",
                    "zhushu": "",
                    "type": 2
                },
                {
                    "paragraph": "“今嗣王”至“惟一”",
                    "zhushu": "",
                    "type": 2
                },
                {
                    "paragraph": "正义曰：上既言“在德”，此指戒嗣王， 今新始服其王命，惟当新其所行之德。所云“新”者，终始所行，惟常如一，无有衰杀之时，是乃日新也。王既身行一德，臣亦当然。任人为官，惟用其贤材，辅弼左右，惟当用其忠良之人，乃可为左右耳。此“任官”“左右”，即王之臣也。臣之为用，所施多矣。何者？言臣之助为在上，当施为道德；身为臣下，当须助为于民也。臣之既当为君，又须为民，故不可任非其才，用非其人。此臣之所职，其事甚难，无得以为易。其事须慎，无得轻忽。为臣之难如此，惟当众臣和顺，惟当共秉一心，以此事君，然后政乃善耳。言君臣宜皆有一德。",
                    "zhushu": "",
                    "type": 2
                },
                {
                    "paragraph": "传“其命”至“勿怠”",
                    "zhushu": "",
                    "type": 2
                },
                {
                    "paragraph": "正义曰：说命云：“王言惟作命。”成十八年左传云：“人之求君，使出命也。”是言人君职在发命。“新服厥命”，新始服行王命，故云“其命，王命”也。“新其德”者，勤行其事，日日益新，戒王勿懈怠也。",
                    "zhushu": "",
                    "type": 2
                },
                {
                    "paragraph": "传“言德”至“之义”",
                    "zhushu": "",
                    "type": 2
                },
                {
                    "paragraph": "正义曰：“日新”者，日日益新也。若今日勤而明日惰，昨日是而今日非，自旁观之，则有新有旧。言王德行终始皆同，不有衰杀，从旁观之，𣫭日益新，是乃“日新”之义也。",
                    "zhushu": "",
                    "type": 2
                },
                {
                    "paragraph": "传“官贤”至“其人”",
                    "zhushu": "",
                    "type": 2
                },
                {
                    "paragraph": "正义曰：“任官”谓任人以官，故云“官贤才而任之”，言官用贤才而委任之。诗序云“任贤使能”，非贤才不可任也。冏命云：“小大之臣，咸怀忠良。”故言“选左右，必忠良”，不忠良，即是非其人。“任官”是用人为官，“左右”亦是任而用之，故言“选左右”也。直言“其人”，“人”字不见，故据冏命之文，以“忠良”充之。",
                    "zhushu": "",
                    "type": 2
                },
                {
                    "paragraph": "传“言臣”至“其人”",
                    "zhushu": "",
                    "type": 2
                },
                {
                    "paragraph": "正义曰：“言臣奉上布德”者，“奉上”谓奉为在上，解经“为上”也； “布德”者，谓布为道德，解经“为德”也。“顺下训民”者，“顺下”谓卑顺以为臣下，解经“为下”也； “训民”者，谓以善道训助下民，解经“为民”也。顾氏亦同此解。",
                    "zhushu": "",
                    "type": 2
                },
                {
                    "paragraph": "传“其难”至“乃善”",
                    "zhushu": "",
                    "type": 2
                },
                {
                    "paragraph": "正义曰：此经申上臣事既所为如此，其难无以为易，其慎无以轻忽之，戒臣无得轻易臣之职也。既事不可轻，宜和协奉上，群臣当一心以事君，如此政乃善耳。“一心”即“一德”，言臣亦当一德也。",
                    "zhushu": "",
                    "type": 2
                },
                {
                    "paragraph": "“呜呼”至“观政”",
                    "zhushu": "",
                    "type": 2
                },
                {
                    "paragraph": "正义曰：此又劝王修德以立后世之名。礼王者祖有功、 宗有德，虽七世之外，其庙不毁。呜呼！ 七世之庙，其外则犹有不毁者，可以观知其有明德也。立德在于为政，万夫之长能使其整齐，可以观知其善政也。万夫之长尚尔，况天子乎？劝王使为善政也。",
                    "zhushu": "",
                    "type": 2
                },
                {
                    "paragraph": "传“天子”至“观德”",
                    "zhushu": "",
                    "type": 2
                },
                {
                    "paragraph": "正义曰：天子立七庙，是其常事，其有德之王则列为祖宗，虽七庙亲尽，而其庙不毁，故于七庙之外可以观德矣。下云“万夫之长，可以观政”，谓观其万夫之长。此“七世之庙，可以观德”，谓观七世之外，文虽同而义小异耳，所谓辞不害意。汉氏以来，论七庙者多矣，其文见于记传者，礼器、家语、荀卿书、谷梁传皆口天子立七庙，以为天子常法，不辨其庙之名。王制云：“天子七庙，三昭三穆，与太祖之庙而七。”祭法云：“王立七庙，曰考庙，曰王考庙，曰皇考庙，曰显考庙，曰祖考庙，皆月祭之。远庙为祧，有二祧，享尝乃止。”汉书韦玄成议曰：“周之所以七庙者，后稷始封，文王、武王受命而王，是以三庙不毁，与亲庙四而七也。”郑玄用此为说。惟周有七庙，二祧为文王、武王庙也。故郑玄王制注云：“此周制。七者，太祖及文王、武王二祧，与亲庙四。大祖，后稷也。殷则六庙，契及汤与二昭二穆。夏则五庙，无太祖，禹与二昭二穆而已。”良由不见古文，故为此谬说。此篇乃是商书，已云“七世之庙”，则天子立七庙，王者常礼，非独周人始有七庙也。文武则为祖宗，不在昭穆之数，王制之文，不得云“三昭三穆”也。刘歆、马融、王肃虽则不见古文，皆以七庙为天子常礼。所言二祧者，王肃以为髙祖之父及祖也，并髙祖已下共为三昭三穆耳。丧服小记云：“王者禘其祖之所自出，以其祖配之而立四庙。庶子王亦如之。”所以不同者，王肃等以为受命之王是初基之王，故立四庙。“庶子王”者，谓庶子之后，自外继立，虽承正统之后，自更别立已之髙祖已下之庙，犹若汉宣帝别立戾太子、悼皇考庙之类也。或可庶子初基为王，亦得与嫡子同，正立四庙也。",
                    "zhushu": "",
                    "type": 2
                },
                {
                    "paragraph": "“无自”至“厥功”",
                    "zhushu": "",
                    "type": 2
                },
                {
                    "paragraph": "正义曰：既言君民相须，又戒王虚心待物。凡为人主，无得自为广大，以狭小前人，勿自以所知为大，谓彼所知为小。若谓彼狭小，必待之轻薄。彼知遇薄，则意不自尽。匹夫匹妇不得自尽其意，则在下不肯亲上，在上不得下情，如是则人主无与成其功也。",
                    "zhushu": "",
                    "type": 2
                },
                {
                    "paragraph": "“沃丁”至“作沃丁”",
                    "zhushu": "",
                    "type": 2
                },
                {
                    "paragraph": "正义曰：“沃丁”，殷王名也。“沃丁既葬伊尹”，言重其贤德，备礼而葬之。咎单以沃丁爱慕伊尹，遂训畅伊尹之事以告沃丁。史录其事，作沃丁之篇。",
                    "zhushu": "",
                    "type": 2
                },
                {
                    "paragraph": "传“沃丁”至“礼葬”",
                    "zhushu": "",
                    "type": 2
                },
                {
                    "paragraph": "正义曰：世本、本纪皆云“太甲崩，子沃丁立”，是为太甲子也。伊尹本是三公，上篇言其告归，知“致仕老终，以三公礼葬”。皇甫谧云：“沃丁八年，伊尹卒，卒年百有余岁。大雾三日，沃丁葬之以天子礼，葬祀以太牢，亲临丧，以报大德。”晋文请隧，襄王不许，沃丁不当以天子之礼葬伊尹也。孔言三公礼葬，未必有又，要情事当然也。",
                    "zhushu": "",
                    "type": 2
                },
                {
                    "paragraph": "“伊陟”至“四篇”",
                    "zhushu": "",
                    "type": 2
                },
                {
                    "paragraph": "正义曰：伊陟辅相太戊，于𠅢都之内，有不善之祥，桑谷二木共生于朝。朝非生木之处，是为“不善之征”。伊陟以此桑谷之事告于巫咸。史录其事，作咸乂四篇。“乂”训治也，言所以致妖，须治理之，故名篇为咸乂也。伊陟不先告太戊而告巫咸者，君𠁗云：“在太戊，时则有若巫咸乂王家。”则咸是贤臣，能治王事，大臣见怪而惧，先共议论，而后以告君。下篇序云“大戊賛于伊陟”，明先告于巫咸，而后告太戊。",
                    "zhushu": "",
                    "type": 2
                },
                {
                    "paragraph": "传“伊陟”至“之子”",
                    "zhushu": "",
                    "type": 2
                },
                {
                    "paragraph": "正义曰：“伊陟，伊尹子”，相传为然。殷本纪云：“沃丁崩，弟太庚立。崩，子小甲立。崩，弟雍已立。崩，弟太戊立。”是太戊为小甲弟，太庚之子。",
                    "zhushu": "",
                    "type": 2
                },
                {
                    "paragraph": "传“祥妖”至“之罚”",
                    "zhushu": "",
                    "type": 2
                },
                {
                    "paragraph": "正义曰：汉书五行志云：“凡草物之类谓之妖，自外来谓之祥。”“祥”是恶事先见之征，故为妖怪也。“二木合生”，谓共处生也。“七日大拱”，伏生书传有其文，或当别出余书，则孔用之也。郑玄注书传云：“两手搤之曰拱。”生七日而见其大满两手也。殷本纪云“一暮大拱”，言一夜即满拱，所闻不同，故说异也。五行传曰：“貌之不恭，是谓不肃，时则有青眚青祥。”汉书五行志夏侯始昌、刘向等说云：“肃，敬也。内曰恭，外曰敬。人君行已，体貌不恭，怠慢骄蹇，则不能敬。木色青，故有青眚青祥。”是言木之变怪，是貌不恭之罚。人君貌不恭，天将罚之，木怪见其征也。皇甫谧云：“太戊问于伊陟，伊陟曰：‘ 臣闻妖不胜德，帝之政事有阙。’ 白帝修德。太戊退而占之曰：‘ 桑谷野木而不合生于朝，意者朝亡乎？’太戊惧，修先王之政，明养老之礼，三年而远方重译而至七十六国。”是言妖不胜德也。",
                    "zhushu": "",
                    "type": 2
                },
                {
                    "paragraph": "传“賛告”至“臣名”",
                    "zhushu": "",
                    "type": 2
                },
                {
                    "paragraph": "正义曰：礼有賛者，皆以言告人，故“賛”为告也。君𠁗传曰：“巫，氏也。”当以“巫”为氏，名“咸”。此言“臣名”者，言是臣之名号也。郑玄云“巫咸谓之巫官”者，案君𠁗咸子又称，贤父子并为大臣，必不世作巫官，故孔言“巫，氏”是也。",
                    "zhushu": "",
                    "type": 2
                },
                {
                    "paragraph": "“太戊”至“原命”",
                    "zhushu": "",
                    "type": 2
                },
                {
                    "paragraph": "正义曰：言太戊賛于伊陟，惟告伊陟，不告原也。史录其事，而作伊陟、原命二篇，则太戊告伊陟，亦告原，俱以桑谷事告，故序摠以为文也。“原”是臣名，而云“原命”，谓以言命原，故以“原命”名篇，犹如冏命、毕命也。",
                    "zhushu": "",
                    "type": 2
                },
                {
                    "paragraph": "“仲丁迁于嚻”",
                    "zhushu": "",
                    "type": 2
                },
                {
                    "paragraph": "正义曰：此三篇皆是迁都之事，俱以君名名篇，并陈迁都之义，如盘庚之诰民也。发其旧都谓之“迁”，到彼新邑谓之“居”，“迁于嚻”与“居相”亦事同也。以“河亶甲”三字句长，不言“于”，其实亦是居于相也。“圯于耿”者，孔意以为毁于相地，乃迁于耿地，其篇盖言毁意，故序特言“圯”也。李颙云：“嚻在陈留浚仪县。”皇甫谧云：“仲丁自𠅢徙嚻，在河北也。或曰今河南敖仓，二说未知孰是也。”相地孔云“在河北”，盖有文而知也。谧又以耿在河东，皮氏县耿郷是也。",
                    "zhushu": "",
                    "type": 2
                },
                {
                    "paragraph": "传“大戊”至“地名”",
                    "zhushu": "",
                    "type": 2
                },
                {
                    "paragraph": "正义曰：此及下传言仲丁是太戊之子，河亶甲仲丁弟也，祖乙，河亶甲子，皆世本支也。仲丁是太戊之子，太戊之时仍云“𠅢有祥”，知“仲丁迁于嚻，去𠅢”也。",
                    "zhushu": "",
                    "type": 2
                },
                {
                    "paragraph": "传“亶甲”至“曰圯”",
                    "zhushu": "",
                    "type": 2
                },
                {
                    "paragraph": "正义曰：孔以河亶甲居相，祖乙即亶甲之子，故以为圯于相地，乃迁都于耿。释诂云：“圯，毁也。”故云“河水所毁曰圯”。据文“圮于耿”也，知非圯毁于耿，更迁余处。必云圯于相地，迁于耿者，明与其上文连。上云“迁于嚻”，谓迁来向嚻； “居于相”，谓居于相地，故知“北于耿”谓迁来于耿， 以文相类，故孔为此解。谓古人之言，虽尚要约，皆使言足其文，令人晓解。若圯于相，迁居于耿，经言“圯于耿”，太不辞乎？且亶甲居于相，祖乙居耿，今为水所毁，更迁他处，故言“毁于耿”耳，非既毁乃迁耿也。盘庚云：“不常厥邑，于今五邦。”及其数之，惟有𠅢、嚻、相、耿四处而已。知此既毁于耿，更迁一处，盘庚又自彼处而迁于殷耳。殷本纪云：“祖乙迁于邢。”马迁所为说耳。郑玄云：“祖乙又去相居耿，而国为水所毁，于是修德以御之，不复徙也。录此篇者，善其国圯毁，改政而不徙。”如郑所言，稍为文便。但上有仲丁、亶甲，下有盘庚，皆为迁事，作书述其迁意。此若毁而不迁，序当改文见义，不应文类迁居，更以不迁为义。汲冢占文云“盘庚自奄迁于殷”者，盖祖乙圯于耿，迁于奄，盘庚自奄迁于殷， 𠅢、嚻、相、耿与此奄五邦者。 此盖不经之书，未可依信也。",
                    "zhushu": ""
                }
            ]
        },
        {
            "name": "商书盘庚上第九",
            "paragraphs": [
                {
                    "paragraph": "商书盘庚上第九",
                    "zhushu": ""
                },
                {
                    "paragraph": "“盘庚”至“三篇”",
                    "zhushu": "",
                    "type": 2
                },
                {
                    "paragraph": "正义曰：商自成汤以来，屡迁都邑，仲丁、河亶甲、𥘵乙皆有言诰，历载于篇。盘庚最在其后，故序摠之。自汤至盘庚，凡五迁都。今盘庚将欲迁居，而治于𠅢之殷地，民皆恋其故居，不欲移徙，咨嗟忧愁，相与怨上，盘庚以言辞诰之。史叙其事，作盘庚三篇。",
                    "zhushu": "",
                    "type": 2
                },
                {
                    "paragraph": "传“自汤”至“𠅢殷”",
                    "zhushu": "",
                    "type": 2
                },
                {
                    "paragraph": "正义曰：经言“不常厥邑，于今五邦”，故序言“盘庚五迁”。传嫌一身五迁，故辩之云“自汤至盘庚，凡五迁都”也。上文言“自契至于成汤八迁”，并数汤为八，此言“盘庚五迁”，又并数汤为五。汤一人再数，故班固云：“朗人屡迁，前八后五，其实正十二也。”此序云盘庚“将治𠅢殷”，下传云“殷，𠅢之别名”，则“𠅢殷”即是一都，汤迁还从先王居也。汲冢古文云：“盘庚自奄迁于殷，殷在邺南三十里。”束晳云：尚书序：“盘庚五迁，将治𠅢殷”，旧说以为居𠅢，𠅢殷在河南。孔子壁中。尚书云：“将始宅殷。”是与古文不同也。汉书项羽传云“洹水南殷墟上”。今安阳西有殷。束晳以殷在河北，与𠅢异也。然孔子壁内之书，安国先得其本，此“将治𠅢殷”不可作“将始宅殷”。“𠅢”字摩灭，容或为“宅”。壁内之书，安国先得，“始”皆作“乱”，其字与“治”不类，无缘误作“始”字，知束晳不见壁内之书，妄为说耳。若洹水之南有殷墟，或当余王居之，非盘庚也。盘庚治于𠅢殷，纣灭在于朝歌，则盘庚以后迁于河北。盖盘庚后王有从河南𠅢地迁于洹水之南，后又迁于朝歌。",
                    "zhushu": "",
                    "type": 2
                },
                {
                    "paragraph": "传“胥相”至“怨上”",
                    "zhushu": "",
                    "type": 2
                },
                {
                    "paragraph": "正义曰：释诂云：“胥，皆也。”“相”亦是皆义，故通训“胥”为相也。民不欲徙，乃咨嗟忧愁，相与怨上。经云“民不适有居”，是怨上之事也。仲丁、祖乙亦是迁都，序无民怨之言，此独有怨者，盘庚，祖乙之曽孙也。祖乙迁都于此，至今多历年世，民居已久，恋旧情深。前王三徙，诰今则行，晓喻之易，故无此言。此则民怨之深，故序独有此事。彼各一篇，而此独三篇者，谓民怨上，故劝诱之难也。民不欲迁，而盘庚必迁者，郑玄云：“祖乙居耿，后奢侈逾礼，土地迫近，山川尝圯焉。至阳甲立，盘庚为之臣，乃谋徙居汤旧都。”又序注云：“民居耿久，奢淫成俗，故不乐徙。”王肃云：“自祖乙五世至盘庚，元兄汤甲，宫室奢侈，下民邑居垫隘，水泉泻卤，不可以行政化，故徒都于殷。”皇甫谧云：“耿在河北，迫近山川，自祖辛以来，民皆奢侈，故盘庚迁于殷。”此三者之说，皆言“奢侈”。郑玄既言“君奢”，又言“民奢”。王肃专谓“君奢”，皇甫谧专谓“民奢”。言“君奢”者，以天子宫室奢侈，侵夺下民；言“民奢”者，以豪民室宇过度，逼迫贫乏，皆为细民，弱劣，无所容居，欲迁都改制以宽之。富民恋旧，故违上意，不欲迁也。案：检孔传，无“奢侈”之语，惟下篇云：“今我民用荡析离居，罔有定极。”传云：“水泉沈溺，故荡析离居，无安定之极，徙以为之极。”孔意盖以地势洿下，又久居水变，水泉泻卤，不可行化，故欲迁都，不必为奢侈也。此以君名名篇，必是为君时事，而郑玄以为上篇是盘庚为臣时事，何得专辄谬妄也。",
                    "zhushu": "",
                    "type": 2
                },
                {
                    "paragraph": "“盘庚”",
                    "zhushu": "",
                    "type": 2
                },
                {
                    "paragraph": "正义曰：此三篇皆以民不乐迁，开解民意，告以不迁之害、迁都之善也。中、上二篇，未迁时事；下篇，既迁后事。上篇人皆怨上，初启民心，故其辞尤切；中篇民以少悟，故其辞稍缓；下篇民既从迁，故辞复益缓。哀十一年左传引此篇云“盘庚之诰”，则此篇皆诰辞也。题篇不目“盘庚诰”者，王肃云：“取其徙而立功，故但以盘庚名篇。”然仲丁、祖乙、河亶甲等皆以王名名篇，则是史意异耳，未必见他义。",
                    "zhushu": "",
                    "type": 2
                },
                {
                    "paragraph": "传“殷质，以名篇”",
                    "zhushu": "",
                    "type": 2
                },
                {
                    "paragraph": "正义曰：周书谥法成王时作，故桓六年左传云：“周人以讳事神。”殷时质，未讳君名，故以王名名篇也。上“仲丁”“祖乙”亦是王名，于此始作传者，以上篇经亡，此经称“盘庚”，故就此解之。史记殷本纪云：“盘庚崩，弟小辛立，殷复衰。百姓思盘庚，乃作盘庚三篇。”与此序违，非也。郑玄云：“盘庚，汤十世孙，祖乙之曽孙，以五迁继汤，篇次祖乙，故继之。于上累之，祖乙为汤玄孙，七世也。又加祖乙，复其祖父，通盘庚，故十世。”本纪云：“祖乙崩，子祖辛立。崩，子开甲立。崩，弟祖丁立。崩，开甲之子南庚立。崩，祖丁子阳甲立。崩，弟盘庚立。”是祖乙生祖辛，祖辛生祖丁，祖丁生盘庚，故为曽孙。",
                    "zhushu": "",
                    "type": 2
                },
                {
                    "paragraph": "“盘庚”至“四方”",
                    "zhushu": "",
                    "type": 2
                },
                {
                    "paragraph": "正义曰：盘庚欲迁于𠅢之殷地，其民不欲适彼殷地，别有邑居，莫不忧愁，相与怨上。盘庚率领和谐其众忧之人，出正直之言以晓告曰：我先王初居此者，从旧都来，于是宅于此地。所以迁于此者，为重我民，无欲尽杀故。先王以久居垫隘，不迁则死，见下民不能相匡正以生，故谋而来徙。以徙为善，未敢专决，又考卜于龟以从。既获吉兆，乃曰：“其如我所行，欲徙之吉。先王成汤以来，凡有所服行，敬顺天命，如此尚不常安，可徙则徙，不常其邑，于今五邦矣。今若不承于古，徙以避害，则是无知，天将断绝汝命矣。天将绝命，尚不能知，况曰其能从先王之基业乎？今我往迁都，更求昌盛，若颠仆之木，有用生蘖哉。人衰更求盛，犹木死生蘖哉。我今迁向新都，上天其必长我殷之王命于此新邑，继复先王之大业，致行其道，以安四方之人。我徙欲如此耳，汝等何以不愿徙乎？”前云若不徙以避害，则天将绝汝命，谓绝臣民之命，明亦绝我殷王之命。复云若迁往新都，天其长我殷之王命，明亦长臣民之命，互文也。",
                    "zhushu": "",
                    "type": 2
                },
                {
                    "paragraph": "传“𠅢之别名”",
                    "zhushu": "",
                    "type": 2
                },
                {
                    "paragraph": "正义曰：此序，先“𠅢”后“殷”，“𠅢”是大名，“殷”是𠅢内之别名。郑玄云：“商家自徙此而号曰殷。”郑以此前未有殷名也。中篇云：“殷降大虐，将迁于殷，先正其号。”明知于此号为殷也。虽兼号为殷，而商名不改，或称“商”，或称“殷”，又有兼称殷商。商颂云：“商邑翼翼”“挞彼殷武”，是单称之也。又大雅云“殷商之旅”“咨汝殷商”，是兼称之也。“𠅢”是殷地大名，故殷社谓之“𠅢社”。其“𠅢”郑玄以为偃师，皇甫谧以为梁国谷熟县，或云济阴𠅢县，说既不同，未知谁是。",
                    "zhushu": "",
                    "type": 2
                },
                {
                    "paragraph": "传“适之”至“邑居”",
                    "zhushu": "",
                    "type": 2
                },
                {
                    "paragraph": "正义曰：释诂云：“适、之，往也。”俱训为往，故“适”得为之，不欲往彼殷地，别有新邑居也。",
                    "zhushu": "",
                    "type": 2
                },
                {
                    "paragraph": "传“𥸤和”至“之言”",
                    "zhushu": "",
                    "type": 2
                },
                {
                    "paragraph": "正义曰：“𥸤”即𥙿也，是宽意，故为和也。忧则不和，“戚”训忧也，故“率和众忧之人，出正直之言”。诗云：“其直如矢。”故以“矢言”为“正直之言”。",
                    "zhushu": "",
                    "type": 2
                },
                {
                    "paragraph": "传“我王”至“于此”",
                    "zhushu": "",
                    "type": 2
                },
                {
                    "paragraph": "正义曰：孔以祖乙圯于相地，迁都于耿，今盘庚自耿迁二殷，以“我王”为祖乙，此谓耿也。",
                    "zhushu": "",
                    "type": 2
                },
                {
                    "paragraph": "传“刘杀”至“杀故”",
                    "zhushu": "",
                    "type": 2
                },
                {
                    "paragraph": "正义曰：“刘，杀”，释诂文。水泉咸卤，不可行化，王化不行，杀民之道。先王所以去彼迁此者，重我民，无欲尽杀故也。",
                    "zhushu": "",
                    "type": 2
                },
                {
                    "paragraph": "传“言民”至“所行”",
                    "zhushu": "",
                    "type": 2
                },
                {
                    "paragraph": "正义曰：不徙所以不能相匡以生者，谓水泉沈溺，人民困苦，不能从教相匡正以生。又考卜于龟以徙，周礼太卜“大迁则贞龟”，是迁必卜也。",
                    "zhushu": "",
                    "type": 2
                },
                {
                    "paragraph": "传“先王”至“辄迁”",
                    "zhushu": "",
                    "type": 2
                },
                {
                    "paragraph": "正义曰：下云“于今五邦”，自汤以来数之，则此言“先王”，摠谓成汤至祖乙也。“先王有所服行”，谓行有典法，言能敬顺天命，即是“有所服行”也。盘庚言先王敬顺天命，如此，尚不常安，有可迁辄迁，况我不能敬顺天命？不迁民必死矣，故不可不迁也。",
                    "zhushu": "",
                    "type": 2
                },
                {
                    "paragraph": "传“汤迁”至“国都”",
                    "zhushu": "",
                    "type": 2
                },
                {
                    "paragraph": "正义曰：孔以盘庚意在必迁，故通数“我往居𠅢”为“五邦”。郑、王皆云“汤自商徙𠅢”，数商、𠅢、嚻、相、耿为五。计汤既迁𠅢，始建王业，此言先王迁都，不得远数居𠅢之前充此数也。",
                    "zhushu": "",
                    "type": 2
                },
                {
                    "paragraph": "传“言今”至“蘖哉”",
                    "zhushu": "",
                    "type": 2
                },
                {
                    "paragraph": "正义曰：释诂云：“枿，余也。”李巡曰：“枿，槁木之余也。”郭璞云：“晋、卫之闲曰枿。”是言木死颠仆，其根更生蘖哉。此都毁坏，若枯死之木。若弃去毁坏之邑，更得昌盛，犹颠仆枯死之木用生蘖哉。",
                    "zhushu": "",
                    "type": 2
                },
                {
                    "paragraph": "“盘庚”至“攸箴”",
                    "zhushu": "",
                    "type": 2
                },
                {
                    "paragraph": "正义曰：前既略言迁意，今复并戒臣民。盘庚先教于民云：“汝等当用汝在位之命，用旧常故事，正其法度。”欲令民徙，从其臣言也。民从上命，即是常事法度也。又戒臣曰：“汝等无有敢伏绝小人之所欲箴规上者。”",
                    "zhushu": "",
                    "type": 2
                },
                {
                    "paragraph": "传“敩教”至“朝臣”",
                    "zhushu": "",
                    "type": 2
                },
                {
                    "paragraph": "正义曰：文王世子云：“小乐正敩干，太胥賛之。籥师敩戈，籥师丞賛之。”彼并是教舞干戈，知“敩”为教也。小民等患水泉沈溺，欲箴规上而徙，汝臣下，勿抑塞伏绝之。郑玄云：“奢侈之俗，小民咸苦之，欲言于王，今将属民而询焉，故敕以无伏之。”",
                    "zhushu": "",
                    "type": 2
                },
                {
                    "paragraph": "传“众群臣以下”",
                    "zhushu": "",
                    "type": 2
                },
                {
                    "paragraph": "正义曰：周礼：小司𡨥掌外朝之政，以致万民而询焉。一曰询国危，二曰询国迁，三曰询立君。是国将大迁，必询及于万民，故知众悉至王庭，是“群臣以下谓及下民”也。民不欲徙，由臣不助王劝民，故巳下多是责臣之辞。",
                    "zhushu": "",
                    "type": 2
                },
                {
                    "paragraph": "传“先王”",
                    "zhushu": "",
                    "type": 2
                },
                {
                    "paragraph": "正义曰：此篇所言“先王”，其文无指斥者，皆谓成汤已来诸贤王也。下言“神后”“髙后”者，指谓汤耳。下篇言“古我先王适于山”者，乃谓迁都之王仲丁、祖乙之等也。此言“先王”，谓先世贤王。此既言“先王”，下句“王播告之，王用丕钦”，蒙上之“先”，不言“先”，省文也。",
                    "zhushu": "",
                    "type": 2
                },
                {
                    "paragraph": "传“王布”至“其指”",
                    "zhushu": "",
                    "type": 2
                },
                {
                    "paragraph": "正义曰：上句言先王用旧人共政，下云“王播告之修”，当谓告臣耳。传言“布告人”者，以下云“民用丕变”，是必告臣，亦又告民。",
                    "zhushu": "",
                    "type": 2
                },
                {
                    "paragraph": "传“聒聒”至“何谓”",
                    "zhushu": "",
                    "type": 2
                },
                {
                    "paragraph": "正义云：郑玄云：“聒读如聒耳之聒，聒聒，难告之貌。”王肃云：“聒聒，善自用之意也。”此传以“聒聒”为“无知之貌”，以“聒聒”是多言乱人之意也。“起信险肤”者，言发起所行，专信此险伪肤受浅近之言，信此浮言，妄有争讼，我不知汝所讼言何谓。言无理也。",
                    "zhushu": "",
                    "type": 2
                },
                {
                    "paragraph": "“非予”至“观火”",
                    "zhushu": "",
                    "type": 2
                },
                {
                    "paragraph": "正义曰：言先王敬其教，民用大变。我命教汝，汝不肯徙，非我自废此丕钦之德，惟汝之所含德甚恶，不畏惧我一人故耳。汝含藏此意，谓我不知。“我见汝情若观火”，言见之分明，如视火也。",
                    "zhushu": "",
                    "type": 2
                },
                {
                    "paragraph": "传“逸过”至“汝过”",
                    "zhushu": "",
                    "type": 2
                },
                {
                    "paragraph": "正义曰：“逸，过”，释言文。“我若以威加汝，汝自不敢不迁，则无违上之过也。我不威胁汝徙，乃是我亦拙谋，作成汝过也”。恨民以恩导之，而不从已也。",
                    "zhushu": "",
                    "type": 2
                },
                {
                    "paragraph": "传“紊乱”至“有福”",
                    "zhushu": "",
                    "type": 2
                },
                {
                    "paragraph": "正义曰：“紊”是丝乱，故为乱也。“稼”“穑”相对，则重之曰“稼”，敛之曰“穑”。“穑”是秋收之名，得为耕获摠称，故云“穑，耕稼”。“下承上则有福”，“福”谓禄赏。",
                    "zhushu": "",
                    "type": 2
                },
                {
                    "paragraph": "传“戎大”至“所有”",
                    "zhushu": "",
                    "type": 2
                },
                {
                    "paragraph": "正义曰：“戎，大”“昏，强”“越，于”，皆释诂文。孙炎曰：“昏，夙夜之强也。书曰：“不昏作劳。”引此解彼，是亦读此为昏也。郑玄读“昏”为愍，训为勉也，与孔不同。传云“言不欲徙，则是不畏大毒于远近”，其意言不徙则有毒，“毒”谓祸患也，“远近”谓賖促，言害至有早晚也。不强于作劳，则黍稷无所获，以喻不迁于新邑，则福禄无所有也。此经“惰农”“弗昏”“无黍稷”，对上“服田”“力穑”，乃亦有秋”，但其文有详略耳。",
                    "zhushu": "",
                    "type": 2
                },
                {
                    "paragraph": "传“责公”至“毒害”",
                    "zhushu": "",
                    "type": 2
                },
                {
                    "paragraph": "正义曰：此篇上下皆言“民”，此独云“百姓”，则知“百姓”是百官也。“百姓”既是百官，“和吉言”者又在“百官”之上，知此经是责公卿不能和喻善言于百官，使之乐迁也。不和百官，必将遇祸，是公卿自生毒害。",
                    "zhushu": "",
                    "type": 2
                },
                {
                    "paragraph": "傅“群臣”至“所及”",
                    "zhushu": "",
                    "type": 2
                },
                {
                    "paragraph": "正义曰：群臣是民之师长，当倡民为善，群臣亦不欲徙，是乃先恶于民也。“恫，痛”，释言文。",
                    "zhushu": "",
                    "type": 2
                },
                {
                    "paragraph": "“相时”至“有咎”",
                    "zhushu": "",
                    "type": 2
                },
                {
                    "paragraph": "正义曰：又责大臣不相教迁徙，是不如小民。我视彼憸利小民，犹尚相顾于箴规之言，恐其发举有过口之患，故以言相规。患之小者尚知畏避，况我为天子，制汝短长之命，威恩甚大，汝不相教从我，乃是汝不如小民。汝若不欲徙，何不以情告我，而辄相恐动以浮华之言，乃语民云：“国不可徙，我恐汝自取沈溺于众人，而身被刑戮之祸害。”此浮言流行，若似火之燎放原野，炎炽不可向近，其犹可扑之使灭。以喻浮言不可止息，尚可刑戮使绝也。若以刑戮加汝，则是汝众自为非谋所致此耳，非我有咎过也。",
                    "zhushu": "",
                    "type": 2
                },
                {
                    "paragraph": "传“曷何”至“祸害”",
                    "zhushu": "",
                    "type": 2
                },
                {
                    "paragraph": "正义曰：“曷”“何”同音，故“曷”为何也。顾氏云：“汝以浮言恐动，不徙，更是无益。我恐汝自取沈溺，放众人不免祸害也。”",
                    "zhushu": "",
                    "type": 2
                },
                {
                    "paragraph": "传“我刑”至“所致”",
                    "zhushu": "",
                    "type": 2
                },
                {
                    "paragraph": "正义曰：我刑戮汝，汝自招之，非我咎也。“靖，谋”，释诂文。告民不徙者，非善谋也。由此而被刑戮，是汝自为，非谋所致也。",
                    "zhushu": "",
                    "type": 2
                },
                {
                    "paragraph": "“迟任”至“非德”",
                    "zhushu": "",
                    "type": 2
                },
                {
                    "paragraph": "正义曰：可迁即迁，是先王旧法。“古之贤人迟任有言曰：“人惟求旧，器非求旧，惟新。”言人贵旧，器贵新，汝不欲徙，是不贵旧，反迟任也。“古者我之先王及汝祖汝父，相与同逸豫，同勤劳，汝为人子孙，宜法父祖，当与我同其劳逸，我岂敢动用非常之罚胁汝乎？自先王以至于我，世世数汝功劳，我不掩蔽汝善，是我忠放汝也。以此故我大享祭于先王，汝祖其从我先王与在宗庙而歆享之，是我不掩汝善也。汝有善，自作福。汝有恶，自作灾。我亦不敢动用非德之赏妄赏汝，各从汝善恶而报之耳。”其意告臣言从上必有赏，违我必有罚也。",
                    "zhushu": "",
                    "type": 2
                },
                {
                    "paragraph": "传“迟任”至“贵旧”",
                    "zhushu": "",
                    "type": 2
                },
                {
                    "paragraph": "正义曰：其人既没，其言立于后世，如是古贤人也。郑玄云：“古之贤史。”正肃云：“古老成人。”皆谓贤也。",
                    "zhushu": "",
                    "type": 2
                },
                {
                    "paragraph": "传“选数”至“于汝”",
                    "zhushu": "",
                    "type": 2
                },
                {
                    "paragraph": "正义曰：释诂云：“算，数也。”舍人曰：“释数之曰算。”“选”即“算”也，故“调”为“数”。经言世世数汝功劳，是从先王至已常行此事，故云“是我忠于汝”也。言已之忠，责臣之不忠也。",
                    "zhushu": "",
                    "type": 2
                },
                {
                    "paragraph": "传“古者”至“汝善”",
                    "zhushu": "",
                    "type": 2
                },
                {
                    "paragraph": "正义曰：周礼大宗伯祭祀之名，天神曰祀，地祇曰祭，人鬼曰享。此“大享于先王”，谓天子祭宗庙也。传解天子祭庙得有臣祖与享之意，言古者天子录功臣配食于庙，故臣之先祖得与享之也。“古者”，孔氏据已而道前世也，此殷时已然矣。“大享，烝、尝”者，烝、尝是秋冬祭名，谓之大享者，以事各有对，若烝、尝对禘、祫，则禘、祫为大，烝、尝为小。若四时自相对，则烝、尝为大，礿、祠为小。以秋、冬物成，可荐者众，故烝、尝为大。春、夏物未成，可荐者少，故礿、祠为小也。知烝、尝有功臣与祭者，案周礼司勋云：“凡有功者，铭书于王之太常，祭于大烝，司勋诏之”是也。尝是烝之类，而传以尝配之，鲁颂曰“秋而载尝”是也。祭统云“内祭则大尝禘”是也，外祭则郊社”是也。然彼以祫为大尝，知此不以烝、尝时为禘祫，而直据时祭者，以殷祫于三时，非独烝、尝也。秋冬之祭，尚及功臣，则禘祫可知。惟春夏不可耳，以物未成故也。近代已来，惟禘祫乃祭功臣配食，时祭不及之也。近代已来，功臣配食，各配所事之君，若所事之君其庙已毁，时祭不祭毁庙，其君尚不时祭，其臣固当止矣。禘祫则毁庙之主亦在焉，其时功臣亦当在也。王制云：“犆礿，祫禘，祫尝，祫烝。诸侯礿犆，禘一，犆一，祫，尝祫，烝祫。”此王制之文。夏、殷之制，天子春惟时祭，其夏、秋、冬既为祫，又为时祭。诸侯亦春为时祭，夏惟作祫，不作时祭，秋、冬先作时祭而后祫。周则春曰祠，夏曰礿，三年一祫在秋，五年一禘在夏。故公羊传云“五年再殷祭”，礼纬云“三年一祫，五年一禘”。此是郑氏之义，未知孔意如何。",
                    "zhushu": "",
                    "type": 2
                },
                {
                    "paragraph": "“予告”至“有志”",
                    "zhushu": "",
                    "type": 2
                },
                {
                    "paragraph": "正义曰：既言作福作灾由人行有善恶，故复教臣行善。“我告汝于行事之难，犹如射之有所准志，志之所主，欲得中也，必中所志，乃为善耳”。以喻人将有行，豫思念之，行得其道为善耳。其意言迁都是善道，当念从我言也。",
                    "zhushu": "",
                    "type": 2
                },
                {
                    "paragraph": "传“告汝”至“乃善”",
                    "zhushu": "",
                    "type": 2
                },
                {
                    "paragraph": "正义曰：此传惟顺经文，不言喻意。郑玄云：“我告汝于我心至难矣。夫射者张弓属矢，而志在所射，必中，然后发之。为政之道，亦如是也。以已心度之，可施于彼，然后出之。”",
                    "zhushu": "",
                    "type": 2
                },
                {
                    "paragraph": "传“不用”至“易之”",
                    "zhushu": "",
                    "type": 2
                },
                {
                    "paragraph": "正义曰：“老”谓见其年老，谓其无所复知。“弱”谓见其幼弱，谓其未有所识。郑云：“老、弱皆轻忽之意也。”老成人之言云可徙，不用其言，是侮老之也。不徙则水泉咸卤，孤幼受害，不念其害，是卑弱轻易之也。",
                    "zhushu": "",
                    "type": 2
                },
                {
                    "paragraph": "传“盘庚”至“之谋”",
                    "zhushu": "",
                    "type": 2
                },
                {
                    "paragraph": "正义曰：于时群臣难毁其居宅，惟见目前之利，不思长久之计。其臣非一共为此心。盘庚敕臣下，各思长久于其居处，勉强尽心出力，听从我迁徙之谋。自此以下皆是也。",
                    "zhushu": "",
                    "type": 2
                },
                {
                    "paragraph": "“无有”至“厥善”",
                    "zhushu": "",
                    "type": 2
                },
                {
                    "paragraph": "正义曰：此即迁徙之谋也。言我至新都，抚养在下，无有远之与近，必当待之如一。用刑杀之罪伐去其死道，用照察之德彰明其行善。有过罪以惩之，使民不犯非法。死刑不用，是“伐去其死道”。“伐”若伐树然，言止而不复行用也。有善者，人主以照察之德加赏禄以明之，使竞慕为善，是彰其善也。此二句相对，上言“用罪伐厥死”，下宜言“用赏彰厥生”，不然者，上言用刑，下言赏善，“死”是刑之重者，举重故言“死”。有善乃可赏，故言“彰厥善”。行赏是德，故以“德”言“赏”。人生是常，无善亦生，不得言“彰厥生”，故文互。",
                    "zhushu": "",
                    "type": 2
                },
                {
                    "paragraph": "“度乃口”",
                    "zhushu": "",
                    "type": 2
                },
                {
                    "paragraph": "正义曰：“度”，法度也，故传言“以法度居汝口”也。",
                    "zhushu": ""
                }
            ]
        },
        {
            "name": "商书盘庚中第十",
            "paragraphs": [
                {
                    "paragraph": "商书盘庚中第十",
                    "zhushu": ""
                },
                {
                    "paragraph": "“盘庚”至“厥民”",
                    "zhushu": "",
                    "type": 2
                },
                {
                    "paragraph": "正义曰：盘庚于时见都河北，欲迁向河南，作惟南渡河之法，欲用民徙，乃出善言以告晓民之不循教者，大为教告，用诚心于其所有之众人。于时众人皆至，无有亵慢之人，尽在于王庭。盘庚乃升进其民，延之使前而教告之。史叙其事，以为盘庚发诰之目。",
                    "zhushu": "",
                    "type": 2
                },
                {
                    "paragraph": "传“为此”至“民徙”",
                    "zhushu": "",
                    "type": 2
                },
                {
                    "paragraph": "正义曰：郑玄云“作渡河之具”。王肃云“为此思南渡河之事”。此传言“南渡河之法”，皆谓造舟船渡河之具，是济水先后之次，思其事而为之法也。",
                    "zhushu": "",
                    "type": 2
                },
                {
                    "paragraph": "传“话善”至“于众”",
                    "zhushu": "",
                    "type": 2
                },
                {
                    "paragraph": "正义曰：释诂云：“话，言也。”孙炎曰：“话，善人之言也。”王苦民不从教，必发善言告之，故以“话”为善言。郑玄诗笺亦云：“话，善言也。”",
                    "zhushu": "",
                    "type": 2
                },
                {
                    "paragraph": "传“民亦”至“天时”",
                    "zhushu": "",
                    "type": 2
                },
                {
                    "paragraph": "正义曰：以君承安民而忧之，故“民亦安君之政，相与忧行君令，使君令必行”，责时群臣不忧行君令也。舟船浮水而行，故以“浮”为行也。行天时也，顺时布政，若月令之为也。",
                    "zhushu": "",
                    "type": 2
                },
                {
                    "paragraph": "传“我殷”至“行徙”",
                    "zhushu": "",
                    "type": 2
                },
                {
                    "paragraph": "正义曰：迁都者，止为邑居垫隘，水泉咸卤，非为避天灾也。此传以“虐”为灾，“怀”为思，言“殷家于天降大灾，则先王不思故居而行徙”者，以天时人事终是相将，邑居不可行化，必将天降之灾。上云“不能相匡以生，罔知天之断命”，即是天降灾也。",
                    "zhushu": "",
                    "type": 2
                },
                {
                    "paragraph": "“承汝”至“于罚”",
                    "zhushu": "",
                    "type": 2
                },
                {
                    "paragraph": "正义曰：先王为政，惟民之承，今我亦法先王，故承安汝，使汝徙，惟欢喜安乐，皆与汝共之，非谓汝有咎恶而徙汝，令比近于殃罚也。",
                    "zhushu": "",
                    "type": 2
                },
                {
                    "paragraph": "“予若”至“厥志”",
                    "zhushu": "",
                    "type": 2
                },
                {
                    "paragraph": "正义曰：盘庚言：“我顺于道理，和协汝众，归怀此新邑者，非直为我王家，亦惟利汝众，故为此大从我本志而迁徙，不有疑也。”",
                    "zhushu": "",
                    "type": 2
                },
                {
                    "paragraph": "“臭厥载”",
                    "zhushu": "",
                    "type": 2
                },
                {
                    "paragraph": "正义曰：“臭”是气之别名，古者香气、秽气皆名为“臭”。易云：“其臭如兰。”谓香气为“臭”也。晋语云：“惠公改葬申生，臭彻于外。”谓秽气为“臭”也。下文覆述此意云“无起秽以自臭”。则此“臭”谓秽气也。肉败则臭，故以“臭”为败。船不渡水，则败其所载物也。",
                    "zhushu": "",
                    "type": 2
                },
                {
                    "paragraph": "“尔忱”至“曷瘳”",
                    "zhushu": "",
                    "type": 2
                },
                {
                    "paragraph": "正义曰：盘庚责其臣民：“汝等不用徙者，由汝忠诚，不能属逮于古贤。苟不欲徙，惟相与沈溺于众不欲徙之言，不其有考验于先王迁徙之事。汝既不考于古，及其祸至，乃自忿怒，何所瘳差也？”",
                    "zhushu": "",
                    "type": 2
                },
                {
                    "paragraph": "“汝诞劝忧”",
                    "zhushu": "",
                    "type": 2
                },
                {
                    "paragraph": "正义曰：凡人以善自劝，则善事多。若以忧自劝，则忧来众。今不徙，则忧来众，是自劝励以忧愁之道。",
                    "zhushu": "",
                    "type": 2
                },
                {
                    "paragraph": "“今其”至“在上”",
                    "zhushu": "",
                    "type": 2
                },
                {
                    "paragraph": "正义曰：顾氏云：“责群臣，汝今日其且有今目前之小利，无后日久长之计，患祸将至，汝何得久生在民上也？”",
                    "zhushu": "",
                    "type": 2
                },
                {
                    "paragraph": "“今予”至“自臭”",
                    "zhushu": "",
                    "type": 2
                },
                {
                    "paragraph": "正义曰：今我命汝，是我之一心也。汝当从我，无得起为秽恶以自臭败。汝违我命，是“起秽以自臭”也。",
                    "zhushu": "",
                    "type": 2
                },
                {
                    "paragraph": "“恐人”至“乃心”",
                    "zhushu": "",
                    "type": 2
                },
                {
                    "paragraph": "正义曰：言汝心既不欲徙，旁人或更误汝，我又恐他人倚曲汝身，迂僻汝心，使汝益不用徙也。",
                    "zhushu": "",
                    "type": 2
                },
                {
                    "paragraph": "传“言汝”至“迂僻”",
                    "zhushu": "",
                    "type": 2
                },
                {
                    "paragraph": "正义曰：人心不能自决，则好用非理之谋。言汝既不欲迁徙，又为他人所误，盘庚疑其被误，故言此也。以物倚物者必曲，故“倚”为曲也。“迂”是回也，回行必僻，故“迂”为僻也。",
                    "zhushu": "",
                    "type": 2
                },
                {
                    "paragraph": "传“迓迎”至“汝众”",
                    "zhushu": "",
                    "type": 2
                },
                {
                    "paragraph": "正义曰：“迓，迎”，释诂文。不迁必将死矣，天欲迁以延命。天意向汝，我欲迎之。天断汝命，我欲续之。我今徙者，欲迎续汝命于天，岂以威胁汝乎？迁都惟用奉养汝众臣民耳。",
                    "zhushu": "",
                    "type": 2
                },
                {
                    "paragraph": "“予念”至“尔然”",
                    "zhushu": "",
                    "type": 2
                },
                {
                    "paragraph": "正义曰：我念我先世神后之君成汤，爱劳汝之先人，故我大能进用汝，与汝爵位，用以道义怀安汝心耳。然汝乃违我命，是汝反先人也。",
                    "zhushu": "",
                    "type": 2
                },
                {
                    "paragraph": "传“言我”至“先人”",
                    "zhushu": "",
                    "type": 2
                },
                {
                    "paragraph": "正义曰：易称“神”者，妙万物而为言也。殷之先世神明之君，惟有汤耳，故知“神后”谓汤也。下“髙后”“先后”与此“神后”一也。“神”者言其通圣，“髙”者言其德尊。此“神后”言“先”，于“髙后”略而不言“先”，其下直言“先后”，又略而不言“髙”，从上省文也。“劳尔先”，谓爱之也。“劳”者，勤也，闵其勤劳而慰劳之，“劳”亦爱之义，故论语云：“爱之能勿劳乎？”是“劳”为爱也。追言汤劳汝先，则此所责之臣，其祖于成汤之世已在朝廷，世仕王朝，而不用已命，故责之深也。",
                    "zhushu": "",
                    "type": 2
                },
                {
                    "paragraph": "“失于”至“能迪”",
                    "zhushu": "",
                    "type": 2
                },
                {
                    "paragraph": "正义曰：盘庚以民不愿迁，言神将罪汝，欲惧之使从已也。我所以必须徙者，我今失于政教，陈久于此，民将有害，髙德之君成汤必忿我不徙，六乃重下罪疾于我，曰：“何为残虐我民而不徙乎？”我既欲徙，而汝与万民乃不进进与我一人谋计同心，则我先君成汤大下与汝罪疾，曰：“何故不与我幼孙盘庚有相亲比，同心徙乎？不与我同心，故汤有明德，从上见汝一情，其下罪罚于汝。汝实有罪，无所能道。”言无辞以自解说也。",
                    "zhushu": "",
                    "type": 2
                },
                {
                    "paragraph": "传“崇重”至“徙正”",
                    "zhushu": "",
                    "type": 2
                },
                {
                    "paragraph": "正义曰：“崇，重”，释诂文。又云：“尘，久也。”孙炎曰：“陈居之久，久则生尘矣。”古者“尘”“陈”同也，故“陈”为久之义。",
                    "zhushu": "",
                    "type": 2
                },
                {
                    "paragraph": "传“不进”至“心徙”",
                    "zhushu": "",
                    "type": 2
                },
                {
                    "paragraph": "正义曰：物之生长，则必渐进，故以“生生”为进进。王肃亦然。“进进”是同心愿乐之意也。此实责群臣，而言“汝万民”者，民心亦然，因博及之。",
                    "zhushu": "",
                    "type": 2
                },
                {
                    "paragraph": "传“汤有”至“无辞”",
                    "zhushu": "",
                    "type": 2
                },
                {
                    "paragraph": "正义曰：训“𠁊”为明，言其见下，故称“明德”。诗称“三后在天”，死者精神在天，故言下见汝。",
                    "zhushu": "",
                    "type": 2
                },
                {
                    "paragraph": "“古我”至“乃死”",
                    "zhushu": "",
                    "type": 2
                },
                {
                    "paragraph": "正义曰：又责群臣：古我先君成汤，既爱劳汝祖、汝父，与之共治民矣。汝今共为我养民之官，是我于汝与先君同也。而汝有残虐民之心，非我令汝如此，则在汝心自为此恶，是汝反祖、父之行，虽汝祖、父亦不祐汝。我先君安汝祖、汝父之忠，汝祖、汝父忠于先君，必忿汝违我，乃断绝弃汝命，不救汝死。言汝违我命，故汝祖、父亦忿，见汤罪汝，不救汝死也。",
                    "zhushu": "",
                    "type": 2
                },
                {
                    "paragraph": "传“劳之”至“治人”",
                    "zhushu": "",
                    "type": 2
                },
                {
                    "paragraph": "正义曰：下句责臣之身云“汝共作我畜民”，明先后劳其祖、父，是劳之共治民也。",
                    "zhushu": "",
                    "type": 2
                },
                {
                    "paragraph": "传“𢦤残”至“之行”",
                    "zhushu": "",
                    "type": 2
                },
                {
                    "paragraph": "正义曰：春秋宣十八年“邾人𢦤鄫子”，左传云：“凡自虐其君曰弑，自外曰𢦤。”“𢦤”为残害之义，故为残也。先后爱劳汝祖、汝父，与共治民，汝祖、父必有爱人之心。“作”训为也。汝今共为我养民之官，而有残民之心，而不用徙以避害，是汝反祖、父之行。盘庚距汤年世多矣，臣父不及汤世，而云“父”者，与“祖”连言之耳。",
                    "zhushu": "",
                    "type": 2
                },
                {
                    "paragraph": "“兹予”至“弗祥”",
                    "zhushu": "",
                    "type": 2
                },
                {
                    "paragraph": "正义曰：又责臣云：“汝祖、父非徒不救汝死，乃更请与汝罪。于此我有治政之臣，同位于其父、祖，其位与父、祖同，心与父、祖异，不念忠诚，但念具汝贝玉而巳。”言其贪而不忠也。“汝先祖、先父以汝如此，大乃告我髙后曰：‘为大刑于我子孙。’以此言开道我髙后，故我髙后大乃下不善之殃以罚汝。成汤与汝祖、父皆欲罪汝，汝何以不从我徙乎。”",
                    "zhushu": "",
                    "type": 2
                },
                {
                    "paragraph": "传“乱治”至“其贪”",
                    "zhushu": "",
                    "type": 2
                },
                {
                    "paragraph": "正义曰：“乱，治”，释诂文。舍人曰：“乱，义之治也。”孙炎曰：“乱，治之理也。”大臣理国之政，此者所责之人，故言“于此我有治政之臣”。言其同位于父、祖，责其位同而心异也。“贝”者，水虫，古人取其甲以为货，如今之用钱然。汉书食货志具有其事。贝是行用之货也，贝、玉是物之最贵者，责其贪财，故举二物以言之。当时之臣不念尽忠于君，但念具贝玉而已，言其贪也。",
                    "zhushu": "",
                    "type": 2
                },
                {
                    "paragraph": "传“言汝”至“之罪”",
                    "zhushu": "",
                    "type": 2
                },
                {
                    "paragraph": "正义曰：上句言成汤罪此诸臣，其祖父不救子孙之死。此句言臣之祖、父请成汤讨其子孙，以不从已，故责之益深。先祖请讨，非盘庚所知，原神之意而为之辞，以惧其子孙耳。",
                    "zhushu": "",
                    "type": 2
                },
                {
                    "paragraph": "传“言汝”至“督之”",
                    "zhushu": "",
                    "type": 2
                },
                {
                    "paragraph": "正义曰：训“迪”为道，言汝父、祖开道汤也。不从君为不忠，违父祖为不孝，父、祖开道汤下罚，欲使从君顺祖，陈忠孝之义以督励之。",
                    "zhushu": "",
                    "type": 2
                },
                {
                    "paragraph": "“呜呼”至“乃家”",
                    "zhushu": "",
                    "type": 2
                },
                {
                    "paragraph": "正义曰：盘庚以言事将毕，欲戒使入之，故“呜呼”而叹之：“今我告汝皆不易之事，言其难也。事既不易，当长敬我言，大忧行之，无相绝远弃废之。必须存心奉行。汝群臣臣分辈相与计谋，念和协以相从，各设中正于汝心，勿为残害之事。汝群臣若有不善不道，陨坠礼法，不恭上命，暂逢遇人，即为奸宄而劫夺之，我乃割绝灭之，无有遗余生长。所以然者，欲无使易其种类于此新邑故耳。自今以往哉。汝当进进于善。今我将用以汝迁，长立汝家，使汝在位，传诸子孙，勿得违我言也。”",
                    "zhushu": "",
                    "type": 2
                },
                {
                    "paragraph": "传“不易”至“之事”",
                    "zhushu": "",
                    "type": 2
                },
                {
                    "paragraph": "正义曰：此“易”读为“难易”之“易”，“不易”言其难也。王肃云：“告汝以命之不易。”亦以“不易”为难。郑玄云：“我所以告汝者不变易，言必行之。”谓盘庚自道已言，必不改易。与孔异。",
                    "zhushu": "",
                    "type": 2
                },
                {
                    "paragraph": "传“颠陨”至“于内”",
                    "zhushu": "",
                    "type": 2
                },
                {
                    "paragraph": "正义曰：释诂云：“陨，落也。陨，坠也。”颠越是从上倒下之言，故以“颠”为陨，“越”为坠也。左传僖九年齐桓公云：“恐陨越于下。”文十八年史克云：“弗敢失坠。”陨越是遗落废失之意，故以陨坠不恭为“不奉上命”也。“暂遇人而劫夺之”，谓逢人即劫，为之无已。成十七年左传曰：“乱在外为奸，在内为宄。”是劫夺之事，故以劫夺”解其“奸宄”也。",
                    "zhushu": "",
                    "type": 2
                },
                {
                    "paragraph": "传“劓割”至“新邑”",
                    "zhushu": "",
                    "type": 2
                },
                {
                    "paragraph": "正义曰：五刑截鼻为劓，故“劓”为割也。“育，长”，释诂文。“不吉之人当割绝灭之，无遗长其类”，谓早杀其人，不使得生子孙有此恶类也。“易种”者，即今俗语云相染易也。恶种在善人之巾，则善人亦变易为恶，故绝其恶类，无使易种于此新邑也。灭去恶种，乃是常法，而言“于此新邑”者，言已若至新都，当整齐使㓗清。",
                    "zhushu": "",
                    "type": 2
                },
                {
                    "paragraph": "传“自今”至“称家”",
                    "zhushu": "",
                    "type": 2
                },
                {
                    "paragraph": "正义曰：“长立汝家”，谓赐之以族，使子孙不绝，左传所谓“诸侯命氏”是也。王朝大夫，天子亦命之氏，故云“立汝家”也。",
                    "zhushu": ""
                }
            ]
        },
        {
            "name": "商书盘庚下第十一",
            "paragraphs": [
                {
                    "paragraph": "商书盘庚下第十一",
                    "zhushu": ""
                },
                {
                    "paragraph": "“盘庚”至“一人”",
                    "zhushu": "",
                    "type": 2
                },
                {
                    "paragraph": "正义曰：盘庚既迁至殷地，定其国都处所，乃正其郊庙朝社之位，又属民而聚之，安慰于其所有之众曰：“汝等自今以后，无得游戏怠惰，勉力立行教命。今我其布心腹肾肠，输写诚信，历徧告汝百姓于我心志者。”欲迁之日，民臣共怒盘庚，盘庚恐其怖惧，故开解之：“今我无复罪汝众人，我既不罪汝，汝无得如前共为忿怒，协比谗言，毁恶我一人。”恕其前愆，与之更始也。",
                    "zhushu": "",
                    "type": 2
                },
                {
                    "paragraph": "传“定其”至“之位”",
                    "zhushu": "",
                    "type": 2
                },
                {
                    "paragraph": "正义曰：训“攸”为所，“定其所居”，摠谓都城之内，官府万民之居处也。郑玄云：“徙主于民，故先定其里宅所处，次乃正宗庙朝廷之位。”如郑之意，“奠厥攸居”者，止谓定民之居，岂先令民居使足，待其余剰之处，然后建王宫乎？若留地以拟王宫，即是先定王居，不得为先定民矣。孔惟言“定其所居”，知是官民之居并定之也。礼：郊在国外，左祖右社，面朝后市。“正厥位”，谓正此郊、庙、朝、社之位也。",
                    "zhushu": "",
                    "type": 2
                },
                {
                    "paragraph": "传“安于”至“大教”",
                    "zhushu": "",
                    "type": 2
                },
                {
                    "paragraph": "正义曰：郑玄云：“勉立我大命，使心识教令，常行之。”王肃云：“勉立大教，建性命，致之五福。”又案下句“尔无共怒予一人”，是恐其不从已命，此句宜言我有教命，汝当勉力立之。郑说如孔旨也。",
                    "zhushu": "",
                    "type": 2
                },
                {
                    "paragraph": "传“布心”至“告志”",
                    "zhushu": "",
                    "type": 2
                },
                {
                    "paragraph": "正义曰：此论心所欲言腹内之事耳。以心为五脏之主，腹为六腑之摠，肠在腹内，肾在心下，举“肾肠”以配“腹心”。诗曰：“公侯腹心。”宣十二年左传云：“敢布腹心。”是“腹心”足以表内，“肾肠”配言之也。",
                    "zhushu": "",
                    "type": 2
                },
                {
                    "paragraph": "“古我”至“定极”",
                    "zhushu": "",
                    "type": 2
                },
                {
                    "paragraph": "正义曰：言古者我之先王，将欲多大于前人之功，是故徙都而适于山险之处，用下去我凶恶之德，立善功于我新国。但徙来已久，水泉沈溺，今我在此之民，用播荡分析，离其居宅，无有安定之极，我今徙而使之得其中也。说其迁都之意，亦欲多大前人之功，定民极也。",
                    "zhushu": "",
                    "type": 2
                },
                {
                    "paragraph": "传“言以”至“功美”",
                    "zhushu": "",
                    "type": 2
                },
                {
                    "paragraph": "正义曰：“古我先王”，谓迁都者。“前人”谓未迁省前人。久居旧邑，民不能相匡以生，则是居无功矣。盘庚言先王以此迁徙，故多大前人之功美，故我今迁，亦欲多前功矣。",
                    "zhushu": "",
                    "type": 2
                },
                {
                    "paragraph": "传“徙必”至“我国”",
                    "zhushu": "",
                    "type": 2
                },
                {
                    "paragraph": "正义曰：先王至此五邦，不能尽知其地，所都皆近山，故摠称“适于山”也。易坎卦彖云：“王公设险，以守其国。”徙必依山之险，欲使下民无城郭之劳。虽则近山，不可全无城郭，言其防守易耳。徙必近山，则旧处新居皆有山矣。而云“适于山”者，言其徙必依山，不适平地，不谓旧处无山，故徙就山也。水泉咸卤，民居垫隘，时君不为之徙，即是凶恶之德。其徙者，是下去凶恶之德，立善功于我新迁之国也。言“下”者，凶德在身，下而坠去之。",
                    "zhushu": "",
                    "type": 2
                },
                {
                    "paragraph": "传“水泉”至“之极”",
                    "zhushu": "",
                    "type": 2
                },
                {
                    "paragraph": "正义曰：民居积世，穿掘处多，则水泉盈溢，令人沈深而陷溺，其处不可安居，播荡分析，离其居宅，无安定之极。“极”训中也。诗云：“立我烝民，莫匪尔极。”言民赖后稷之功，莫不得其中。今为民失中，故徙以为之中也。",
                    "zhushu": "",
                    "type": 2
                },
                {
                    "paragraph": "“尔谓”至“兹贲”",
                    "zhushu": "",
                    "type": 2
                },
                {
                    "paragraph": "正义口：言我徙以为民立中，汝等不明我心，乃谓我何故震动万民，以为此迁。我以此迁之故，上天将复我髙祖成汤之德，治理于我家。我当与厚敬之臣奉承民命，用是长居于此新邑。以此须迁之故，我童蒙之人非敢废其询谋，谋放众人。众谋不同，至用其善者，言善谋者皆欲迁都也。又决之于龟，卜而得吉，我与汝群臣各非敢违卜，用是必迁，光大此迁都之大业。我徙本意如此耳。",
                    "zhushu": "",
                    "type": 2
                },
                {
                    "paragraph": "传“以徙”至“我家”",
                    "zhushu": "",
                    "type": 2
                },
                {
                    "paragraph": "正义曰：民害不徙，违失汤德，以徙之故，天必祐我，将使复奉汤德，令得治理于我家。言由徙故，天福之也。",
                    "zhushu": "",
                    "type": 2
                },
                {
                    "paragraph": "传“冲童”至“其善”",
                    "zhushu": "",
                    "type": 2
                },
                {
                    "paragraph": "正义曰：“冲”“童”声相近，皆是幼小之名。自称“童人”，言已幼小无知，故为“谦也”。“吊，至”“灵，善”，皆释诂文。礼，将有大事，必谋于众，谋众乃足常理，故言“非废，谓动谋于众”，言匕不自专也。众谋必有异见，故至极用其善者。",
                    "zhushu": "",
                    "type": 2
                },
                {
                    "paragraph": "传“宏贲”至“大业”",
                    "zhushu": "",
                    "type": 2
                },
                {
                    "paragraph": "正义曰：“宏、贲皆大也”，释诂文。樊光口：周礼云：“其声大而宏。”诗云：“有贲其首。”是“宏”“贲”皆为大之义也。“各”者，非一之辞，故为“君臣用谋，不敢违卜”。洪范云：“汝则有大疑，谋及卿七，谋及卜筮。”言“非敢违卜”，是既谋及于众，又决于蓍龟也。“用大此迁都”，“大”谓立嘉绩以大之也。",
                    "zhushu": "",
                    "type": 2
                },
                {
                    "paragraph": "“呜呼”至“叙钦”",
                    "zhushu": "",
                    "type": 2
                },
                {
                    "paragraph": "正义曰：言迁事已讫，故叹而敕之：“呜呼。国之长伯及众官之长与百执事之人，庶几皆相与隐括，共为善政哉。我其勉力大助汝等为善，汝当思念爱敬我之众民。我不任用好货之人，有人果敢奉用，进进于善，见穷困之人，能谋此穷困之人安居者，我乃次序而敬用之。”",
                    "zhushu": "",
                    "type": 2
                },
                {
                    "paragraph": "传“国伯”至“善政”",
                    "zhushu": "",
                    "type": 2
                },
                {
                    "paragraph": "正义曰：“邦伯”，邦国之伯，诸侯师长，故为东西二伯及九州之牧也。郑玄注礼记云：“殷之州长曰伯，虞、夏及周皆曰牧。”此殷时而言“牧”者，此乃郑之所约，孔意不然，故摠称“牧”也。师训为众，“众长”，众官之长，故为三公六卿也。其“百执事”，谓大夫以下诸有职事之官皆是也。此摠敕众臣，故二伯已下及执事之人皆戒之也。释言云：“庶几，尚也。”反复相训，故“尚”为庶几。“庶”，幸也。“几”，冀也。“隐”谓隐审也。幸冀相与隐审检括，“共”为善政，欲其同心共为善也。“隐括”必是旧语，不知本出何书。何休公羊序云：“隐括使就绳墨焉。”",
                    "zhushu": "",
                    "type": 2
                },
                {
                    "paragraph": "传“简大”至“众民”",
                    "zhushu": "",
                    "type": 2
                },
                {
                    "paragraph": "正义曰：“简，大”，释诂文。又云：“相、助，虑也。”俱训为虑，是“相”得为助也。盘庚欲使群臣同心为善，欲勉力大佐助之，使皆念敬我众民也。",
                    "zhushu": "",
                    "type": 2
                },
                {
                    "paragraph": "传“肩任”至“敬之”",
                    "zhushu": "",
                    "type": 2
                },
                {
                    "paragraph": "正义曰：释诂云：“肩，胜也。”舍人曰：“肩，强之胜也。”强能胜重，是堪任之义，故为任也。我今不委任贪货之人，以“恭”为奉，人有向善而心不决志，故美其人能果敢奉用，进进于善者，言其人好善不倦也。“鞠”训为穷，“鞠人”谓穷困之人，“谋人之保居”，谓谋此穷人之安居。若见人之穷困，能谋安其居，爱人而乐安存之者，则我式序而敬之。诗云：“式序在位。”言其用次序在官位也。郑、王皆以“鞠”为养，言“能谋养人安其居者，我则次序而敬之”，与孔不同。",
                    "zhushu": "",
                    "type": 2
                },
                {
                    "paragraph": "“今我”至“一心”",
                    "zhushu": "",
                    "type": 2
                },
                {
                    "paragraph": "正义曰：“今我既进而告汝于我心志矣，其我所告，顺合于汝心以否，当以情告我，无得有不敬者。汝等无得摠于货宝以求官位，当进进自用功德，不当用富也。”用此布示于民，必以德义，长任一心以事君，不得怀二意。以迁都既定，故殷勤以戒之。",
                    "zhushu": ""
                }
            ]
        },
        {
            "name": "商书说命上第十二",
            "paragraphs": [
                {
                    "paragraph": "商书说命上第十二",
                    "zhushu": ""
                },
                {
                    "paragraph": "“髙宗”至“三篇”",
                    "zhushu": "",
                    "type": 2
                },
                {
                    "paragraph": "正义曰：殷之贤王有髙宗者，梦得贤相，其名曰说。群臣之内既无其人，使百官以所梦之形象，经营求之于野外，得之于传氏之岩，遂命以为相。史叙其事，作说命三篇。",
                    "zhushu": "",
                    "type": 2
                },
                {
                    "paragraph": "传“盘庚”至“曰说”",
                    "zhushu": "",
                    "type": 2
                },
                {
                    "paragraph": "正义曰：世本云：“盘庚崩，弟小辛立。崩，弟小乙立。崩，子武丁立。”是武丁为“盘庚弟，小乙子”也。丧服四制云：“髙宗者，武丁。武丁者，殷之贤王也。当此之时，殷衰而复兴，礼废而复起，中而髙之，故谓之髙宗。”是德髙可尊，故号髙宗也。经云“爰立作相”，王呼之曰“说”，知其“名曰说”。",
                    "zhushu": "",
                    "type": 2
                },
                {
                    "paragraph": "传“使百”至“之谿”",
                    "zhushu": "",
                    "type": 2
                },
                {
                    "paragraph": "正义曰：以“工”为官，见其求者众多，故举“百官”言之，“使百官以所梦之形象，经营求于外野”。皇甫谧云：“使百工写其形象。”则谓“工”为工巧之人，与孔异也。释水云：“水注川曰谿。”李巡曰：“水出于山，入于川曰谿。”然则“谿”是水流之处，“岩”是山崖之名。序称“得诸傅岩”，傅云得之于傅岩之谿，以“岩”是摠名，故序言之耳。",
                    "zhushu": "",
                    "type": 2
                },
                {
                    "paragraph": "传“命说”至“摄政”",
                    "zhushu": "",
                    "type": 2
                },
                {
                    "paragraph": "正义曰：经称“爰立作相”，是命为相也。“惟说命摠百官”，是“使摄政”也。",
                    "zhushu": "",
                    "type": 2
                },
                {
                    "paragraph": "“说命”",
                    "zhushu": "",
                    "type": 2
                },
                {
                    "paragraph": "正义曰：此三篇，上篇言梦说，始求得而命之。中篇说既摠百官，戒王为政。下篇王欲师说而学，说报王为学之有益，王又厉说以伊尹之功，相对以成章，史分序以为三篇也。",
                    "zhushu": "",
                    "type": 2
                },
                {
                    "paragraph": "“王宅忧，亮阴三祀”",
                    "zhushu": "",
                    "type": 2
                },
                {
                    "paragraph": "正义曰：言王居父忧，信任冢宰，默而不言，已三年矣。三年不言，自是常事，史录此句于首者，谓既免丧事，可以言而犹不言，故述此以发端也。",
                    "zhushu": "",
                    "type": 2
                },
                {
                    "paragraph": "传“阴默”至“不言”",
                    "zhushu": "",
                    "type": 2
                },
                {
                    "paragraph": "正义曰：“阴”者，幽暗之义，“默”亦暗义，故为默也。易称“君子之道，或默或语”，则“默”者，不言之谓也。无逸传云：“乃有信默，三年不言。”有此“信默”，则“信”谓信任冢宰也。",
                    "zhushu": "",
                    "type": 2
                },
                {
                    "paragraph": "传“傅氏”至“之形”",
                    "zhushu": "",
                    "type": 2
                },
                {
                    "paragraph": "正义曰：传以“傅”为氏，此“岩”以“傅”为名，明岩傍有姓傅之民，故“三傅氏之岩”也。尸子云：“傅岩在北海之洲。”传言“虞、虢之界”，孔必有所案据而言之也。史记殷本纪云：“是时说为胥靡，筑于傅险。”晋灼汉书音义云：“胥，相也。靡，随也。古者相随坐轻刑之名。”言于时筑傅险，则以杵筑地。傅说贤人，必身不犯罪，言其说为胥靡，当是时代胥靡也。传云：通道所经，有㵎水坏道，常使胥靡刑人筑护此道。说贤而隐，代胥靡筑之以供食。或亦有成文也。殷本纪又云：“武丁得说，举以为相，遂以傅险姓之，号曰傅说。”郑云：“得诸傅岩，髙宗因以传命说为氏。”案：序直言“梦得说”，不言“傅”，或如马、郑之言。如髙宗始命为傅氏，不知旧何氏也。皇甫谧云：髙宗梦天赐贤人，胥靡之衣蒙之而来，口云：“我徙也，姓傅名说，天下得我者，岂徒也哉。”武丁悟而推之曰：“傅者，相也。说者，欢说也。天下当有傅我而说民者哉。”明以梦视百官，百官皆非也。乃使百工写其形象，求诸天下。果见筑者胥靡，衣褐带索，执役于虞、虢之闲，傅岩之野，名说。以其得之傅岩，谓之傅说。案：谧言初梦即云“姓傅名说”，又言“得之傅岩，谓之傅说”，其言自不相副。谧惟见此书传会为近世之语，其言非实事也。",
                    "zhushu": "",
                    "type": 2
                },
                {
                    "paragraph": "传“霖三日雨”",
                    "zhushu": "",
                    "type": 2
                },
                {
                    "paragraph": "正义曰：隐九年左传云：“凡雨，自三日已往为霖。”",
                    "zhushu": "",
                    "type": 2
                },
                {
                    "paragraph": "“启乃”至“弗瘳”",
                    "zhushu": "",
                    "type": 2
                },
                {
                    "paragraph": "正义曰：当开汝心所有，以灌沃我心，欲今以彼所见教己未知故也。其沃我心须切至，若服药不使人瞑眩愤乱，则其疾不得瘳愈。言药毒乃得除病，言切乃得去惑也。",
                    "zhushu": "",
                    "type": 2
                },
                {
                    "paragraph": "传“开汝”至“自警”",
                    "zhushu": "",
                    "type": 2
                },
                {
                    "paragraph": "正义曰：“瞑眩”者，令人愤闷之意也。方言云：“凡饮药而毒，东齐海岱间或谓之瞑，或谓之眩。”郭璞曰：“瞑眩亦通语也。”然则药之攻病，先使人瞑眩愤乱，病乃得瘳。传言“瞑眩极”者，言闷极药乃行也。楚语称卫武公作懿以自警，“懿”即大雅抑诗也。切言出于傅说，据王以为自警也。",
                    "zhushu": ""
                }
            ]
        },
        {
            "name": "商书说命中第十三",
            "paragraphs": [
                {
                    "paragraph": "商书说命中第十三",
                    "zhushu": ""
                },
                {
                    "paragraph": "“惟说命摠百官”",
                    "zhushu": "",
                    "type": 2
                },
                {
                    "paragraph": "正义曰：惟此傅说，受王命摠百官之职，谓在冢宰之任也。说以官髙任重，乃进言于王，故史特摽此句为发言之端也。",
                    "zhushu": "",
                    "type": 2
                },
                {
                    "paragraph": "传“天有”至“设都”",
                    "zhushu": "",
                    "type": 2
                },
                {
                    "paragraph": "正义曰：晋语云：“大者天地，其次君臣。”易系辞云：“天垂象，见吉凶，圣人象之。”皆言人君法天以设官，顺天以致治也。天有日月，照临昼夜，犹王官之伯率领诸侯也。北斗环绕北极，犹卿士之周卫天子也。五星行于列宿，犹州牧之省察诸侯也。二十八宿布于四方，犹诸侯为天子守土也。天象皆有尊卑相正之法，言明王奉顺天道，以立国设都也。“立国”谓立王国及邦国，“设都”谓设帝都及诸侯国都，摠言建国立家之事。",
                    "zhushu": "",
                    "type": 2
                },
                {
                    "paragraph": "“树后”至“师长”",
                    "zhushu": "",
                    "type": 2
                },
                {
                    "paragraph": "正义曰：此又摠言设官分职之事也。“树”，立也。“后王”，谓天子也。“君公”，谓诸侯也。“承”者，奉上之名。“后王”“君公”，人主也。“大夫”“师长”，人臣也。臣当奉行君命，故以“承”言之。周礼立官，多以“师”为名，“师”者众所法，亦是长之义也。大夫已下，分职不同，𣫭官各有其长，故以“师长”言之。“三公”则“君公”之内包之，“卿”则“大夫”之文兼之，“师长”之言亦通有士。将陈为治之本，故先举其始，略言设官，故辞不详备。为治之本，“惟天聪明”已下皆是也。",
                    "zhushu": "",
                    "type": 2
                },
                {
                    "paragraph": "传“宪法”至“为治”",
                    "zhushu": "",
                    "type": 2
                },
                {
                    "paragraph": "正义曰：“宪，法”，释诂文。人之闻见在于耳目，天无形体，假人事以言之。“聪”谓无所不闻，“明”谓无所不见。“惟圣人于是法天”，言圣王法天以立教，于下无不闻见，除其所恶，纳之于善。虽复运有推移，道有升降，其所施为，未尝不法天也。“臣敬顺而奉之”，“奉”即上文“承”也，奉承君命而布之于民。民以从上为治，不从上命则乱，故“从乂”也。",
                    "zhushu": "",
                    "type": 2
                },
                {
                    "paragraph": "“惟口”至“厥躬”",
                    "zhushu": "",
                    "type": 2
                },
                {
                    "paragraph": "正义曰：言王者法天施化，其举止不可不慎。惟口出令不善，以起羞辱。惟甲胄伐非其罪，以起戎兵。言不可轻教令，易用兵也。惟衣裳在箧笥，不可加非其人，观其能足称职，然后赐之。惟干戈在府库，不可任非其才，省其身堪将帅，然后授之。上二句事相类，下二句文不同者，衣裳言在箧笥，干戈不言所在，干戈云“省厥躬”，衣裳不言视其人，令其互相足也。",
                    "zhushu": "",
                    "type": 2
                },
                {
                    "paragraph": "传“甲铠”至“用兵”",
                    "zhushu": "",
                    "type": 2
                },
                {
                    "paragraph": "正义曰：经传之文无“铠”与“兜鍪”，盖秦汉已来始有此名，传以今晓古也。古之甲胄皆用犀兕，未有用铁者，而“鍪”“铠”之字皆从金，盖后世始用铁耳。口之出言为教，今甲胄兴师乃用之，言不可轻教令，易用兵也。“易”亦轻也。安危在出令，令之不善，则人违背之，是“起羞”也。静乱在用兵，伐之无罪，则人叛违之，是“起戎”也。",
                    "zhushu": "",
                    "type": 2
                },
                {
                    "paragraph": "传“言服”至“其才”",
                    "zhushu": "",
                    "type": 2
                },
                {
                    "paragraph": "正义曰：“非其人”“非其才”，义同而互文也。周礼大宗伯：“以九仪之命，正邦国之位。一命受职，再命受服，三命受位，四命受器，五命赐则，六命赐官，七命赐国，八命作牧，九命作伯。”郑云：“一命始见命为正吏。受职，治职事也。列国之士一命，王之下士亦一命。再命受服，受玄冕之服。列国之大夫再命，王之中士亦再命。”然则“再命”已上始受衣服，未赐之时，在官之箧笥也。甲胄干戈俱是军器，上言不可轻用兵，此言不可妄委人，虽文重而意异也。",
                    "zhushu": "",
                    "type": 2
                },
                {
                    "paragraph": "“官不”至“其贤”",
                    "zhushu": "",
                    "type": 2
                },
                {
                    "paragraph": "正义曰：王制云：“论定然后官之，任官然后爵之。”郑云：“官之，使之试守也。爵之，命之也。”然则治其事谓之官，受其位谓之爵，“官”“爵”一也，所从言之异耳。“贤”谓德行，“能”谓才用，治事必用能，故“官”云“惟其能”。受位宜得贤，故“爵”云“惟其贤”。诗序云：“任贤使能。”周礼郷大夫：“三年则大比，考其德行道艺，而兴贤者、能者。”郑云：“贤者，有德行者。能者，有道艺者。”是贤、能为异耳。“私昵”谓知其不可而用之，“恶德”谓不知其非而任之。戒王使审求人，绝私好也。",
                    "zhushu": "",
                    "type": 2
                },
                {
                    "paragraph": "“有其”至“厥功”",
                    "zhushu": "",
                    "type": 2
                },
                {
                    "paragraph": "正义曰：人性尚谦让而憎自取。自有其善，则人不以为善，故实善而丧其善。自夸其能，则人不以为能，故实能而丧其能。由其自取，故人不与之。“有其善”即伐善也。舜美禹云：“汝惟不矜，天下莫与汝争能。汝惟不伐，天下莫与汝争功。”是言推而不有，故名反归之也。“无启宠纳侮”",
                    "zhushu": "",
                    "type": 2
                },
                {
                    "paragraph": "正义曰：君子位髙益恭，小人得宠则慢。若宠小人，则必恃宠慢主，无得开小人以宠，自纳此轻侮也。“开”谓君出恩以宠臣，“纳”谓臣入慢以轻主。据君而言“开”“纳”，以出入为文也。",
                    "zhushu": "",
                    "type": 2
                },
                {
                    "paragraph": "传“耻过”至“大非”",
                    "zhushu": "",
                    "type": 2
                },
                {
                    "paragraph": "正义曰：仲虺之美成汤云：“改过不吝。”明小人有过，皆惜而不改。论语云：“小人之过也必文。”耻有过误而更以言辞文饰之，望人不觉，其非弥甚，故遂成大非也。",
                    "zhushu": "",
                    "type": 2
                },
                {
                    "paragraph": "传“祭不”至“戒之”",
                    "zhushu": "",
                    "type": 2
                },
                {
                    "paragraph": "正义曰：“祭不欲数，数则黩，黩则不敬”，礼记祭义文也。此一经皆言祭祀之事，“礼烦”亦谓祭𣏌之烦，故传摠云“事神礼烦，则乱而难行”。孔以髙宗肜日祖已“训诸王𣏌，无丰于尼”，谓傅说。此言为彼事而发，故云“髙宗之祀特丰数于近庙，故说因而戒之”。",
                    "zhushu": ""
                }
            ]
        },
        {
            "name": "商书说命下第十四",
            "paragraphs": [
                {
                    "paragraph": "商书说命下第十四",
                    "zhushu": ""
                },
                {
                    "paragraph": "“王曰”至“甘盘”",
                    "zhushu": "",
                    "type": 2
                },
                {
                    "paragraph": "正义曰：“旧学于甘盘”，谓为王子时也。君𠁗篇周公仰陈殷之贤臣云：“在武丁时，则有若甘盘。”然则甘盘于髙宗之时有大功也。上篇髙宗免丧不言，即求傅说，似得说时无贤臣矣。盖甘盘于小乙之世以为大臣，小乙将崩，受遗辅政，髙宗之初，得有大功。及髙宗免丧，甘盘已死，故君𠁗传曰：“髙宗即位，甘盘佐之，后有傅说。”是言傅说之前有甘盘也。但下句言“既乃遯于荒野”，是学讫乃遯，非即位之初从甘盘学也。",
                    "zhushu": "",
                    "type": 2
                },
                {
                    "paragraph": "传“既学”至“民闲”",
                    "zhushu": "",
                    "type": 2
                },
                {
                    "paragraph": "正义曰：“河”是水名，水不可居，而云“入宅于河”，知“在河之洲”也。释水云：“水中可居者曰洲。”初遯田野，后入河洲，言其徙居无常也。无逸云：“其在髙宗，时旧劳于外，爰暨小人。”言其久欲使髙宗知民之艰苦，故使居民闲也。于时盖未为太子，殷道虽质，不可既为太子，更得与民杂居。",
                    "zhushu": "",
                    "type": 2
                },
                {
                    "paragraph": "传“交非”至“汝教”",
                    "zhushu": "",
                    "type": 2
                },
                {
                    "paragraph": "正义曰：“尔交修予”，令其交更修治已也。故以“交”为非一之义，言交互教之，非一事之义。“迈，行”，释诂文。",
                    "zhushu": "",
                    "type": 2
                },
                {
                    "paragraph": "“惟学”至“乃来”",
                    "zhushu": "",
                    "type": 2
                },
                {
                    "paragraph": "正义曰：人志本欲求善，欲学顺人本志，学能务是敏疾，则其德之修乃自来。言务之既疾，则德自来归已也。",
                    "zhushu": "",
                    "type": 2
                },
                {
                    "paragraph": "“惟敩”至“罔觉”",
                    "zhushu": "",
                    "type": 2
                },
                {
                    "paragraph": "正义曰：教人然后知困，知困必将自强。惟教人乃是学之半，言其功半于学也。于学之法，念终念始，常在于学，则其德之修渐渐进益，无能自觉其进。言曰有所益，不能自知也。",
                    "zhushu": "",
                    "type": 2
                },
                {
                    "paragraph": "传“保衡”至“之臣”",
                    "zhushu": "",
                    "type": 2
                },
                {
                    "paragraph": "正义曰：“保衡”“阿衡”俱伊尹也。君𠁗传曰：“伊尹为保衡，言天下所取安，所取平也。”郑笺云：“阿，倚。衡，平也。伊尹，汤所依倚而取平也，故以为官名。”又云：“太甲时曰保衡。”郑不见古文太甲，云“不惠于阿衡”，故此为解，孔所不用。计此“阿衡”“保衡”非常人之官名，盖当时特以此名号伊尹也。“作”训为起，言起而助汤也。“正，长”，释诂文。",
                    "zhushu": ""
                }
            ]
        },
        {
            "name": "商书髙宗肜日第十五",
            "paragraphs": [
                {
                    "paragraph": "商书髙宗肜日第十五",
                    "zhushu": ""
                },
                {
                    "paragraph": "“髙宗”至“之训”",
                    "zhushu": "",
                    "type": 2
                },
                {
                    "paragraph": "正义曰：髙宗祭其太祖成汤，于肜祭之日，有飞雉，来升祭之鼎耳而雊鸣。其臣祖已以为王有失德而致此祥，遂以道义训王，劝王改修德政。史叙其事，作髙宗肜日、髙宗之训二篇。",
                    "zhushu": "",
                    "type": 2
                },
                {
                    "paragraph": "传“耳不”至“雊鸣”",
                    "zhushu": "",
                    "type": 2
                },
                {
                    "paragraph": "正义曰：经言“肜日有雊雉”，不知祭何庙，鸣何处，故序言“祭成汤，升鼎耳”以足之。禘祫与四时之祭，祭之明日，皆为肜祭，不知此肜是何祭之肜也。洪范“五事”有貌、言、视、听、思，若貌不恭、言不从、视不明、听不聪、思不睿，各有妖异兴焉。雉乃野鸟，不应入室，今乃入宗庙之内，升鼎耳而鸣，孔以雉鸣在鼎耳，故以为“耳不聪之异”也。洪范五行传云：“视之不明，时则有羽虫之孽。听之不聪，时则有介虫之孽。言之不从，时则有毛虫之孽。貌之不恭，时则有鳞虫之孽。思之不睿，时则有倮虫之孽。”先儒多以此为羽虫之孽，非为“耳不聪”也。汉书五行志刘歆以为“鼎三足，三公象也，而以耳行。野鸟居鼎耳，是小人将居公位，败宗庙之祀也”。郑云：“鼎，三公象也，又用耳行。雉升鼎耳而鸣，象视不明，天意若云当任三公之谋以为政。”刘、郑虽小异，其为羽虫之孽则同，与孔意异。诗云：“雉之朝雊，尚求其雌。”说文云：“雊，雄雉鸣也。雷始动，雉乃鸣，而雊其颈。”",
                    "zhushu": "",
                    "type": 2
                },
                {
                    "paragraph": "传“所以训也，亡”",
                    "zhushu": "",
                    "type": 2
                },
                {
                    "paragraph": "正义曰：名髙宗之训，所以训髙宗也。此二篇俱是祖已之言，并是训王之事。经云“乃训于王”，此篇亦是训也。但所训事异，分为二篇，摽此为发言之端，故以“肜日”为名。下篇摠谏王之事，故名之“训”，终始互相明也。肆命、徂后，孔历其名于伊训之下，别为之传。此髙宗之训，因序为传，不重出名者，此以训王事同，因解文便作传，不为例也。",
                    "zhushu": "",
                    "type": 2
                },
                {
                    "paragraph": "传“祭之”至“曰绎”",
                    "zhushu": "",
                    "type": 2
                },
                {
                    "paragraph": "正义曰：释天云：“绎，又祭也。周曰绎，商曰肜。”孙炎曰：“祭之明日，寻绎复祭也。”“肜”者，相寻不绝之意。春秋宣八年六月“辛巳，有事于太庙。壬午，犹绎”。榖梁传曰：“绎者，祭之旦日之享宾也。”是“肜”者，“祭之明日又祭”也。尔雅因绎祭而本之上世，故先周后商，此以上代先后，故与尔雅倒也。释天又云：“夏日复胙。”郭璞云：“未见所出，或无此一句。”孔传不言“夏日复胙”，于义非所须，或本无此事也。仪礼有司撤上大夫曰“傧尸”，与正祭同日。郑康成注诗凫鹥云：“祭天地、社稷、山川、五祀，皆有绎祭。”",
                    "zhushu": "",
                    "type": 2
                },
                {
                    "paragraph": "“髙宗”至“厥事”",
                    "zhushu": "",
                    "type": 2
                },
                {
                    "paragraph": "正义曰：髙宗既祭成汤，肜祭之日，于是有雊鸣之雉在于鼎耳，此乃怪异之事。贤臣祖已见其事，而私自言曰：“惟先世至道之王，遭遇变异，则正其事而异自消也。”既作此言，乃进言训王。史录其事，以为训王之端也。",
                    "zhushu": "",
                    "type": 2
                },
                {
                    "paragraph": "传“言至”至“自消”",
                    "zhushu": "",
                    "type": 2
                },
                {
                    "paragraph": "正义曰：“格”训至也，“至道之王”，谓用心至极，行合于道，遭遇变异，改修德教，正其事而异自消。太戊拱木，武丁雊雉，皆感变而惧，殷道复兴，是异自消之验也。至道之王当无灾异，而云遭变消灾者，天或有谴告，使之至道，未必为道不至而致此异。且此劝戒之辞，不可执文以害意也。此经直云“祖己曰”，不知与谁语。郑云“谓其党”，王肃云“言于王”，下句始言“乃训于王”，此句未是告王之辞，私言告人，郑说是也。",
                    "zhushu": "",
                    "type": 2
                },
                {
                    "paragraph": "“乃训”至“厥德”",
                    "zhushu": "",
                    "type": 2
                },
                {
                    "paragraph": "正义曰：祖已既私言其事，乃以道训谏于王曰：“惟天视此下民，常用其义。”言以义视下，观其为义以否。“其下年与民，有长者，有不长者。”言与为义者长，不义者短。“短命”者，非是天欲夭民，民自不修义，使中道绝其性命。但人有为行不顺德义，有过不服听罪，过而不改，乃致天罚，非天欲夭之也。天既信行赏罚之命，正其驭民之德，欲使有义者长，不义者短，王安得不行义事，求长命也。",
                    "zhushu": "",
                    "type": 2
                },
                {
                    "paragraph": "传“言天”至“绝命”",
                    "zhushu": "",
                    "type": 2
                },
                {
                    "paragraph": "正义曰：经惟言“有永有不永”，安知由义者。以上句云“惟天监下民，典厥义”，天既以义为常，知命之长短莫不由义，故云“天之下年与民，有义者长，无义者不长”也。民有五常之性，谓仁、义、礼、智、信也，此独以“义”为言者，五常指体则别，理亦相通。“义”者，宜也，得其事宜。五常之名皆以适宜为用，故称“义”可以摠之也。民有贵贱、贫富、愚智、好丑，不同多矣，独以夭寿为言者，郑玄云：“年命者，惷愚之人尤愒焉，故引以谏王也。”“愒”，贪也。洪范“五福”以寿为首，“六极”以短折为先，是年寿者最是人之所贪，故祖己引此以谏王也。",
                    "zhushu": "",
                    "type": 2
                },
                {
                    "paragraph": "传“不顺”至“不永”",
                    "zhushu": "",
                    "type": 2
                },
                {
                    "paragraph": "正义曰：传亦顾上经，故“不顺德，言无义”也。“听”谓听从，故以“不听”为“不服罪”，言既为罪过，而不肯改修也。“天已信命正其德”，言天自信命，赏有义，罚无义，此事必信也。天自正其德，福善祸淫，其德必不差也。谓民有永有不永，天随其善恶而报之，劝王改过修德，以求永也。",
                    "zhushu": "",
                    "type": 2
                },
                {
                    "paragraph": "“呜呼”至“于昵”",
                    "zhushu": "",
                    "type": 2
                },
                {
                    "paragraph": "正义曰：祖己恐其言不入王意，又叹而戒之：“呜呼。王者主民堂，谨敬民事，民事无非夭所继嗣，以为常道者也。天以其事为常，王当继天行之。祀礼亦有常，无得丰厚于近庙。若特丰于近庙，是失于常道。”髙宗丰于近庙，欲王服罪改修也。",
                    "zhushu": "",
                    "type": 2
                },
                {
                    "paragraph": "传“胤嗣”至“改修之”",
                    "zhushu": "",
                    "type": 2
                },
                {
                    "paragraph": "正义曰：释诂云：“胤、嗣，继也。”俱训为继，是“胤”得为嗣，“嗣”亦继之义也。释诂云：“即，尼也。”孙炎曰：“即犹今也。尼者，近也。”郭璞引尸子曰：“悦尼而来远。”是“尼”为近也。“尼”与“昵”音义同。烝民不能自治，立君以主之，是“王者主民”也。既与民为主，当敬慎民事，民事无大小，无非天所嗣常也。言天意欲令继嗣行之，所以为常道也。祭𣏌有常，谓牺牲、粢盛、樽彝、俎豆之数，礼有常法。不当特丰于近庙，谓牺牲礼物多也。祖已知髙宗丰于近庙，欲王因此雊雉之异，服罪改修，以从礼耳，其异不必由丰近而致之也。王肃亦云：“髙宗丰于祢，故有雊雉升远祖成汤庙鼎之异。”",
                    "zhushu": ""
                }
            ]
        },
        {
            "name": "商书西伯戡黎第十六",
            "paragraphs": [
                {
                    "paragraph": "商书西伯戡黎第十六",
                    "zhushu": ""
                },
                {
                    "paragraph": "“殷始”至“戡黎”",
                    "zhushu": "",
                    "type": 2
                },
                {
                    "paragraph": "正义曰：文王功业稍髙，王兆渐著，殷之朝廷之臣始畏恶周家。所以畏恶之者，以周人伐而胜黎邑故也。殷臣祖伊见周克黎国之易，恐其终必伐殷，奔走告受，言殷将灭。史叙其事，作西伯戡黎。",
                    "zhushu": "",
                    "type": 2
                },
                {
                    "paragraph": "传“咎，恶”，又云“乘胜”至“见恶”",
                    "zhushu": "",
                    "type": 2
                },
                {
                    "paragraph": "正义曰：易系辞云：“无咎者，善补过也。”则“咎”是过之别名，以彼过而憎恶之，故“咎”为恶也。以其胜黎，所以见恶，释其见恶之由，是周人胜黎之后始恶之。诗毛传云：“乘，陵也。”乘驾是加陵之意，故“乘”为胜也。郑玄云：“纣闻文王断虞、芮之讼，又三伐皆胜，而始畏恶之。”所言据书传为说。伏生书传云：“文王受命，一年断虞、芮之质，二年伐邘，三年伐密须，四年伐犬夷，五年伐耆，六年伐崇，七年而崩。”耆即黎也，乘黎之前，始言恶周，故郑以伐邘、伐密须、伐犬夷三伐皆胜，始畏恶之。武成篇文王“诞膺天命”，九年乃崩，则伐国之年不得如书传所说，未必见三伐皆胜始畏之。",
                    "zhushu": "",
                    "type": 2
                },
                {
                    "paragraph": "传“祖巳后贤臣”",
                    "zhushu": "",
                    "type": 2
                },
                {
                    "paragraph": "正义曰：此无所出，正以同为祖氏，知是其后，明能先觉，故知贤臣。",
                    "zhushu": "",
                    "type": 2
                },
                {
                    "paragraph": "传“受纣”至“无道”",
                    "zhushu": "",
                    "type": 2
                },
                {
                    "paragraph": "正义曰：经云“奔告于王”，王无谥号，故序言“受”以明之。此及泰誓、武成皆呼此君为“受”，自外书传皆呼为“纣”，“受”即“纣”也，音相乱，故字改易耳。殷本纪云：“帝乙崩，子辛立，是为帝辛，天下谓之纣。”郑玄云：“纣，帝乙之少子，名辛。帝乙爱而欲立焉，号曰受德。时人传声转作纣也。史掌书，知其本，故曰受。”与孔大同。谥法云：“残义损善曰纣。”殷时未有谥法，后人见其恶，为作恶义耳。",
                    "zhushu": "",
                    "type": 2
                },
                {
                    "paragraph": "传“戡亦胜也”",
                    "zhushu": "",
                    "type": 2
                },
                {
                    "paragraph": "正义曰：“戡，胜”，释诂文。孙炎曰：“戡，强之胜也。”",
                    "zhushu": "",
                    "type": 2
                },
                {
                    "paragraph": "“西伯戡黎”",
                    "zhushu": "",
                    "type": 2
                },
                {
                    "paragraph": "正义曰：郑玄云：“西伯，周文王也。时国于歧，封为雍州伯也。国在西，故曰西伯。”王肃云：“王者中分天下，为二公摠治之，谓之二伯，得专行征伐。”文王为西伯，黎侯无道，文王伐而胜之。两说不同，孔无明解。下传云“文王率诸侯以事纣”，非独率一州之诸侯也。论语称“三分天下有其二，以服事殷”，谓文王也。终乃三分有二，岂独一州牧乎？且言“西伯”对东为名，不得以国在西而称“西伯”也。盖同王肃之说。",
                    "zhushu": "",
                    "type": 2
                },
                {
                    "paragraph": "传“近王”至“东北”",
                    "zhushu": "",
                    "type": 2
                },
                {
                    "paragraph": "正义曰：黎国，汉之上党郡壶关所治黎𠅘是也。纣都朝歌，王圻千里，黎在朝歌之西，故为“近王圻之诸侯”也。郑云：“入纣圻内，文王犹尚事纣，不可伐其圻内。”所言“圻内”，亦无文也。",
                    "zhushu": "",
                    "type": 2
                },
                {
                    "paragraph": "传“文王”至“为周”",
                    "zhushu": "",
                    "type": 2
                },
                {
                    "paragraph": "正义曰：襄四年左传云“文王率殷之叛国以事纣”，是“率诸侯共事纣”也。貌虽事纣，内秉王心，布德行威，有将王之意，而纣不能制，日益强大。今复克有黎国，迫近王圻，似有天助之力，故云“天已毕讫殷之王命”。言殷祚至此而毕，将欲化为周也。",
                    "zhushu": "",
                    "type": 2
                },
                {
                    "paragraph": "传“至人”至“知吉”",
                    "zhushu": "",
                    "type": 2
                },
                {
                    "paragraph": "正义曰：“格”训为至，“至人”谓至道之人，有所识解者也。至人以人事观殷，大龟有神灵，逆知来物，故“大龟以神灵考之”。二者皆无知殷有吉者，言必凶也。祖伊未必问至人，亲灼龟，但假之以为言耳。",
                    "zhushu": "",
                    "type": 2
                },
                {
                    "paragraph": "传“以纣”至“多罪”",
                    "zhushu": "",
                    "type": 2
                },
                {
                    "paragraph": "正义曰：礼记称“万物本于天，人本于祖”，则天与先王俱是人君之本。纣既自绝于先王，亦自绝于天。上经言纣自绝先王，此言天弃纣，互明纣自绝，然后天与先王弃绝之。故传申通其意，以纣自绝先王，故天亦弃之”。“亦”者，亦先王，言先王与天俱弃之也。孝经言：“天子得万国之欢心，以事其先王，然后祭则鬼享之。”今纣既自绝于先王，先王不有安食于天下。言纣虽以天子之尊事宗庙，宗庙之神不得安食也。而王不度知天命所在，不知已之性命当尽也。而所行不蹈循常法，动皆违法。言多罪。",
                    "zhushu": "",
                    "type": 2
                },
                {
                    "paragraph": "传“挚，至也”至“所言”",
                    "zhushu": "",
                    "type": 2
                },
                {
                    "paragraph": "正义曰：“挚”“至”同音，故“挚”为至也。“言天何不下罪诛之”，恨其久行虐政，欲得早杀之也。“有大命宜王者，何以不至？向望大圣之君，欲令早伐纣也。王之凶祸，其如我之所言”。以王不信，故审告之也。",
                    "zhushu": ""
                }
            ]
        },
        {
            "name": "商书微子第十七",
            "paragraphs": [
                {
                    "paragraph": "商书微子第十七",
                    "zhushu": ""
                },
                {
                    "paragraph": "“殷既”至“少师”",
                    "zhushu": "",
                    "type": 2
                },
                {
                    "paragraph": "正义曰：殷纣既暴虐无道，错乱天命，其兄微子知纣必亡，以作言诰告父师箕子、少师比干，史叙其事而作此篇也。名曰微子，而不言“作微子”者，已言“微子作诰”，以可知而省文也。",
                    "zhushu": "",
                    "type": 2
                },
                {
                    "paragraph": "传“错，乱也”",
                    "zhushu": "",
                    "type": 2
                },
                {
                    "paragraph": "正义曰：交错是浑乱之义，故为乱也。不指言纣恶，而言“错乱天命”者，天生烝民，立君以牧之，为君而无君道，是错乱天命，为恶之大，故举此以见恶之极耳。",
                    "zhushu": "",
                    "type": 2
                },
                {
                    "paragraph": "传“微圻”至“无道”",
                    "zhushu": "",
                    "type": 2
                },
                {
                    "paragraph": "正义曰：微国在圻内，先儒相传为然。郑玄以为微与箕俱在圻内，孔虽不言箕，亦当在圻内也。王肃云：“微，国名，子爵，入为王卿士。”肃意盖以微为圻外，故言“入”也。微子名启，世家作开，避汉景帝讳也。启与其弟仲衍皆是纣之同母庶兄，史记称“微仲衍”，衍亦称“微”者，微子封微，以微为氏，故弟亦称微，犹如春秋之世，虞公之弟称虞叔，祭公之弟称祭叔。微子若非大臣，则无假忧纣，亦不必须去，以此知其为卿士也。传云“去无道”者，以“去”见其为卿士也。",
                    "zhushu": "",
                    "type": 2
                },
                {
                    "paragraph": "“微子”至“于今”",
                    "zhushu": "",
                    "type": 2
                },
                {
                    "paragraph": "正义曰：微子将欲去殷，顺其去事而言曰“父师、少师”，呼二师与之言也。“今殷国其将不复有治正四方之事”，言其必灭亡也。昔我祖成汤，致行其道，遂其功业，陈列于上世矣。今我纣惟用沈湎酗蒏于酒，用是乱败其祖之德于下。由纣乱败之故，今日殷人无不小大皆好草窃奸宄，虽在朝卿士，相师师为非法度之事。朝廷之臣皆有辜罪，乃无有一人能秉常得中者。在外小人方方各起，相与共为敌雠，荒乱如此。今殷其没亡，若涉大水，其无津济涯岸。殷遂丧亡。言不复久也。此丧亡于是至于今到，必不得更久也。",
                    "zhushu": "",
                    "type": 2
                },
                {
                    "paragraph": "传“父师”至“而言之”",
                    "zhushu": "",
                    "type": 2
                },
                {
                    "paragraph": "正义曰：以毕命之篇王呼毕公为“父师”，毕公时为太师也。周官云：“太师、太傅、太保，兹惟三公。少师、少傅、少保曰三孤。”家语云：“比子官则少师。”少师是比干，知太师是箕子也。徧检书传，不见箕子之名，惟司马彪注庄子云“箕子名胥余”，不知出何书也。周官以少师为孤，此传言“孤卿”者，“孤”亦卿也。考工记曰：“外有九室，九卿朝焉。”是“三孤六卿，共为九卿也”。比干不言封爵，或本无爵，或有而不言也。家语云：“比干是纣之亲，则诸父。”知比干是纣之诸父耳。箕子则无文。宋世家云：“箕子者，纣亲戚也。”止言“亲戚”，不知为父为兄也。郑玄、王肃皆以箕子为纣之诸父，服虔、杜预以为纣之庶兄，既无正文，各以意言之耳。微子以纣距谏，知其必亡，心欲去之，故顺其去事而言，呼二师以告之。",
                    "zhushu": "",
                    "type": 2
                },
                {
                    "paragraph": "传“或有”至“必亡”",
                    "zhushu": "",
                    "type": 2
                },
                {
                    "paragraph": "正义曰：“或”者，不定之辞，其事或当然，则是有此事，故以“或”为有也。郑玄论语注亦云：“或之言有也，不有言无也。”天子，天下之主，所以治正四方，言殷其不有治正四方之事，言将必亡。",
                    "zhushu": "",
                    "type": 2
                },
                {
                    "paragraph": "传“我纣”至“后世”",
                    "zhushu": "",
                    "type": 2
                },
                {
                    "paragraph": "正义曰：嗜酒乱德，是纣之行，故知“我”，我纣也”。人以酒乱，若沈于水，故以“耽洒”为沈也。湎然是齐同之意，诗云：“天不湎尔以酒。”郑云：“大不同汝颜色以酒。”是“湎”谓酒变面色，湎然齐同，无复平时之容也。说文云：“酗，蒏也。”然则“酗”“蒏”一物，谓饮酒醉而发怒。经言乱败其德，必有所属。上言“我祖”，指谓成汤，知言“败乱汤德于后世”也。“上”谓前世，故下为后世也。",
                    "zhushu": "",
                    "type": 2
                },
                {
                    "paragraph": "传“六卿”至“中者”",
                    "zhushu": "",
                    "type": 2
                },
                {
                    "paragraph": "正义曰：“士”训事也，故“卿士”为“六卿典事”。“师师”言相师效为非法度之事也。止言“卿士”，以贵者尚尔，见贱者皆然。故王肃云：“郷士以下，转相师效，为非法度之事也。”郑云：“凡犹皆也。”传意亦然。以“凡”为皆，言卿士以下在朝之臣，其所举动，皆有辜罪，无人能秉常行得中正者。",
                    "zhushu": "",
                    "type": 2
                },
                {
                    "paragraph": "“曰父师”至“何其”",
                    "zhushu": "",
                    "type": 2
                },
                {
                    "paragraph": "正义曰：微子既言纣乱，乃问身之所宜，止而复言，故别加一“曰父师、少师”，更呼而诰之也。“我念殷亡之故，其心发疾生狂，吾在家心内耄乱，欲逊遯出于荒野。今汝父师、少师无指灭亡之意告我云：“殷邦其陨坠，则当如之何其救之乎？”恐其留已，共救之也。",
                    "zhushu": "",
                    "type": 2
                },
                {
                    "paragraph": "传“我念”至“愁闷”",
                    "zhushu": "",
                    "type": 2
                },
                {
                    "paragraph": "正义曰：狂生于心而出于外，故传以“出狂”为生狂。应璩诗云：“积念发狂痴”，此其事也。在家思念之深，精神益以耄乱。郑玄云：“耄，昏乱也。”在家不堪耄乱，故欲遯出于荒野，言愁闷之至。诗云：“驾言出游，以写我忧。”亦此意也。",
                    "zhushu": "",
                    "type": 2
                },
                {
                    "paragraph": "传“汝无”至“救之”",
                    "zhushu": "",
                    "type": 2
                },
                {
                    "paragraph": "正义曰：“无指意告我”者，谓无指殷亡之事告我，言殷将陨坠，欲留我救之。“颠”谓从上而陨，“隮”谓坠于沟壑，皆灭亡之意也。昭十三年左传曰：“小人老而无子，知挤于沟壑矣。”王肃云：“隮，隮沟壑。”言此“隮”之义如左传也。",
                    "zhushu": "",
                    "type": 2
                },
                {
                    "paragraph": "“父师”至“行遯”",
                    "zhushu": "",
                    "type": 2
                },
                {
                    "paragraph": "正义曰：父师亦顺其事而报微子曰：“王子，今天酷毒下灾，生此昏虐之君，以荒乱殷之邦国。纣既沈湎，四方化之，皆起而沈湎酗蒏于酒，不可如何。小人皆自放恣，乃无所畏，上不畏天灾，下不畏贤人，违戾其耇老之长与旧有爵位致仕之贤人。今殷民乃攘窃祭祀神祇之牺牷牲，用以相通容，行取食之，无灾罪之者。盗天地大𣏌之物用，而不得罪。”言政乱甚也。“我又下视殷民所用为治者，民皆雠怨，敛聚之道”也。言重赋伤民，民以在上为雠，重赋乃是敛雠也。既为重赋，又急行暴虐，此所以益招民怨，是乃自召敌雠，不懈怠也。“上下各有罪，合于一纣之身”，言纣化之使然也。故使民多瘠病，而无诏救之者。商今其有灭亡之灾，我起而受其败，摘其役亡，丧灭。我无所为人臣仆。言不可别事他人，必欲谏取死也。“我教王子出奔于外，是道也，我久云子贤，言于帝乙，欲立子，不肯。我乃病伤子不得立为王，则宜终为殷后。若王子不出，则我殷家宗庙乃陨坠无主”。既劝之出，即与之别，云：“各自谋行其志，人人各自献达于先王，我不顾念行遯之事，明期与纣俱死。”",
                    "zhushu": "",
                    "type": 2
                },
                {
                    "paragraph": "传“比干”至“王子”",
                    "zhushu": "",
                    "type": 2
                },
                {
                    "paragraph": "正义曰：咨二人而一人答，“明心同，省文”也。郑云：“少师不答，志在必死。”然则箕子本意，岂必求生乎？身若求生，何以不去？既“不顾行遯”，明期于必死，但纣自不杀之耳。若比干意异箕子，则别有答，安得默而不言？孔解“心同”是也。“微子，帝乙元子”，微子之命有其文也。父师呼微子为“王子”，则父师非王子矣。郑、王等以为纣之诸父，当是实也。",
                    "zhushu": "",
                    "type": 2
                },
                {
                    "paragraph": "传“天生”至“如何”",
                    "zhushu": "",
                    "type": 2
                },
                {
                    "paragraph": "正义曰：“荒殷邦”者，乃是纣也，而云“天毒降灾”，故言“天生纣为乱”，本之于天，天毒下灾也。以微子云“若之何”，此答彼意，故言“四方化纣沈湎，不可如何”。",
                    "zhushu": "",
                    "type": 2
                },
                {
                    "paragraph": "传“言起”至“纣故”",
                    "zhushu": "",
                    "type": 2
                },
                {
                    "paragraph": "正义曰：文在“方兴沈酗”之下，则此无所畏。“畏”者，谓当时四方之民也。民所当畏，惟畏天与人耳。故知二畏者，上不畏天，下不畏贤人。违戾者，长与旧有位人，即是不畏贤人，故不用其教，纣无所畏。此民无所畏，谓法纣故也。",
                    "zhushu": "",
                    "type": 2
                },
                {
                    "paragraph": "传“自永”至“政乱”",
                    "zhushu": "",
                    "type": 2
                },
                {
                    "paragraph": "正义曰：“攘”“窃”同文，则“攘”是窃类。释诂云：“攘，因也。”是因其自来而取之名“攘”也。说文云：“牺，宗庙牲也。”曲礼云：“天子以牺牛。”天子祭牲必用纯色，故知“色纯曰牺”也。周礼牧人“掌牧六牲，以供祭祀之牲牷”。以“牷”为言，必是体全具也，故“体完曰牷”。经传多言“三牲”，知“牲”是牛、羊、豕也。以牺、牷、牲三者既为俎实，则用者簠簋之实，谓黍、稷、稻、粱，故云“器实曰用”，谓粢盛也。礼“天曰神，地曰祇”，举天地则人鬼在其闲矣，故摠云“盗天地宗庙牲用”也。训“将”为行，“相容行食之”，谓所司相通容，使盗者得行盗而食之。大祭祀之物，物之重者，盗而无罪，言政乱甚也。汉、魏以来，著律皆云：“敢盗郊祀宗庙之物，无多少皆死。”为特重故也。",
                    "zhushu": "",
                    "type": 2
                },
                {
                    "paragraph": "传“下视”至“懈怠”",
                    "zhushu": "",
                    "type": 2
                },
                {
                    "paragraph": "正义曰：箕子身为三公，下观世俗，故云“下视殷民”。所用“治”者，谓卿士已下，是治民之官也。以纣暴虐，务称上旨，“皆重赋伤民”。民既伤矣，则以上为雠，泰誓所谓“虐我则雠”是也。重敛民财，乃是“聚敛怨雠之道”。既为重敛，而又亟行暴虐。亟，急也。急行暴虐，欲以威民，乃是“自召敌雠”。勤行虐政，是“不懈怠”也。",
                    "zhushu": "",
                    "type": 2
                },
                {
                    "paragraph": "传“商其”至“于道”",
                    "zhushu": "",
                    "type": 2
                },
                {
                    "paragraph": "正义曰：“有灾”与“沦丧”一事，而重出文者，上言“商今其有灾，我兴受其败”，逆言灾虽未至，至则已必受祸。此言“商其沦丧，我罔为臣仆”，豫言殷灭之后，言已不事异姓，辞有二意，故重出其文。我无所为臣仆，言不能与人为臣仆，必欲以死谏纣。但箕子之谏，值纣怒不甚，故得不死耳。我教王子出合于道，保全身命，终为殷后，使宗庙有主，享祀不绝，是合其道也。",
                    "zhushu": "",
                    "type": 2
                },
                {
                    "paragraph": "传“刻病”至“无王”",
                    "zhushu": "",
                    "type": 2
                },
                {
                    "paragraph": "正义曰：“刻”者，伤害之义，故为病也。吕氏春秋仲冬纪云：纣之母生微子启与仲衍，其时犹尚为妾，改而为妻，后生纣。纣之父欲立微子启为太子，太史据法而争曰：“有妻之子，不可立妾之子。”故立纣为后。”于时箕子盖谓请立启，而帝乙不听令，追恨其事：“我久知子贤，言于帝乙，欲立子为太子，而帝乙不肯。我病子不得立，则宜为殷后。”传“言将”至“一途”",
                    "zhushu": "",
                    "type": 2
                },
                {
                    "paragraph": "正义曰：不肯遯以求生，“言将与纣俱死”也。或去或留，所执各异，皆归于仁。孔子称“殷有三仁焉”，是“皆归于仁”也。易系辞曰：“君子之道，或出或处，或默或语，是非一途也。”何晏云：“仁者爱人，三人行异而同称仁者，以其俱在忧乱宁民。”",
                    "zhushu": ""
                }
            ]
        },
        {
            "name": "周书泰誓上第一",
            "paragraphs": [
                {
                    "paragraph": "周书泰誓上第一",
                    "zhushu": ""
                },
                {
                    "paragraph": "“惟十”至“三篇”",
                    "zhushu": "",
                    "type": 2
                },
                {
                    "paragraph": "正义曰：惟文王受命十有一年，武王服丧既毕，举兵伐殷，以卜诸侯伐纣之心。虽诸侯佥同，乃退以示弱。至十三年，纣恶既盈，乃复往伐之。其年一月戊午之日，师渡孟津，王誓以戒众。史叙其事，作泰誓三篇。",
                    "zhushu": "",
                    "type": 2
                },
                {
                    "paragraph": "传“周自”至“示弱”",
                    "zhushu": "",
                    "type": 2
                },
                {
                    "paragraph": "正义曰：武成篇云：“我文考文王，诞膺天命，以抚方夏。惟九年，大统未集。”则文王以九年而卒也。无逸称文王“享国五十年”，则嗣位至卒，非徒九年而已。知此十一年者，文王改称元年，至九年而卒，至此年为十一年也。诗云：“虞、芮质厥成。”毛传称天下闻虞、芮之讼息，归周者四十余国。故知“周自虞、芮质厥成，诸侯并附，以为受命之年”。 “至九年而文王卒”，至此十一年，武王居父之丧，“三年服毕”也。案周书云：“文王受命九年，惟暮春，在镐召太子发作文传。”其时犹在，但未知崩月。就如暮春即崩，武王服丧至十一年三月大祥，至四月观兵，故今文泰誓亦云四月观兵也。知此十一年非武王即位之年者，大戴礼云“文王十五而生武王”，则武王少文王十四岁也。礼记文王世子云：“文王九十七而终，武王九十三而终。”计其终年，文王崩时，武王已八十三矣。八十四即位，至九十三而崩，适满十年，不得以十三年伐纣。知此十一年者，据文王受命而数之。必继文王年者，为其卒父业故也。纬𠋫之书言受命者，谓有黄龙、玄龟、白鱼、赤雀负图衔书，以命人主。其言起于汉哀、平之世，经典无文焉，孔时未有此说。咸有一德传云：“所征无敌，谓之受天命。”此传云“诸侯并附，以为受命之年”。是孔解“受命”皆以人事为言，无瑞应也。史记亦以断虞、芮之讼为受命元年，但彼以文王受命七年而崩，不得与孔同耳。三年之丧，二十五月而毕，故九年文王卒，至此三年服毕。此经武王追陈前事云：“肆予小子发，以尔友邦冢君，观政于商。”是十一年伐殷者，止为“观兵孟津，以卜诸侯伐纣之心”。言“于商”，知亦至孟津也。",
                    "zhushu": "",
                    "type": 2
                },
                {
                    "paragraph": "传“十三年”至“伐纣”",
                    "zhushu": "",
                    "type": 2
                },
                {
                    "paragraph": "正义曰：以“一月戊午”乃是作誓月日，经言“十三年春，大会于孟津”，又云“戊午，次于河朔”，知此“一月戊午”是十三年正月戊午日，非是十一年正月也。序不别言“十三年”，而以“一月”接“十一年”下者，序以观兵至而即还，略而不言月日，誓则经有年有春，故略而不言年、春，止言“一月”，使其互相足也。戊午是二十八日，以历推而知之，据经亦有其验。汉书律历志载旧说云：“死魄，朔也。生魄，望也。”武成篇说此伐纣之事云：“惟一月壬辰，旁死魄。”则壬辰近朔而非朔，是为月二日也。二日壬辰，则此月辛卯朔矣。以次数之，知戊午是二十八日也。不言“正月”而言“一月”者，以武成经言“一月”，故此序同之。武成所以称“一月”者，易革卦彖曰：“汤武革命，顺乎天而应乎人。”象曰：“君子以治历明时。”然则改正治历，必自武王始矣。武王以殷之十二月发行，正月四日杀纣，既入商郊，始改正朔，以殷之正月为周之二月。其初发时，犹是殷之十二月，未为周之正月。改正在后，不可追名为“正月”，以其实是周之一月，故史以“一月”名之。顾氏以为“古史质，或云正月，或云一月，不与春秋正月同。”义或然也。易纬称“文王受命，改正朔，布王号于天下”。郑玄依而用之，言文王生称王，已改正。然天无二日，上无二王，岂得殷纣尚在而称周王哉？若文王身自称王，已改正朔，则是功业成矣，武王何得云“大勋未集”，欲卒父业也？礼记大传云：“牧之野，武王之大事也。既事而退，追王大王亶父、王季历、文王昌。”是追为王，何以得为文王身称王，已改正朔也？春秋“王正月”，谓周正月也。公羊传曰：“王者孰谓？谓文王。”其意以“正”为文王所改。公羊传汉初俗儒之言，不足以取正也。春秋之“王”，自是当时之王，非改正之王。晋世有王愆期者，知其不可，注公羊以为春秋制，文王指孔子耳，非周昌也。文王世子称武王对文王云：“西方有九国焉，君王其终抚诸。”呼文王为“王”，是后人追为之辞，其言未必可信，亦非实也。",
                    "zhushu": "",
                    "type": 2
                },
                {
                    "paragraph": "传“渡津乃作”",
                    "zhushu": "",
                    "type": 2
                },
                {
                    "paragraph": "正义曰：“孟”者，河北地名，春秋所谓“向盟”是也。于孟地置津，谓之“孟津”。言师渡孟津，乃作泰誓，知三篇皆“渡津乃作”也。然则中篇独言“戊午，次于河朔”者，三篇皆河北乃作，分为三篇耳。上篇未次时作故言“十三年春”。中篇既次乃作，故言“戊午”之日。下篇则明日乃作，言“时厥明”。各为首引，故文不同耳。尚书遭秦而亡，汉初不知篇数。武帝时，有太常蓼侯孔臧者，安国之从兄也，与安国书云：“时人惟闻尚书二十八篇，取象二十八宿，谓为信然，不知其有百篇也。”然则汉初惟有二十八篇，无泰誓矣。后得伪泰誓三篇，诸儒多疑之。马融书序曰：“泰誓后得，案其文似若浅露。又云：‘ 八百诸侯，不召自来，不期同时，不谋同辞。’ 及‘ 火复于上，至于王屋，流为雕，五至，以谷俱来。’ 举火神怪，得无在子所不语中乎？又春秋引泰誓曰：‘ 民之所欲，天必从之。’ 国语引泰誓曰：‘ 朕梦协朕卜，袭于休祥，戎商必克。’ 孟子引泰誓曰：‘ 我武惟扬，侵于之疆，取彼凶残，我伐用张，于汤有光。’ 孙卿引泰誓曰：‘ 独夫受。’ 礼记引泰誓曰：‘予克受，非予武，惟朕文考无罪。受克予，非朕文考有罪，惟予小子无良。’ 今文泰誓皆无此语。吾见书传多矣，所引泰誓而不在泰誓者甚多，弗复悉记，略举五事以明之，亦可知矣。”王肃亦云：“泰誓近得，非其本经。”马融惟言后得，不知何时得之。汉书娄敬说髙祖云：“武王伐纣，不期而会盟津之上者八百诸侯。”伪泰誓有此文，不知其本出何书也。武帝时董仲舒对策云：“书曰：白鱼入于王舟，有火复于王屋，流为乌。周公曰：‘复哉，复哉。’”今引其文，是武帝之时已得之矣。李颙集注尚书，于伪泰誓篇𣫭引“孔安国曰”，计安国必不为彼伪书作传，不知颙何由为此言。梁主兼而存之，言“本有两泰誓，古文泰誓，伐纣时事，圣人取为尚书。今文泰誓，观兵时事，别录之以为周书”。此非辞也。彼伪书三篇，上篇观兵时事，中、下二篇亦伐纣时事，非尽观兵时事也。且观兵示弱即退，复何誓之有？设有其誓，不得同以泰誓为篇名也。",
                    "zhushu": "",
                    "type": 2
                },
                {
                    "paragraph": "传“大会以誓众”",
                    "zhushu": "",
                    "type": 2
                },
                {
                    "paragraph": "正义曰：经云“大会于孟津”，知名曰泰誓者，其“大会以誓众”也。王肃云：“武王以大道誓众。”肃解彼伪文，故说谬耳。汤誓指汤为名，此不言“武誓”而别立名者，以武誓非一，故史推义作名泰誓，见“大会”也。牧誓举战地，时史意也。顾氏以为“泰者，大之极也，犹如天子诸侯之子曰太子，天子之卿曰太宰，此会中之大，故称泰誓也。",
                    "zhushu": "",
                    "type": 2
                },
                {
                    "paragraph": "“惟十”至“孟津”",
                    "zhushu": "",
                    "type": 2
                },
                {
                    "paragraph": "正义曰：此三篇俱是孟津之上大告诸国之君，而发首异者，此见大会誓众，故言“大会于孟津”。中篇徇师而誓，故言“以师毕会”。下篇王更徇师，故言“大巡六师”。皆史官观事而为作端绪耳。",
                    "zhushu": "",
                    "type": 2
                },
                {
                    "paragraph": "传“三分”至“孟春”",
                    "zhushu": "",
                    "type": 2
                },
                {
                    "paragraph": "正义曰：论语称“三分天下有其二”，中篇言“群后以师毕会”，则周之所有诸国皆集。牧誓所呼有“庸、蜀、羌、髳、微、卢、彭、濮人”，知此大会谓三分有二之诸侯及诸戎狄皆会也。序言“一月”，知此春是“周之孟春”，谓建子之月也。知者，案三统历以殷之十二月武王发师，至二月甲子咸刘商王纣。彼十二月即周之正月，建子之月也。",
                    "zhushu": "",
                    "type": 2
                },
                {
                    "paragraph": "传“冢大”至“听誓”",
                    "zhushu": "",
                    "type": 2
                },
                {
                    "paragraph": "正义曰：“冢，大”，释诂文。侍御是治理之事，故通训“御”为治也。同志为“友”，天子友诸侯，亲之也。牧誓传曰：“言志同灭纣。”今摠呼国君皆为“大君”，尊之也。“下及治事众士”，谓国君以外，卿大夫及士诸掌事者，大小无不皆明听誓，自士以上，皆摠戒之也。",
                    "zhushu": "",
                    "type": 2
                },
                {
                    "paragraph": "传“生之”至“为贵”",
                    "zhushu": "",
                    "type": 2
                },
                {
                    "paragraph": "正义曰：万物皆天地生之，故谓天地为“父母”也。老子云：“神得一以灵。”“灵”“神”是一，故“灵”为神也。礼运云：“人者，天地之心，五行之端也，食味、别声、被色而生者也。”言人能兼此气性，余物则不能然。故孝经云：“天地之性，人为贵。”此经之意，天地是万物之父母，言天地之意欲养万物也。人是万物之最灵，言其尤宜长养也。纣违天地之心而残害人物，故言此以数之，与下句为首引也。",
                    "zhushu": "",
                    "type": 2
                },
                {
                    "paragraph": "传“沈湎”至“无辜”",
                    "zhushu": "",
                    "type": 2
                },
                {
                    "paragraph": "正义曰：人被酒困，若沈于水，酒变其色，湎然齐同，故“沈湎”为嗜酒之状。“冒”，训贪也。 “乱女色”，荒也。“酷”解经之“暴”，“杀”解经之“虐”，皆果敢为之。案说文云：“酷，酒厚味也。”酒味之厚必严烈，人之暴虐与酒严烈同，故谓之“酷”。",
                    "zhushu": "",
                    "type": 2
                },
                {
                    "paragraph": "传“一人”至“政乱”",
                    "zhushu": "",
                    "type": 2
                },
                {
                    "paragraph": "正义曰：秦政酷虐，有三族之刑。谓非止犯者之身，乃更上及其父，下及其子。经言“罪人以族”，故以“三族”解之。父母，前世也； 兄弟及妻，当世也；子孙，后世也。一人有罪，刑及三族，言淫滥也。古者臣有大功，乃得继世在位，而纣之官人，“不以贤才，而以父兄”，已滥受宠，子弟顽愚亦用，不堪其职，所以政乱。“官人以世”，惟当用其子耳，而传兼言“兄”者，以纣为恶，或当因兄用弟，故以“兄”协句耳。",
                    "zhushu": "",
                    "type": 2
                },
                {
                    "paragraph": "传“土髙”至“奢丽”",
                    "zhushu": "",
                    "type": 2
                },
                {
                    "paragraph": "正义曰：释宫云：“宫谓之室，室谓之宫。”李巡曰：“所以古今通语，明实同而两名。”此传不解“宫室”，义当然也。释宫又云：“阇谓之台，有木者谓之榭。”李巡曰：“台积土为之，所以观望也。台上有屋谓之榭。”又云：“无室曰榭，四方而髙曰台。”孙炎曰：“榭但有堂也。”郭璞曰：“榭即今之堂堭也。”然则“榭”是台上之屋，歇前无室，今之厅是也。诗云：“彼泽之陂。”毛传云：“陂，泽障也。”障泽之水使不流溢谓之“陂”。 停水不流谓之“池”。“侈”亦奢也，谓衣服采饰过于制度，言匮竭民之财力为奢丽也。顾氏亦云：“华侈服饰”。 二刘以为宫室之上而加侈服。据孔传云“服饰过制”，即谓人之服饰，二刘之说非也。殷本纪云：“纣厚赋税，以实鹿台之钱，而盈巨桥之粟。益收狗马奇物，充仞宫室。益广沙丘苑台，多聚野兽飞鸟置其中。大聚乐戏于沙丘，以酒为池，悬肉为林，使男女倮相逐其闲。”说纣奢侈之事，书传多矣。",
                    "zhushu": "",
                    "type": 2
                },
                {
                    "paragraph": "传“忠良”至“暴虐”",
                    "zhushu": "",
                    "type": 2
                },
                {
                    "paragraph": "正义曰：“焚”“炙”，俱烧也。“刳”“剔”，谓割剥也。说文云：“刳，刲也。”今人去肉至骨谓之剔去，是“剔”亦刲之义也。武王以此数纣之恶，必有忠良被炙，孕妇被刳，不知其姓名为谁也。殷本纪云：纣为长夜之饮，时诸侯或叛，妲已以为罚轻，纣欲重刑，乃为熨斗，以火烧之然，使人举，辄烂其手，不能胜。纣怒，乃更为铜柱，以膏涂之，亦加于炭火之上，使有罪者缘之，足滑跌坠入中，纣与妲己以为大乐，名曰炮烙之刑。是纣焚炙之事也。后文王献洛西之地，赤壤之田方千里，请纣除炮烙之刑，纣许之。皇甫谧作帝王世纪亦云然。谧又云：“纣剖比干妻以视其胎。”即引此为“刳剔孕妇”也。",
                    "zhushu": "",
                    "type": 2
                },
                {
                    "paragraph": "传“悛改”至“之甚”",
                    "zhushu": "",
                    "type": 2
                },
                {
                    "paragraph": "正义曰：左传称“长恶不悛”，“悛”是退前创改之义，故为改也。观政于商，计当恐怖，言纣纵恶，无改悔之心。平居无故不事神祇，是纣之大恶。“上帝”，举其尊者，谓诸神悉皆不事，故传言“百神”以该之。不事亦是不祀，别言“遗厥先宗庙弗祀”，遗弃祖父，言其“慢之甚”也。",
                    "zhushu": "",
                    "type": 2
                },
                {
                    "paragraph": "“天佑”至“厥志”",
                    "zhushu": "",
                    "type": 2
                },
                {
                    "paragraph": "正义曰：已上数纣之罪，此言伐纣之意。“上天佑助下民，不欲使之遭害，故命我为之君上，使临政之；为之师保，使教诲之。为人君、为人师者，天意如此，不可违天。我今惟其当能佑助上天，宠安四方之民，使民免于患难。今纣暴虐，无君师之道，故今我往伐之。不知伐罪之事为有罪也？为无罪也？不问有罪无罪，志在必伐，我何敢有远其本志而不伐之？”",
                    "zhushu": "",
                    "type": 2
                },
                {
                    "paragraph": "传“言天”至“教之”",
                    "zhushu": "",
                    "type": 2
                },
                {
                    "paragraph": "正义曰：众民不能自治，立君以治之。立君治民，乃是天意，言“天佑助下民，为立君”也。治民之谓“君”，教民之谓“师”。 君既治之，师又教之，故言“作之君，作之师”。“师”谓君与民为师，非为别置师也。",
                    "zhushu": "",
                    "type": 2
                },
                {
                    "paragraph": "传“当能”至“天下”",
                    "zhushu": "",
                    "type": 2
                },
                {
                    "paragraph": "正义曰：天爱下民，为立君立师者，当能佑助天意，“宠安天下”。 不夺民之财力，不妄非理刑杀，是助天宠爱民也。",
                    "zhushu": "",
                    "type": 2
                },
                {
                    "paragraph": "传“越远”至“其志”",
                    "zhushu": "",
                    "type": 2
                },
                {
                    "paragraph": "正义曰：“越”者，逾越超远之义，故为远也。武王伐纣，内实为民除害，外则以臣伐君，故疑其有罪与无罪。“言已志欲为民除害”，无问是之与否，“不敢远其志”。言已本志欲伐，何敢远本志，舍而不伐也？",
                    "zhushu": "",
                    "type": 2
                },
                {
                    "paragraph": "传“力钧”至“可见”",
                    "zhushu": "",
                    "type": 2
                },
                {
                    "paragraph": "□义曰：“德”者，得也，自得于心。“义”者宜也，动合事宜。但德在于身，□言有德，义施于行，故言秉执。武王志在养民，动为除害，有君□之明德，执利民之大义，与纣无者为敌。虽未交兵，揆度优劣，□负可见。示以必胜之道，令士众勉力而战也。",
                    "zhushu": "",
                    "type": 2
                },
                {
                    "paragraph": "传“纣之”至“同罪”",
                    "zhushu": "",
                    "type": 2
                },
                {
                    "paragraph": "正义曰：纣之为恶，如物在绳索之贯，一以贯之，其恶贯已满矣。物极则反，天下欲毕其命，故上天命我诛之。今我不诛纣，则是逆天之命，无恤民之心，是我与纣同罪矣。犹如律“ 故纵者与同罪”也。",
                    "zhushu": "",
                    "type": 2
                },
                {
                    "paragraph": "传“祭社”至“于纣”",
                    "zhushu": "",
                    "type": 2
                },
                {
                    "paragraph": "正义曰：释天引诗云：“乃立冢土，戎丑攸行。”即云“起大事，动大众，必先有事乎社而后出，谓之宜”。孙炎曰：“宜，求见福祐也。”是“祭社曰宜”。“冢”，训大也。 社是土神，故“冢土，社也”。毛诗传云：“冢土，大社也。”“受命文考”是告庙以行，故为“告文王庙”也。王制云：“天子将出，类乎上帝，宜乎社，造乎祢。”此“受命文考”即是“造乎祢”也。王制以神尊卑为次，故先言帝、社，后言祢。此以庙是已亲，若言家内私议，然后告天，故先言“受命文考”，而后言“类于上帝”。舜典“类于上帝”，传云：“告天及五帝。”比“以事类告天”亦当如彼也。罚纣是天之意，故“用汝众致天罚于纣”也。",
                    "zhushu": ""
                }
            ]
        },
        {
            "name": "周书泰誓中第二",
            "paragraphs": [
                {
                    "paragraph": "周书泰誓中第二",
                    "zhushu": ""
                },
                {
                    "paragraph": "传“次止”至“之北”",
                    "zhushu": "",
                    "type": 2
                },
                {
                    "paragraph": "正义曰：“次”是止舍之名。 榖梁传亦云：“次，止也。”序云“一月戊午，师渡孟津”，则师以戊午日渡也。此戊午日次于河朔，则是师渡之日次止也。上篇是渡河而誓，未及止舍而先誓之，此“次于河朔”者，是“既誓而止于河之北”也。庄三年左传例云：“凡师一宿为舍，再宿为信，过信为次。”此“次”直取止舍之义，非春秋三日之例也。何则？商郊去河四百余里，戊午渡河，甲子杀纣，相去才六日耳。是今日次讫又誓，明日誓讫即行，不容三日止于河旁也。",
                    "zhushu": "",
                    "type": 2
                },
                {
                    "paragraph": "传“徇循”至“西土”",
                    "zhushu": "",
                    "type": 2
                },
                {
                    "paragraph": "正义曰：说文云：“徇，疾也。循，行也。”“徇”是疾行之意，故以“徇”为循也。下篇“大巡六师”，义亦然也。此誓摠戒众军，武王国在西偏，此师皆从西而来，故称“西土”。",
                    "zhushu": "",
                    "type": 2
                },
                {
                    "paragraph": "传“鲐背”至“小人”",
                    "zhushu": "",
                    "type": 2
                },
                {
                    "paragraph": "正义曰：释诂云：“鲐背、耇、老，寿也。”舍人曰：“鲐背，老人气衰，皮肤消瘠，背若鲐鱼也。”孙炎曰：“耇，面冻梨色似浮垢也。”然则老人背皮似鲐，面色似梨，故鲐背之耇称“梨老”。传以“播”为“布”。 “布”者，徧也，言徧弃之，不礼敬也。“昵，近”，释诂文。孙炎曰：“昵，亲近也。”牧誓数纣之罪云：“四方之多罪逋逃，是崇是长，是信是使。”知纣所亲近罪人，谓“天下逋逃之小人”也。",
                    "zhushu": "",
                    "type": 2
                },
                {
                    "paragraph": "传“过酗”至“罪同”",
                    "zhushu": "",
                    "type": 2
                },
                {
                    "paragraph": "正义曰：“酗”是酒怒，“淫酗”共文，则“淫”非女色，故以“淫”为过，言饮酒过多也。“肆”是放纵之意，酒过则酗，纵情为虐，以酒成此暴虐之恶，臣下化而为之。由纣恶而臣亦恶，言君臣之罪同也。",
                    "zhushu": "",
                    "type": 2
                },
                {
                    "paragraph": "“朋家”至“彰闻”",
                    "zhushu": "",
                    "type": 2
                },
                {
                    "paragraph": "正义曰：小人好忿，天性之常，化纣淫酗，怨怒无已。 臣下朋党，共为一家，与前人并作仇敌，胁上权命，以相灭亡。无罪之人怨嗟呼天，纣之秽恶之德，彰闻天地。言其罪恶深也。",
                    "zhushu": "",
                    "type": 2
                },
                {
                    "paragraph": "传“臣下”至“恶深”",
                    "zhushu": "",
                    "type": 2
                },
                {
                    "paragraph": "正义曰：“胁上”，谓纣既昏迷，朝无纲纪，奸宄之臣胁于在下，假用在上之权命胁之，更相诛灭也。",
                    "zhushu": "",
                    "type": 2
                },
                {
                    "paragraph": "传“浮过”",
                    "zhushu": "",
                    "type": 2
                },
                {
                    "paragraph": "正义曰：物在水上谓之浮。 “浮”者髙之意，故为过也。桀罪已大，纣又过之，言纣恶之甚，故下句说其过桀之状。案夏本纪及帝王世纪云：“诸侯叛桀，关龙逢引皇图而谏，桀杀之。”伊尹谏桀，桀曰：“天之有日，如吾之有民，日亡吾乃亡矣。”是桀亦“贼虐谏辅”，谓已有天命。而云过于桀者，殷本纪云：“纣剖比干观其心。”桀杀龙逢，无剖心之事。又桀惟比之于日，纣乃诈命于天。又纣有炮烙之刑，又有刳胎斮胫之事，而桀皆无之，是纣罪过于桀也。",
                    "zhushu": "",
                    "type": 2
                },
                {
                    "paragraph": "传“剥伤”至“杀之”",
                    "zhushu": "",
                    "type": 2
                },
                {
                    "paragraph": "正义曰：说文云：“剥，裂也。一曰剥，割也。”“裂”与“割”俱是伤害之义也。杀人谓之贼，故“贼”为杀也。“元者，善之长”，易文言文。“良”之为善，书传通训也。“元”“良”俱善，而双举之者，言其剥丧善中之善，为害大也。“以谏辅纣，纣反杀之”，即比干是也。上篇言“焚炙忠良”，与此经相类，而复言此者，以杀害人为恶之大，故重陈之也。",
                    "zhushu": "",
                    "type": 2
                },
                {
                    "paragraph": "传“其枧”至“诛之”",
                    "zhushu": "",
                    "type": 2
                },
                {
                    "paragraph": "正义曰：纣罪过于桀，而言“与桀同辜”者，罪不过死，合死之罪同，言必诛也。",
                    "zhushu": "",
                    "type": 2
                },
                {
                    "paragraph": "传“言我”至“之占”",
                    "zhushu": "",
                    "type": 2
                },
                {
                    "paragraph": "正义曰：梦者事之祥，人之精𠁊先见者也。吉凶或有其验，圣王采而用之。我卜伐纣得吉，梦又战胜。礼记称“卜筮不相袭”，“袭”者，重合之义。训“戎”为兵，梦、卜俱合于美，是“以兵诛纣必克之占”也。圣人逆知来物，不假梦卜，言此以强军人之意耳。史记周本纪云：“武王伐纣，卜龟兆不吉，群公皆惧，惟太公强之。太公六韬云：“卜战，龟兆焦，筮又不吉。太公曰：“枯骨朽蓍，不逾人矣。”彼言“不吉”者，六韬之书，后人所作，史记又采用六韬，好事者妄矜太公，非实事也。",
                    "zhushu": "",
                    "type": 2
                },
                {
                    "paragraph": "传“平人”至“不同”",
                    "zhushu": "",
                    "type": 2
                },
                {
                    "paragraph": "正义曰：昭二十四年左传此文，服虔、杜预以“夷人”为夷狄之人。 即如彼言，惟云“亿兆夷人”，则受率其旅若林，即曽无华夏人矣。故传训“夷”为平，“平人”为凡人。言其智虑齐，识见同，人数虽多，“执心用德不同”。“心”谓谋虑，“德”谓用行。 智识既齐，各欲申意，故心德不同也。",
                    "zhushu": "",
                    "type": 2
                },
                {
                    "paragraph": "传“我治”至“德同”",
                    "zhushu": "",
                    "type": 2
                },
                {
                    "paragraph": "正义曰：释诂云：“乱，治也。”故谓我治理之臣有十人也。十人皆是上智，咸识周是殷非，故人数虽少，而“心德同”，同佐武王，欲共灭纣也。论语引此云：“予有乱臣十人。”而孔子论之有一妇人焉。则十人之内，其一是妇人。故先儒郑玄等皆以十人为文母、周公、太公、召公、毕公、荣公、太颠、宏夭、散宜生、南宫括也。",
                    "zhushu": "",
                    "type": 2
                },
                {
                    "paragraph": "传“周至”至“仁人”",
                    "zhushu": "",
                    "type": 2
                },
                {
                    "paragraph": "正义曰：诗毛传亦以“周”为至，相传为此训也。武王三分天下有其二，则纣党不多于周。但辞有激发，旨有抑扬，欲明多恶不如少善，故言“纣至亲虽多，不如周家之少仁人”也。",
                    "zhushu": "",
                    "type": 2
                },
                {
                    "paragraph": "“百姓有过在予一人”",
                    "zhushu": "",
                    "type": 2
                },
                {
                    "paragraph": "正义曰：言此者，以上云民之所恶，天必诛之，已今有善，不为民之所恶，天必佑我，令教化百姓。若不教百姓，使有罪过，实在我一人之身。此“百姓”与下“百姓懔懔”，皆谓天下众民也。",
                    "zhushu": "",
                    "type": 2
                },
                {
                    "paragraph": "“今朕”至“有光”",
                    "zhushu": "",
                    "type": 2
                },
                {
                    "paragraph": "正义曰：既与天下为任，则当为之除害。今我必往伐纣，我之武事惟于此举之。侵纣之疆境，取彼为凶残之恶者。若得取而杀之，是我伐凶恶之事用张设矣。汤惟放逐，我能擒取，是比于汤又益有光明。",
                    "zhushu": "",
                    "type": 2
                },
                {
                    "paragraph": "传“扬举”至“伐之”",
                    "zhushu": "",
                    "type": 2
                },
                {
                    "paragraph": "正义曰：文王世子论举贤之法云：“或以事举，或以言扬。”是“扬”“举”义同，故“扬”为“举”也。于时犹在河朔，将欲行适商都，言我举武事，侵入纣之郊疆，往伐之也。春秋之例，有钟鼓曰“伐”，无曰“侵”。此实伐也，言“往侵”者，“侵”是入之意，非如春秋之例无钟鼓也。",
                    "zhushu": "",
                    "type": 2
                },
                {
                    "paragraph": "“勗哉”至“非敌”",
                    "zhushu": "",
                    "type": 2
                },
                {
                    "paragraph": "正义曰：取得纣则功多于汤，宜勉力哉。“夫子”，将士等，呼将士令勉力也。以兵伐人，当临事而惧，汝将士等无敢有无畏轻敌之心，宁执守似前人之强，非已能敌之志以伐之，如是乃可克矣。",
                    "zhushu": "",
                    "type": 2
                },
                {
                    "paragraph": "传“朂勉”至“克矣”",
                    "zhushu": "",
                    "type": 2
                },
                {
                    "paragraph": "正义曰：“朂，勉”，释诂文。呼将士而誓之，知“夫子”是将士也。老子云：“祸莫大于轻敌。”故令将士“无敢有无畏之心”，令其必以前敌为可畏也。论语称子路曰：“子行三军则谁与？”孔子曰：“必也临事而惧。”令军士等不欲发意轻前人，“宁执非敌之志”，恐彼强多，非我能敌，执此志以伐之，则当克矣。",
                    "zhushu": "",
                    "type": 2
                },
                {
                    "paragraph": "传“言民”至“容头”",
                    "zhushu": "",
                    "type": 2
                },
                {
                    "paragraph": "正义曰：“懔懔”是怖惧之意，言“民畏纣之虐，危惧不安”，其志懔懔然。以畜兽为喻，民之怖惧，若似畜兽崩摧其头角然，无所容头。顾氏云：“常如人之欲崩其角也，言容头无地。”隐三年谷梁传曰：“髙曰崩。”头角之称“崩”，体之髙也。",
                    "zhushu": ""
                }
            ]
        },
        {
            "name": "周书泰誓下第三",
            "paragraphs": [
                {
                    "paragraph": "周书泰誓下第三",
                    "zhushu": ""
                },
                {
                    "paragraph": "传“是其”至“已上”",
                    "zhushu": "",
                    "type": 2
                },
                {
                    "paragraph": "正义曰：上篇未次而誓，故略言“大会”。中篇既次乃誓，为文稍详，故言“以师毕会”。此篇最在其后，为文益详，故言“大巡六师”。巡遶周徧，大其事，故称“大”也。“师”者，众也。天子之行，通以“六师”为言，于时诸侯尽会，其师不啻六也。“师出以律”，易师卦初六爻辞也。“律”，法也。行师以法，即誓敕赏劝是也。礼成于三，故为三篇之誓。三度申重号令，为重慎艰难之义也。孙子兵法：“三令五申之。”此誓三篇，亦为三令之事也。牧誓王所呼者，从上而下，至百夫长而止，知此“众士”是“百夫长已上”也。",
                    "zhushu": "",
                    "type": 2
                },
                {
                    "paragraph": "传“言天”至“法则”",
                    "zhushu": "",
                    "type": 2
                },
                {
                    "paragraph": "正义曰：孝经云：“则天之明。”昭二十五年左传云：“以象天明。”是治民之事，皆法天之道。天有尊卑之序，人有上下之节，三正五常皆在于天有其明道。此天之明道，“其义类惟明”，言明白可效，王者所宜法则之。将言商王不法天道，故先摽二句于前，其下乃述商王违天之事，言其罪宜诛也。",
                    "zhushu": "",
                    "type": 2
                },
                {
                    "paragraph": "传“轻狎”至“神明”",
                    "zhushu": "",
                    "type": 2
                },
                {
                    "paragraph": "正义曰：郑玄论语注云：“狎，惯忽之。”言惯见而忽之，意与“侮”同，传因文重而分之。“五常”即五典，谓父义、母慈、兄友、弟恭、子孝。五者人之常行，法天明道为之。“轻狎五常之教”，侮慢而不遵行之，是违天显也。训“荒”为大，大为怠惰。 “不敬”，谓“不敬天地神明”也。上篇云“不事上帝神祗”，知此“不敬天地神明”也。礼云“母不敬”，传举“天地”以言，明𣫭事皆不敬也。",
                    "zhushu": "",
                    "type": 2
                },
                {
                    "paragraph": "传“冬月”至“之甚”",
                    "zhushu": "",
                    "type": 2
                },
                {
                    "paragraph": "正义曰：释器云：“鱼曰斮之。”樊光云：“斮，斫也。”说文云：“斮，斩也。”“斩朝涉水之胫，必有所由。”知冬月见朝涉水者，谓其胫耐寒，疑其骨髓有异，斩而视之，其事或当有所出也。殷本纪云：“微子既去，比干曰：‘为人臣者，不得不以死争。’乃强谏。纣怒曰：‘ 吾闻圣人心有七窍。’遂剖比干，观其心。”是纣谓比干心异于人，剖而观之，言酷虐之甚。",
                    "zhushu": "",
                    "type": 2
                },
                {
                    "paragraph": "传“痡病”至“及远”",
                    "zhushu": "",
                    "type": 2
                },
                {
                    "paragraph": "正义曰：“痡，病”，释诂丈。纣之毒害，未必徧及夷狄，而云“病四海”者，言害所及者远也。",
                    "zhushu": "",
                    "type": 2
                },
                {
                    "paragraph": "“郊社”至“妇人”",
                    "zhushu": "",
                    "type": 2
                },
                {
                    "paragraph": "正义曰：“不修”，谓不扫治也。 “不享”，谓不祭祀也。 与上篇“不事上帝神祇，遗厥先宗庙不祀”，其事一也，重言之耳。“奇技”，谓奇异技能。 “淫巧”，谓过度工巧。 二者大同，但“技”据人身，“巧”指器物为异耳。",
                    "zhushu": "",
                    "type": 2
                },
                {
                    "paragraph": "传“祝断”",
                    "zhushu": "",
                    "type": 2
                },
                {
                    "paragraph": "正义曰：哀十四年公羊传云：“子路死，子曰：‘ 天祝予。’”何休云：“祝，断也。”是相传训也。",
                    "zhushu": "",
                    "type": 2
                },
                {
                    "paragraph": "传“迪进”至“之功”",
                    "zhushu": "",
                    "type": 2
                },
                {
                    "paragraph": "正义曰：“迪，进”“登，成”，皆释诂文。“杀敌为果，致果为毅”，宣二年左传文。“果”谓果敢，“毅”谓强决。能杀敌人谓之为“果”，言能果敢以除贼。致此果敢是名为“毅”，言能强决以立功。皆言其心不犹豫也。军法以杀敌为上，故劝令果毅成功也。",
                    "zhushu": "",
                    "type": 2
                },
                {
                    "paragraph": "传“若纣”至“之致”",
                    "zhushu": "",
                    "type": 2
                },
                {
                    "paragraph": "正义曰：言克受乃是文王之功，若受克予非是文王之罪，而言“非我父罪，我之无善之致”者，其意言胜非我功，败非父咎，崇孝罪已，以求众心耳。",
                    "zhushu": ""
                }
            ]
        },
        {
            "name": "周书牧誓第四",
            "paragraphs": [
                {
                    "paragraph": "周书牧誓第四",
                    "zhushu": ""
                },
                {
                    "paragraph": "“武王”至“牧誓”",
                    "zhushu": "",
                    "type": 2
                },
                {
                    "paragraph": "正义曰：武王以兵戎之车三百两，虎贲之士三百人，与受战于商郊牧地之野。将战之时，王设言以誓众，史叙其事，作牧誓。",
                    "zhushu": "",
                    "type": 2
                },
                {
                    "paragraph": "传“兵车”至“全数”",
                    "zhushu": "",
                    "type": 2
                },
                {
                    "paragraph": "正义曰：孔以“虎贲三百人”与戎车数同，王于誓时所呼有“百夫长”，因谓“虎贲”即是百夫之长。一人而乘一车，故云“兵车，百夫长所载”也。数车之法，一车谓之一两。诗云“百两迓之”，是“车”称“两”也。风俗通说车有两轮，故称为“两”，犹屦有两只，亦称为“两”。诗云“葛屦五两”，即其类也。“一车步卒七十二人”，司马法文也。车有七十二人，三百乘“凡二万一千人”。计车有七十二人，三百乘当有二万一千六百人。孔略六百而不言，故云“举全数”。顾氏亦同此解。孔既用司马法一车七十二人，又云“兵车，百夫长所载”，又下传以百夫长为卒帅，是实领百人，非惟七十二人。依周礼大司马法，天子六军，出自六郷，凡起徒役，无过家一人，故一郷出一军，郷为正，遂为副。若郷遂不足，则征兵于邦国。则司马法六十四井为甸，计有五百七十六夫，共出长毂一乘，甲士三人，步卒七十二人。至于临敌对战布陈之时，则依六郷军法，五人为伍，五伍为两，四两为卒，五卒为旅，五旅为师，五师为军。故左传云：“先偏后伍。”又云：“广有一卒，卒偏之两。”非直人数如此，车数亦然。故周礼云：“乃会车之卒伍。”郑云：“车亦有卒伍。”左传“战于繻葛”，杜注云：“车二十五乘为偏。”是车亦为卒伍之数也。则一车七十二人者，自计元科兵之数。科兵既至，临时配割，其车虽在，其人分散，前配车之人临战不得还属本车，当更以虎贲甲士配车而战。孔举七十二人元科兵数者，欲摠明三百两人之大数。云“兵车，百夫长所载”者，欲见临敌实一车有百人。既“虎贲”与车数相当，又经称“百夫长”，故孔为此说。",
                    "zhushu": "",
                    "type": 2
                },
                {
                    "paragraph": "传“勇士”至“夫长”",
                    "zhushu": "",
                    "type": 2
                },
                {
                    "paragraph": "正义曰：周礼：“虎贲氏之官，其属有虎士八百人。”是“虎贲”为勇士称也。若虎之贲走逐兽，言其猛也。此虎贲必是军内骁勇选而为之，当时谓之“虎贲”。乐记云：“虎贲之士说剑。”谓此也。孔意“虎贲”即是经之“百夫长”，故云“皆百夫长”也。",
                    "zhushu": "",
                    "type": 2
                },
                {
                    "paragraph": "传“是克”至“早旦”",
                    "zhushu": "",
                    "type": 2
                },
                {
                    "paragraph": "正义曰：春秋主书动事，编次为文，于法日月时年皆具，其有不具，史阙耳。尚书惟记言语，直指设言之日。 上篇“戊午，次于河朔”，洛诰“戊辰，王在新邑”，与此“甲子”，皆言有日无月。 史意不为编次，故不具也。是“克纣之月甲子之日”，是周之“二月四日”，以历推而知之也。释言云：“晦，冥也。”“昧”亦晦义，故为冥也。“冥”是夜，“𠁊”是明。 夜而未明，谓早旦之时，盖鸡鸣后也。为下“朝至”发端，“朝”即“昧𠁊”时也。",
                    "zhushu": "",
                    "type": 2
                },
                {
                    "paragraph": "传“纣近”至“纣战”",
                    "zhushu": "",
                    "type": 2
                },
                {
                    "paragraph": "正义曰：传言“在纣近郊三十里”，或当有所据也。皇甫谧云“在朝歌南七十里”，不知出何书也。言“至于商郊牧野”，知“牧”是郊上之地。战在平野，故言“野”耳。诗云：“于牧之野。”礼记大传云：“牧之野，武王之大事。”继“牧”言“野”，明是牧地。而郑玄云：“郊外曰野。将战于郊，故至牧野而誓。”案经“至于商郊牧野乃誓”，岂王行已至于郊，乃复到退适野，誓讫而更进兵乎？何不然之甚也？武成云：“癸亥夜陈，未毕而雨。”是癸亥夜已布陈，故甲子朝而誓众，将与纣战，故戒敕之。",
                    "zhushu": "",
                    "type": 2
                },
                {
                    "paragraph": "传“钺以”至“苦之”",
                    "zhushu": "",
                    "type": 2
                },
                {
                    "paragraph": "正义曰：太公六韬云：“大柯斧重八斤，一名天钺。”广雅云：“钺，斧也。”斧称“黄𨱆”，故知以黄金饰斧也。钺以杀戮，杀戮用右手，用左手杖钺，“示无事于诛”。“右手把旄，示有事于教”。其意言惟教军人，不诛杀也。把旄何以白？旄用白者，取其易见也。“逖，远”，释诂文。",
                    "zhushu": "",
                    "type": 2
                },
                {
                    "paragraph": "传“治事”至“战者”",
                    "zhushu": "",
                    "type": 2
                },
                {
                    "paragraph": "正义曰：孔以于时已称王而有六师，亦应已置六卿，今呼治事惟三卿者，司徒主民，治徒庶之政令；司马主兵，治军旅之誓戒；司空主土，治垒壁以营军。是指“誓战者”，故不及太宰、太宗、司𡨥也。其时六卿具否，不可得知，但据此三卿为说耳。此“御事”之文，指三卿而说，是不通于“亚旅”已下。",
                    "zhushu": "",
                    "type": 2
                },
                {
                    "paragraph": "传“亚次”至“门者”",
                    "zhushu": "",
                    "type": 2
                },
                {
                    "paragraph": "正义曰：“亚，次”，释言文。“旅，众”，释诂文。此及左传皆卿，下言“亚旅”，知是大夫。其位次卿而数众，故以亚次名之，谓诸 是四命之大夫，在军有职事者也。“师氏”亦大夫，其官掌以兵守门，所掌尤重，故别言之。周礼：“师氏中大夫，使其属帅四夷之隶，各以其兵服守王之门外。朝在野外，则守内列。”郑玄云：“内列，蕃营之在内者也。守之如守王宫。”",
                    "zhushu": "",
                    "type": 2
                },
                {
                    "paragraph": "传“师帅卒帅”",
                    "zhushu": "",
                    "type": 2
                },
                {
                    "paragraph": "正义曰：周礼二千五百人为师，师帅皆中大夫。百人为卒，卒长皆上士。孔以师虽二千五百人，举全数亦得为千夫长。“长”与“帅”其义同，是千夫长亦可以称帅，故以“千夫长”为“师帅”，“百夫长”为“卒帅”。王肃云“师长、卒长”，意与孔同，顺经文而称“长”耳。郑玄以为“师帅，旅帅也”，与孔不同。",
                    "zhushu": "",
                    "type": 2
                },
                {
                    "paragraph": "传“八国”至“之南”",
                    "zhushu": "",
                    "type": 2
                },
                {
                    "paragraph": "正义曰：九州之外四夷大名，则东夷、西戎、南蛮、北狄。其在当方，或南有戎而西有夷。此八国并非华夏，故大判言之，“皆蛮、夷、戎、狄属文王者国名”也。此八国皆西南夷也，文王国在于西，故西南夷先属焉。大刘以蜀是蜀郡，显然可知，故孔不说。又退庸就濮解之，故以次先解羌。云“羌在西蜀叟”者，汉世西南之夷，蜀名为大，故传据蜀而说。左思蜀都赋云：“三蜀之豪，时来时往。”是蜀都分为三，羌在其西，故云“西蜀叟”。叟者，蜀夷之别名，故后汉书兴平元年，马腾、刘范谋诛李𠐶，益州牧刘焉遣叟兵五千人助之，是蜀夷有名叟者也。“髳、微在巴蜀”者，巴在蜀之东偏，汉之巴郡所治江州县也。“卢、彭在西北”者，在东蜀之西北也。文十六年左传称，庸与百濮伐楚，楚遂灭庸，是庸、濮在江汉之南。",
                    "zhushu": "",
                    "type": 2
                },
                {
                    "paragraph": "传“称举”至“干楯”",
                    "zhushu": "",
                    "type": 2
                },
                {
                    "paragraph": "正义曰：“称，举”，释言文。方言云：“戟，楚谓之孑，吴、扬之闲谓之戈。”是“戈”即“戟”也。考工记云：“戈柲六尺有六寸，车戟常。”郑云：“八尺曰寻，倍寻曰常。”然则戈、戟长短异名，而云“戈”者即戟，戈、戟长短虽异，其形制则同。此云举戈，宜举其长者，故以戈为戟也。方言又云：“楯，自关而东或谓之楯，或谓之干，关西谓之楯。”是“干”“楯”为一也。戈短，人执以举之，故言“称”。楯则并以扞敌，故言“比”。矛长，立之于地，故言“立”也。",
                    "zhushu": "",
                    "type": 2
                },
                {
                    "paragraph": "传“索尽”至“国亡”",
                    "zhushu": "",
                    "type": 2
                },
                {
                    "paragraph": "正义曰：礼记檀弓曰：“吾离群而索居。”则“索居”为散义。郑玄云：“索，散也。”物散则尽，故“索”为尽也。牝鸡，雌也。尔雅飞曰雌雄，走曰牝牡。而此言“牝鸡”者，毛诗、左传称“雄狐”，是亦“飞”“走”通也。此以牝鸡之鸣“喻妇人知外事”，故重申喻意云“雌代雄鸣则家尽，妇夺夫政则国亡”。“家”摠贵贱为文，言“家”以对“国”耳。将陈纣用妇言，故举此古人之语。纣直用妇言耳，非能夺其政。举此言者，专用其言，赏罚由妇，即是夺其政矣。妇人不当知政，是别外内之分，若使贤如文母，可以兴助国家，则非牝鸡之喻矣。",
                    "zhushu": "",
                    "type": 2
                },
                {
                    "paragraph": "传“妲已”至“用之”",
                    "zhushu": "",
                    "type": 2
                },
                {
                    "paragraph": "正义曰：晋语云：“殷辛伐有苏氏，苏氏以妲已女焉。妲已有宠而亡殷。”殷本纪云：“纣嬖于妇人，爱妲已，惟妲已之言是从。”列女传云：“纣好酒淫乐，不离妲已。妲已所举言者贵之，妲已所憎者诛之。为长夜饮，妲已好之，百姓怨望，而诸侯有叛者。妲已曰：‘ 罚轻诛薄，威不立耳。’ 纣乃重刑辟，为炮烙之法，妲已乃笑。武王伐纣，斩妲已头，悬之于小白旗上，以为亡纣者此女也。”",
                    "zhushu": "",
                    "type": 2
                },
                {
                    "paragraph": "传“昏乱”至“鬼神”",
                    "zhushu": "",
                    "type": 2
                },
                {
                    "paragraph": "正义曰：昏暗者于事必乱，故“昏”为乱也。诗云：“肆筵设席。”“肆”者，陈设之意。 毛传亦以“肆”为陈也。对答相当之事，故“答”为当也。纣身昏乱，弃其宜所陈设祭祀，不复当享鬼神，与上“郊社不修，宗庙不享”亦一也。不事神祇，恶之大者，故泰誓及此三言之。",
                    "zhushu": "",
                    "type": 2
                },
                {
                    "paragraph": "传“王父”至“以道”",
                    "zhushu": "",
                    "type": 2
                },
                {
                    "paragraph": "正义曰：释亲云“父之考为王父”。”则“王父”是祖也。纣无亲祖可弃，故为祖之昆弟。弃其祖之昆弟，则父之昆弟亦弃之矣。春秋之例，母弟称“弟”，凡春秋称“弟”，皆是母弟也。“母弟”谓同母之弟，同母尚弃，别生者必弃矣。举尊亲以见卑疏也。“遗”亦弃也，言纣之昏乱，弃其所遗骨肉之亲，不接之以道。经先言弃祀、弃亲者，郑玄云：“誓首言此者，神怒民怨，纣所以亡也。”",
                    "zhushu": "",
                    "type": 2
                },
                {
                    "paragraph": "传“使四”至“都邑”",
                    "zhushu": "",
                    "type": 2
                },
                {
                    "paragraph": "正义曰：“暴虐”，谓杀害，杀害加于人，故言“于百姓”。“奸宄”，谓劫夺，劫夺有处，故言“于商邑”。百姓亦是商邑之人，故传摠言“于都邑”也。",
                    "zhushu": "",
                    "type": 2
                },
                {
                    "paragraph": "传“今日”至“一心”",
                    "zhushu": "",
                    "type": 2
                },
                {
                    "paragraph": "正义曰：战法布陈然后相向，故设其就敌之限，不过“六步、七步”，“乃止相齐”焉，欲其相得力也。乐记称“进旅退旅”，是“旅”为众也，言当众进一心也。",
                    "zhushu": "",
                    "type": 2
                },
                {
                    "paragraph": "传“夫子”至“为例”",
                    "zhushu": "",
                    "type": 2
                },
                {
                    "paragraph": "正义曰：此及下文三云“夫子”，此“勗哉”在下，下“勗哉”在上，此先呼其人，然后勉之。此既言然，下先令勉励，乃呼其人，各与下句为目也。上有戈矛，戈谓击兵，矛谓刺兵，故云“伐谓击刺”，此“伐”犹伐树然也。",
                    "zhushu": "",
                    "type": 2
                },
                {
                    "paragraph": "传“桓桓武貌”",
                    "zhushu": "",
                    "type": 2
                },
                {
                    "paragraph": "正义曰：释训云：“桓桓，威也。”诗序云：“桓，武志也。”",
                    "zhushu": "",
                    "type": 2
                },
                {
                    "paragraph": "传“𧴀执夷”",
                    "zhushu": "",
                    "type": 2
                },
                {
                    "paragraph": "正义曰：释兽云：“𧴀，白狐，其子豰。”舍人曰：“𧴀名白狐，其子名豰。”郭璞曰：“一名执夷，虎豹属。”",
                    "zhushu": "",
                    "type": 2
                },
                {
                    "paragraph": "传“商众”至“之义”",
                    "zhushu": "",
                    "type": 2
                },
                {
                    "paragraph": "正义曰：“迓”，训迎也。 不迎击商众能奔来降者，兵法不诛降也。“役”，谓使用也。 如此不杀降人，则所以使用我西土之义。用义于彼，令彼知我有义也。王肃读“御”为御，言“不御能奔走者，如殷民欲奔走来降者，无逆之。奔走去者，亦不御止。役，为也，尽力以为我西土”。与孔不同。",
                    "zhushu": ""
                }
            ]
        },
        {
            "name": "周书武成第五",
            "paragraphs": [
                {
                    "paragraph": "周书武成第五",
                    "zhushu": ""
                },
                {
                    "paragraph": "“武王”至“武成”",
                    "zhushu": "",
                    "type": 2
                },
                {
                    "paragraph": "正义曰：武王之伐殷也，往则陈兵伐纣，归放牛马为兽，记识殷家美政善事而行用之。史叙其事，作武成。",
                    "zhushu": "",
                    "type": 2
                },
                {
                    "paragraph": "传“往诛”至“牧地”",
                    "zhushu": "",
                    "type": 2
                },
                {
                    "paragraph": "正义曰：此序于经“于征伐商”是“往伐”也，归马放牛是“归兽”也，故传引经以解之。尔雅有释兽、释畜，“畜”“兽”形相类也。在野自生为“兽”，人家养之为“畜”。归马放牛，不复乘用，使之自生自死，若野兽然，故谓之“兽”。兽以野泽为家，故言“归”也。",
                    "zhushu": "",
                    "type": 2
                },
                {
                    "paragraph": "传“记识”至“为法”",
                    "zhushu": "",
                    "type": 2
                },
                {
                    "paragraph": "正义曰：纣以昏乱而灭，前世政有善者，故访问殷家政教，记识善事，以为治国之法。经云“列爵惟五，分土惟三”是也。",
                    "zhushu": "",
                    "type": 2
                },
                {
                    "paragraph": "“武成”",
                    "zhushu": "",
                    "type": 2
                },
                {
                    "paragraph": "正义曰：此篇叙事多而王言少，惟辞又首尾不结，体裁异于余篇。自“惟一月”至“受命于周”，史叙伐殷往反及诸侯大集，为王言发端也。自“王若曰”至“大统未集”，述祖父已来开建王业之事也。自“予小子”至“名山大川”，言已承父祖之意，告神陈纣之罪也。自“曰惟有道”至“无作神羞”，王自陈告神之辞也。“既戊午”已下，又是史叙往伐杀纣，入殷都布政之事。“无作神羞”以下，惟告神。 其辞不结，文义不成，非述作之体。案左传荀偃祷河云：“无作神羞，其官臣偃无敢复济，惟尔有神裁之。”蒯聩祷祖云：“无作三祖羞，大命不敢请，佩玉不敢爱。”彼二者于“神羞”之下，皆更申已意。此经“无作神羞”下更无语，直是与神之言，犹尚末讫。且冢君百工初受周命，王当有以戒之，如汤诰之类，宜应说其除害，与民更始，创以为恶之祸，劝以行道之福，不得大聚百官，惟诵祷辞而已。欲征则殷勤誓众，既克则空话祷神，圣人有作，理必不尔。窃谓“神羞”之下，更合有言，简编断绝，经失其本，所以辞不次耳。或初藏之日，已失其本； 或壊壁得之，始有脱漏。故孔称五十八篇以外，错乱磨灭，不可复知，明是见在诸篇，亦容脱错。但孔此篇首尾具足，既取其文为之作传，耻云有所失落，不复言其事耳。",
                    "zhushu": "",
                    "type": 2
                },
                {
                    "paragraph": "传“文王”至“克商”",
                    "zhushu": "",
                    "type": 2
                },
                {
                    "paragraph": "正义日：“文王受命，有此武功”，诗之文也。彼言“武功”，谓始伐崇耳。殷纣尚在，其功未成，成功在于克商。今武始成矣，故以武成名篇。以泰誓继文王之年，故本之于文王。郑云：“著武道至此而成。”",
                    "zhushu": "",
                    "type": 2
                },
                {
                    "paragraph": "“惟一”至“武成”",
                    "zhushu": "",
                    "type": 2
                },
                {
                    "paragraph": "正义曰：此历叙伐纣往反祀庙告天时日，说武功成之事也。“一月壬辰，旁死魄”，谓伐纣之年，周正月辛卯朔，其二日是壬辰也。“翼日癸巳，王朝步自周，于征伐商”，谓正月三日发镐京，始东行也。其月二十八日戊午渡河。 泰誓序云“一月戊午，师渡孟津”，泰誓中篇云“惟戊午，王次于河朔”是也。二月辛酉朔，甲子杀纣，牧誓云“时甲子昧𠁊，乃誓”是也。其年闰二月庚寅朔，三月庚申朔，四月己丑朔。“厥四月，哉生明，王来自商，至于丰”，谓四月三日，月始生明，其日当是辛卯也。“丁未，祀于周庙”，四月十九日也。“越三日庚戌，柴望”，二十二日也。正月始往伐，四月告成功，史叙其事，见其功成之次也。汉书律历志引武成篇云：“惟一月壬辰，旁死魄，若翼日癸巳，武王乃朝步自周，于征伐纣。越若来二月既死魄，越五日甲子，咸刘商王纣。惟四月既旁生魄，越六日庚戌，武王燎于周庙。翼日辛亥，祀于天位。越五日乙卯，乃以庶国祀于周庙。”与此经不同。彼是焚书之后，有人伪为之，汉世谓之逸书，其后又亡其篇。郑玄云：“武成，逸书，建武之际亡。”谓彼伪武成也。",
                    "zhushu": "",
                    "type": 2
                },
                {
                    "paragraph": "传“此本”至“死魄”",
                    "zhushu": "",
                    "type": 2
                },
                {
                    "paragraph": "正义曰：将言武成，远本其始。此本说始伐纣时。“一月，周之正月”，是建子之月，殷十二月也。此月辛卯朔，朔是死魄，故“月二日近死魄”。“魄”者，形也，谓月之轮郭无光之处名“魄”也。朔后明生而魄死，望后明死而魄生。律历志云：“死魄，朔也。生魄，望也。”顾命云：“惟四月哉生魄。”传云：“始生魄，月十六日也。”月十六日为始生魄，是一日为始死魄，二日近死魄也。顾氏解“死魄”与小刘同，大刘以三日为始死魄，二日为旁死魄。旁死魄无事而记之者，与下日为发端，犹今之将言日必先言朔也。",
                    "zhushu": "",
                    "type": 2
                },
                {
                    "paragraph": "传“翼明”至“孟津”",
                    "zhushu": "",
                    "type": 2
                },
                {
                    "paragraph": "正义曰：“翼，明”，释言文。释宫云：“堂上谓之行，堂下谓之步。”彼相对为名耳。 散则可以通，故“步”为行也。周去孟津千里，以正月三日行自周，二十八日渡孟津，凡二十五日，𣫭日四十许里，时之宜也。诗云：“于三十里。”毛传云：“师行三十里。”盖言其大法耳。",
                    "zhushu": "",
                    "type": 2
                },
                {
                    "paragraph": "传“其四”至“互言”",
                    "zhushu": "",
                    "type": 2
                },
                {
                    "paragraph": "正义曰：“其四月”，此伐商之四月也。“哉，始”，释诂文。顾命传以“哉生魄”为十六日，则“哉生明”为月初矣。以三日月光见，故传言“始生明，月三日”也。此经无日，未必非二日也。“生明”“死魄”俱是月初，上云“死魄”，此云“生明”，而魄死明生互言耳。",
                    "zhushu": "",
                    "type": 2
                },
                {
                    "paragraph": "传“倒载”至“文教”",
                    "zhushu": "",
                    "type": 2
                },
                {
                    "paragraph": "正义曰：乐记云：“武王克殷，济河而西，车甲衅而藏之府库，倒载干戈，包之以虎皮，天下知武王之不复用兵也。散军而郊射，左射貍首，右射驺虞，而贯革之射息也。”是“偃武修文”之事，故传引之。“郊射”，是礼射也。王制论四代学名云：“虞谓之庠，夏谓之序。”故言“设庠序，修文教”也。",
                    "zhushu": "",
                    "type": 2
                },
                {
                    "paragraph": "传“山南”至“乘用”",
                    "zhushu": "",
                    "type": 2
                },
                {
                    "paragraph": "正义曰：释山云：“山西曰夕阳，山东曰朝阳。”李巡曰：“山西暮乃见日，故曰夕阳。山东朝乃见日，故云朝阳。”“阳”以见日为名，故知“山南曰阳”。杜预云：“桃林之塞，今弘农华阴县潼关是也。”是在“华山东”也。指其所往谓之“归”，据我释之则云“放”。“放牛”“归马”，互言之耳。华山之旁尤乏水草，非长养牛马之地，“欲使自生自死”。 此是战时牛马，故放之以“示天下不复乘用”。易系辞云：“服牛乘马。”“服”“乘”俱是用义，故以“服”摠牛马。",
                    "zhushu": "",
                    "type": 2
                },
                {
                    "paragraph": "传“四月”至“执事”",
                    "zhushu": "",
                    "type": 2
                },
                {
                    "paragraph": "正义曰：以“四月”之字隔文已多，故言“四月丁未”。此以成功设祭，明其徧告群祖，知告“后稷以下”。后稷则始祖，以下容毁庙也。天子七庙，故云“文考文王以上七世之祖”，见是周庙皆祭之，故经摠云“周庙”也。“骏，大”，释诂文。周礼六服，侯、甸、男、采、卫、要，此略举邦国在诸侯服，故云“甸、侯、卫”，其言不次。诗颂云“骏奔走在庙”。故云“皆大奔走于庙执事”也。",
                    "zhushu": "",
                    "type": 2
                },
                {
                    "paragraph": "“越三日庚戌”",
                    "zhushu": "",
                    "type": 2
                },
                {
                    "paragraph": "正义曰：召诰云“越三日”者，皆从前至今为三日。此从丁未数之，则为四日。盖史官不同，立文自异。或此“三”当为“四”，由字积与误。",
                    "zhushu": "",
                    "type": 2
                },
                {
                    "paragraph": "传“魄生”至“一统”",
                    "zhushu": "",
                    "type": 2
                },
                {
                    "paragraph": "正义曰：月以望亏，望是月半，望在十六日为多，通率在十六日者四分居三，其一在十五日耳。此言“既生魄”，故言“魄生明死，十五日之后”也。“丁未，祀于周庙”，已是此月十九日矣。此“受命于周”，继生魄言之，则受命在祀庙之前，故祀庙之时，诸侯已奔走执事，岂得未受周命，已助周祭？明其受命在祀庙前矣。史官探其时日，先言“告武成”既讫，然后却说“受命”，故文在下耳。诸侯与百官旧有未属周者，今皆受政命于周，于此时始天下一统也。顾氏以“既生魄”谓庚戌已后，虽十六日始生魄，从十六日至晦皆为生魄，但不知庚戌之后几日耳。",
                    "zhushu": "",
                    "type": 2
                },
                {
                    "paragraph": "传“谓后”至“先王”",
                    "zhushu": "",
                    "type": 2
                },
                {
                    "paragraph": "正义曰：此“先王”文在“公刘”之前，知谓“后稷”也。后稷非王，尊其祖，故称“先王”。周语云“昔我先王后稷”，又曰“我先王不窋”。 韦昭云：“王之先祖，故称王。”商颂亦以契为玄王。文、武之功起于后稷，后稷始封于邰，故言“建邦启士”。",
                    "zhushu": "",
                    "type": 2
                },
                {
                    "paragraph": "传“后稷”至“之业”",
                    "zhushu": "",
                    "type": 2
                },
                {
                    "paragraph": "正义曰：周本纪云：“后稷卒，子不窋立。卒，子鞠陶立。卒，子公刘立。”是公刘为后稷曽孙也。本纪云公刘之后有公 非、公祖之类，知“公”是爵。殷时未讳，故称刘名。先公多矣，独三人称“公”，当时之意耳。本纪云：“公刘复修后稷之业，百姓怀之，多徙而归保焉。周道之兴，自此之后。”是“能厚先人之业”也。",
                    "zhushu": "",
                    "type": 2
                },
                {
                    "paragraph": "传“大王”至“王家”",
                    "zhushu": "",
                    "type": 2
                },
                {
                    "paragraph": "正义曰：诗云：“后稷之孙，实惟大王。居岐之阳，实始翦商。”是大王翦齐商人，“始王业之兆迹”也。周本纪云：“王季修古公之道，诸侯顺之。”是能纉统大王之业，勤立王家之基本也。",
                    "zhushu": "",
                    "type": 2
                },
                {
                    "paragraph": "“大邦”至“其德”",
                    "zhushu": "",
                    "type": 2
                },
                {
                    "paragraph": "正义曰：大邦力足拒敌，故言“畏其力”，小邦必畏矣。小邦或被弃遗，故言“怀其德”，大邦亦怀德矣。量事为文也。",
                    "zhushu": "",
                    "type": 2
                },
                {
                    "paragraph": "传“言诸”至“未就”",
                    "zhushu": "",
                    "type": 2
                },
                {
                    "paragraph": "正义曰：文王断虞、芮之讼，诸侯归之，改称元年，至九年而卒，故云“大业未就”也。文王既未称王，而得辄改元年者，诸侯自于其国各称元年，是已之所称，容或中年得改矣。汲冢竹书魏惠王有后元年，汉初文帝二元，景帝三元，此必有因于古也。伏生、司马迁、韩婴之徒不见此书，以为文王受命七年而崩，故郑玄等皆依用之。",
                    "zhushu": "",
                    "type": 2
                },
                {
                    "paragraph": "传“致商”至“川河”",
                    "zhushu": "",
                    "type": 2
                },
                {
                    "paragraph": "正义曰：“致商之罪”，谓伐纣之时。欲将伐纣，告天乃发，故文在“所过”之上。礼天子出征，必类帝宜社，此告皇天后土，即泰誓上篇“类于上帝，宜于冢土”，故云“后土，社也”。昭二十九年左传称“句龙为后土，后土为社是也。僖十五年左传云：“戴皇天而履后土。”彼晋大夫要秦伯，故以地神后土而言之，与此异也。自周适商，路过河、华，故知所过“名山华岳，大川河”也。山川大乃有名，“名”“大”互言之耳。周礼太祝云：“王过大山川，则用事焉。”郑云：“用事，用祭事告行也。”",
                    "zhushu": "",
                    "type": 2
                },
                {
                    "paragraph": "“曰惟有道曽孙周王发”",
                    "zhushu": "",
                    "type": 2
                },
                {
                    "paragraph": "正义曰：自称“有道”者，圣人至公，为民除害，以纣无道，言已有道，所以告神求助，不得饰以谦辞也。称“曽孙”者，曲礼说诸侯自称之辞云：“临祭祀，内事曰‘ 孝子某侯某’ ，外事曰‘ 曽孙某侯某’ 。”哀二年左传蒯聩祷祖，亦自称“曽孙”，皆是言己承藉上祖奠享之意。",
                    "zhushu": "",
                    "type": 2
                },
                {
                    "paragraph": "“暴殄”至“烝民”",
                    "zhushu": "",
                    "type": 2
                },
                {
                    "paragraph": "正义曰：天物语阔，人在其闲，以人为贵，故别言“害民”。则“天物”之言，除人外，普谓天下百物、鸟兽草木，皆暴绝之。",
                    "zhushu": "",
                    "type": 2
                },
                {
                    "paragraph": "传“逋亡”至“大奸”",
                    "zhushu": "",
                    "type": 2
                },
                {
                    "paragraph": "正义曰：“逋”亦逃也，故以为亡。罪人逃亡，而纣为魁主。“魁”，首也。言受用逃亡者，与之为魁首，为主人。“萃”，训聚也，言若虫兽入窟，故云“窟聚”。水深谓之“渊”，藏物谓之“府”。史游急就篇云：“司农少府国之渊。”“渊”“府”类，故言“渊府”。水钟谓之“泽”，无水则名“薮”。 “薮”“泽”大同，故言“薮泽”。“萃”“渊”“薮”三者各为物室，言纣与亡人为主，亡人归之，若虫之窟聚，鱼归渊府，兽集薮泽，言纣为大奸也。据传意，“主”字下读为便。昭七年左传引此文，杜预云：“萃，集也。天下逋逃，悉以纣为渊薮，集而归之。”与孔异也。",
                    "zhushu": "",
                    "type": 2
                },
                {
                    "paragraph": "传“冕服”至“成命”",
                    "zhushu": "",
                    "type": 2
                },
                {
                    "paragraph": "正义曰：“冕服采章”，对被发左衽，则为有光华也。释诂云：“夏，大也。”故“大国曰夏”。“华夏”谓中国也。言“蛮貃”，则戎夷可知。王言华夏及四夷皆相率而充己，使奉天成命，欲其共伐纣也。",
                    "zhushu": "",
                    "type": 2
                },
                {
                    "paragraph": "“既戊午”至“我师”",
                    "zhushu": "",
                    "type": 2
                },
                {
                    "paragraph": "正义曰：自此以下皆史辞也。其上阙绝，失其本经，故文无次第，必是王言既终，史乃更叙战事，于文次当承“自周于征伐商”之下，此句次之，故云“既戊午”也。史官叙事，得言“罔有敌于我师”称“我”者，犹如自汉至今，文章之士，虽民论国事，莫不称“我”，皆云“我大随”，以心体国，故称“我”耳，非要王言乃称“我”也。",
                    "zhushu": "",
                    "type": 2
                },
                {
                    "paragraph": "传“自河”至“毕陈”",
                    "zhushu": "",
                    "type": 2
                },
                {
                    "paragraph": "正义曰：“出四百里”，验地为然。戊午明日犹誓于河朔，癸亥已陈于商郊，凡经五日，日行八十里，所以疾者，“赴敌宜速”也。帝王世纪云：“王军至鲔水，纣使胶鬲𠋫周师。见王，问曰：‘ 西伯将焉之？’王曰：‘ 将攻薛也。胶鬲曰：‘ 然。愿西伯无我欺。’王曰：‘ 不子欺也，将之殷。’胶鬲曰：‘ 何日至？”王曰：‘以甲子日，以是报矣。’胶鬲去而报命于纣。而雨甚，军卒皆谏王曰：‘卒病，请休之。’王曰：‘吾已令胶鬲以甲子报其主矣。吾雨而行，所以救胶鬲之死也。’遂行，甲子至于商郊。”然则本期甲子，故速行也。周语云：“王以二月癸亥夜陈，未毕而雨。”是“雨止毕陈”也。“待天休命”，雨是天之美命也。韦昭云：“雨者，天地神人和同之应也。天地气和，乃有雨降。”是雨为和同之应也。",
                    "zhushu": "",
                    "type": 2
                },
                {
                    "paragraph": "传“旅众”至“距战”",
                    "zhushu": "",
                    "type": 2
                },
                {
                    "paragraph": "正义曰：“旅，众”，释诂文。诗亦云：“其会如林”，言盛多也。本纪云：“纣发兵七十万人以距武王。”纣兵虽则众多，不得有七十万人，是史官美其能破强敌，虚言之耳。",
                    "zhushu": "",
                    "type": 2
                },
                {
                    "paragraph": "传“纣众”至“之言”",
                    "zhushu": "",
                    "type": 2
                },
                {
                    "paragraph": "正义曰：“罔有敌于我师”，言纣众虽多，皆无有敌我之心，故“自攻于后以北走”。自攻其后，必杀人不多。“血流漂舂杵，甚之言“也。孟子云：“信书不如无书，吾于武成取二三策而已。仁者无敌于天下，以至仁伐不仁，如何其血流漂杵也？”是言不实也。易系辞云：“断木为杵，掘地为臼。”是“杵”为舂器也。",
                    "zhushu": "",
                    "type": 2
                },
                {
                    "paragraph": "传“皆武”至“礼贤”",
                    "zhushu": "",
                    "type": 2
                },
                {
                    "paragraph": "正义曰：纣囚其人而放释之，纣杀其身而増封其墓，纣退其人而式其门闾，皆是“武王反纣政”也。下句散其财粟，亦是反纣。于此须有所解，因言之耳。上篇云：“囚奴正士”，论语云：“箕子为之奴”，是纣囚之，又为奴役之。周礼司厉职云：“其奴，男子入于罪隷。”郑众云：“为之奴者，系于罪隷之官。”是“囚”为“奴”，以徒隷役之也。商容，贤人之姓名，纣所贬退，处于私室。“式”者，车上之横木。男子立乘，有所敬则俯而凭式，遂以“式”为敬名。说文云：“闾，族居里门也。”武王过其闾而式之，言此内有贤人，式之，礼贤也。帝王世纪云：“商容及殷民观周军之入，见毕公至，殷民曰：‘是吾新君也。’容曰：‘非也。视其为人，严乎将有急色，故君子临事而惧。’见太公至，民曰：‘是吾新君也。’容曰：‘非也。视其为人，虎据而鹰趾，当敌将众，威怒自倍， 见利即前，不顾其后。故君子临众果于进退。’见周公至，民曰：‘是吾新君也。’容曰：‘非也。视其为人，忻忻休休，志在除贼，是非天子，则周之相国也。故圣人临众知之。’见武王至， 民曰：‘是吾新君也。’容曰：‘然。圣人为海内讨恶，见恶不怒，见善不喜，颜色相副，是以知之。’”是说商容之事也。",
                    "zhushu": "",
                    "type": 2
                },
                {
                    "paragraph": "传“纣所”至“贫民”",
                    "zhushu": "",
                    "type": 2
                },
                {
                    "paragraph": "正义曰：藏财为府，藏粟为仓，故言“纣所积之府仓”也。名曰“鹿台、巨桥”，则其义未闻。“散”者，言其分布，“发”者，言其间出，互相见也。周本纪云：“命召公释箕子之囚，命毕公释百姓之囚，表商容之闾，命闳夭封比干之墓，命南宫括散鹿台之钱，发巨穚之粟，以赈贫弱也。”然则武王亲式商容之闾，又表之也。新序云：“鹿台其大三里，其髙千尺，则容物多矣。”此言鹿台之财，则非一物也。史记作钱，后世追论，以钱为主耳。周礼有泉府之官，周语称景王铸大钱，是周时已名泉为钱也。",
                    "zhushu": "",
                    "type": 2
                },
                {
                    "paragraph": "传“施舍”至“服德”",
                    "zhushu": "",
                    "type": 2
                },
                {
                    "paragraph": "正义曰：左传成十八年，晋悼公初立，“施舍巳责”。成二年，楚将起师，“已责救之”。定五年“归粟于蔡”，以睭急矜无资也。杜预以为施恩惠，舍劳役也。已责，止逋责也。皆是恤民之事，故传引之以证“大赉”。“所谓周有大赉”，论语文。孔安国解尧曰之篇有二帝三王之事，“周有大赉”，正指此事，故言“所谓”也。“悦”是欢喜，“服”谓听从，感恩则悦，见义则服，故“天下皆悦仁服德”也。帝王世纪云：“王命封墓释囚，又归施鹿台之珠玉及倾宫之女于诸侯，殷民咸喜曰：‘ 王之于仁人也，死者犹封其墓，况生者乎？王之于贤人也，亡者犹表其闾，况存者乎？王之于财也，聚者犹散之，况其复藉之乎？王之于色也，见在者犹归其父母，况其复微之乎？’”是悦服之事也。",
                    "zhushu": "",
                    "type": 2
                },
                {
                    "paragraph": "传“列地”至“三品”",
                    "zhushu": "",
                    "type": 2
                },
                {
                    "paragraph": "正义曰：爵五等，地三品。武王于此既从殷法，未知周公制礼亦然以否。孟子曰：“北宫锜问于孟子曰：‘周之班爵禄如何？’孟子曰：‘其详不可得闻矣，尝闻其略。天子之制，地方千里，公、侯方百里，伯七十里，子、男五十里。’”汉书地理志亦云：“周爵五等，其土三等也。公、侯百里，伯七十里，子、男五十里。”汉世儒者多以为然。包咸注论语云：“千乘之国，百里之国也。”谓大国惟百里耳。周礼大司徒云：“诸公之地，封疆方五百里，侯四百里，伯三百里，子二百里，男一百里。”盖是周室既衰，诸侯相并，自以国土宽大，皆违礼文，乃除去本经，妄为说耳。郑玄之徒以为武王时大国百里，周公制礼，大国五百里。王制之注具矣。",
                    "zhushu": "",
                    "type": 2
                },
                {
                    "paragraph": "“重民五教”",
                    "zhushu": "",
                    "type": 2
                },
                {
                    "paragraph": "正义曰：此“重”摠下五事，“民”与“五教”“食”“丧”“祭”也。五教所以教民，故与“民”同句。下句“食”与“丧”“祭”三者各为一事，相类而别，故以“惟”目之，言此皆圣王所重也。论语云：“所重民、食、丧、祭。”以论语即是此事，而彼无五教，录论语者自略之耳。",
                    "zhushu": "",
                    "type": 2
                },
                {
                    "paragraph": "“垂拱而天下治”",
                    "zhushu": "",
                    "type": 2
                },
                {
                    "paragraph": "正义曰：说文云：“拱，敛手也。”“垂拱而天下治”，谓所任得人，人皆称职，手无所营，下垂其拱，故美其“垂拱而天下治”也。",
                    "zhushu": ""
                }
            ]
        },
        {
            "name": "周书洪范第六",
            "paragraphs": [
                {
                    "paragraph": "周书洪范第六",
                    "zhushu": ""
                },
                {
                    "paragraph": "武王至洪范",
                    "zhushu": "",
                    "type": 2
                },
                {
                    "paragraph": "正义曰：武王伐殷，既胜，杀受，立其子武庚为殷后。以箕子归镐京，访以天道，箕子为陈天地之大法，叙述其事，作洪范。此惟当言“箕子归”耳，乃言“杀受，立武庚”者，序自相顾为文。上武成序云“武王伐纣”，故此言胜之。下微子之命序云“黜殷命，杀武庚”，故此言立之。叙言此以顺上下也。",
                    "zhushu": "",
                    "type": 2
                },
                {
                    "paragraph": "传不放至禄父",
                    "zhushu": "",
                    "type": 2
                },
                {
                    "paragraph": "正义曰：放桀也。汤放桀，此不放而杀之者，纣自焚而死也。殷本纪云：“纣兵败，纣走入登鹿台，衣其宝玉衣，赴火而死。武王遂斩纣头，悬之太白旗”是也。泰誓云“取彼凶残”，则志在于杀也。死犹斩之，则生亦不放，传据实而言之耳。本纪又云：“封纣子武庚禄父，以续殷祀。”是以为王者后也。本纪“武庚”“禄父”双言之，伏生尚书传云：“武王胜殷，继公子禄父。”是“一名禄父”也。郑云：“武庚字禄父。”春秋之世有齐侯禄父、蔡侯考父、季孙行父，父亦是名，未必为字，故传言“一名禄父”。",
                    "zhushu": "",
                    "type": 2
                },
                {
                    "paragraph": "传归镐至作之",
                    "zhushu": "",
                    "type": 2
                },
                {
                    "paragraph": "正义曰：上篇云“至于丰”者，文王之庙在丰，至丰先告庙耳。时王都在镐，知“归”者，“归镐京”也。此经文旨异于余篇，非直问答而已，不是史官叙述，必是箕子既对武王之问，退而自撰其事，故传特云“箕子作之”。书传云：“武王释箕子之囚，箕子不忍周之释，走之朝鲜。武王闻之，因以朝鲜封之。箕子既受周之封，不得无臣礼，故于十三祀来朝，武王因其朝而问洪范。”案此序云“胜殷”“以箕子归”，明既释其囚，即以归之，不令其走去而后来朝也。又朝鲜去周，路将万里，闻其所在，然后封之，受封乃朝，必历年矣，不得仍在十三祀也。宋世家云：“既作洪范，武王乃封箕子于朝鲜。”得其实也。",
                    "zhushu": "",
                    "type": 2
                },
                {
                    "paragraph": "洪范",
                    "zhushu": "",
                    "type": 2
                },
                {
                    "paragraph": "正义曰：此经开源于首，覆更演说，非复一问一答之势，必是箕子自为之也。发首二句，自记被问之年。自“王乃言”至“彝伦攸叙”，王问之辞。自“箕子乃言”至“彝伦攸叙”，言禹得九畴之由。自“初一曰”至“威用六极”，言禹第叙九畴之次。自“一五行”已下，箕子更条说九畴之义。此条说者，当时亦以对王，更复退而修撰，定其文辞，使成典教耳。",
                    "zhushu": "",
                    "type": 2
                },
                {
                    "paragraph": "传洪大至大法",
                    "zhushu": "",
                    "type": 2
                },
                {
                    "paragraph": "正义曰：“洪，大”“范，法”，皆释诂文。",
                    "zhushu": "",
                    "type": 2
                },
                {
                    "paragraph": "惟十至攸叙",
                    "zhushu": "",
                    "type": 2
                },
                {
                    "paragraph": "正义曰：此箕子陈王问已之年，被问之事。惟文王受命十有三祀，武王访问于箕子，即陈其问辞。王乃言曰：“呜呼！ 箕子，此上天不言而默定下民，佑助谐合其安居，使有常生之资。我不知此天之定民常道所以次叙。”问天意何由也。",
                    "zhushu": "",
                    "type": 2
                },
                {
                    "paragraph": "传商曰至天道",
                    "zhushu": "",
                    "type": 2
                },
                {
                    "paragraph": "正义曰：“商曰祀，周曰年”，释天文。案此周书也，泰誓称“年”，此独称“祀”，故解之“箕子称祀，不忘本”也。此篇箕子所作，箕子商人，故记传引此篇者皆云“商书曰”，是箕子自作明矣。序言“归，作洪范”，似归即作之，嫌在武成之前，故云“此年四月归宗周，先告武成，次问天道”。以次在武成之后，故知“先告武成”也。",
                    "zhushu": "",
                    "type": 2
                },
                {
                    "paragraph": "传骘定至之资",
                    "zhushu": "",
                    "type": 2
                },
                {
                    "paragraph": "正义曰：传以“骘”即质也，质训为成，成亦定义，故为定也。言民是上天所生，形神天之所授，故“天不言而默定下民”。群生受气流形，各有性灵心识，下民不知其然，是天默定也。相，助也。协，合也。“助合其居”者，言民有其心，天佑助之，令其谐合其生。出言是非，立行得失，衣食之用，动止之宜，无不禀诸上天，乃得谐合。失道则死，合道则生。言天非徒赋命于人，授以形体心识，乃复佑助谐合其居业，使有常生之资。九畴施之于民，皆是天助之事也。此问答皆言“乃”者，以天道之大，沈吟乃问，思虑乃答。宣八年公羊传曰：“乃，缓辞也。”王肃以“阴骘下民”一句为天事，“相协”以下为民事。注云：“阴，深也。言天深定下民，与之五常之性，王者当助天和合其居所，行天之性，我不知常道伦理所以次叙， 是问承天顺民何所由。 ”与孔异也。",
                    "zhushu": "",
                    "type": 2
                },
                {
                    "paragraph": "箕子至攸叙",
                    "zhushu": "",
                    "type": 2
                },
                {
                    "paragraph": "正义曰：箕子乃言答王曰：“我闻在昔，鲧障塞洪水，治水失道，是乃乱陈其五行而逆天道也。天帝乃动其威怒，不与鲧大法九类，天之常道所以败也。鲧则放殛，至死不赦。禹以圣德继父而兴，代治洪水，决道使通，天乃赐禹大法九类，天之常道所以得其次叙。”此说其得九类之由也。",
                    "zhushu": "",
                    "type": 2
                },
                {
                    "paragraph": "传陻塞至五行",
                    "zhushu": "",
                    "type": 2
                },
                {
                    "paragraph": "正义曰：襄二十五年左传说陈之伐郑云：“井陻木刋。”谓塞其井，斩其木，是“陻”为塞也。“汨”是乱之意，故为乱也。水是五行之一，水性下流，鲧反塞之，失水之性，水失其道，则五行皆失矣。是塞洪水为“乱陈其五行”，言五行陈列皆乱也。大禹谟帝美禹治水之功云：“地平天成”。传云：“水土治曰平，五行叙曰成。”水既治，五行序，是治水天道为乱五行也。",
                    "zhushu": "",
                    "type": 2
                },
                {
                    "paragraph": "传𢌿与至以败",
                    "zhushu": "",
                    "type": 2
                },
                {
                    "paragraph": "正义曰：“𢌿，与”，释诂文。“斁，败”，相传训也。以禹得而鲧不得，故为“天动威怒鲧，不与大法九畴”。“畴”是辈类之名，故为类也。言其𣫭事自相类者有九，九者各有一章，故汉书谓之为九章。此谓九类，是天之常道，既不得九类，故常道所以败也。自古以来，得九畴者惟有禹耳，未闻余人有得之者也。若人皆得之，鲧独不得，可言天帝怒鲧。余人皆不得，独言天怒鲧者，以禹由治水有功，故天赐之。 鲧亦治水，而天不与，以鲧、禹俱是治水，父不得而子得之，所以彰禹之圣当于天心，故举鲧以彰禹也。",
                    "zhushu": "",
                    "type": 2
                },
                {
                    "paragraph": "传放鲧至之道",
                    "zhushu": "",
                    "type": 2
                },
                {
                    "paragraph": "正义曰：传嫌“殛”谓被诛杀，故辨之云“放鲧，至死不赦”也。“嗣，继”，释诂文。三代以还，父罪子废，故云“废父兴子，尧舜之道。”赏罚各从其实，为天下之至公也。",
                    "zhushu": "",
                    "type": 2
                },
                {
                    "paragraph": "传“天与”至“次叙”",
                    "zhushu": "",
                    "type": 2
                },
                {
                    "paragraph": "正义曰：易系辞云：“河出图，洛出书，圣人则之。”九类各有文字，即是书也。而云“天乃锡禹”，知此天与禹者，即是洛书也。汉书五行志刘歆以为伏羲系天而王，河出图，则而画之，八卦是也。禹治洪水，锡洛书，法而陈之，洪范是也。先达共为此说。龟负洛书，经无其事，中𠋫及诸纬多说黄帝、尧、舜、禹、汤、文、武受图书之事，皆云“龙负图，龟负书”。纬𠋫之书，不知谁作，通人讨核，谓伪起哀、平。虽复前汉之末始有此书，以前学者必相传此说，故孔以九类是神龟负文而出，列于背，有数从一而至于九。 禹见其文，遂因而第之，以成此九类法也。此九类陈而行之，常道所以得次叙也。言禹第之者，以天神言语必当简要，不应曲有次第，丁宁若此，故以为禹次第之。禹既第之，当有成法可传，应人尽知之，而武王独问箕子者，五行志云：“圣人行其道而宝其真，降及于殷，箕子在父师之位而典之。周既克殷，以箕子归周，武王亲虚已而问焉。”言箕子典其事，故武王特问之，其义或当然也。若然，大禹既得九类，常道始有次叙。未有洛书之前，常道所以不乱者，世有浇淳，教有疏密，三皇巳前无文亦治，何止无洛书也。但既得九类，以后圣王法而行之，从之则治，违之则乱，故此说常道“攸叙”“攸斁”由洛书耳。",
                    "zhushu": "",
                    "type": 2
                },
                {
                    "paragraph": "“初一”至“六极”",
                    "zhushu": "",
                    "type": 2
                },
                {
                    "paragraph": "正义曰：天所赐禹大法九类者，初一日五材气性流行，次二曰敬用在身五种之行事，次三曰厚用接物八品之政教，次四曰和用天象五物之纲纪，次五曰立治用大为中正之道，次六曰治民用三等之德，次七曰明用卜筮以考疑事，次八曰念用天时众气之应验，次九曰向劝人用五福，威沮人用六极。此九类之事也。",
                    "zhushu": "",
                    "type": 2
                },
                {
                    "paragraph": "传“农厚”至“乃成”",
                    "zhushu": "",
                    "type": 2
                },
                {
                    "paragraph": "正义曰：郑玄云：“农读为醲。”则“农”是醲意，故为厚也。政施于民，善不厌深，故“厚用之，政乃成”也。张晏、王肃皆言“农，食之本也。食为八政之首，故以农言之”。然则农用止为一食，不兼八事，非上下之例，故传不然。“八政”“三德”摠是治民，但“政”是被物之名，“德”是在已之称，故分为二畴也。",
                    "zhushu": "",
                    "type": 2
                },
                {
                    "paragraph": "传“协和”至“五纪”",
                    "zhushu": "",
                    "type": 2
                },
                {
                    "paragraph": "正义曰：“协，和”，释诂文。天是积气，其状无形，列宿四方，为天之限。天左行，昼夜一周，日月右行，日迟月疾。周天三百六十五度有余，日则曰行一度，月则日行十三度有余。日月行于星辰，乃为天之历数。和此天时，令不差错，使行得正，用五纪也。日月逆天道而行，其行又有迟疾，故须调和之。",
                    "zhushu": "",
                    "type": 2
                },
                {
                    "paragraph": "传“皇大”至“之道”",
                    "zhushu": "",
                    "type": 2
                },
                {
                    "paragraph": "正义曰：“皇，大”，释诂文。“极”之为中，常训也。凡所立事，王者所行皆是，无得过与不及，当用大中之道也。诗云“莫匪尔极”，周礼“以为民极”，论语“允报其中”，皆谓用大中也。",
                    "zhushu": "",
                    "type": 2
                },
                {
                    "paragraph": "传“言天”至“第叙”",
                    "zhushu": "",
                    "type": 2
                },
                {
                    "paragraph": "正义曰：贫、弱等六者，皆谓穷极恶事，故目之“六极”也。福者，人之所慕，皆向望之；极者，人之所恶，皆畏惧之；劝，勉也，勉之为善；沮，止也，止甘为恶。福、极皆上天为之，言天所以向望 劝勉人用五福，所以畏惧沮止人用六极。自“初一曰”巳下至此“六极”已上，皆是禹所次第而叙之。下文更条此九类而演说之，知此九者皆禹所第也。禹为此次者，盖以五行世所行用，是诸事之本，故“五行”为初也； 发见于人则为五事，故“五事”为二也； 正身而后及人，施人乃名为政，故“八政”为三也； 施人之政，用天之道，故“五纪”为四也； 顺天布政，则得大中，故“皇极”为五也； 欲求大中，随德是任，故“三德”为六也； 政虽任德，事必有疑，故“稽疑”为七也； 行事在于政，得失应于天，故“庶征”为八也； 天监在下，善恶必报，休咎验于时气，祸福加于人身，故“五福”“六极”为九也。皇极，居中者，摠包丄下，故“皇极”传云：“大中之道，大立其有中，谓行九畴之义是也。”福、极处末者，顾氏云：“前八事俱得，五福归之；前八事俱失，六极臻之。故福、极处末也。”发首言“初一”，其末不言“终九”者，数必以一为始，其九非数之终，故从上言次而不言终也。五行不言用者，五行，万物之本，天地百物莫不用之，不嫌非用也。传于“五福”“六极”言天用者，以前并是人君所用，五福、六极受之于天，故言天用。传言此“禹所第叙”，不知洛书本有几字。五行志悉载此一章，乃云：“凡此六十五字，皆洛书本文。”计天言简要，必无次第之数。上传云“禹因而第之”，则孔以第是禹之所为，“初一曰”等二十七字，必是禹加之也。其“敬用”“农用”等一十八字，大刘及顾氏以为龟背先有，摠三十八字。小刘以为“敬用”等亦禹所第叙，其龟文惟有二十字，并无明据，未知孰是，故两存焉。“皇极”不言数者，以摠该九畴，理兼万事，非局数能尽故也。“稽疑”不言数者，以卜五筮二，共成为七，若举卜不得兼筮，举筮不得兼卜，且疑事既众，不可以数摠之故也。“庶征”不言数者，以“庶征”得为五休，失为五咎，若举休不兼咎，举咎不兼休，若休咎并言，便为十事，本是五物，不可言十也。然“五福”“六极”所以善恶皆言者，以沮劝在下，故丁宁明言善恶也。且“庶征”虽有休咎，皆以念虑包之，“福”“极”向威相反，不可一言为目，故别为文焉。知“五福”“六极”非各分为畴，所以共为一者，盖以龟文“福”“极”相近一处，故禹第之，摠为一畴。等行五事，所以福五而极六者，大刘以为皇极若得，则分散摠为五福；若失，则不能为五事之主，与五事并列，其咎弱，故为六也。犹诗平王以后，与诸侯并列，同为国风焉。咎征有五而极有六者，五行传云：“皇之不极，厥罚常阴。”即与咎征常雨相类，故以“常雨”包之为五也。",
                    "zhushu": "",
                    "type": 2
                },
                {
                    "paragraph": "“一五行”至“作甘”",
                    "zhushu": "",
                    "type": 2
                },
                {
                    "paragraph": "正义曰：此以下箕子所演陈，禹所第畴名，于上条列说以成之。此章所演，文有三重：第一言其名次，第二言其体性，第三言其气味。言五者性异而味别，各为人之用。书传云：“水、火者，百姓之求饮食也。金、木者，百姓之所兴作也。土者，万物之所资生也。是为人用。”“五行”即五材也。襄二十七年左传云：“天生五材，民并用之。”言五者各有材干也。谓之“行”者，若在天则五气流行，在地世所行用也。",
                    "zhushu": "",
                    "type": 2
                },
                {
                    "paragraph": "传“皆其生数”",
                    "zhushu": "",
                    "type": 2
                },
                {
                    "paragraph": "正义曰：易系辞曰：“天一，地二，天三，地四，天五，地六，天七，地八，天九，地十。”此即是五行生成之数。天一生水，地二生火，天三生木，地四生金，天五生土，此其生数也。如此则阳无匹，阴无偶，故地六成水，天七成火，地八成木，天九成金，地十成土。于是阴阳各有匹偶，而物得成焉，故谓之成数也。易系辞又曰：“天数五，地数五，五位相得而各有合，此所以成变化而行鬼神。”谓此也。又数之所起，起于阴阳。阴阳往来，在于日道。十一月冬至日南极，阳来而阴往。冬，水位也，以一阳生为水数。五月夏至日北极，阴进而阳退。夏，火位也，当以一阴生为火数。但阴不名奇，数必以偶，故以六月二阴生为火数也。是故易说称乾贞于十一月子，坤贞于六月未，而皆左行，由此也。冬至以及于夏至，当为阳来。正月为春，木位也，三阳已生，故三为木数。夏至以及冬至，当为阴进。八月为秋，金位也，四阴已生，故四为金数。三月春之季，四季土位也，五阳已生，故五为土数。此其生数之由也。又万物之本，有生于无，著生于微。及其成形，亦以微著为渐。五行先后，亦以微著为次。五行之体，水最微，为一；火渐著，为二；木形实，为三；金体固，为四；土质大，为五，亦是次之宜。大刘与顾氏皆以为水、火、木、金得土数而成，故水成数六，火成数七，木成数八，金成数九，土成数十，义亦然也。",
                    "zhushu": "",
                    "type": 2
                },
                {
                    "paragraph": "传“言其自然之常性”",
                    "zhushu": "",
                    "type": 2
                },
                {
                    "paragraph": "正义曰：易文言云：“水流湿，火就燥。”王肃曰：“水之性润万物而退下，火之性炎盛而升上。”是“润下”“炎上”，言其自然之本性。",
                    "zhushu": "",
                    "type": 2
                },
                {
                    "paragraph": "传“木可”至“改更”",
                    "zhushu": "",
                    "type": 2
                },
                {
                    "paragraph": "正义曰：此亦言其性也。“揉曲直”者，为器有须曲直也。“可改更”者，可销铸以为器也。木可以揉令曲直，金可以从人改更，言其可为人用之意也。由此而观，水则润下，可用以灌漑；火则炎上，可用以炊爨，亦可知也。水既纯阴，故润下趣阴。火是纯阳，故炎上趣阳。木、金阴阳相杂，故可曲直改更也。",
                    "zhushu": "",
                    "type": 2
                },
                {
                    "paragraph": "传“种曰”至“以敛”",
                    "zhushu": "",
                    "type": 2
                },
                {
                    "paragraph": "正义曰：郑玄周礼注云：“种糓曰稼，若嫁女之有所生。”然则“穑”是惜也，言聚畜之可惜也。共为治田之事，分为“种”“敛”二名耳。土上所为，故为土性。上文“润下”“炎上”“曲直”“从革”，即是水、火、木、金体有本性。 其稼穑以人事为名，非是土之本性。生物是土之本性，其稼穑非土本性也。爰亦曰也，变“曰”言“爰”，以见此异也。六府以土糓为二，由其体异故也。",
                    "zhushu": "",
                    "type": 2
                },
                {
                    "paragraph": "传“水卤所生”",
                    "zhushu": "",
                    "type": 2
                },
                {
                    "paragraph": "正义曰：水性本甘，久浸其地，变而为卤，卤味乃咸。说文云：“卤，西方咸地。东方谓之厈，西方谓之卤。”禹贡云：“海滨广厈。”是海浸其旁地，使之咸也。月令冬云“其味咸，其臭朽”是也。上言“曰”者，言其本性。此言“作”者，从其发见。指其体则称曰，致其类即言作。下“五事”“庶征”言“曰”“作”者，义亦然也。",
                    "zhushu": "",
                    "type": 2
                },
                {
                    "paragraph": "传“焦气之味”",
                    "zhushu": "",
                    "type": 2
                },
                {
                    "paragraph": "正义曰：火性炎上，焚物则焦，焦是苦气。月令夏云：“其臭焦，其味苦。”苦为焦味，故云“焦气之味”也。嗅之曰气，在口曰味。",
                    "zhushu": "",
                    "type": 2
                },
                {
                    "paragraph": "传“木实之性”",
                    "zhushu": "",
                    "type": 2
                },
                {
                    "paragraph": "正义曰：木生子实，其味多酸，五果之味虽殊，其为酸一也，是木实之性然也。月令春云“其味酸，其臭膻”是也。",
                    "zhushu": "",
                    "type": 2
                },
                {
                    "paragraph": "传“金之气味”",
                    "zhushu": "",
                    "type": 2
                },
                {
                    "paragraph": "正义曰：金之在火，别有腥气，非苦非酸，其味近辛，故辛为金之气味。月令秋云“其味辛，其臭腥”是也。",
                    "zhushu": "",
                    "type": 2
                },
                {
                    "paragraph": "传“甘味生于百糓”",
                    "zhushu": "",
                    "type": 2
                },
                {
                    "paragraph": "正义曰：“甘味生于百糓”，糓是上之所生，故甘为土之味也。月令中央云“其味甘，其臭香”是也。",
                    "zhushu": "",
                    "type": 2
                },
                {
                    "paragraph": "“二五事”至“作圣”",
                    "zhushu": "",
                    "type": 2
                },
                {
                    "paragraph": "正义曰：此章所演亦为三重：第一言其所名，第二言其所用，第三言其所致。貌是容仪，举身之大名也；言是口之所出；视是目之所见；听是耳之所闻；思是心之所虑，一人之上有此五事也。貌必须恭，言乃可从，视必当明，听必当聪，思必当通于微密也。此一重即是“敬用”之事。貌能恭，则心肃敬也；言可从，则政必治也；视能明，则所见照晢也；听能聪，则所谋必当也；思通微，则事无不通，乃成圣也。此一重言其所致之事。洪范本体与人主作法，皆据人主为说。貌摠身也， 口言之， 目视之， 耳听之，心虑之。人主始于敬身，终通万事，此五事为天下之本也。五事为此次者，郑云：“此数本诸阴阳，昭明人相见之次也。”五行传曰：“貌属木，言属金，视属火，听属水，思属土。”五行传，伏生之书也。孔于太戊“桑谷”之下云“七日大拱，貌不恭之罚”，髙宗“雊雉”之下云“耳不聪之异”，皆书传之文也。孔取书传为说，则此次之意亦当如书传也。木有华叶之容，故“貌属木”。言之决断，若金之斩割，故“言属金”。火外光，故“视属火”。水内明，故“听属水”。土安静而万物生，心思虑而万事成，故“思属土”。又于易东方震为足，足所以动容貌也；西方兑为口，口出言也；南方离为目，目视物也；北方坎为耳，耳听声也； 土在内，犹思在心，亦是五属之义也。",
                    "zhushu": "",
                    "type": 2
                },
                {
                    "paragraph": "传“察是非”",
                    "zhushu": "",
                    "type": 2
                },
                {
                    "paragraph": "正义曰：此五事皆有是非。论语云：“非礼勿视，非礼勿听，非礼勿言，非礼勿动。”又引诗云：“思无邪。”故此五事皆有是非也。此经历言五名，名非善恶之称，但为之有善有恶，传皆以是辞释之。貌者，言其动有容仪也；言者，道其语有辞章也；视者，言其观正不观邪也；听者，受人言察是非也；思者，心虑所行，使行得中也。传于“听”云“察是非”，明五者皆有是非也。所为者，为正不为邪也。于“视”不言“视邪正”，于“听”言“察是非”，亦所以互相明也。",
                    "zhushu": "",
                    "type": 2
                },
                {
                    "paragraph": "传“必通于微”",
                    "zhushu": "",
                    "type": 2
                },
                {
                    "paragraph": "正义曰：此一重言敬用之事。貌戒惰容，故恭为俨恪。曲礼曰：“俨若思。”俨是严正之貌也。恪，敬也。貌当严正而庄敬也。言非理则人违之，故言是则可从也。视必明于善恶，故必清彻而审察也。听当别彼是非，必微妙而审谛也。王肃云：“睿，通也。”思虑苦其不深，故必深思，使“通于微”也。此皆敬用使然，故经以善事明之。郑玄云：“此恭、明、聪、睿行之于我身，其从则是彼人从我，以与上下违者，我是而彼从，亦我所为，不乖倒也。”此据人主为文，皆是人主之事。说命云：“接下思恭，枧远惟明，听德惟聪。”即此是也。",
                    "zhushu": "",
                    "type": 2
                },
                {
                    "paragraph": "传“于事”至“之圣”",
                    "zhushu": "",
                    "type": 2
                },
                {
                    "paragraph": "正义曰：此一重言所致之事也。恭在貌而敬在心，人有心慢而貌恭，必当缘恭以致敬，故貌恭作心敬也。下从上则国治，故人主言必从，其国可以治也。视能清审，则照了物情，故视明致照晢也。听聪则知其是非，从其是为谋必当，故听聪致善谋也。“睿”“圣”俱是通名，圣大而睿小，缘其能通微，事事无不通，因睿以作圣也。郑玄周礼注云：“圣，通而先识也。”是言识事在于众物之先，无所不通，以是名之为圣。圣是智之上，通之大也。此言人主行其小而致其大，皆是人主之事也。郑云：“皆谓其政所致也。君貌恭则臣礼肃，君言从则臣职治，君视明则臣照晢，君听聪则臣进谋，君思睿则臣贤智。”郑意谓此所致皆是君致臣也。案“庶征”之章，休征、咎征皆肃、乂所致，若肃、乂、明、聪皆是臣事，则休、咎之所致悉皆不由君矣。又圣大而睿小，若君睿而致臣圣，则臣皆上于君矣，何不然之甚乎？“晢”字，王肃及汉书五行志皆云“晢，智也”。定本作“晢”，则读为哲。",
                    "zhushu": "",
                    "type": 2
                },
                {
                    "paragraph": "“三八政”至“曰师”",
                    "zhushu": "",
                    "type": 2
                },
                {
                    "paragraph": "正义曰：八政者，人主施政教于民有八事也： 一曰食，教民使勤农业也； 二曰货，教民使求资用也； 三曰祀，教民使敬鬼神也； 四曰司空之官，主空土以居民也； 五日司徒之官，教众民以礼义也； 六曰司𡨥之官，诘治民之奸盗也；七曰宾，教民以礼，待宾客相往来也； 八曰师，立师防𡨥贼，以安保民也。八政如此次者，人不食则死，食于人最急，故教为先也。有食又须衣，货为人之用，故“货”为二也。所以得食、货，乃是明灵祐之，人当敬事鬼神，故“𣏌”为三也。足衣食，祭鬼神，必当有所安居，司空主居民，故“司空”为四也。虽有所安居，非礼义不立，司徒教以礼义，故“司徒”为五也。虽有礼义之教，而无刑杀之法，则强弱相陵，司𡨥主奸盗，故“司𡨥”为六也。民不往来，则无相亲之好，故“宾”为七也。𡨥贼为害，则民不安居，故“师”为八也。此用于民缓急而为次也。“食”“货”“祀”“宾”“师”，指事为之名。三卿举官为名者，三官所主事多，若以一字为名，则所掌不尽，故举官名以见义。郑玄云：“此数本诸其职先后之宜也。食谓掌民食之官，若后稷者也。货，掌金帛之官，若周礼司货贿是也。祀，掌祭祀之官，若宗伯者也。司空，掌居民之官。司徒，掌教民之官也。司𡨥，掌诘盗贼之官。宾，掌诸侯朝觐之官，周礼大行人是也。师，掌军旅之官，若司马也。”王肃云：“宾，掌宾客之官也。”即如郑、王之说，自可皆举官名，何独三事举官也？八政主以教民，非谓公家之事。司货贿掌公家货贿，大行人掌王之宾客，若其事如周礼，皆掌王家之事，非复施民之政，何以谓之“政”乎。且司马在上，司空在下，今司空在四，司马在八，非取职之先后也。",
                    "zhushu": "",
                    "type": 2
                },
                {
                    "paragraph": "传“宝用物”",
                    "zhushu": "",
                    "type": 2
                },
                {
                    "paragraph": "正义曰：货者，金玉布帛之摠名，皆为人用，故为“用物”。旅獒云“不贵异物，贱用物”是也。食则勤农以求之，衣则蚕绩以求之，但货非独衣，不可指言求处，故云得而宝爱之。孝经云：“谨身节用。”诗序云：“俭以足用。”是宝物也。",
                    "zhushu": "",
                    "type": 2
                },
                {
                    "paragraph": "传“主空土以居民”",
                    "zhushu": "",
                    "type": 2
                },
                {
                    "paragraph": "正义曰：周官篇云：“司空掌邦土，居四民，时地利。司徒掌邦教，敷五典，扰兆民。司𡨥掌邦禁，诘奸慝，刑暴乱。”周礼司徒教以礼义，司𡨥无纵罪人， 其文具矣。",
                    "zhushu": "",
                    "type": 2
                },
                {
                    "paragraph": "传“简师”至“必练”",
                    "zhushu": "",
                    "type": 2
                },
                {
                    "paragraph": "正义曰：经言“宾”“师”，当有宾、师之法，故传以“礼宾客无不敬”，教民待宾客相往来也。师者，众之通名，必当选人为之，故传言“简师”，选人为师也。“所任必良”，任良将也。“士卒必练”，“练”谓教习使知义，若练金使精也。论语“以不教民战，是谓弃之”，是士卒必须练也。",
                    "zhushu": "",
                    "type": 2
                },
                {
                    "paragraph": "“四五纪”至“历数”",
                    "zhushu": "",
                    "type": 2
                },
                {
                    "paragraph": "正义曰：五纪者，五事为天时之经纪也。一曰岁，从冬至以及明年冬至为一岁，“所以纪四时”也。二曰月，从朔至晦，大月三十日，小月二十九日，“所以纪一月”也。三曰日，从夜半以至明日夜半，周十二辰为一日，所以“纪一日”也。四曰星、辰，星谓二十八宿，昏明迭见。辰谓日月别行，会于宿度。从子至于丑为十二辰。星以纪节气早晚，辰以纪日月所会处也。五曰历数，筭日月行道所历，计气朔早晩之数，所以为一岁之历。凡此五者，皆所以纪天时，故谓之“五纪”也。五纪不言“时”者，以岁、月、气节正而四时亦自正，时随月变，非历所推，故不言“时”也。五纪为此次者，岁统月，月统日，星辰见于天，其曰“历数”，摠历四者，故岁为始，历为终也。",
                    "zhushu": "",
                    "type": 2
                },
                {
                    "paragraph": "传“二十”至“所会”",
                    "zhushu": "",
                    "type": 2
                },
                {
                    "paragraph": "正义曰：二十八宿布于四方，随天转运，昏明迭见。月令十二月，皆纪昏、旦所中之星。 若月令孟春昏参中，旦尾中；仲春昏弧中，旦建星中；季春昏七星中，旦牵牛中；孟夏昏翼中，旦婺女中；仲夏昏亢中，旦危中；季夏昏心中，旦奎中；孟秋昏建星中，旦毕中；仲秋昏牵牛中，旦觜中季；秋昏虚中，旦柳中；孟冬昏危中，旦七星中；仲冬昏东壁中，旦轸中；季冬昏娄中，旦氐中， 皆所以叙气节也。气节者，一岁三百六十五日有余，分为十二月，有二十四气。一为节气，谓月初也；一为中气，谓月半也。以彼迭见之星，叙此月之节气也。昭七年左传晋侯问士文伯曰：“多语寡人辰而莫同，何谓也？”对曰：“日月之会是谓辰。”会者，日行迟，月行疾，俱循天度而右行，二十九日过半，月行一周天，又前及日而与日会，因谓会处为“辰”。则月令孟春日在营室，仲春日在奎，季春日在胃，孟夏日在毕，仲夏日在东井，季夏日在柳，孟秋日在翼，仲秋日在角，季秋日在房，孟冬日在尾，仲冬日在斗，季冬日在婺女，十二会以为十二辰。 辰即子、丑、寅、卯之谓也，十二辰所以纪日月之会处也。郑以为“星，五星也”。然五星所行，下民不以为𠋫，故传不以星为五星也。",
                    "zhushu": "",
                    "type": 2
                },
                {
                    "paragraph": "传“历数”至“民时”",
                    "zhushu": "",
                    "type": 2
                },
                {
                    "paragraph": "正义曰：天以积气无形，二十八宿分之为限，毎宿各有度数，合成三百六十五度有余。日月右行，循此宿度，日行一度，月行十三度有余。二十九日过半而月一周，与日会，𣫭于一会，谓之一月。是一岁为十二月，仍有余十一日，为日行天未周，故置闰以充足。若均分天度以为十二次，则𣫭次三十度有余。一次之内有节气、中气，次之所管，其度多𣫭月之所统，其日入月朔参差不及，节气不得在月朔，中气不得在月半，故圣人历数此节气之度，使知气所在。既得气在之日，以为一岁之历，所以敬授民时。王肃云“日月星辰所行，布而数之，所以纪度数。”是也。“岁”“月”“日”“星”，传皆言“纪”，历数不言“纪”者，历数数上四事为纪，所纪非独一事，故传不得言“纪”，但成彼四事为纪，故通数以为五耳。",
                    "zhushu": "",
                    "type": 2
                },
                {
                    "paragraph": "“五皇极”至“作极”",
                    "zhushu": "",
                    "type": 2
                },
                {
                    "paragraph": "正义曰：皇，大也。极，中也。施政教，治下民，当使大得其中，无有邪僻，故演之云：“大中者，人君为民之主，当大自立其有中之道，以施教于民。当先敬用五事，以敛聚五福之道，用此为教，布与众民，使众民慕而行之。在上能教如此，惟是其众民皆效上所为，无不于汝人君取其中道而行。积久渐以成性，乃更与汝人君以安中之道， 言皆化也。若能化如是，凡其众民无有“淫过朋党”之行，人无有恶相阿比之德，惟“皆大为中正之道”。言天下众民尽得中也。",
                    "zhushu": "",
                    "type": 2
                },
                {
                    "paragraph": "传“大中”至“之义”",
                    "zhushu": "",
                    "type": 2
                },
                {
                    "paragraph": "正义曰：此畴以“大中”为名，故演其大中之义。“大中之道，大立其有中”，欲使人主先自立其大中，乃以大中教民也。凡行不迂僻则谓之中，中庸所谓“从容中道”，论语“允执其中”，皆谓此也。九畴为德，皆求大中，是为善之摠，故云“谓行九畴之义”。言九畴之义皆求得中，非独此畴求大中也。此大中是人君之大行，故特叙以为一畴耳。",
                    "zhushu": "",
                    "type": 2
                },
                {
                    "paragraph": "传“敛是”至“慕之”",
                    "zhushu": "",
                    "type": 2
                },
                {
                    "paragraph": "正义曰：五福生于五事，五事得中，则福报之。“敛是五福之道”，指其敬用五事也。用五事得中，则各得其福，其福乃散于五处，不相集聚。若能五事皆敬，则五福集来归之。普敬五事，则是敛聚五福之道。以此敬五事为教，布与众民，使众民劝慕为之。福在幽冥，无形可见，敬用五事，则能致之。敛是五福，正是敬用五事。不言“敬用五事以教”，而云“敛是五福以为教”者，福是善之见者，故言“福”以劝民，欲其慕而行善也。“汝”者，箕子汝王也。",
                    "zhushu": "",
                    "type": 2
                },
                {
                    "paragraph": "传“君上”至“从化”",
                    "zhushu": "",
                    "type": 2
                },
                {
                    "paragraph": "正义曰：凡人皆有善性，善不能自成，必须人君教之，乃得为善。君上有五福之教，以大中教民，“众民于君取中”。保， 训安也，既学得中，则其心安之。君以大中教民，民以大中向君，是民与君皆以大中之善。君有大中，民亦有大中，言从君化也。",
                    "zhushu": "",
                    "type": 2
                },
                {
                    "paragraph": "传“民有”至“中正”",
                    "zhushu": "",
                    "type": 2
                },
                {
                    "paragraph": "正义曰：“民有安中之善”，非中不与为交。安中之人，“则无淫过朋党之恶”，无有“比周之德”。朋党、比周是不中者，善多恶少，则恶亦化而为善，无复有不中之人，“惟天下皆大为中正”矣。",
                    "zhushu": "",
                    "type": 2
                },
                {
                    "paragraph": "“凡厥”至“髙明”",
                    "zhushu": "",
                    "type": 2
                },
                {
                    "paragraph": "正义曰：又说用人为官，使之大中。凡其众民有道德、 有所为、 有所执守，汝为人君，则当念录叙之，用之为官。若未能如此，虽不合于中，亦不罹于咎恶。 此人可勉进，宜以取人大法则受取之。其受人之大法如何乎？汝当和安汝之颜色，以谦下人。彼欲仕者谓汝曰：“我所好者，德也。”汝则与之以福禄，随其所能，用之为官。是人庶几必自勉进，此其惟为大中之道。又为君者无侵虐单独而畏忌髙明，髙明谓贵宠之人，勿枉法畏之。 如是即为大中矣。",
                    "zhushu": "",
                    "type": 2
                },
                {
                    "paragraph": "传“民戢”至“叙之”",
                    "zhushu": "",
                    "type": 2
                },
                {
                    "paragraph": "正义曰：戢，敛也。因上“敛是五福”，故传以“戢”言之。戢文兼下三事，民能敛德行智，能使其身有道德，其才能有所施为，用心有所执守，如此人者，汝“念录叙之”，宜用之为官也。“有所为”谓艺能也。“有执守”谓得善事能守而勿失，言其心正不逆邪也。",
                    "zhushu": "",
                    "type": 2
                },
                {
                    "paragraph": "传“凡民”至“受之”",
                    "zhushu": "",
                    "type": 2
                },
                {
                    "paragraph": "正义曰：“不合于中”，“不罹于咎”，谓未为大善，又无恶行，是中人已上可劝勉有方将者也， 故皆可进用，以大法受之。“大法”谓用人之法，取其所长，弃瑕录用也。上文人君以大中教民，使天下皆为大中，此句又令不合于中亦用之者，上文言设教耳。 其实天下之大，兆民之众，不可使皆合大中。且庶官交旷，即须任人，不可待人尽合大中，然后叙用。言各有为，不相妨害。",
                    "zhushu": "",
                    "type": 2
                },
                {
                    "paragraph": "传“汝当”至“爵禄”",
                    "zhushu": "",
                    "type": 2
                },
                {
                    "paragraph": "正义曰：“安汝颜色，以谦下人”，其此不合于中之人。此人言曰：“我所好者，德也。”是有慕善之心，有方将者也。汝则“与之爵禄”，以长进之。上句言“受之”，谓始受取，此言与爵禄，谓用为官也。",
                    "zhushu": "",
                    "type": 2
                },
                {
                    "paragraph": "传“不合”至“勉进”",
                    "zhushu": "",
                    "type": 2
                },
                {
                    "paragraph": "正义曰：“不合于中之人”，初时未合中也。汝与之爵禄，置之朝廷，见人为善，心必慕之，则是人此其惟大中之道，为大中之人。言可劝勉使进也。荀卿书曰：“蓬生麻中，不扶自直。白沙在𣵀，与之俱黑。”斯言信矣。此经或言“时人德”，郑、王诸本皆无“德”字，此传不以德为义，定本无“德”，疑衍字也。",
                    "zhushu": "",
                    "type": 2
                },
                {
                    "paragraph": "传“茕单”至“畏之”",
                    "zhushu": "",
                    "type": 2
                },
                {
                    "paragraph": "正义曰：诗云：“独行茕茕。”是为单， 谓无兄弟也。“无子曰独”，王制文。“髙明”与“茕独”相对，非谓才髙，知宠贵之人位望髙也。“不枉法畏之”，即诗所谓“不畏强御”是也。此经皆是据天子，无陵虐茕独而畏避髙明宠贵者。顾氏亦以此经据人君，小刘以为据人臣，谬也。",
                    "zhushu": "",
                    "type": 2
                },
                {
                    "paragraph": "“人之”至“用咎”",
                    "zhushu": "",
                    "type": 2
                },
                {
                    "paragraph": "正义曰：此又言用臣之法。人之在位者，有才能，有所为，当襃赏之，委任使进其行，汝国其将昌盛也。凡其正直之人，既以爵禄富之，又复以善道接之，使之荷恩尽力。汝若不能使正直之人有好善于汝国家，是人于此其将诈取罪而去矣。于其无好德之人，谓性行恶者，汝虽与之福，赐之爵禄，但本性既恶，必为恶行，其为汝臣，必用恶道以败汝善。言当任善而去恶。",
                    "zhushu": "",
                    "type": 2
                },
                {
                    "paragraph": "传“功能”至“昌盛”",
                    "zhushu": "",
                    "type": 2
                },
                {
                    "paragraph": "正义曰：“功能有为之士”，谓其身有才能，所为有成功，此谓已在朝廷任用者也。“使进其行”者，谓人之有善，若上知其有能有为，或以言语劳来之，或以财货赏赐之，或更任之以大位。 如是则其人喜于见知，必当行自进益，人皆渐自修进，汝国其昌盛矣。",
                    "zhushu": "",
                    "type": 2
                },
                {
                    "paragraph": "传“凡其”至“接之”",
                    "zhushu": "",
                    "type": 2
                },
                {
                    "paragraph": "正义曰：“凡其正直之人”，普谓臣民有正直者。爵禄所设，正直是与。已知彼人正直，必当授之以官。“既当与爵禄富之，又当以善道接之。”言其非徒与官而已，又当数加燕赐，使得其欢心也。",
                    "zhushu": "",
                    "type": 2
                },
                {
                    "paragraph": "传“不能”至“而去”",
                    "zhushu": "",
                    "type": 2
                },
                {
                    "paragraph": "正义曰：授之以官爵，加之以燕赐，喜于知已，荷君恩德，必进谋树功，有好善于国家。若虽用为官，心不委任，礼意疏薄，更无恩纪，言不听，计不用，必将奋衣而去，不肯久留，故言“不能使正直之人有好于国家，则是人斯其诈取罪而去”也。",
                    "zhushu": "",
                    "type": 2
                },
                {
                    "paragraph": "传“于其”至“汝善”",
                    "zhushu": "",
                    "type": 2
                },
                {
                    "paragraph": "正义曰：“无好”对“有好”，“有好”谓有善也。“无好德之人”，谓彼性不好德，好恶之人也。论语曰：“未见好德如好色者。”传记言好德者多矣，故传以“好德”言之。定本作“无恶”者，疑误耳。不好德者，性行本恶，君虽与之爵禄，不能感恩行义，其为汝臣，必“用恶道以败汝善”也。易系辞云：“无咎者，善补过也。”咎是过之别名，故为“恶”耳。",
                    "zhushu": "",
                    "type": 2
                },
                {
                    "paragraph": "“无偏”至“有极”",
                    "zhushu": "",
                    "type": 2
                },
                {
                    "paragraph": "正义曰：更言大中之体，为人君者当无偏私，无陂曲，动循先王之正义。无有乱为私好，谬赏恶人，动循先王之正道。无有乱为私恶，滥罚善人，动循先王之正路。无偏私，无阿党，王家所行之道荡荡然开辟矣； 无阿党，无偏私，王者所立之道平平然辩治矣； 所行无反道，无偏侧，王家之道正直矣。所行得无偏私皆正直者，会集其有中之道而行之。若其行必得中，则天下归其中矣。言人皆谓此人为大中之人也。",
                    "zhushu": "",
                    "type": 2
                },
                {
                    "paragraph": "传“偏不”至“治民”",
                    "zhushu": "",
                    "type": 2
                },
                {
                    "paragraph": "正义曰：“不乎”谓髙下，“不正”谓邪僻，与下“好恶”“反侧”其义一也。偏颇、阿党是政之大患，故箕子殷勤言耳。下传云“无有乱为私好私恶”者，人有私好恶，则乱于正道，故传以“乱”言之。",
                    "zhushu": "",
                    "type": 2
                },
                {
                    "paragraph": "传“言会”至“中矣”",
                    "zhushu": "",
                    "type": 2
                },
                {
                    "paragraph": "正义曰：“会”谓集会，言人之将为行也，集会其有中之道而行之，行实得中，则天下皆归其为有中矣。“天下”者，大言之。论语云：“一曰克已复礼，天下归仁焉。”此意与彼同也。",
                    "zhushu": "",
                    "type": 2
                },
                {
                    "paragraph": "“曰皇”至“下王”",
                    "zhushu": "",
                    "type": 2
                },
                {
                    "paragraph": "正义曰：既言有中矣，为天下所归，更美之曰：以大中之道，布陈言教，不使失是常道，则民皆于是顺矣。天且其顺，而况于人乎？以此之故，大中为天下所归也。又大中之道至矣，何但出于天子为贵，凡其众民中和之心所陈之言，谓以善言闻于上者，于是顺之，于是行之，悦于民而便于政，则可近益天子之光明矣。又本人君须大中者，更美大之曰：人君于天所子，布德惠之教，为民之父母，以是之故，为天下所归往，由大中之道教使然。言人君不可不务大中矣。",
                    "zhushu": "",
                    "type": 2
                },
                {
                    "paragraph": "“六三德”至“僭忒”",
                    "zhushu": "",
                    "type": 2
                },
                {
                    "paragraph": "正义曰：此三德者，人君之德，张㢮有三也。“一曰正直”，言能正人之曲使直； “二曰刚克”，言刚强而能立事； “三曰柔克”，言和柔而能治。既言人主有三德，又说随时而用之。平安之世，用正直治之； 强御不顺之世，用刚能治之； 和顺之世，用柔能治之。既言三德张㢮，随时而用，又举天地之德，以喻君臣之交。地之德沈深而柔弱矣，而有刚，能出金石之物也； 天之德髙明刚强矣，而有柔，能顺阴阳之气也。以喻臣道虽柔，当执刚以正君；君道虽刚，当执柔以纳臣也。既言君臣之交，刚柔递用，更言君臣之分，贵贱有恒。惟君作福，得专赏人也； 惟君作威，得专罚人也； 惟君玉食，得备珍食也。为臣无得有作福、作威、玉食，言政当一统，权不可分也。臣之有作福、作威、玉食者，其必害于汝臣之家，凶于汝君之国，言将得罪丧家，且乱邦也。在位之人用此大臣专权之故，其行侧颇僻。下民用在位颇僻之故，皆言不信而行差错。",
                    "zhushu": "",
                    "type": 2
                },
                {
                    "paragraph": "传“和柔”至“皆德”",
                    "zhushu": "",
                    "type": 2
                },
                {
                    "paragraph": "正义曰：刚不恒用，有时施之，故传言“立事”。柔则常用以治，故传言“能治”。三德为此次者，正直在刚柔之闲，故先言。二者先刚后柔，得其叙矣。王肃意与孔同。郑玄以为三德，人各有一德，谓人臣也。",
                    "zhushu": "",
                    "type": 2
                },
                {
                    "paragraph": "传“友顺”至“治之”",
                    "zhushu": "",
                    "type": 2
                },
                {
                    "paragraph": "正义曰：释训云：“善兄弟为友。”“友”是和顺之名，故为顺也。传云“爕，和也”，释诂文。此三德是王者一人之德，视世而为之，故传三者各言“世”。世平安，虽时无逆乱，而民俗未和，其下犹有曲者，须在上以正之，故世平安用正直之德治之。世有强御不顺，非刚无以制之，故以刚能治之。世既和顺，风俗又安，故以柔能治之。郑玄以为人臣各有一德，天子择使之。注云：“安平之国，使中平守一之人治之，使不失旧职而已。国有不顺孝敬之行者，则使刚能之人诛治之。其有中和之行者，则使柔能之人治之，差正之。”与孔不同。",
                    "zhushu": "",
                    "type": 2
                },
                {
                    "paragraph": "传“髙明”至“纳臣”",
                    "zhushu": "",
                    "type": 2
                },
                {
                    "paragraph": "正义曰：中庸云：“博厚配地，髙明配天。”髙而明者，惟有天耳，知“髙明”谓天也。以此髙明是天，故上传“沈潜”谓地也。文五年左传云：“天为刚德，犹不干时。”是言天亦有柔德，不干四时之序也。地柔而能刚，天刚而能柔，故以喻臣当执刚以正君，君当执柔以纳臣也。",
                    "zhushu": "",
                    "type": 2
                },
                {
                    "paragraph": "传“言惟”至“美食”",
                    "zhushu": "",
                    "type": 2
                },
                {
                    "paragraph": "正义曰：于“三德”之下说此事者，以德则随时而用，位则不可假人，故言尊卑之分，君臣之纪，不可使臣专威福，夺君权也。衣亦不得僭君。 而独言“食”者，人之所资，食最为重，故举言重也。王肃云：“辟，君也。不言王者，关诸侯也。诸侯于国得专赏罚。”其义或当然也。",
                    "zhushu": "",
                    "type": 2
                },
                {
                    "paragraph": "传“在位”至“僭差”",
                    "zhushu": "",
                    "type": 2
                },
                {
                    "paragraph": "正义曰：此经“福”“威”与“食”，于君𣫭事言“辟”，于臣则并文而略之也。“作福作威”，谓秉国之权，勇略震主者也。“人用侧颇僻”者，谓在位小臣见彼大臣威福由已，由此之故，小臣皆附下罔上，为此侧颇僻也。下民见此在位小臣秉心僻侧，用此之故，下民皆不信恒，为此僭差也。言在位由大臣，下民由在位，故皆言“用”也。传不解“家”，王肃云：“大夫称家。言秉权之臣必灭家，复害其国也。”",
                    "zhushu": "",
                    "type": 2
                },
                {
                    "paragraph": "“七稽疑”至“之言”",
                    "zhushu": "",
                    "type": 2
                },
                {
                    "paragraph": "正义曰：“稽疑”者，言王者考正疑事，当选择知卜筮者而建立之，以为卜筮人，谓立为卜人、筮人之官也。既立其官，乃命以卜筮之职。云卜兆有五：曰雨兆，如雨下也； 曰霁兆，如雨止也； 曰雺兆，气蒙暗也；曰圛兆，气落驿不连属也； 曰克兆，相交也。筮卦有二重二体，乃成一卦。 “曰贞”，谓内卦也。“曰悔”，谓外卦也。卜筮兆卦，其法有七事，其卜兆用五，雨、霁、蒙、驿、克也。其筮占用二，贞与悔也。卜筮皆就此七者推衍其变，立是知卜筮人，使作卜筮之官。其卜筮必用三代之法，三人占之，若其所占不同，而其善钧者，则从二人之言 言以此法考正疑事也。",
                    "zhushu": "",
                    "type": 2
                },
                {
                    "paragraph": "传“龟曰”至“立之”",
                    "zhushu": "",
                    "type": 2
                },
                {
                    "paragraph": "正义曰：“龟曰卜，蓍曰筮”，曲礼文也。考正疑事，当选择知卜筮人而建立之。建亦立也，复言之耳。郑、王皆以“建”“立”为二，言将考疑事，选择可立者，立为卜人、筮人。",
                    "zhushu": "",
                    "type": 2
                },
                {
                    "paragraph": "传“兆相”至“常法”",
                    "zhushu": "",
                    "type": 2
                },
                {
                    "paragraph": "正义曰：此上五者，灼龟为兆，其璺拆形状有五种，是卜兆之常法也。说文云：“霁，雨止也。”“霁”似雨止，则“雨”似雨下。郑玄曰：“霁如雨止者，云在上也。”雺声近蒙，诗云：“零雨其蒙。”则蒙是暗之义，故以“雺”为兆。“蒙”是阴暗也。 圛即驿也，故以为兆“气落驿不连属”。“落驿”，希疏之意也。“雨”“霁”既相对，则“蒙”“驿”亦相对，故“驿”为落驿气不连属，则“雺”为气连蒙暗也。王肃云：“圛，霍驿消减如云阴。雺，天气下地不应，暗冥也。”其意如孔言。郑玄以“圛”为明，言色泽光明也。“雺”者，气泽郁郁冥冥也。自以明、暗相对，异于孔也。克谓“兆相交错”，王肃云：“兆相侵入。”盖兆为二拆，其拆相交也。郑玄云：“克者，如雨气色相侵入。”卜筮之事，体用难明，故先儒各以意说，未知孰得其本。今之用龟，其兆横者为土，立者为木，斜向径者为金，背径者为火，因兆而细曲者为水，不知与此五者同异如何。此五兆不言“一曰”“二曰”者，灼龟所遇，无先后也。",
                    "zhushu": "",
                    "type": 2
                },
                {
                    "paragraph": "传“内卦”至“曰悔”",
                    "zhushu": "",
                    "type": 2
                },
                {
                    "paragraph": "正义曰：僖十五年左传云：“秦伯伐晋，卜徒父筮之，其卦遇蛊。”蛊卦巽下艮上，说卦云：“巽为风，艮为山。”其占云：“蛊之贞，风也。其悔，山也。”是内卦为贞，外卦为悔也。筮法爻从下起，故以下体为内，上体为外。下体为本，因而重之，故以下卦为贞。贞，正也，言下体是其正。郑玄云：“悔之言晦，晦犹终也。”晦是月之终，故以为终，言上体是其终也。下体言正，以见上体不正；上体言终，以见下体为始，二名互相明也。",
                    "zhushu": "",
                    "type": 2
                },
                {
                    "paragraph": "传“立是”至“三人”",
                    "zhushu": "",
                    "type": 2
                },
                {
                    "paragraph": "正义曰：此经“卜五占用二衍忒”，孔不为传。郑玄云：“卜五占用，谓雨、霁、蒙、驿、克也。二衍忒，谓贞、悔也。”断“用”从上句。“二衍忒”者，指谓筮事。王肃云：“卜五者，筮短龟长，故卜多而筮少。占用二者，以贞、悔占六爻。衍忒者，当推衍其爻义，以极其意。”“卜五占二”，其义当如王解。其“衍忒”，宜摠谓卜筮皆当衍其义，极其变，非独筮衍而卜否也。传言“立是知卜筮人，使为卜筮之事”者，言经之此文覆述上句“立卜筮人”也。言“三人占”，是占此卜筮法当有三人。周礼：“太卜掌三兆之法，一曰玉兆，二曰瓦兆，三曰原兆。掌三易之法，一曰连山，二曰归藏，三曰周易”。杜子春以为“玉兆，帝颛顼之兆；瓦兆，帝尧之兆”。又云：“连山，虙牺； 归藏，黄帝。”三兆、三易皆非夏、殷，而孔意必以三代夏、殷、周法者，以周礼指言“一曰”“二曰”，不辩时代之名。案考工记云：“夏曰世室，殷曰重屋，周曰明堂。”又礼记郊特牲云：“夏收，殷哻、周冕。”皆以夏、殷、周三代相因，明三易亦夏、殷、周相因之法。子春之言，孔所不取。郑玄易賛亦云：“夏曰连山，殷曰归藏。”与孔同也。所言三兆、三易，必是三代异法，故传以为“夏、殷、周卜筮各异”。三代异法，三法并卜，法有一人，故三人也。“从二人之言”者，二人为善既钧，故从众也。若三人之内，贤智不等，虽少，从贤不从众也。“善钧从众”，成六年左传文。既言“三法并卜”，嫌筮不然，故又云“卜筮冬三人”也。经惟言三占从二，何知不一法而三占，而知三法并用者。 金縢云：“乃卜二龟，一习吉。”仪礼士丧卜葬，占者三人。贵贱俱用三龟，知卜筮并用三代法也。",
                    "zhushu": "",
                    "type": 2
                },
                {
                    "paragraph": "传“将举”至“决之”",
                    "zhushu": "",
                    "type": 2
                },
                {
                    "paragraph": "正义曰：非有所举，则自不卜，故云“将举事”，事有疑，则当卜筮。人君先尽已心以谋虑之，次及卿士、众民，人谋犹不能定，然后问卜筮以决之。故先言“乃心”，后言“卜筮”也。郑玄云：“卿士，六卿掌事者。”然则“谋及卿士”，以卿为首耳，其大夫及士亦在焉。以下惟言“庶人”，明大夫及士寄卿文以见之矣。周礼：小司𡨥“掌外朝之政，以致万民而询焉。一曰询国危，二曰询国迁，三曰询立君。”是有大疑而询众也。又曰：“小司𡨥以叙进而问焉”，是谋及之也。大疑者不要是彼三询，其谋及则同也。谋及庶人，必是大事。 若小事，不必询于万民，或谋及庶人在官者耳。小司𡨥又曰：“以三刺断庶民狱讼之中，一曰讯群臣，二曰讯群吏，三曰讯万民。”彼“群臣”“群吏”分而为二，此惟言“卿士”者，彼将断狱，令众议然后行刑，故臣与民为三，其人主待众议而决之，此则人主自疑，故□人主为一，又摠群臣为一也。",
                    "zhushu": "",
                    "type": 2
                },
                {
                    "paragraph": "传“人心”至“于吉”",
                    "zhushu": "",
                    "type": 2
                },
                {
                    "paragraph": "正义曰：人主与卿士、庶民皆从，是“人心和顺”也。此必臣民皆从，乃问卜筮。而进龟、筮于上者，尊神物，故先言之。不在“汝则”之上者，卜当有主，故以人为先。下三事亦然。改“卜”言“龟”者，卜是请问之意，吉凶龟占兆告于人，故改言“龟”也。“筮”则本是蓍名，故不须改也。",
                    "zhushu": "",
                    "type": 2
                },
                {
                    "paragraph": "传“动不”至“遇吉”",
                    "zhushu": "",
                    "type": 2
                },
                {
                    "paragraph": "正义曰：物贵和同，故“大同”之吉，延及于后。宣三年左传称“成王定鼎，卜世三十，卜年七百”，是“后世遇吉”。",
                    "zhushu": "",
                    "type": 2
                },
                {
                    "paragraph": "传“三从”至“举事”",
                    "zhushu": "",
                    "type": 2
                },
                {
                    "paragraph": "正义曰：此与下二事皆是三从二逆，除龟、筮以外，有汝与卿士、庶民，分三者各为一从二逆，嫌其贵贱有异，从逆或殊，故三者各以有一从为主，见其为吉同也。方论得吉，以从者为主，故次言“卿士从”，下言“庶民从”也。以从为主，故退“汝则”于下。传解其意，卿士从者，“君臣不同”也；庶民从者，“民与上异心”也。解臣民与君异心，得其筮之意也。不言四从一逆者，吉可知，不假言之也。四从之内，虽龟、筮相违，亦为吉，以其从者多也。若三从之内，龟、筮相违，虽不如龟、筮俱从，犹胜下龟、筮相违二从三逆。必知然者，以下传云“二从三逆，龟、筮相违”，既计从之多少，明从多则吉。故杜预云：“龟、筮同卿士之数者，是龟、筮虽灵，不至越于人也。”上言“庶人”，又言“庶民”者，嫌庶人惟指在官者，变“人”言“民”，见其同也。民人之贱，得与卿士敌者，贵者虽贵，未必谋虑长，故通以民为一，令与君臣等也。",
                    "zhushu": "",
                    "type": 2
                },
                {
                    "paragraph": "传“民与”至“决之”",
                    "zhushu": "",
                    "type": 2
                },
                {
                    "paragraph": "正义曰：天子圣人，庶民愚贱，得为识见同者，但圣人生知，不假卜筮，垂教作训，晦迹同凡。且庶民既众，以众情可否，亦得上敌于圣。故老子云“圣人无常心，以百姓心为心”是也。",
                    "zhushu": "",
                    "type": 2
                },
                {
                    "paragraph": "传“二从”至“征伐”",
                    "zhushu": "",
                    "type": 2
                },
                {
                    "paragraph": "正义曰：此“二从三逆”为小吉，故犹可举事。“内”谓国内，“故可以祭祀、寇、㛰”。“外”谓境外，故“不可以出师征伐”。征伐事大，此非大吉故也。此经“龟从、筮逆”，其“筮从、龟逆”为吉亦同。故传言“龟、筮相违”，见龟、筮之智等也。若龟、筮智等，而僖四年左传云“筮短龟长”者，于时晋献公欲以骊姫为夫人，卜既不吉，而更令筮之。神灵不以实告，筮而得吉，必欲用之。卜人欲令公舍筮从卜，故曰筮短龟长，非是龟实长也。易系辞云：“蓍之德圆而神，卦之德方以智。神以知来，智以藏往。”然则知来藏往，是为极妙，虽龟之长，无以加此。圣人演筮为易，所知岂是短乎？明彼长短之说，乃是有为言耳。此二从三逆，以汝与龟为二从耳。卿士、庶民课有一从，亦是二从，凶吉亦同，故不复设文，同可知也。若然，汝、卿士、庶民皆逆，龟、筮并从，则亦是二从三逆，而经无文者，若君与臣民皆逆，本自不问卜矣，何有龟从、筮从之理也？前三从之内，龟、筮既从，君与卿士、庶民各有一从，以配龟、筮，凡有三条。若惟君与卿士从，配龟为一条，或君与庶民从，配龟又为一条，或卿士、庶民从，配龟又为一条，凡有三条。若筮从龟逆，其事亦然。二从三逆，君配龟从为一条，于经已具。卿士配龟从为二条，庶民配龟从为三条。若筮从龟逆，以人配筮，其事亦同。案周礼筮人：“国之大事，先筮而后卜。”郑玄云：“于筮之凶则止。”何有筮逆、龟从及龟、筮俱违者？崔灵恩以为筮用三代之占，若三占之俱凶，则止不卜，即郑注周礼“筮凶则止”是也。若三占二逆一从，凶犹不决，虽有筮逆，犹得更卜，故此有筮逆、龟从之事。或筮凶则止而不卜，乃是郑玄之意，非是周礼经文，未必孔之所取。曲礼云：“卜筮不相袭。”郑云：“卜不吉则又筮，筮不吉则又卜，是谓渎龟筮。”周礼太卜：“小事筮，大事卜。”应筮而又用卜，应卜而又用筮，及国之大事，先筮后卜，不吉之后，更作卜筮。如此之等，是为相袭，皆据吉凶分明，不可重为卜筮。若吉凶未决，于事尚疑者，则得更为卜筮。僖二十五年晋侯卜纳王，得阪泉之兆，曰：“吾不堪也。”公曰：“筮之。”遇大有之睽。又哀九年晋赵鞅卜救郑，遇水适火，又筮之，遇泰之需之类是也。周礼既先筮后卜，而春秋时先卜后筮者，不能依礼故也。",
                    "zhushu": "",
                    "type": 2
                },
                {
                    "paragraph": "“八庶征”",
                    "zhushu": "",
                    "type": 2
                },
                {
                    "paragraph": "正义曰：庶，众也。征，验也。王者用九畴为大中，行“稽疑”以上为善政，则众验有美恶，以为人主。自“曰雨”至“一极无凶”，摠言五气之验，有美有恶。“曰休征”，叙美行之验。“曰咎征”，叙恶行之验。自“曰王省”至“家用平康”，言政善致美也。“日月岁时”至“家用不寜”，言政恶致咎也。“庶民惟星”以下，言人君当以常度齐正下民。",
                    "zhushu": "",
                    "type": 2
                },
                {
                    "paragraph": "“曰雨”至“无凶”",
                    "zhushu": "",
                    "type": 2
                },
                {
                    "paragraph": "正义曰：将说其验，先立其名。五者行于天地之闲，人物所以得生成也。其名曰雨，所以润万物也； 曰旸，所以乾万物也； 曰燠，所以长万物也； 曰寒，所以成万物也； 曰风，所以动万物也。此是五气之名。曰时，言五者各以时来，所以为众事之验也。更述时与不时之事，五者于是来皆备足，须风则风来，须雨则雨来，其来各以次序，则众草木蕃滋而丰茂矣，谓来以时也。若不以时，五者之内，一者备极，过甚则凶，一者极无，不至亦凶。雨多则涝，雨少则旱，是备极亦凶，极无亦凶。其余四者亦然。",
                    "zhushu": "",
                    "type": 2
                },
                {
                    "paragraph": "传“雨以”至“众验”",
                    "zhushu": "",
                    "type": 2
                },
                {
                    "paragraph": "正义曰：易说卦云：“风以散之，雨以润之，日以烜之。”日，旸也。烜，乾也。是“雨以润物，旸以乾物，风以动物”也。易系辞云：“寒往则暑来，暑往则寒来，寒暑相推而岁成焉。”是言天气有寒有暑，暑长物而寒成物也。释言云：“燠，煖也。”舍人曰：“燠，温煖也。”是“燠”“煖”为一，故传以“煖”言之。不言暑而言燠者，燠是热之始，暑是热之极，凉是冷之始，寒是冷之极。长物举其始，成物举其极，理宜然也。五者各以其时而至，所以为众事之验也。所以言时者，谓当至则来，当止则去，无常时也。冬寒夏燠，虽有定时，或夏须渐寒，冬当渐热，雨足则思旸，旸久则思雨，草木春则待风而长，秋则待风而落，皆是无定时也。不言“一曰”“二曰”者，为其来无先后也，依五事所致为次。下云“休征”“咎征”“雨若”“风若”，是其致之次也。昭元年左传云：“天有六气，阴、阳、风、雨、晦、明也。”以彼六气校此五气，“雨”“旸”“风”文与彼同。彼言“晦”“明”，此言“寒”“燠”，则晦是寒也，明是燠也，惟彼阴于此无所当耳。五行传说五事致此五气云：“貌之不恭，是谓不肃，厥罚恒雨，惟金沴木。言之不从，是谓不乂，厥罚恒旸，惟木沴金。视之不明，是谓不晢，厥罚恒燠，惟水沴火。听之不聪，是谓不谋，厥罚恒寒，惟火沴水。思之不睿，是谓不圣，厥罚恒风，惟木、金、水、火沴土。”如彼五行传言，是雨属木，旸属金，燠属火，寒属水，风属土。郑云：“雨，木气也，春始施生，故木气为雨。旸，金气也，秋物成而坚，故金气为旸。燠，火气也。寒，水气也。风，土气也。凡气非风不行，犹金、木、水、火非土不处，故土气为风。”是用五行传为说，孔意亦当然也。六气有阴，五事休咎皆不致阴。五行传又曰：“皇之不极，厥罚常阴。”是阴气不由五事，别自属皇极也。盖立用大中，则阴顺时为休。大之不中，阴恒若为咎也。",
                    "zhushu": "",
                    "type": 2
                },
                {
                    "paragraph": "传“言五”至“庑丰”",
                    "zhushu": "",
                    "type": 2
                },
                {
                    "paragraph": "正义曰：五气所以生成万物，正可时来时去，不可常无常有，故言“五者备至，各以次序”，须至则来，须止则去，则众草百物蕃滋庑丰也。释诂文：“庑、 丰茂也。”草蕃庑言草滋多而茂盛也。下言“百谷用成”，此言众草蕃庑者，举草茂盛，则谷成必矣，举轻以明重也。",
                    "zhushu": "",
                    "type": 2
                },
                {
                    "paragraph": "传“一者”至“失叙”",
                    "zhushu": "",
                    "type": 2
                },
                {
                    "paragraph": "正义曰：此谓不以时来，其至无次序也。“一者备极，过甚则凶”，谓来而不去也。“一者极无，不至亦凶”，谓去而不来也。即下云“恒雨若”“恒风若”之类是也。有无相刑，去来正反。恒雨则无旸，恒寒则无燠，恒雨亦凶，无旸亦凶，恒寒亦凶，无燠亦凶，谓至不待时，失次序也。如此则草不茂，谷不成也。",
                    "zhushu": "",
                    "type": 2
                },
                {
                    "paragraph": "“曰休征”至“风若”",
                    "zhushu": "",
                    "type": 2
                },
                {
                    "paragraph": "正义曰：既言五者次序，覆述次序之事，曰美行致以时之验，何者是也？曰人君行敬，则雨以时而顺之； 曰人君政治，则旸以时而顺之； 曰人君照晢，则燠以时而顺之； 曰人君谋当，则寒以时而顺之； 曰人君通圣，则风以时而顺之。此则致上文“各以其次叙，庶草蕃庑”也。",
                    "zhushu": "",
                    "type": 2
                },
                {
                    "paragraph": "“曰咎征”至“风若”",
                    "zhushu": "",
                    "type": 2
                },
                {
                    "paragraph": "正义曰：上既言失次序，覆述失次序之事，曰恶行致备极之验，何者是也？曰君行狂妄，则常雨顺之； 曰君行僭差，则常旸顺之； 曰君行逸豫，则常煖顺之； 曰君行急躁，则常寒顺之； 曰君行蒙暗，则常风顺之。此即致上文“一极备凶，一极无凶”也。",
                    "zhushu": "",
                    "type": 2
                },
                {
                    "paragraph": "传“君行”至“顺之”",
                    "zhushu": "",
                    "type": 2
                },
                {
                    "paragraph": "正义曰：此休咎皆言“若”者，其所致者皆顺其所行，故言“若”也。易文言云：“云从龙，风从虎，水流湿，火就燥。”是物各以类相应，故知天气顺人所行，以示其验也。其咎反于休者，人君行不敬则狂妄，故“狂”对“肃”也； 政不治则僭差，故“僭”对“乂”也； 明不照物则行自逸豫，故“豫”对“晢”也； 心无谋虑则行必急躁，故“急”对“谋”也； 性不通晓则行必蒙暗，故“蒙”对“圣”也。郑玄以“狂”为倨慢，以对“不敬”，故为慢也。郑、王本“豫”作“舒”，郑云“举迟也”，王肃云“舒，惰也”，以对“照晢”，故为迟惰。郑云“急促自用也”，以“谋”者用人之言，故急为自用已也。郑云“蒙，见冒乱也”，王肃云“蒙，瞽蒙”。以“圣”是通达，故“蒙”为瞽蒙。所见冒乱，言其不晓事，与“圣”反也。与孔各小异耳。",
                    "zhushu": "",
                    "type": 2
                },
                {
                    "paragraph": "“曰王省”至“不宁”",
                    "zhushu": "",
                    "type": 2
                },
                {
                    "paragraph": "正义曰：既陈五事之休咎，又言皇极之得失，与上异端，更复言曰：王之省职，兼摠群吏，惟如岁也； 卿士分居列位，惟如月也； 众正官之长，各治其职，惟如日也。此王也、 卿士也、 师尹也，掌事犹岁、月、日者，言皆无改易。君秉君道，臣行臣事，则百谷用此而成，岁丰稔也。其治用是而明，世安泰也。俊民用此而章，在官位也。国家用此而平安，风俗和也。若王也、 卿士也、 师尹也，掌事犹如日、月、岁者，是已变易。 君失其柄权，臣各专恣，百谷用此而不成，岁饥馑也。其治用此昏暗而不明，政事乱也。俊民用此而卑微，皆隐遁也。国家用此而不安泰，时世乱也。此是皇极所致，得中则致善，不中则致恶。岁、月、日无易，是得中也。既易，是不中也。所致善恶，乃大于庶征，故于此叙之也。",
                    "zhushu": "",
                    "type": 2
                },
                {
                    "paragraph": "传“王所”至“四时”",
                    "zhushu": "",
                    "type": 2
                },
                {
                    "paragraph": "正义曰：下云“庶民惟星”，以“星”喻民，知此“岁、月、日”者，皆以喻职事也。于王言“省”，则卿士、师尹亦为“省”也。王之所省，职无不兼，所摠群吏，如岁兼四时。下句惟有“月、日”，群臣无喻“时”者，但时以统月，故传以“四时”言之，言其兼下“月、日”也。",
                    "zhushu": "",
                    "type": 2
                },
                {
                    "paragraph": "传“众正”至“岁月”",
                    "zhushu": "",
                    "type": 2
                },
                {
                    "paragraph": "正义曰：师，众也。尹，正也。“众正官之吏”，谓卿士之下有正官大夫，与其同类之官为长。周礼大司乐为乐官之长，大卜为卜官之长，此之类也。此等分治其职，属王、属卿，“如日之有岁月”，言其有系属也。诗称“赫赫师尹”，乃谓三公之官。 此以“师尹”为正官之吏，谓大夫者，以此“师尹”之文在“卿士”之下，卑于卿士，知是大夫。与小官为长，亦是众官之长，故师尹之名同耳。郑云：“所以承休征、咎征言之者，休咎五事，得失之应，其所致尚微，故大陈君臣之象，成皇极之事，其道得，则其美应如此；其道失，则败德如彼，非徒风雨寒燠而已”是也。",
                    "zhushu": "",
                    "type": 2
                },
                {
                    "paragraph": "“庶民”至“风雨”",
                    "zhushu": "",
                    "type": 2
                },
                {
                    "paragraph": "正义曰：既言大中治民，不可改易，又言民各有心，须齐正之。言庶民之性惟若星然。“星有好风，星有好雨”，以喻民有好善，亦有好恶。“日月之行，则有冬有夏”，言日月之行，冬夏各有常道，喻君臣为政，小大各有常法。若日月失其常道，则天气从而改焉。月之行度失道，从星所好，以致风雨，喻人君政教失常，从民所欲，则致国乱。故当立用大中以齐正之，不得从民欲也。",
                    "zhushu": "",
                    "type": 2
                },
                {
                    "paragraph": "传“星民”至“所好”",
                    "zhushu": "",
                    "type": 2
                },
                {
                    "paragraph": "正义曰：星之在天，犹民之在地，星为民象，以其象民，故因以星喻，故“众民惟若星”也。直言“星有好风”，不知何星，故云“箕星好风”也。“毕星好雨”，亦如民有所好也。不言“毕星好雨”，具于下传。",
                    "zhushu": "",
                    "type": 2
                },
                {
                    "paragraph": "传“日月”至“常法”",
                    "zhushu": "",
                    "type": 2
                },
                {
                    "paragraph": "正义曰：日月之行，四时皆有常法，变冬夏为南北之极，故举以言之。“日月之行，冬夏各有常度”，喻人君为政，小大各有常法。张衡、蔡邕、王蕃等说浑天者，皆云：周天三百六十五度四分度之一，天体圆如弹丸，北髙南下，北极出地上三十六度，南极入地下三十六度。南极去北极直径一百二十二度弱，其依天体隆曲。南极去北极一百八十二度强，正当天之中央。南北二极中等之处，谓之赤道，去南北极各九十一度。春分日行赤道，从此渐北。夏至赤道之北二十四度，去北极六十七度，去南极一百一十五度，日行黑道。从夏至日以后，日渐南，至秋分还行赤道，与春分同。冬至行赤道之南二十四度，去南极六十七度，去北极一百一十五度。其日之行处谓之黄道。又有月行之道，与日道相近，交络而过，半在日道之里，半在日道之表，其当交则两道相合，交去极远处，两道相去六度。此其日月行道之大略也。王肃云：“日月行有常度，君臣礼有常法，以齐其民。”",
                    "zhushu": "",
                    "type": 2
                },
                {
                    "paragraph": "传“月经”至“以乱”",
                    "zhushu": "",
                    "type": 2
                },
                {
                    "paragraph": "正义曰：诗云：“月离于毕，俾滂沲矣。”是“离毕则多雨”，其文见于经。经“箕则多风”，传记无其事。郑玄引春秋纬云：“月离于箕，则风扬沙。”作纬在孔君之后，以前必有此说，孔依用之也。月行虽有常度，时或失道从星，经箕多风，离毕多雨，此天象之自然，以箕为簸扬之器，毕亦捕鱼之物故耳。郑以为“箕星好风者，箕东方木宿，风中央土气，木克土为妻，从妻所好，故好风也。毕星好雨者，毕西方金宿，雨东方木气，金克木为妻，从妻所好，故好雨也。”推此则南宫好旸，北宫好燠，中宫四季好寒，以各尚妻之所好故也。未知孔意同否？顾氏所解亦同于郑。言“从星”者，谓不应从而从，以致此风雨，故喻政教失常，以从民欲，亦所以乱也。土云“日月之行”，此句惟言“月”者，郑云：“不言日者，日之从星，不可见故也。”",
                    "zhushu": "",
                    "type": 2
                },
                {
                    "paragraph": "“九五福”至“曰弱”",
                    "zhushu": "",
                    "type": 2
                },
                {
                    "paragraph": "正义曰：“五福”者，谓人蒙福祐有五事也。一曰寿，年得长也； 二曰富，家丰财货也； 三曰康宁，无疾病也； 四曰攸好德，性所好者美德也。五曰考终命，成终长短之命，不横夭也。“六极”谓穷极恶事有六。一曰凶短折，遇凶而横夭性命也； 二曰疾，常抱疾病； 三曰忧，常多忧愁。四曰贫，困乏于财； 五曰恶，貌状丑陋； 六曰弱，志力尫劣也。“五福”“六极”，天实得为之，而历言此者，以人生于世，有此福极，为善致福，为恶致极，劝人君使行善也。“五福”“六极”如此次者，郑云：“此数本诸其尤者。福是人之所欲，以尤欲者为先。极是人之所恶，以尤所不欲者为先。以下缘人意轻重为次耳。”",
                    "zhushu": "",
                    "type": 2
                },
                {
                    "paragraph": "传“百二十年”",
                    "zhushu": "",
                    "type": 2
                },
                {
                    "paragraph": "正义曰：人之大期，百年为限，世有长寿云百二十年者，故传以最长者言之，未必有正文也。",
                    "zhushu": "",
                    "type": 2
                },
                {
                    "paragraph": "传“所好”至“之道”",
                    "zhushu": "",
                    "type": 2
                },
                {
                    "paragraph": "正义曰：人所嗜好，禀诸上天，性之所好，不能自已。好善者或当知善是善，好恶者不知恶之为恶，谓恶是善，故好之无厌，任其所好。从而观之，所好者德，是福之道也。好德者天使之然，故为福也。郑云：“民皆好有德也。”王肃云：“言人君所好者道德为福。”洪范以人君为主，上之所为，下必从之，人君好德，故民亦好德，事相通也。",
                    "zhushu": "",
                    "type": 2
                },
                {
                    "paragraph": "传“各成”至“横夭”",
                    "zhushu": "",
                    "type": 2
                },
                {
                    "paragraph": "正义曰：成十三年左传云：“民受天地之中以生，所谓命也。能者养之以福，不能者败以取祸。”是言命之短长虽有定分，未必能遂其性，不致夭枉，故“各成其短长之命以自终，不横夭”者，亦为福也。",
                    "zhushu": "",
                    "type": 2
                },
                {
                    "paragraph": "传“动不”至“辛苦”",
                    "zhushu": "",
                    "type": 2
                },
                {
                    "paragraph": "正义曰：“动不遇吉”者，解“凶”也。传以“寿”为百二十年，“短”者半之，为未六十。“折”又半，为未三十。“辛苦”者，味也。辛苦之味入口，犹困厄之事在身，故谓殃厄劳役之事为辛苦也。郑玄以为“凶、短、折皆是夭枉之名，未齓曰凶，未冠曰短，未婚曰折”。汉书五行志云：“伤人曰凶，禽兽曰短，草木曰折。一曰凶，夭是也。兄丧弟曰短，父丧子曰折。”并与孔不同。",
                    "zhushu": "",
                    "type": 2
                },
                {
                    "paragraph": "传“尫劣”",
                    "zhushu": "",
                    "type": 2
                },
                {
                    "paragraph": "正义曰：“尫”“劣”并是弱事，为䈥力弱，亦为志气弱。郑玄云：“愚懦不毅曰弱。”言其志气弱也。五行传有“致极”之文，无致福之事。郑玄依书传云：“凶短折，思不睿之罚。疾，视不明之罚。忧，言不从之罚。贫，听不聪之罚。恶，貌不恭之罚。弱，皇不极之罚。”反此而云，王者思睿则致寿，听聪则致富，视明则致康宁，言从则致攸好德，貌恭则致考终命。所以然者，不但行运气性相感，以义言之，以思睿则无拥，神安而保命，故寿。若蒙则不通，殇神夭性，所以短折也。听聪则谋当，所求而会，故致富。违而失计，故贫也。视明照了，性得而安宁，不明以扰神而疾也。言从由于德，故好者德也。不从而无德，所以忧耳。貌恭则容俨形美而成性，以终其命，容毁故致恶也。不能为大中，故所以弱也。此亦孔所不同焉。此“福”“极”之文，虽主于君，亦兼于下，故有“贫”“富”“恶”“弱”之等也。",
                    "zhushu": "",
                    "type": 2
                },
                {
                    "paragraph": "“武王”至“分器”",
                    "zhushu": "",
                    "type": 2
                },
                {
                    "paragraph": "正义曰：武王既已胜殷，制邦国以封有功者为诸侯。既封为国君，乃班赋宗庙彝器以赐之。于时有言诰戒敕。史叙其事，作分器之篇。",
                    "zhushu": "",
                    "type": 2
                },
                {
                    "paragraph": "传“赋宗”至“诸侯”",
                    "zhushu": "",
                    "type": 2
                },
                {
                    "paragraph": "正义曰：序云“邦诸侯”者，立邦国封人为诸侯也。乐托云“封有功者为诸侯”，诗赉序云“大封于庙”，谓此时也。释言云：“班，赋也。”周礼有司尊彝之官，郑云：“彝亦尊也。郁鬯曰彝。彝，法也，言为尊之法正。”然则盛鬯者为彝，盛酒者为尊，皆祭宗庙之酒器也。分宗庙彝器酒尊以赋诸侯，既封乃赐之也。",
                    "zhushu": "",
                    "type": 2
                },
                {
                    "paragraph": "传“言诸”至“也亡”",
                    "zhushu": "",
                    "type": 2
                },
                {
                    "paragraph": "正义曰：篇名分器，知其篇“言诸侯尊卑各有分”也。昭十二年左传楚灵王云：“昔我先王熊绎与吕伋、王孙牟、爕父、禽父并事康王，四国皆有分，我独无。”十五年传曰：“诸侯之封也，皆受明器于王室。”杜预云：“谓明德之分器也。”是诸侯各有分也。亡。",
                    "zhushu": ""
                }
            ]
        },
        {
            "name": "周书旅獒第七",
            "paragraphs": [
                {
                    "paragraph": "周书旅獒第七",
                    "zhushu": ""
                },
                {
                    "paragraph": "“西旅”至“旅獒”",
                    "zhushu": "",
                    "type": 2
                },
                {
                    "paragraph": "正义曰：西方之戎有国名“旅”者，遣献其大犬，其名曰“獒”， 于是太保召公因陈戎，史叙其事，作旅獒。",
                    "zhushu": "",
                    "type": 2
                },
                {
                    "paragraph": "传“西戎”至“大犬”",
                    "zhushu": "",
                    "type": 2
                },
                {
                    "paragraph": "正义曰：“西旅”，西方夷名。西方曰“戎”，克商之后乃来，知是西戎远国也。“獒”是犬名，故云“贡大犬”。",
                    "zhushu": "",
                    "type": 2
                },
                {
                    "paragraph": "传“召公陈戒”",
                    "zhushu": "",
                    "type": 2
                },
                {
                    "paragraph": "正义曰：成王时召公为太保，知此时“太保”亦召公也。释诂云：“旅，陈也。”故云“召公陈戒”。上“旅”是国名，此“旅”训为陈，二“旅”字同而义异。郑云：“獒读曰豪。西戎无君名，强大有政者为遒豪，国人遣其遒豪来献见于周。”良由不见古文，妄为此说。",
                    "zhushu": "",
                    "type": 2
                },
                {
                    "paragraph": "“惟克”至“于王”",
                    "zhushu": "",
                    "type": 2
                },
                {
                    "paragraph": "正义曰：惟武王既克商，华夏既定，遂开通道路于九夷八蛮，于是有西戎旅国致贡其大犬名獒。太保召公乃作此篇，陈贡獒之义，用训谏于王。",
                    "zhushu": "",
                    "type": 2
                },
                {
                    "paragraph": "传“四夷”至“不服”",
                    "zhushu": "",
                    "type": 2
                },
                {
                    "paragraph": "正义曰：曲礼云：“其在东夷、西戎、南蛮、北狄。”经举“夷”“蛮”则戎狄可知。“四夷慕化，贡其方贿”，言所贡非独旅也。四夷各自为国，无大小统领。“九、八言非一也”。释地云：“九夷、八狄、七戎、六蛮谓之四海。”又云：“八蛮在南方，六戎在西方，五狄在北方。”上下二文三方数目不同。明堂位称九夷、八变、六戎、五狄，与尔雅上文不同。周礼职方氏“掌四夷、八蛮、七闽、九貉、五戎、六狄之人”，郑众云：“四、八、七、九、五、六，周之所服国数也。”徧检经传，四夷之数，参差不同。先儒旧解，此尔雅殷制，明堂位及职方并尔雅下文云“八蛮”在南，“六戎”在西，“五狄”在北，皆为周制，义或当然。明堂位言“云戎、五狄”，职方言“五戎、六狄”，赵商以此问郑，郑答云：“戎狄但有其国数，其名难侍而知。”是郑亦不能定解。言“克商，遂通道”，是王家遣使通道也。鲁语引此事，韦昭云：“通道，译使怀柔之。”是王家遣使通彼，彼闻命来献也。言其通夷蛮而有戎贡，是四夷皆通道路，无所不服。",
                    "zhushu": "",
                    "type": 2
                },
                {
                    "paragraph": "传“西戎”至“为异”",
                    "zhushu": "",
                    "type": 2
                },
                {
                    "paragraph": "正义曰：“西戎之长”谓旅国之君，致贡其獒，或遣使贡之，不必自来也。“犬髙四尺曰獒”，释畜文。左传晋灵公有犬谓之獒。旅国以大为异，故贡之也。",
                    "zhushu": "",
                    "type": 2
                },
                {
                    "paragraph": "“曰呜呼”至“展亲”",
                    "zhushu": "",
                    "type": 2
                },
                {
                    "paragraph": "正义曰：“呜呼！”叹而言也。自古明圣之王，慎其德教，以柔远人，四夷皆来宾服，无有远之与近，尽贡其方土所生之物。其所献者，惟可以供其服食器用而巳，不为耳目华侈供玩好之用也。明王既得所贡，乃明其德之所致，分赐于彼异姓之国，明已德致远，赐异姓之国，令使无废其服职事也。分宝玉于同姓伯叔之国，见已无所爱惜，是用诚信其亲亲之道也。",
                    "zhushu": "",
                    "type": 2
                },
                {
                    "paragraph": "传“天下”至“华侈”",
                    "zhushu": "",
                    "type": 2
                },
                {
                    "paragraph": "正义曰：以言“无有远近”，是华夷摠统之辞。释诂云：“毕，尽也。”故云天下万国，无有远之与近，尽贡其方土所生之物。“惟可以供服食器用”者，玄纁絺纻供服也， 橘柚菁茅供食也， 羽毛齿革瑶琨筿簜供器用也。下言“不役耳目”，故知言“不为耳目华侈”也。周礼大行人云：“九州之外谓之蕃国，世壹见，各以其所贵宝为贽。”郑玄云：“所贵宝见经传者，犬戎献白狼、白鹿是也。余外则周书王会备焉。”案王会篇诸方致贡，无所不有，此言“惟服食器用”者，远方所贡虽不充于器用，实亦受之。召公深戒武王，故言此耳。",
                    "zhushu": "",
                    "type": 2
                },
                {
                    "paragraph": "传“德之”至“其职”",
                    "zhushu": "",
                    "type": 2
                },
                {
                    "paragraph": "正义曰：明王有德，四夷乃贡，是“德之所致，谓远夷之贡”也。“昭德之致”，正谓赐异姓诸侯，令其见此远物，服德畏威，无废其贡献常职也。鲁语称，武王时，“肃慎氏来贡楛矢、石砮，长尺有咫。先王欲昭令德之致远，以示后人，使永监焉，故铭其楛曰‘肃慎氏贡矢’，以分大姫，配虞胡公而封诸陈。古者分异姓以远方之贡，使无忘服也，故分陈以肃慎氏之矢”。是分异姓之事。礼有异姓、庶姓，异姓，王之甥舅；庶姓与王无亲，其分庶姓亦当以远方之贡矣。",
                    "zhushu": "",
                    "type": 2
                },
                {
                    "paragraph": "传“以宝”至“之道”",
                    "zhushu": "",
                    "type": 2
                },
                {
                    "paragraph": "正义曰：宝玉亦是万国所贡，但不必是远方所贡耳。“以宝玉分同姓之国”，示已不爱惜，共诸侯有之，是“用诚信其亲亲之道”也。言用宝以表诚心，使彼知王亲爱之也。定四年左传称分鲁公以夏后氏之璜，是“以宝玉分同姓”也。异姓疏，虑其废职，故赐以远方之物摄彼心。同姓亲，嫌王无恩，赐以宝玉贵物表王心。此亦互相见也。",
                    "zhushu": "",
                    "type": 2
                },
                {
                    "paragraph": "“人不”至“其力”",
                    "zhushu": "",
                    "type": 2
                },
                {
                    "paragraph": "正义曰：既言分物赐人，因说贵不在物。言有德无德之王，俱是以物赐人，所赐之物一也，不改易其物。惟有德者赐人，其此赐者是物。若无德者赐人，则此物不是物矣。恐人主恃已赐人，不自修德，言此者，戒人主使修德也。又说修德之事，德盛者常自敬身，不为轻狎侮慢之事。狎侮君子，则无以尽人心。君子被君侮慢，不肯尽心矣。狎侮小人，则无以尽其力。小人被君侮慢，不复肯尽力矣。君子不尽心，小人不尽力，则国家之事败矣。",
                    "zhushu": "",
                    "type": 2
                },
                {
                    "paragraph": "传“言物”至“于德”",
                    "zhushu": "",
                    "type": 2
                },
                {
                    "paragraph": "正义曰：有德不滥赏，赏必加于贤人，得者则以为荣，故“有德则物贵”也。无德则滥赏，赏或加于小人，贤者得之反以为耻，故“无德则物贱”也。所贵不在于物，乃在于德。",
                    "zhushu": "",
                    "type": 2
                },
                {
                    "paragraph": "传“以虚”至“心矣”",
                    "zhushu": "",
                    "type": 2
                },
                {
                    "paragraph": "正义曰：“以虚受人”，易咸卦象辞也。人主以已为虚，受用人言，执谦以下人，则人皆尽其心矣。",
                    "zhushu": "",
                    "type": 2
                },
                {
                    "paragraph": "传“以悦”至“尽矣”",
                    "zhushu": "",
                    "type": 2
                },
                {
                    "paragraph": "正义曰：诗序云：“悦以使民，民忘其死。”故云“以悦使民，民忘其劳”。在上抚悦， 则人皆尽其力矣。此“君子”谓臣，“小人”谓民。太甲曰：“接下思恭”，不可狎侮臣也。论语云“使民如承大祭”，不可狎侮民也。襄九年左传云：“君子劳心，小人劳力。”故别言之。",
                    "zhushu": "",
                    "type": 2
                },
                {
                    "paragraph": "“不役”至“道接”",
                    "zhushu": "",
                    "type": 2
                },
                {
                    "paragraph": "正义曰：既言不可狎侮，又言不可纵恣，不以声色使役耳目，则百事之度惟皆正矣。以声色自娱，必玩弄人物。既玩弄人者，丧其德也；玩弄物者，丧其志也。人物既不可玩，则当以道自处。志当以道而宁身，言当以道而接物，依道而行，则志自得而言自当。",
                    "zhushu": "",
                    "type": 2
                },
                {
                    "paragraph": "传“言不”至“度正”",
                    "zhushu": "",
                    "type": 2
                },
                {
                    "paragraph": "正义曰：昭元年左传子产论晋侯之疾云：“兹心不𠁊，昏乱百度。”杜预云：“百度，百事之节也。”此言志既不营声色，百事皆自用心，则皆得正也。",
                    "zhushu": "",
                    "type": 2
                },
                {
                    "paragraph": "传“以人”至“其志”",
                    "zhushu": "",
                    "type": 2
                },
                {
                    "paragraph": "正义曰：“丧德”“丧志”，其义一也。“玩人”为重，以“德”言之；“玩物”为轻，以“志”言之；终是志荒而德丧耳。",
                    "zhushu": "",
                    "type": 2
                },
                {
                    "paragraph": "传“在心”至“勤道”",
                    "zhushu": "",
                    "type": 2
                },
                {
                    "paragraph": "正义曰：“在心为志”，诗序文也。“在心为志”，谓心动有所向也。“发气为言”言于志所趣也。志是未发，言是已发，相接而成，本末之异耳。志、言并皆用道，但志未发，故“以道宁”，志不依道，则不得宁耳。言是已发，故“以道接”，言不以道，则不可接物。志、言皆以道为本，故君子须勤道也。",
                    "zhushu": "",
                    "type": 2
                },
                {
                    "paragraph": "传“游观”至“生民”",
                    "zhushu": "",
                    "type": 2
                },
                {
                    "paragraph": "正义曰：游观徒费时日，故为“无益”。无益多矣，非徒游观而已。奇巧世所希有，故为“异物”。异物多矣，非徒奇巧而已。诸是妄作，皆为无益。诸是世所希，皆为异物。异物、无益不可徧举，举此二者以明此类皆是也。“不作”是初造之辞，为作有所害，故以为“无益”。“不贵”是爱好之语，有贵必有贱，故以“异物”对“用物”。虽经言“用物”，传言“器用”可矣。经言“有益”，“有益”不知所谓，故传以德义是人之本，故德义为有益。诸是益身之物，皆是有益，亦举重为言。经之戒人主，人主如此，所以化世俗，生养下民也。此言“生民”，宣十二年左传云“分谤生民”，皆谓生活民也。下云“生民保厥居”，与孝经云“生民之本尽矣”，言民生于世，谓之“生民”，与此传异也。俗本云“弗贱”，衍“弗”字也。",
                    "zhushu": "",
                    "type": 2
                },
                {
                    "paragraph": "传“非此”至“其用”",
                    "zhushu": "",
                    "type": 2
                },
                {
                    "paragraph": "正义曰：此篇为戒，止为此句，以西旅之獒，非中国之犬，不用令王爱好之，故言此也。僖十五年左传言晋侯乘郑马，及战陷于泞，是“非此土所生，不习其用”也。犬不习用，传记无文。",
                    "zhushu": "",
                    "type": 2
                },
                {
                    "paragraph": "传“寳贤”至“安矣”",
                    "zhushu": "",
                    "type": 2
                },
                {
                    "paragraph": "正义曰：诗序云：“任贤使能，周室中兴。”故传以“任能”配“寳贤”言之。论语云：“举直错诸枉，则民服。”故“寳贤任能，则近人安”。嫌安近不及远，故云“近人安，则远人安矣”。楚语云：“王孙圉聘于晋，定公飨之。赵简子鸣玉以相，问于王孙圉曰：‘楚之白珩犹在乎？’对曰：‘然。’简子曰：‘ 其为宝也几何矣？’曰：‘未尝为宝。楚之所宝者，曰观射父，及左史倚相，此楚国之宝也。若夫白珩，先王之所玩，何宝之焉？’”是谓“宝贤”也。",
                    "zhushu": "",
                    "type": 2
                },
                {
                    "paragraph": "“呜呼”至“世王”",
                    "zhushu": "",
                    "type": 2
                },
                {
                    "paragraph": "正义曰：所戒已终，故叹以结之。呜呼！为人君者当早起夜寐，无有不勤于德。言当勤行德也。若不矜惜细行，作随宜小过，终必损累大德矣。譬如为山，已髙九仞，其功亏损在于一篑，惟少一篑而止，犹尚不成山。以喻树德行政，小有不终，德政则不成矣。必当慎终如始，以成德政。王者信能蹈行此诫，生民皆安其居处，惟天子乃世世王天下也。",
                    "zhushu": "",
                    "type": 2
                },
                {
                    "paragraph": "传“轻忽”至“其微”",
                    "zhushu": "",
                    "type": 2
                },
                {
                    "paragraph": "正义曰：“矜”是怜惜之意，故以不惜细行为“轻忽小物”，谓上狎侮君子小人、爱玩犬马禽兽之类是小事也。积小害，毁大德，故君子慎其微。易系辞曰：“小人以小善为无益而不为也，以小恶为无伤而不去也，故恶积而不可掩，罪大而不可解。”是故君子当慎微也。",
                    "zhushu": "",
                    "type": 2
                },
                {
                    "paragraph": "传“八尺”至“如始”",
                    "zhushu": "",
                    "type": 2
                },
                {
                    "paragraph": "正义曰：周礼匠人有畎、遂、沟、洫皆广深等，而浍云“广二寻，深二仞”，则浍亦广深等，仞与寻同，故知“八尺曰仞”。王肃圣证论及注家语皆云“八尺曰仞”，与孔义同。郑玄云“七尺曰仞”，与孔意异。论语云：“譬如为山，未成一篑。”郑云：“篑，盛土器。”“为山九仞”，欲成山，以喻为善向成也。未成一篑，犹不为山，故曰为山“功亏一篑”。古语云：“行百里者半于九十。”言末路之艰难也。是以圣人乾乾不息，至于日𣅳，不敢自暇，恐末路之失，同于一篑，故“慎终如始”也。“乾乾”，易乾卦文。“日𣅳”，无逸篇文。",
                    "zhushu": "",
                    "type": 2
                },
                {
                    "paragraph": "传“言其”至“宜矣”",
                    "zhushu": "",
                    "type": 2
                },
                {
                    "paragraph": "正义曰：此摠结上文“信蹈行此诫”，行此以上言也。言君主于治民，故先云“生民安其居，天子乃得世世王天下”也。传以庸君多自用已，不受人言，叙经意而申之云，武王虽圣，召公犹设此诫，况非圣人，可以无诫乎？身既非圣，又无善诫，其不免于过，则亦宜其然矣。",
                    "zhushu": "",
                    "type": 2
                },
                {
                    "paragraph": "“巢伯”至“巢命”",
                    "zhushu": "",
                    "type": 2
                },
                {
                    "paragraph": "正义曰：“巢伯”，国爵之君，南方远国也。以武王克商，乃慕义来朝。王之卿大夫有芮伯者，陈王威德以命巢君。史叙其事，作旅巢命之篇。",
                    "zhushu": "",
                    "type": 2
                },
                {
                    "paragraph": "传“殷之”至“来朝”",
                    "zhushu": "",
                    "type": 2
                },
                {
                    "paragraph": "正义曰：武王克商，即来受周之王命，知是“殷之诸侯”。“伯”是爵也。仲虺之诰云：“成汤放桀于南巢。”或此“巢”是也。故先儒相传皆以为南方之国。今闻武王克商，慕义而来朝也。郑玄以为“南方世一见者”，孔以夷狄之爵不过子，此君伯爵，夷夏未明，故直言“远国”也。",
                    "zhushu": "",
                    "type": 2
                },
                {
                    "paragraph": "传“芮伯”至“巢亡”",
                    "zhushu": "",
                    "type": 2
                },
                {
                    "paragraph": "正义曰：世本云：“芮伯，姫姓。”是“周同姓”也。杜预云：“芮，冯翊临晋县芮郷是也。”知是“圻内之国”者，芮伯在朝作命，必是王臣，不得其官，故“卿”与“大夫”并言之。“旅”训为陈，陈王威德以命巢。",
                    "zhushu": ""
                }
            ]
        },
        {
            "name": "周书金縢第八",
            "paragraphs": [
                {
                    "paragraph": "周书金縢第八",
                    "zhushu": ""
                },
                {
                    "paragraph": "“武王”至“金縢”",
                    "zhushu": "",
                    "type": 2
                },
                {
                    "paragraph": "正义曰：武王有疾，周公作策书告神，请代武王死。事毕，纳书于金縢之匮，遂作金縢。凡序言“作”者，谓作此篇也。案经周公策命之书，自纳金縢之匮，及为流言所谤，成王悟而开之，史叙其事，乃作此篇，非周公作也。序以经具，故略言之。",
                    "zhushu": "",
                    "type": 2
                },
                {
                    "paragraph": "传“为请”至“开之”",
                    "zhushu": "",
                    "type": 2
                },
                {
                    "paragraph": "正义曰：经云“金縢之匮”，则“金縢”是匮之名也。诗述韔弓之事云：“竹闭绲縢。”毛传云：“绲，绳。縢，约也。”此传言“缄之以金”，则训“縢”为缄。王、郑皆云：“縢，束也。”又郑丧大记注云：“齐人谓棺束为缄。”家语称周庙之内有金人，叁缄其口。则“縢”是束缚之义。“藏之于匮，缄之以金”，若今钉鐷之，不欲人开也。郑云：“凡藏秘书，藏之于匮，必以金缄其表。”是秘密之书，皆藏于匮，非周公始造此匮，独藏此书也。",
                    "zhushu": "",
                    "type": 2
                },
                {
                    "paragraph": "“金縢”",
                    "zhushu": "",
                    "type": 2
                },
                {
                    "paragraph": "正义曰：发首至“王季、文王”，史叙将告神之事也。“史乃策祝”至“屏璧与珪”，告神之辞也。自“乃卜”至“乃瘳”，言卜吉告王差之事也。自“武王既丧”已下，叙周公被流言，东征还反之事也。此篇叙事多而言语少，若使周公不遭流言，则请命之事遂无人知。为成王开书，周公得反，史官美大其事，故叙之以为此篇。",
                    "zhushu": "",
                    "type": 2
                },
                {
                    "paragraph": "“既克”至“文王”",
                    "zhushu": "",
                    "type": 2
                },
                {
                    "paragraph": "正义曰：“既克商二年”，即伐纣之明年也。王有疾病，不悦豫，召公与太公二公同辞而言曰：“我其为王敬卜吉凶，问王疾病当瘳否。”周公曰：“王今有疾，未可以死近我先王，故当须卜也。”周公既为此言，公乃自以请命之事为已事，除地为墠，墠内筑坛，为三坛同墠，又为一坛于南方，北面，周公立坛上焉。置璧于三王之坐，公自执珪，乃告大王、王季、文王，告此三王之神也。",
                    "zhushu": "",
                    "type": 2
                },
                {
                    "paragraph": "传“伐纣”至“悦豫”",
                    "zhushu": "",
                    "type": 2
                },
                {
                    "paragraph": "正义曰：武王以文王受命十三年伐纣，既杀纣，即当称元年。克纣称元年，知此“二年”是“伐纣之明年”也。王肃亦云“克殷明年”。顾命云：“王有疾，不怿。”“怿”，悦也，故“不豫”为“不悦豫”也。何休因此为例云：“天子曰不豫，诸侯曰负兹，大夫曰犬马，士曰负薪。”",
                    "zhushu": "",
                    "type": 2
                },
                {
                    "paragraph": "传“穆敬”至“之辞”",
                    "zhushu": "",
                    "type": 2
                },
                {
                    "paragraph": "正义曰：释训云：“穆穆，敬也。”“戚”是亲近之义，故为近也。武王时三公惟周、召与太公耳，知“二公”是召公、太公也。言王疾恐死，当敬卜吉凶。周公言武王既定天下，当成就周道，未可以死近我先王。死则神与先王相近，故言近先王。若生则人神道隔，是为远也。二公恐王死，欲为之卜，周公言王未可以死，是“相顺之辞”也。郑云：“戚，忧也。周公既内知武王有九龄之命，又有文王曰‘吾与尔三之期’，今必瘳，不以此终。故止二公之卜，云末可以忧怖我先王。”如郑此言，周公知王不死，先王岂不知乎，而虑先王忧也？",
                    "zhushu": "",
                    "type": 2
                },
                {
                    "paragraph": "传“周公”至“已事”",
                    "zhushu": "",
                    "type": 2
                },
                {
                    "paragraph": "正义曰：“功”训事也。周公虽许二公之卜，仍恐王疾不瘳，不复与二公谋之，乃自以请命为已之事，独请代武王死也。所以周公自请为已事者，周公位居冢宰，地则近亲，脱或卜之不善，不可使外人知悉，亦不可苟让，故自以为功也。",
                    "zhushu": "",
                    "type": 2
                },
                {
                    "paragraph": "传“因大”至“三坛”",
                    "zhushu": "",
                    "type": 2
                },
                {
                    "paragraph": "正义曰：“请命”请之于天，而告三王者，以三王精神已在天矣，故“因大王、王季、文王以请命于天”。三王𣫭王一坛，故为“三坛”。坛是筑土，墠是除地，大除其地，于中为三坛。周公为坛于南方，亦当在此墠内，但其处小别，故下别言之。周公北面，则三坛南面可知，但不知以何方为上耳。郑玄云：“时为坛墠于丰，坛墠之处犹存焉。”",
                    "zhushu": "",
                    "type": 2
                },
                {
                    "paragraph": "传“立坛”至“三王”",
                    "zhushu": "",
                    "type": 2
                },
                {
                    "paragraph": "正义曰：礼“授坐不立”，“授立不坐”，欲其髙下均也。神位在坛，故周公“立坛上，对三王”也。",
                    "zhushu": "",
                    "type": 2
                },
                {
                    "paragraph": "传“璧以”至“祝辞”",
                    "zhushu": "",
                    "type": 2
                },
                {
                    "paragraph": "正义曰：周礼大宗伯云：“以苍璧礼天。”诗说祷旱云“圭璧既卒”，是璧以礼神，不知其何色也。郑云：“植，古置字。”故为置也。言置璧于三王之坐也。周礼云：“公执桓圭。”知周公秉桓圭，又置以为贽也。“告谓祝辞”，下文是其辞也。",
                    "zhushu": "",
                    "type": 2
                },
                {
                    "paragraph": "“史乃”至“与珪”",
                    "zhushu": "",
                    "type": 2
                },
                {
                    "paragraph": "正义曰：史乃为策书，执以祝之曰，惟尔元孙某，“某”即发也。遇得危暴重疾，今恐其死。若尔三王，是有太子之责于天，谓负天大子责，必须一子死者，请以旦代发之身，令旦死而发生。又告神以代之状，我仁能顺父，又旦多材力，多伎艺，又能善事鬼神。汝元孙不如旦多材多艺，又不能事鬼神，言取发不如取旦也。然人各有能，发虽不能事鬼神，则有人君之用，乃受命于天帝之庭，能布其德教，以佑助四方之民，用能安定汝三王子孙在于下地，四方之民无不敬而畏之。以此之故，不可使死。呜呼！发之可惜如此，神明当救助之，无得陨坠天之所下宝命。天下宝命，谓使为天子。若武王死，是陨坠之也。若不坠命，则我先王亦永有依归，为宗庙之主，神得归之。我与三王人神道隔，许我以否不可知。今我就受三王之命于彼大龟，卜其吉凶，吉则许我，凶则为不许我。尔之许我，使卜得吉兆，旦死而发生，我其以璧与珪归家待汝神命， 我死当以珪璧事神。尔不许我，使卜兆不吉，发死而旦生，我乃屏去璧之与珪。言不得事神，当藏珪璧也。",
                    "zhushu": "",
                    "type": 2
                },
                {
                    "paragraph": "传“史为”至“虐暴”",
                    "zhushu": "",
                    "type": 2
                },
                {
                    "paragraph": "正义曰：“告神之言，书之于策，“祝”是读书告神之名，故云“史为策书，祝辞”，史读此策书以祝告神也。武王是大王之曽孙也，尊统于上，继之于祖，谓“元孙”，是长孙也。“某”者，武王之名，本告神云“元孙发”，臣讳君，故曰“某”也。易乾卦云：“夕惕若厉。”“厉”为危也。“虐”训为暴，言性命危而疾暴重也。泰誓、牧誓皆不讳“发”而此独讳之，孔惟言“臣讳君”，不解讳之意。郑玄云：“讳之者，由成王读之也。”意虽不明，当谓成王开匮得书，王自读之，至此字口改为“某”，史官录为此篇，因逐成王所读，故讳之。上篇泰誓、牧誓王自称者，令入史制为此典，故不须讳之。",
                    "zhushu": "",
                    "type": 2
                },
                {
                    "paragraph": "传“太子”至“世教”",
                    "zhushu": "",
                    "type": 2
                },
                {
                    "paragraph": "正义曰：“责”读如左传“施舍已责”之“责”，“责”谓负人物也。“太子之责于天”，言负天一太子，谓必须死，疾不可救于天。必须一子死，则当以旦代之。死生有命，不可请代。今请代者，“圣人叙臣子之心，以垂世教”耳，非谓可代得也。郑玄弟子赵商问玄曰：“若武王未终，疾固当瘳。信命之终，虽请不得。自古已来，何患不为？”玄答曰：“君父疾病方困，忠臣孝子不忍嘿尔，视其歔欷，归其命于天，中心恻然，欲为之请命。周公达于此礼，著在尚书。若君父之病不为请命，岂忠孝之志也？”然则命有定分，非可代死，周公为此者，自申臣子之心，非谓死实可代。自古不废，亦有其人，但不见尔，未必周公独为之。郑玄云：“丕读曰不，爱子孙曰子。元孙遇疾，若汝不救，是将有不爱子孙之过，为天所责，欲使为之请命也。”与孔读异。",
                    "zhushu": "",
                    "type": 2
                },
                {
                    "paragraph": "传“我周”至“之意”",
                    "zhushu": "",
                    "type": 2
                },
                {
                    "paragraph": "正义曰：告神称“予”，知周公自称“我”也。“考”是父也，故“仁能顺父”。上云“元孙”，对祖生称，此言“顺父”，从亲为始。祖为王考，曽祖为皇考，“考”“父”可以通之，传举亲而言“父”耳。既能顺父，又多材多艺，能事鬼神，言已可以代武王之意。上言“丕子之责于天”，则是天欲取武王，非父祖取之。此言“已能顺父祖，善事鬼神”者，假令天意取之，其神必共父祖同处，言已是父祖所欲，欲令请之于天也。",
                    "zhushu": "",
                    "type": 2
                },
                {
                    "paragraph": "传“汝元”至“以死”",
                    "zhushu": "",
                    "type": 2
                },
                {
                    "paragraph": "正义曰：以王者存亡，大运在天，有德于民，天之所与，是“受命天庭”也。以人况天，故言在庭，非王实至天庭受天命也。既受天命以为天子，布其德教，以佑助四方之民，当于天心有功，于民言不可以死也。",
                    "zhushu": "",
                    "type": 2
                },
                {
                    "paragraph": "“乃卜”至“乃瘳”",
                    "zhushu": "",
                    "type": 2
                },
                {
                    "paragraph": "正义曰：祝告已毕，即于坛所乃卜其吉凶。用三王之龟卜，一皆相因而吉。观兆已知其吉，犹尚未见占书。占书在于藏内，启藏以籥，见其占书，亦与兆体乃并是吉。公视兆曰：“观此兆体，王身其无患害也。”我小子新受命于三王”，谓卜得吉也。我武王当惟长终是谋周之道。此卜吉之愈者，上天所以须待武王能念我一人天子之事，成其周道故也。公自坛归，乃纳策于金縢之匮中，王明日乃病瘳。",
                    "zhushu": "",
                    "type": 2
                },
                {
                    "paragraph": "传“习因”至“而吉”",
                    "zhushu": "",
                    "type": 2
                },
                {
                    "paragraph": "正义曰：“习”则袭也，袭是重衣之名，因前而重之，故以“习”为因也。虽三龟并卜，卜有先后，后者因前，故云“因”也。周礼：“太卜掌三兆之法，一曰玉兆，一曰瓦兆，三曰原兆”。三兆各别，必三代法也。洪范卜筮之法，三人占则从二人之言，是必三代之法并用之矣。故知“三龟”，“三王之龟”，龟形无异代之别，但卜法既别，各用一龟，谓之“三王之龟”耳。毎龟一人占之，其后君与大夫等，摠占三代之龟，定其吉凶。“未见占书，已知吉”者，卜有大体，见兆之吉凶，粗观可识，故知吉也。",
                    "zhushu": "",
                    "type": 2
                },
                {
                    "paragraph": "传“三兆”至“是吉”",
                    "zhushu": "",
                    "type": 2
                },
                {
                    "paragraph": "正义曰：郑玄云：“籥，开藏之管也。开兆书藏之室以管，乃复见三龟占书，亦合于是吉。”王肃亦云：“籥，开藏占兆书管也。”然则占兆别在于藏，太卜“三兆”之下云：“其经兆之体皆百有二十，其颂皆千有二百。”占兆之书，则彼“颂”是也。略观三兆，既已同吉，开藏以籥，见彼占兆之书，乃亦并是吉，言其兆颂符，同为大吉也。",
                    "zhushu": "",
                    "type": 2
                },
                {
                    "paragraph": "传“公视”至“必愈”",
                    "zhushu": "",
                    "type": 2
                },
                {
                    "paragraph": "正义曰：“如此兆体”，指卜之所得兆也。周礼占人云：“凡卜筮，君占体，大夫占色，史占墨，卜人占坼。”郑玄云：“体，兆象也。色，兆气也。墨，兆广也。坼，兆舋也。尊者视兆象而已，卑者以次详其余也。周公卜武王，占之曰：“体，王其无害。”郑意此言“体”者，即彼“君占体”也。但周公令卜，汲汲欲王之愈，必当亲视灼龟，躬省兆繇，不惟占体而已。但郑以“君占体”与此文同，故引以为证耳。",
                    "zhushu": "",
                    "type": 2
                },
                {
                    "paragraph": "传“言武”至“周道”",
                    "zhushu": "",
                    "type": 2
                },
                {
                    "paragraph": "正义曰：此原三王之意也。言武王得愈者，此谓卜吉武王之愈，言天与三王一一须待武王，能念我天子事，成周道。若死，则不复得念天子之事，周道必不成也。礼天子自称曰“予一人”，故以“一人”言天子也。",
                    "zhushu": "",
                    "type": 2
                },
                {
                    "paragraph": "传“从坛”至“瘳差”",
                    "zhushu": "",
                    "type": 2
                },
                {
                    "paragraph": "正义曰：坛所即卜，故“从坛归”也。“翼，明”，释言文。“瘳”训差，亦为愈，病除之名也。藏此书者，此既告神，即是国家旧事，其书不可捐弃，又不可示诸世人，故藏千金縢之匮耳。",
                    "zhushu": "",
                    "type": 2
                },
                {
                    "paragraph": "“武王”至“诮公”",
                    "zhushu": "",
                    "type": 2
                },
                {
                    "paragraph": "正义曰：周公于成王之世，为管蔡所诬，王开金縢之书，方始明公本意，卒得成就周道，天下太平。史官美大其事，述为此篇，故追言“请命”于前，乃说“流言”于后。自此以下，说周公身事。武王既丧，成王幼弱，周公摄王之政，专决万机。管叔及其群弟蔡叔、霍叔乃流放其言于国中曰：“公将不利于孺子。”言欲篡王位为不利。周公乃告二公曰：“我之不以法法此三叔，则我无以成就周道，告我先王。”既言此，遂东征之。周公居东二年，则罪人于此皆得，谓获三叔及诸叛逆者。罪人既得讫，成王犹尚疑公。公于此既得罪人之后，为诗遗王，名之曰鸱鸮。鸱鸮言三叔不可不诛之意。王心虽疑，亦未敢责诮公，言王意欲责而未敢也。",
                    "zhushu": "",
                    "type": 2
                },
                {
                    "paragraph": "传“武王”至“成王”",
                    "zhushu": "",
                    "type": 2
                },
                {
                    "paragraph": "正义曰：武王既死，成王幼弱，故周公摄政。摄政者，虽以成王为主，政令自公出，不复关成王也。蔡仲之命云：“群叔流言，乃致辟管叔于商，囚蔡叔于郭邻，降霍叔于庶人。”则知“群弟”是蔡叔、霍叔也。周语云：“兽三为群”，则满三乃称群。蔡、霍二人而言“群”者，并管故称群也。传既言周公摄政，乃云“其弟管叔”，盖以管叔为周公之弟。孟子曰：“周公，弟也。管叔，兄也。”史记亦以管叔为周公之兄。孔似不用孟子之说，或可孔以“其弟”谓武王之弟，与史记亦不违也。“流言”者，宣布其言，使人闻知，若水流然。“流”即“放”也，乃放言于国，以诬周公，以惑成王，王亦未敢诮公，是王心惑也。郑玄云：“流公将不利于孺子之言于京师，于时管蔡在东，盖遣人流传此言于民闲也。”",
                    "zhushu": "",
                    "type": 2
                },
                {
                    "paragraph": "传“三叔”至“成王”",
                    "zhushu": "",
                    "type": 2
                },
                {
                    "paragraph": "正义曰：殷法多兄亡弟立，三叔以周公大圣，又是武王之弟，有次立之势，今复秉国之权，恐其因即篡夺，遂生流言，不识大圣之度，谓其实有异心，非是故诬之也。但启商共叛，为罪重耳。",
                    "zhushu": "",
                    "type": 2
                },
                {
                    "paragraph": "传“辟，法也”",
                    "zhushu": "",
                    "type": 2
                },
                {
                    "paragraph": "正义曰：释诂文。",
                    "zhushu": "",
                    "type": 2
                },
                {
                    "paragraph": "传“周公”至“此得”",
                    "zhushu": "",
                    "type": 2
                },
                {
                    "paragraph": "正义曰：诗东山之篇歌此事也。序云“东征”，知“居东”者，遂东往征也。虽征而不战，故言“居东”也。东山诗曰：“自我不见，于今三年。”又云：“三年而归”，此言“二年”者，诗言初去及来，凡经三年，此直数居东之年，除其去年，故二年也。罪人既多，必前后得之，故云“二年之中，罪人此得”。惟言“居东”，不知居在何处。王肃云：“东，洛邑也。管蔡与商奄共叛，故东征镇抚之。案验其事，二年之闲，罪人皆得。”",
                    "zhushu": "",
                    "type": 2
                },
                {
                    "paragraph": "传“成王”至“未敢”",
                    "zhushu": "",
                    "type": 2
                },
                {
                    "paragraph": "正义曰：成王信流言而疑周公，管蔡既诛，王疑益甚，故周公既诛三监，而作诗解所以宜诛之意。其诗云：“鸱鸮鸱鸮，既取我子，无毁我室。”毛传云：“无能毁我室者，攻坚之故也。宁亡二子，不可以毁我周室。”言宜诛之意也。释言云：“贻，遗也。”以诗遗王，王犹未悟，故欲让公而未敢。政在周公，故畏威未敢也。郑玄以为武王崩，周公为冢宰，三年服终，将欲摄政，管蔡流言，即避居东都。成王多杀公之属党，公作鸱鸮之诗，救其属臣，请勿夺其官位土地。及遭风雷之异，启金縢之书，迎公来反，反乃居摄，后方始东征管蔡。解此一篇及鸱鸮之诗，皆与孔异。",
                    "zhushu": "",
                    "type": 2
                },
                {
                    "paragraph": "“秋大”至“大熟”",
                    "zhushu": "",
                    "type": 2
                },
                {
                    "paragraph": "正义曰：为诗遗王之后，其秋大熟，未及收获，天大雷电，又随之以风，禾尽偃仆，大木于此而拔。风灾所及，邦人大恐。王见此变，与大夫尽皮弁以开金縢之书，案省故事，求变异所由，乃得周公所自以为功请代武王之说。二公及王问于本从公之人史与百执事，问审然以否。对曰：“信。”言有此事也。乃为不平之声：“噫！公命我勿敢言。”王执书以泣，曰：“其勿敬卜吉凶。”言天之意已可知也。“昔公勤劳王家，惟我幼童之人不及见知。今天动雷电之威，以彰明周公之德，惟朕小子其改过自新，遣人往迎之。我国家襃崇有德之礼，亦宜行之”。王于是出郊而祭以谢天。天乃雨，反风，禾则尽起。二公命邦人，凡大木所偃仆者，尽扶起而筑之。禾木无亏，岁则大熟。言周公之所感致若此也。",
                    "zhushu": "",
                    "type": 2
                },
                {
                    "paragraph": "传“二年”至“之异”",
                    "zhushu": "",
                    "type": 2
                },
                {
                    "paragraph": "正义曰：上文“居东二年”，未有别年之事，知即是“二年秋”也。嫌别年，故辨之。洪范“咎征”云：“蒙，恒风若。”以成王蒙暗，故常风顺之。风是暗征，而有雷者，以威怒之故，以示天之威怒，有雷风之异。",
                    "zhushu": "",
                    "type": 2
                },
                {
                    "paragraph": "传“风灾”至“大恐”",
                    "zhushu": "",
                    "type": 2
                },
                {
                    "paragraph": "正义曰：言“邦人”，则风灾惟在周邦，不及宽远，故云“风灾所及，邦人皆大恐”，言独畿内恐也。",
                    "zhushu": "",
                    "type": 2
                },
                {
                    "paragraph": "传“皮弁质服以应天”",
                    "zhushu": "",
                    "type": 2
                },
                {
                    "paragraph": "正义曰：皮弁象古，故为“质服”。祭天尚质，故服以应天也。周礼司服云：“王祀昊天上帝，则服大裘而冕。”无旒，乃是冕之质者，是事天宜质服，故服之以应天变也。周礼：“视朝，则皮弁服。”皮弁是视朝服，𣫭日常服而言“质”者，皮弁白布衣，素积裳，故为质也。郑玄以为爵弁，“必爵弁者，承天变降服，亦如国家未道焉”。",
                    "zhushu": "",
                    "type": 2
                },
                {
                    "paragraph": "传“二公”至“请命”",
                    "zhushu": "",
                    "type": 2
                },
                {
                    "paragraph": "正义曰：二公与王若同而问，当言“王及二公”，今言“二公及王”，则是二公先问，知“二公倡王启之，故先见书”。郑云：“开金縢之书者，省察变异所由故事也。”以金縢匮内有先王故事，疑其遭遇灾变，必有消伏之术，故倡王启之。史为公造策书，而百执事给使令，皆从周公请命者。",
                    "zhushu": "",
                    "type": 2
                },
                {
                    "paragraph": "传“史百”至“恨辞”",
                    "zhushu": "",
                    "type": 2
                },
                {
                    "paragraph": "正义曰：周公使我勿道此事者，公以臣子之情，忠心欲代王死，非是规求名誉，不用使人知之。且武王瘳而周公不死，恐人以公为诈，故令知者勿言。今被问而言之，是违负周公也。“噫”者，心不平之声，故为“恨辞”。",
                    "zhushu": "",
                    "type": 2
                },
                {
                    "paragraph": "传“周公”至“之宜”",
                    "zhushu": "",
                    "type": 2
                },
                {
                    "paragraph": "正义曰：公之东征，止为伐罪，罪人既得，公即当还。以成王未寤，恐与公不和，故留东未还，待王之察已也。“新迎”者，改过自新，遣使者迎之。诗九罭之篇是迎之事也。“亦国家礼有德之宜”，言尊崇有德，宜用厚礼。诗称“衮衣”“笾豆”，是国家礼也。",
                    "zhushu": "",
                    "type": 2
                },
                {
                    "paragraph": "传“郊以”至“之是”",
                    "zhushu": "",
                    "type": 2
                },
                {
                    "paragraph": "正义曰：祭天于南郊，故谓之“郊”，郊是祭天之处也。“王出郊”者，出城至郊，为坛告天也。周礼大宗伯云：“以苍璧礼天，牲币如其器之色。”是祭天有玉有币。今言“郊”者，以玉币祭天，告天以谢过也。王谢天，天即反风起禾，明主郊之是也。郑玄引易传云：“阳感天不旋日。阳谓天子也。天子行善以感天，不回旋经日。”故郊之是得反风也。",
                    "zhushu": "",
                    "type": 2
                },
                {
                    "paragraph": "传“木有”至“见之”",
                    "zhushu": "",
                    "type": 2
                },
                {
                    "paragraph": "正义曰：上文“禾偃木拔”，拔必亦偃，故云“木有偃拔，起而立之，筑有其根，桑果无亏，百谷丰熟”。郑、王皆云：“筑，拾也。禾为大木所偃者，起其木，拾下禾，无所亡失。”意太曲碎，当非经旨。案序将东征，作大诰。此上“居东二年”以来，皆是大诰后事，而编于大诰之前者，因武王丧并见之。",
                    "zhushu": ""
                }
            ]
        },
        {
            "name": "周书大诰第九",
            "paragraphs": [
                {
                    "paragraph": "周书大诰第九",
                    "zhushu": ""
                },
                {
                    "paragraph": "“武王”至“大诰”",
                    "zhushu": "",
                    "type": 2
                },
                {
                    "paragraph": "正义曰：武王既崩，管叔、蔡叔与纣子武庚三人监殷民者，又及淮夷共叛。周公相成王摄王政，将欲东征，黜退殷君武庚之命，以诛叛之义大诰天下。史叙其事，作大诰。",
                    "zhushu": "",
                    "type": 2
                },
                {
                    "paragraph": "传“三监”至“叛周”",
                    "zhushu": "",
                    "type": 2
                },
                {
                    "paragraph": "正义曰：知“三监”是管、蔡、商者，以序上下相顾为文，此言“三监及淮夷叛”，摠举诸叛之人也。下云“成王既黜殷命，杀武庚，命微子启代殷后”，又言“成王既伐管叔、蔡叔，以殷余民邦康叔”，此序言“三监叛，将征之”，下篇之序历言伐得三人，足知下文“管叔、蔡叔、武庚”即此“三监”之谓，知“三监”是“管、蔡、商”也。汉书地理志云：“周既灭殷，分其畿内为三国，诗风邶、鄘、卫是也。邶以封纣子武庚，鄘管叔尹之，卫蔡叔尹之，以监殷民，谓之三监。”先儒多同此说，惟郑玄以三监为管、蔡、霍，独为异耳。谓之“监”者，当以殷之畿内被纣化日久，未可以建诸侯，且使三人监此殷民，未是封建之也。三人虽有其分，互相监领，不必独主一方也。史记卫世家云：“武王克殷，封纣子武庚为诸侯，奉其先祀。为武庚未集，恐有贼心，乃令其弟管叔、蔡叔傅相之。”是言辅相武庚，共监殷人，故称“监”也。序惟言“淮夷叛”，传言“淮夷徐奄之属共叛周”者，以下序文云“成王东伐淮夷，遂践奄，作成王政。”又云：“成王既黜殷命，灭淮夷，作周官。”又云“鲁公伯禽宅曲阜，徐夷并兴，作费誓。”彼三序者，一时之事，皆在周公归政之后也。多方篇数此诸国之罪云“至于再，至于三”，得不以武王初崩已叛，成王即政又叛，谓比为再三也。以此知“淮夷叛”者，徐奄之属皆叛也。",
                    "zhushu": "",
                    "type": 2
                },
                {
                    "paragraph": "传“相谓”至“天下”",
                    "zhushu": "",
                    "type": 2
                },
                {
                    "paragraph": "正义曰：君𠁗序云：“召公为保，周公为师，相成王为左右。”于时成王为天子，自知政事，二公为臣辅助之。此言“相成王”者，有异于彼，故辨之“相谓摄政”，摄政者，教由公出，不复关自成王耳。仍以成王为王，故称“成王”。郑玄云：“黜，贬退也。”“黜”实退名，但此“黜”乃杀其身，绝其爵，故以“黜”为绝也。周公此行普伐诸叛，独言“黜殷命”者，定四年左传云：“管蔡启商，惎闲王室。”则此叛武庚为主，且顾微子之序，故特言黜殷命也。“以诛叛者之义大诰天下”，经皆是也。",
                    "zhushu": "",
                    "type": 2
                },
                {
                    "paragraph": "“大诰”",
                    "zhushu": "",
                    "type": 2
                },
                {
                    "paragraph": "正义曰：此陈伐叛之义，以大诰天下。而兵凶战危，非众所欲，故言“烦重”。其自殷勤，多止而更端，故数言“王曰”，大意皆是陈说武庚之罪。自言已之不能，言已当继父祖之功，须去叛逆之贼。人心既从，卜之又吉，往伐无有不克，劝人勉力用心。此时武王初崩，属有此乱，周公以臣代君，天下未察其志，亲弟犹尚致惑，何况疏贱者乎？周公虑其有向背之意，故殷勤告之。陈寿云：“皐陶之谟略而雅，周公之诰烦而悉。何则？皐陶与舜禹共谈，周公与群下矢誓也。”其意或亦然乎。但君𠁗、康诰乃与召公、康叔语也，其辞亦甚委悉，抑亦当时设言，自好烦复也。管蔡导武庚为乱，此篇略于管、蔡者，犹难以伐弟为言，故专说武庚罪耳。",
                    "zhushu": "",
                    "type": 2
                },
                {
                    "paragraph": "“王若”至“即命”",
                    "zhushu": "",
                    "type": 2
                },
                {
                    "paragraph": "正义曰：周公虽摄王政，其号令大事则假成王为辞。言王顺大道而为言曰：“我今以大道诰汝天下众国，及于众治事之臣，以我周道不至，故上天下其凶害于我家不少。”言叛逆者多。此害延长宽大，惟累我幼童人。成王自言害及已也。我之致此凶害，以我为子孙，承继无疆界之大数，服行其政，不能为智道令民安，故使之叛。自责也。安民犹且不能，况曰其能至于知天之大命者乎？言已不能知天意也。复叹而言：“已乎，我惟小子，承先人之业，如涉渊水，惟往求我所以济渡。”言已恐惧之甚。我所求济者，惟在布行大道，布陈前人文王武王受命之事，在我此身，不忘大功。既不忘大功，当诛叛逆，由此我不敢绝天之所下威用而不行之。言必将伐四国也。宁天下之王，谓文王也。文王遗我大宝龟，疑则就而卜之，以继天明命。今我就受其命，言已就龟卜其伐之吉凶，已得吉也。",
                    "zhushu": "",
                    "type": 2
                },
                {
                    "paragraph": "传“周公”至“及之”",
                    "zhushu": "",
                    "type": 2
                },
                {
                    "paragraph": "正义曰：序云“相成王”，则“王若曰”者，称成王之言，故言“周公称成王命”，实非王意。成王尔时信流言，疑周公，岂命公伐管蔡乎？“猷”训道也，故云“顺大道以告天下众国”也。郑、王本“猷”在“诰”下，汉书王莽摄位，东郡太守翟义叛莽，莽依此作大诰，其书亦“道”在“诰”下。此本“猷”在“大”上，言以道诰众国，于文为便。但此经云“猷”，大传云“大道”，古人之语多倒，犹诗称“中谷”，谷中也。“多邦”之下云“于尔御事”，是于诸国治事者尽及之也。郑玄云：“王，周公也。周公居摄，命大事则权称王。”惟名与器不可假人，周公自称为王，则是不为臣矣。大圣作则，岂为是乎？",
                    "zhushu": "",
                    "type": 2
                },
                {
                    "paragraph": "传“凶害”至“之意”",
                    "zhushu": "",
                    "type": 2
                },
                {
                    "paragraph": "正义曰：释诂云：“延，长也。洪，大也。”此害长大，败乱国家。经言惟我幼童人，谓损累之，故传加“累”字。累我童人，言其不可不诛之意。郑、王皆以“延”上属为句，言害不少，乃延长之。王肃又以“惟”为念，向下为义，大念我幼童子与继文武无穷之道。",
                    "zhushu": "",
                    "type": 2
                },
                {
                    "paragraph": "传“言子”至“自责”",
                    "zhushu": "",
                    "type": 2
                },
                {
                    "paragraph": "王义曰：“嗣”训继也，言子孙承继相疆，境界则是无穷，大数长远。“卜世二十，卜年七百”，是长远也。",
                    "zhushu": "",
                    "type": 2
                },
                {
                    "paragraph": "传“安人”至“者乎”",
                    "zhushu": "",
                    "type": 2
                },
                {
                    "paragraph": "正义曰：民近而天远，以易而况难。天子必当至灵，至灵乃知天命。言已犹不能安民，明其不知天命，自责而谦。",
                    "zhushu": "",
                    "type": 2
                },
                {
                    "paragraph": "传“前人”至“任重”",
                    "zhushu": "",
                    "type": 2
                },
                {
                    "paragraph": "正义曰：成王前人，故为“文武”也。以涉水为喻，言求济者，在于布行大道，行天子之政也。文武有大功德，故受天命，又当布陈文武受命所行之事也。陈行天子之政，又陈文武所行之事，在此不忘大功。“大功”，太平之功也。言已所任至重，不得不奉天道行诛伐也。",
                    "zhushu": "",
                    "type": 2
                },
                {
                    "paragraph": "传“天下”至“四国”",
                    "zhushu": "",
                    "type": 2
                },
                {
                    "paragraph": "正义曰：王者征伐刑狱，象天震曜杀戮，则征伐者，天之所威用，谓诛恶是也。天有此道，王者用之，用之则开，不用则闭，言我不敢闭绝天之所下威用而不行之。既不敢不行，故将伐四国。",
                    "zhushu": "",
                    "type": 2
                },
                {
                    "paragraph": "传“安天”至“可违”",
                    "zhushu": "",
                    "type": 2
                },
                {
                    "paragraph": "正义曰：纣为昏虐，天下不安，言文王能安之。安天下之王，谓文王也。“遗我大宝龟”者，天子宝藏神龟，疑则卜之，继天明道，就其命而行之。言卜吉则当行，不可违卜也。所以大宝龟能得继天明者，以天道玄远，龟是神灵，能传天意，以示吉凶，故疑则卜之，以继天明道。郑玄云：“时既卜，乃后出诰，故先云然。”",
                    "zhushu": "",
                    "type": 2
                },
                {
                    "paragraph": "“曰有”至“并吉”",
                    "zhushu": "",
                    "type": 2
                },
                {
                    "paragraph": "正义曰：上言为害不少，陈欲征之意，未说武庚之罪，更复发端言之曰，今四国叛逆，有大艰于西土，言作乱于东，与京师为难也。西土之人为此亦不得安静，于此人情皆蠢蠢然动。殷后小国腆腆然之禄父，大敢纪其王业之次叙，而欲兴复之。禄父所以敢然者，上天下威于三叔，以其流言欲下威诛之。禄父知我周国有此疵病，而欺惑东国人，令人不安。禄父谓人曰：“我殷复。”望得更为天子，反鄙易我周国。今天下蠢动，今之明日，四国民之贤者有十夫，不从叛逆，其来为我翼佐我周。于是用抚安武事，谋立其功。明禄父举事不当，得贤者叛来投我，为我谋用，是人事先应如此，则我有兵戎大事，征伐必休美矣。人谋既从，我卜又并吉，是其休也。言往必克敌安民之意，告众使知也。",
                    "zhushu": "",
                    "type": 2
                },
                {
                    "paragraph": "传“曰语”至“蠢动”",
                    "zhushu": "",
                    "type": 2
                },
                {
                    "paragraph": "正义曰：周公丁宁其事，止而复言，别加一“曰”，语更端也。下言“王曰”，此不言“王”，史详略耳。四国作逆于东，京师以为大艰，故言“作大难于京师”。“西土人亦不安”，亦如东方见其乱不安也。释诂云：“蠢，动也。”郑云：“周民亦不定，其心骚动，言以兵应之。”当时京师无与应者，郑言妄耳。",
                    "zhushu": "",
                    "type": 2
                },
                {
                    "paragraph": "传“言殷”至“复之”",
                    "zhushu": "",
                    "type": 2
                },
                {
                    "paragraph": "正义曰：殷本天子之国，武庚比之为小，故言“小腆”，“腆”是小貌也。郑玄云：“腆谓小国也。”王肃云：“腆，主也。殷小主谓禄父也。”大敢纪其王业。经纪王业，望复之也。",
                    "zhushu": "",
                    "type": 2
                },
                {
                    "paragraph": "传“天下”至“疵病”",
                    "zhushu": "",
                    "type": 2
                },
                {
                    "paragraph": "正义曰：王肃云：“天降威者，谓三叔流言，当诛伐之。”言诛三叔是“天下威”也。释诂云：“疵，病也。”郑、王皆云：“知我国有疵病之瑕。”",
                    "zhushu": "",
                    "type": 2
                },
                {
                    "paragraph": "传“禄父”至“无状”",
                    "zhushu": "",
                    "type": 2
                },
                {
                    "paragraph": "正义曰：禄父以父罪，灭殷身亦当死，幸得继其先祀，宜荷天恩，反鄙薄轻易我周家，言其不识恩养，道其罪无状也。汉代止有“无状”之语，盖言其罪大，无可形状也。近代已来，遭重丧，答人书云“无状招祸”，是古人之遗语也。",
                    "zhushu": "",
                    "type": 2
                },
                {
                    "paragraph": "传“今天”至“先应”",
                    "zhushu": "",
                    "type": 2
                },
                {
                    "paragraph": "正义曰：武庚既叛，闻者皆惊，故“今天下蠢动”，谓闻叛之日也。“今之明日”，闻叛之明日。以“献”为“贤”，四国民内贤者十夫，来翼佐我周。十人史无姓名，直是在彼逆地，有先见之明，知彼必败，弃而归周。周公喜其来降，举以告众，谓之为“贤”，未必是大贤也。“用抚安武事，谋立其功”，用此十夫为之。将欲伐叛，而贤者即来，言人事先应也。",
                    "zhushu": "",
                    "type": 2
                },
                {
                    "paragraph": "传“大事”至“为美”",
                    "zhushu": "",
                    "type": 2
                },
                {
                    "paragraph": "正义曰：成十三年左传云：“国之大事，在祀与戎。”今论伐叛，知“大事，戎事也”。十夫来翼，人谋既从，卜又并吉，所以为美，“美”即经之“休”也。既言其休，乃说我卜，并吉以成此休之意。郑玄云：“卜并吉者，谓三龟皆从也。”王肃云：“何以言美？以三龟一习吉，是言并吉，证其休也。”与孔异矣。",
                    "zhushu": "",
                    "type": 2
                },
                {
                    "paragraph": "“肆予告”至“违卜”",
                    "zhushu": "",
                    "type": 2
                },
                {
                    "paragraph": "正义曰：以人从卜吉为美之故，故我告汝友邦国之君，及于尹氏卿大夫、众士治事者，曰：“我得吉卜，我惟与汝众国往伐殷逋亡播荡之臣。”谓伐禄父也。汝国君及于众治事者，无不反我之意，相与言曰：“伐此四国，为难甚大。”言其不欲征也。汝不欲伐，罪我之由四国之民不安而叛者，亦惟在我天子王宫与邦君之室教化之过使之然。以此令汝难征， 过事在我。虽然，于我小子，先考疑而卜之，欲敬成周道。若谓四国难大不可征，则于王室有害，不可违卜，宜从卜往征也。",
                    "zhushu": "",
                    "type": 2
                },
                {
                    "paragraph": "传“以美”至“及之”",
                    "zhushu": "",
                    "type": 2
                },
                {
                    "paragraph": "正义曰：“肆”训故也，承上“休”之下，以其东征必美之故，我告友国君以下共谋之。“尹氏”，即顾命云“百尹”是也。“尹”，正也，诸官之正，谓卿大夫，故传言“及于正官尹氏卿大夫”。“尹氏”即官也，摠呼大夫为官氏也。上文“大诰尔多邦，越尔御事”，无“尹氏庶士”，下文“尔庶邦君，越庶士御事”，亦无“尹氏”，惟此及下文施义二者详其文，余略之，从可知也。",
                    "zhushu": "",
                    "type": 2
                },
                {
                    "paragraph": "传“用汝”至“禄父”",
                    "zhushu": "",
                    "type": 2
                },
                {
                    "paragraph": "正义曰：“逋”，逃也。“播”谓播荡逃亡之意。禄父殷君，谓之为“殷”，今日叛逆，是背周逃亡，故云“用汝众国，往伐彼殷君，于我周家逋逃亡叛之臣，谓禄父也”。",
                    "zhushu": "",
                    "type": 2
                },
                {
                    "paragraph": "传“汝众”至“戒之”",
                    "zhushu": "",
                    "type": 2
                },
                {
                    "paragraph": "正义曰：王以卜吉之故，将以诸国伐殷，且彼诸国之情，必有不欲伐者，无不反我之意，相与言曰：“征伐四国为大难。”言其情必如此，叙其情以戒之，使勿然也。郑云：“汝国君及下群臣不与我同志者，无不反我之意，云：‘三监叛，其为难大。’”是言“反”者，谓反上意。反是上意，则知“曰”者，相与言也。",
                    "zhushu": "",
                    "type": 2
                },
                {
                    "paragraph": "传“言四”至“及远”",
                    "zhushu": "",
                    "type": 2
                },
                {
                    "paragraph": "正义曰：“自责”惟当言天子教化之过，而并言诸侯者，化从天子，布于诸侯，道之不行，亦邦君之咎，见庶邦亦有过，故并言之。教化之过在于君身，而云“王宫邦君室”者，宫室是行化之处，故指以言之。",
                    "zhushu": "",
                    "type": 2
                },
                {
                    "paragraph": "传“于我”至“从卜”",
                    "zhushu": "",
                    "type": 2
                },
                {
                    "paragraph": "正义曰：“翼”训敬也。于我小子，先自考卜，欲敬成周道。汝庶邦御事等，若谓今四国不可征，则周道不成，于王室有害，故宜从卜。“小子先卜”，当谓初即位时，卜其欲成周道也。“不可违卜”，谓上“朕卜并吉”也。言欲征卜吉，当从卜征之。",
                    "zhushu": "",
                    "type": 2
                },
                {
                    "paragraph": "“肆予冲”至“图功”",
                    "zhushu": "",
                    "type": 2
                },
                {
                    "paragraph": "正义曰：以汝等有难征之意，故我童子成王长思此难而叹曰：“呜呼！四国今叛，信蠢动天下，使鳏寡受害，尤可哀哉！我周家为天下役事，而遗我甚大，乃投此艰难于我身。此难须平，不可以已。今征四国，于我童人不惟自忧而已，乃欲施义于汝众国君，于汝多士尹氏治事之人。如此为汝计，汝君臣当安勉我曰：‘无劳于征伐之忧，我诸侯当往共征四国，汝王不可不成汝宁祖圣考所谋之功。’宜出此善言以助我，何谓违我不欲征也？”",
                    "zhushu": "",
                    "type": 2
                },
                {
                    "paragraph": "传“我周”至“得已”",
                    "zhushu": "",
                    "type": 2
                },
                {
                    "paragraph": "正义曰：为天子者，当役已以养天下，故“我周家为天下役事”，摠言周家当救天下。此事遗我，故为甚大。以大役遗我，以为甚大，而又投掷此艰难之事于我身。谓当已之时，有四国叛逆，言已职当静乱，不得以已也。",
                    "zhushu": "",
                    "type": 2
                },
                {
                    "paragraph": "传“言征”至“事者”",
                    "zhushu": "",
                    "type": 2
                },
                {
                    "paragraph": "正义曰：卬，我。恤，忧也。四国叛逆，害及众国，君得静乱，则为大美。言征四国，于我童人，不惟自忧而已，乃欲施义于汝众国君臣。言难除则义施也。",
                    "zhushu": "",
                    "type": 2
                },
                {
                    "paragraph": "传“汝众”至“之助”",
                    "zhushu": "",
                    "type": 2
                },
                {
                    "paragraph": "正义曰：绥，安也。毖，劳也。言我既施义于汝，汝众国君臣言得我之力，当安慰勉劝我曰：“无劳于忧。”令我无忧四国，众国自来征之。经言“宁”即文王，“考”即武王，故言“宁祖圣考”也。王以众国反已，乃复设为此言，责其无善言助已。",
                    "zhushu": "",
                    "type": 2
                },
                {
                    "paragraph": "“已予”至“不基”",
                    "zhushu": "",
                    "type": 2
                },
                {
                    "paragraph": "正义曰：既叙众国之情，告以必征之意：“已乎！我惟小子，不敢废上帝之命。卜吉不征，是废天命。从卜而兴，乃有故事。天休美于安天下之文王，兴我小国周者，以安民之王，惟卜是用，以此之故，安受此上天之命。明卜宜用之。今天助民矣。十夫佐周，是天助也。人事既验，况亦如文王惟卜之用，吉可知矣。呜呼！而叹天之明德可畏也。辅成我周家大大之基业，卜既得吉，不可违也。”",
                    "zhushu": "",
                    "type": 2
                },
                {
                    "paragraph": "传“人献”至“文王”",
                    "zhushu": "",
                    "type": 2
                },
                {
                    "paragraph": "正义曰：天之助民，乃是常道，而云“民献十夫，是天助民”者，下云“亦惟十人，迪知上帝命”，故以民献十夫为天助民也。",
                    "zhushu": "",
                    "type": 2
                },
                {
                    "paragraph": "“王曰尔”至“休毕”",
                    "zhushu": "",
                    "type": 2
                },
                {
                    "paragraph": "正义曰：既述文王之事，王又命于众曰：“汝惟久老之人，汝大能远省识古事，汝知宁王若此之勤劳哉！”以老人目所亲见，必知之也。以文王勤劳如此，故天命慎劳来我周家，当至成功所在。天意既然，我不敢不极尽文王所谋之事。文王谋致太平，我欲尽行之。我欲尽文王所谋，故我大为教化，劝诱我所友国君，共伐叛逆。天既辅助我周家，有大化诚辞，其必成就我之众民。天意既如此矣，我何其不于前文王安民之道，谋立其功之处所，而终竟之乎？天亦惟劳慎我民，若人有疾病，而欲已去之。天意于民如此之急，我何敢不于前安人文王所受美命终毕之乎？以须终毕之故，故当诛除逆乱，安养下民，使之致太平。",
                    "zhushu": "",
                    "type": 2
                },
                {
                    "paragraph": "传“閟慎”至“太平”",
                    "zhushu": "",
                    "type": 2
                },
                {
                    "paragraph": "正义曰：“閟，慎”，释诂文。“天慎劳我周家”者，美其德当天心，慎惜人劳来劝勉之，使至成功所在，在于致太平也。天意欲使之然，我为文王子孙，敢不极尽文王所谋之事？文王本谋，谓致太平。",
                    "zhushu": "",
                    "type": 2
                },
                {
                    "paragraph": "传“言我”至“民矣”",
                    "zhushu": "",
                    "type": 2
                },
                {
                    "paragraph": "正义曰：释诂云：“棐，辅也。忱，诚也。”文承“大化”之下，知辅诚辞者，“言周家有大化诚辞，为天所辅，其成我民”，必为民除害，使得成也。",
                    "zhushu": "",
                    "type": 2
                },
                {
                    "paragraph": "传“天亦”至“去之”",
                    "zhushu": "",
                    "type": 2
                },
                {
                    "paragraph": "正义曰：“亦”者，亦同之义也。君民共为一体，天慎劳使成功，亦当勤劳民使安宁，故言“亦”也。如疾，欲已去之，言天急于民至甚也。",
                    "zhushu": "",
                    "type": 2
                },
                {
                    "paragraph": "传“天欲”至“毕之”",
                    "zhushu": "",
                    "type": 2
                },
                {
                    "paragraph": "正义曰：上云“卒宁王图事”，又云“图功攸终”，此云“攸受休毕”，“毕”，终也。三者文辞略同，义不甚异，大意惟言当终文王之业，须征逆乱之贼，周公重兵慎战，丁宁以劝民耳。",
                    "zhushu": "",
                    "type": 2
                },
                {
                    "paragraph": "“王曰若”至“弗救”",
                    "zhushu": "",
                    "type": 2
                },
                {
                    "paragraph": "正义曰：子孙成父祖之业，古道当然。王又言曰：“今顺古昔之道，我其往东征矣。我所言国家之难备矣，日日思念之。乃以作室为喻，若父作室，营建基址，既致法矣，其子乃不肯为之堂，况肯搆架成之乎？又以治田为喻，其父菑耕其田，杀其草，已堪下种矣，其子乃不肯布种，况肯收获乎？其此作室治田之父，乃是敬事之人，见其子如此，其肯言曰：‘我有后，不弃我基业乎？’必不肯为此言也。我若不终文武之谋，则文武之神亦如此耳，其肯道我不弃基业乎？作室农人犹恶弃其基业，故我何敢不于我身今日抚循安人之文王大命，以征讨叛逆乎？我今东征，无往不克。若凡人兄及父与子弟为家长者，乃有朋友来伐其子，则民皆养其劝伐之心，不救之。何则？以子恶故也。以喻伐四国，虽亲如父兄，亦无救之者，以君恶故也。”言罪大不可不诛，无救所以必克也。顾氏以上“不卬自恤”，传云“不惟自忧”，遂皆以“卬”为惟，但“卬”之为惟，非是正训，观孔意亦以不“卬”为惟义也。",
                    "zhushu": "",
                    "type": 2
                },
                {
                    "paragraph": "传“又以”至“获乎”",
                    "zhushu": "",
                    "type": 2
                },
                {
                    "paragraph": "正义曰：上言作室，此言治田，其取喻一也。上言“若考作室，既厎法”，此类上文，当云“若父为农，既耕田”，从上省文耳。“菑”谓杀草，故治田一岁曰“菑”，言其始杀草也。“播”谓布种，后稷播殖百谷是也。定本云“矧弗肯构”“矧弗肯获”，皆有“弗”字，检孔传所解，“弗”为衍字。",
                    "zhushu": "",
                    "type": 2
                },
                {
                    "paragraph": "传“其父”至“弃之”",
                    "zhushu": "",
                    "type": 2
                },
                {
                    "paragraph": "正义曰：治田作室，为喻既同，故以此经结上二事。郑、王本于“矧肯构”下亦有此一经，然取喻既同，不应重出，盖先儒见下有而上无，谓其脱而妄増之。",
                    "zhushu": "",
                    "type": 2
                },
                {
                    "paragraph": "传“若兄”至“大故”",
                    "zhushu": "",
                    "type": 2
                },
                {
                    "paragraph": "正义曰：此经大意，言兄不救弟，父不救子，发首“兄考”备文，“伐厥子”不言弟，互相发见。传言“兄弟父子之家”以足之。“民养其劝”，“民”谓父兄，为家长者也。养其心不退止也。",
                    "zhushu": "",
                    "type": 2
                },
                {
                    "paragraph": "“王曰呜”至“不易”",
                    "zhushu": "",
                    "type": 2
                },
                {
                    "paragraph": "正义曰：既言四国无救之者，王曰，又言叹今伐四国必克之故，告汝众国君及于汝治事之臣。所以知必克者，故有明国事、用智道者，亦惟有十人，此人皆蹈知上天之命，谓民献十夫来佐周家，此人既来，克之必也。于我天辅诚信之故，汝天下是知无敢变易天法者。若易法无信，则上天不辅，故无敢易法也。况今天下罪于周国，使四国叛逆，惟大为难之人，谓三叔等，大近相伐于其室家，自欲拔本塞源，反害周室，是其为易天法也。彼变易天法，若不早诛之，汝天下亦不知天命之不可变易也。",
                    "zhushu": "",
                    "type": 2
                },
                {
                    "paragraph": "传“言其”至“佐周”",
                    "zhushu": "",
                    "type": 2
                },
                {
                    "paragraph": "正义曰：此其必克之故也。“𠁊”，明也。“由”，用也。“有明国事，用智道”，言其有贤德也。蹈天者，识天命而履行之。此言“十人”，谓上文民献十夫来佐周家者。此是贤人，贤人既来，彼无所与，是必克之効也。王肃云：“我未伐而知民弗救者，以民十夫用知天命故也。”",
                    "zhushu": "",
                    "type": 2
                },
                {
                    "paragraph": "传“于天”至“叛乎”",
                    "zhushu": "",
                    "type": 2
                },
                {
                    "paragraph": "正义曰：“于天辅诚”，言天之所辅，必是诚信，汝天下于是观之，始知无敢变易天法。若易天法，则天不辅之，况今天下罪于周，使四国叛乎？以小况大，易法犹尚不可，况叛逆乎？",
                    "zhushu": "",
                    "type": 2
                },
                {
                    "paragraph": "传“惟大”至“不易”",
                    "zhushu": "",
                    "type": 2
                },
                {
                    "paragraph": "正义曰：以下句言相伐于其室家，室家自相伐，知“惟大为难之人，谓三叔也”。“大近相伐于其室家”者，三叔为周室至亲，而举兵作乱，是室家自相伐，为叛逆之罪，是变易天法之极。若汝诸国不肯诛之，是汝天下亦不知天命之不可变易也。王肃云：“惟大为难之人，谓管蔡也。大近相伐于其室家，明不可不诛也。管蔡犯天诛，而汝不欲伐，则亦不知天命之不易也。”",
                    "zhushu": "",
                    "type": 2
                },
                {
                    "paragraph": "“予永”至“若兹”",
                    "zhushu": "",
                    "type": 2
                },
                {
                    "paragraph": "正义曰：所以必当诛四国者，我长思念之曰，天惟丧亡殷国者，若稼穑之夫，务去草也。天意既然，我何敢不终我垄𠭇也？言秽草尽须除去，殷余皆当殄灭也。天亦惟美于前宁人文王，我何其极文王卜法，敢不于是从乎？言必从之也。我循彼宁人所有旨意，以安疆土，不待卜筮，便即东征，已自善矣。况今卜东征而龟并吉？以吉之故，我大以尔东征四国，天命必不僭差，卜兆陈列惟若此吉，不可不从卜，不可不勉力也。",
                    "zhushu": "",
                    "type": 2
                },
                {
                    "paragraph": "传“天亦”至“必从”",
                    "zhushu": "",
                    "type": 2
                },
                {
                    "paragraph": "正义曰：“天亦惟美于文王受命”，言文王德当天心，天𣫭事美之，故得受天命，是文王之德大美也。文王用卜，能受天命，今于我何其穷极文王卜法，敢不从乎？言必从文王卜也。",
                    "zhushu": "",
                    "type": 2
                },
                {
                    "paragraph": "传“循文”至“不从”",
                    "zhushu": "",
                    "type": 2
                },
                {
                    "paragraph": "正义曰：文王之旨意，欲令天下疆土皆得其宜，有叛逆者，自然须平定之。我直循彼文王所有旨意伐叛，则已善矣，不必须卜筮也，况今卜并吉乎？言不可不从也。王肃云：“顺文王安人之道，有旨意尽天下疆土，使皆得其所，不必须卜筮也。况今卜三龟皆吉，明不可不从也。”",
                    "zhushu": "",
                    "type": 2
                },
                {
                    "paragraph": "传“以卜”至“不勉”",
                    "zhushu": "",
                    "type": 2
                },
                {
                    "paragraph": "正义曰：“天命不僭”者，天意去恶与善，其事必不僭差，言我善而彼恶也。“卜兆陈列，惟若此吉”，言往必克之，不可不勉力也。",
                    "zhushu": ""
                }
            ]
        },
        {
            "name": "周书微子之命第十",
            "paragraphs": [
                {
                    "paragraph": "周书微子之命第十",
                    "zhushu": ""
                },
                {
                    "paragraph": "“成王”至“之命”",
                    "zhushu": "",
                    "type": 2
                },
                {
                    "paragraph": "正义曰：成王既黜殷君之命，杀武庚，乃命微子启代武庚为殷后，为书命之。史叙其事，作微子之命。“黜殷命”，谓绝其爵也。“杀武庚”，谓诛其身也。",
                    "zhushu": "",
                    "type": 2
                },
                {
                    "paragraph": "传“启知”至“汤后”",
                    "zhushu": "",
                    "type": 2
                },
                {
                    "paragraph": "正义曰：启知纣必亡，告父师、少师而遁于荒野，“微子作告”，是其事也。武王既克纣，微子乃归之，非去纣即奔周也。传言得封之由，故言其“奔周”耳。僖六年左传云：“许僖公见楚子，面缚衔璧，大夫衰绖，士舆榇。楚子问诸逢伯，对曰：‘昔武王克殷，微子启如是。武王亲释其缚，受其璧而袚之，焚其榇，礼而命之，使复其所。’”史记宋世家云：“武王克殷，微子启乃持其祭器造于军门，肉袒面缚，左牵羊，右把茅，膝行而前以告。武王乃释微子，复其位如故。”是言微子克殷始归周也。马迁之书，辞多错谬，“面缚”，缚手于后，故口衔其璧，又安得“左牵羊，右把茅”也？要言归周之事，是其实耳。乐记云，武王克殷，既下车，投殷之后于宋。则传言“复其位”者，以其自䌸为囚，释之使从本爵，复其卿大夫之位。及下车即封于宋，以其终为殷后，故乐记云“投殷之后”，尔时未为殷之后也。微子初封于宋，不知何爵，此时因旧宋命之为公，令为汤后，使祀汤耳，不继纣也。",
                    "zhushu": "",
                    "type": 2
                },
                {
                    "paragraph": "“微子之命”",
                    "zhushu": "",
                    "type": 2
                },
                {
                    "paragraph": "正义曰：令写命书之辞以为此篇，君陈、君牙、囧命皆此类也。",
                    "zhushu": "",
                    "type": 2
                },
                {
                    "paragraph": "王若曰：“猷！殷王元子”",
                    "zhushu": "",
                    "type": 2
                },
                {
                    "paragraph": "正义曰：王顺道而言曰：“今以大道告汝殷王首子。”告之以下辞也。“曰猷”，如大诰，言以道诰之。",
                    "zhushu": "",
                    "type": 2
                },
                {
                    "paragraph": "传“微子”至“称之”",
                    "zhushu": "",
                    "type": 2
                },
                {
                    "paragraph": "正义曰：吕氏春秋仲冬纪云：“纣之母生微子启与仲衍，尚为妾，已而为妻后生纣。纣父欲立启为太子，太史据法而争之曰：‘有妻之子，不可立妾之子。’故纣为后。”郑云：“微子启，纣同母庶兄也。若，顺也。猷，道也。以其本是元子，故顺道本而称之。”释诂云：“元、首，始也。”易曰：“元者，善之长也。”",
                    "zhushu": "",
                    "type": 2
                },
                {
                    "paragraph": "传“言二”至“三统”",
                    "zhushu": "",
                    "type": 2
                },
                {
                    "paragraph": "正义曰：郊特牲云：“天子存二代之后，犹尊贤也。尊贤不过二代。”书传云：“王者存二王之后，与己为三，所以通三统，立三正。周人以日至为正，殷人以日至后三十日为正，夏人以日至后六十日为正。天有三统，土有三王。三王者，所以统天下也。”礼运云：“祀之郊也，禹也。宋之郊也，契也。”是二王后得郊祭天，以其祖配之。郑云：“所存二王后者，命使郊天，以天子礼祭其始祖受命之王，自行其正朔服色。此谓通天三统，是立二王后之义也。”此命首言“稽古”，则立先代之后，自古而有此法，不知从何代然也。孔意自夏以上不必改正，纵使正朔不改，典礼服色自当异也。",
                    "zhushu": "",
                    "type": 2
                },
                {
                    "paragraph": "“曰笃不忘”",
                    "zhushu": "",
                    "type": 2
                },
                {
                    "paragraph": "正义曰：僖十二年左传王命管仲之辞曰：“谓督不忘。”则“曰”亦谓义。孔训“笃”为厚，故传云“谓厚不可忘”。杜预以“督”为正，可谓正而不可忘也。",
                    "zhushu": "",
                    "type": 2
                },
                {
                    "paragraph": "“慎乃服命”",
                    "zhushu": "",
                    "type": 2
                },
                {
                    "paragraph": "正义曰：传言“慎汝祖服命数”，谓祭汤庙得用天子之礼，服其殷之本服。命则上公九命，当慎之，无使乖礼制也。",
                    "zhushu": "",
                    "type": 2
                },
                {
                    "paragraph": "“唐叔”至“归禾”",
                    "zhushu": "",
                    "type": 2
                },
                {
                    "paragraph": "正义曰：成王母弟唐叔，于其食邑之内得禾，下异𠭇垄，上同颖穗，以其有异，拔而贡于天子，以为周公德所感致。于时周公东征未反，王命唐叔归周公于东，命有言辞，史叙其事，作归禾之篇。",
                    "zhushu": "",
                    "type": 2
                },
                {
                    "paragraph": "传“唐叔”至“一穗”",
                    "zhushu": "",
                    "type": 2
                },
                {
                    "paragraph": "正义曰：昭十五年左传云：“叔父唐叔，成王之母弟。”指言“唐叔得禾”，知其“所食邑内得异禾”也。唐叔食邑，书传无文。诗述后稷种禾，于“实秀”之下乃言“实颖”。毛传云“颖垂”，言穗重而垂，是“颖”为穗也。“禾各生一垄而合为一穗”，言其异也。书传云：“成王之时，有三苗贯桑叶而生，同为一穗，其大盈车，长几充箱，民得而上诸成王。”下传云“拔而贡之”，若是盈车之穗，不可手拔而贡，孔不用书传为说也。",
                    "zhushu": "",
                    "type": 2
                },
                {
                    "paragraph": "传“异𠭇”至“封晋”",
                    "zhushu": "",
                    "type": 2
                },
                {
                    "paragraph": "正义曰：“禾”者，和也。“异𠭇同颖”，是天下和同之象。成王以为周公德所感致，于时周公东征未还，故命唐叔以禾归周公于东也。归禾年月，史传无文，不知在启金縢之先后也。王启金縢，正当禾熟之月，若是前年得之，于时王疑未解，必不肯归周公，当是启金縢之后，喜得东土和平而有此应，故以归周公也。唐叔后封于晋，经史多矣，传言此者，欲见此时未封，知在邑内得之。昭元年左传称“成王灭唐，而封大叔焉”，所灭之唐即晋国是也。然则得禾之时，未封于唐，从后称之为“唐叔”耳。",
                    "zhushu": "",
                    "type": 2
                },
                {
                    "paragraph": "“周公”至“嘉禾”",
                    "zhushu": "",
                    "type": 2
                },
                {
                    "paragraph": "正义曰：周公既得王所命禾，乃陈天子归禾之命为文辞，称此禾之善，推美于成王。史叙其事，作嘉禾之篇。",
                    "zhushu": "",
                    "type": 2
                },
                {
                    "paragraph": "传“已得”至“称君”",
                    "zhushu": "",
                    "type": 2
                },
                {
                    "paragraph": "正义曰：郑云：“受王归已禾之命与其禾”，以为既得命，“禾”谓复得禾，义当然矣。成王归禾之命必归美周公，周公陈归禾之命又推美成王，是“善则称君”之义也。“善则称君”，坊记文也。",
                    "zhushu": "",
                    "type": 2
                },
                {
                    "paragraph": "传“天下”至“下亡”",
                    "zhushu": "",
                    "type": 2
                },
                {
                    "paragraph": "正义曰：“嘉”训善也，言此禾之善，故以“善禾”名篇。陈天子之命，故当布告天下，此以“善禾”为书之篇名，后世同颖之禾，遂名为“嘉禾”，由此也。二篇东征未还时事，微子受命应在此篇后。篇在前者，盖先封微子，后布此书故也。",
                    "zhushu": ""
                }
            ]
        },
        {
            "name": "周书康诰第十一",
            "paragraphs": [
                {
                    "paragraph": "周书康诰第十一",
                    "zhushu": ""
                },
                {
                    "paragraph": "“成王”至“梓材”",
                    "zhushu": "",
                    "type": 2
                },
                {
                    "paragraph": "正义曰：既伐叛人三监之管叔、蔡叔等，以殷余民国康叔为卫侯，周公以王命戒之，作康诰、酒诰、梓材三篇之书也。其酒诰、梓材亦戒康叔，但因事而分之。然康诰戒以德刑，又以化纣嗜酒，故次以酒诰。 卒若梓人之治材为器，为善政以结之。",
                    "zhushu": "",
                    "type": 2
                },
                {
                    "paragraph": "传“以三”至“主之”",
                    "zhushu": "",
                    "type": 2
                },
                {
                    "paragraph": "正义曰：此序亦与上相顾为首引。初言“三监叛”，又言“黜殷命”，此云“既伐管叔、蔡叔”。 言“以殷余民”，圻内之余民，故云“以三监之国康叔为卫侯”。然古字“邦”“封”同，故汉有上邦、下邦县，“邦”字如“封”字。此亦云“邦康叔”，若分器序云“邦诸侯”，故云“国康叔”。并以三监之地封之者，“周公惩其数叛，故使贤母弟主之”。此始一叛而云“数叛”者，以六州之众悉来归周，殷之顽民叛逆天命，至今又叛，据周言之，故云“数叛”。故多方云：“尔乃不大宅天命，尔乃屑播天命。”以不从天命，故云“叛”也。古者大国不过百里，周礼上公五百里，侯四百里，孟轲有所不信。费誓注云：“伯禽率七百里之内附庸诸侯。”则鲁犹非七百里之封。而康叔封千里者，康叔时为方伯，殷之圻内诸侯并属之，故得摠言“三监”。且其实地不方平，计亦不能大于鲁也。故左传云：“宋、卫，吾匹也。”又曰：“寡君未尝后卫君。”且言千里，亦大率言之耳。何者？邢在襄国，河内即东圻之限，故以赐诸侯。西山即有黎、潞、河、济之西，以曹地约有千里也。以此郑云“初封于卫，至子孙而并鄁、鄘”也。其地理志鄁、鄘之民皆迁，分卫民于鄁、鄘，故异国而同风，所以诗分为三。孔与同否未明也。既三年灭三监，七年始封康叔，则于其闲更遣人钱守，自不知名号耳。",
                    "zhushu": "",
                    "type": 2
                },
                {
                    "paragraph": "传“命康”至“封字”",
                    "zhushu": "",
                    "type": 2
                },
                {
                    "paragraph": "正义曰：以定四年左传祝佗云“命以康诰”，故以为“命康叔之诰”。知“康，圻内国名”者，以管、蔡、郕、霍皆国名，则康亦国名，而在圻内。马、王亦然。惟郑玄以“康”为谥号，以史记世家云“生康伯”故也。则孔以康伯为号谥，而康叔之“康”犹为国，而号谥不见耳。",
                    "zhushu": "",
                    "type": 2
                },
                {
                    "paragraph": "“惟三”至“诰治”",
                    "zhushu": "",
                    "type": 2
                },
                {
                    "paragraph": "正义曰：言惟以周公摄政七年之三月，始明死而生魄，月十六日己未，于时周公初造基趾，作新大邑于东国洛水之汭，四方之民大和悦而集会。言政治也。此所集之民，即侯、甸、男、采、卫五服。百官播率其民和悦，并见即事于周之东国，而周公皆慰劳劝勉之，乃因大封命，以康叔为卫侯，大诰以治道。",
                    "zhushu": "",
                    "type": 2
                },
                {
                    "paragraph": "传“周公”至“魄生”",
                    "zhushu": "",
                    "type": 2
                },
                {
                    "paragraph": "正义曰：知周公摄政七年之三月者，以洛诰即七年反政，而言新邑营及献卜之事，与召诰参同，俱为七年。 此亦言作新邑，又同召诰，故知七年三月也。若然，书传云：“四年建卫侯而封康叔，五年营成洛邑，六年制礼作乐。”明堂位云“昔者周公朝诸侯于明堂之位”，即云“颁度量，而天下大服”，又云“六年制礼作乐”。是六年已有明堂在洛邑而朝诸侯。言六年已作洛邑，而有明堂者，礼记后儒所录，书传伏生所造，皆孔所不用。始生魄，月十六日戊午，社于新邑之明日。“魄”与“明”反，故云“明消而魄生”。",
                    "zhushu": "",
                    "type": 2
                },
                {
                    "paragraph": "传“初造”至“集会”",
                    "zhushu": "",
                    "type": 2
                },
                {
                    "paragraph": "正义曰：所以初基东国洛者，以天下土中故也。其召诰与大司徒文之所出。 释言云：“集，会也。”以主治民，故民服悦而见太平也。“初基”者，谓初始营建基趾，作此新邑，此史摠序言之。郑以为此时未作新邑，而以“基”为谋，大不辞矣。",
                    "zhushu": "",
                    "type": 2
                },
                {
                    "paragraph": "传“此五”至“于周”",
                    "zhushu": "",
                    "type": 2
                },
                {
                    "paragraph": "正义曰：“男”下独有“邦”，以五服男居其中，故举中则五服皆有“邦”可知。言“邦”，见其国君焉。以大司马职、大行人，故知“五服，服五百里”。禹贡五服通王畿，此在畿外，去王城五百里，故𣫭畿计之，至卫服三千里，言“与禹贡异制”也。通王畿与不通为异。以此计畿之均，故须土中。若然，黄帝与帝喾居偃师，余非土中者，自由当时之宜，实在土中，因得而美善之也。不见要服者，郑云：“以远于役事而恒阙焉。”君行必有臣从，即卿大夫及士见，亦主其劳，故云五服之内，百官播率其民，和悦即事。以土功劳事，民之所苦也，而此和悦，见太平也。而书传云：“示之以力役，其且犹至，况导之以礼乐乎？”是也。",
                    "zhushu": "",
                    "type": 2
                },
                {
                    "paragraph": "传“周公”至“治道”",
                    "zhushu": "",
                    "type": 2
                },
                {
                    "paragraph": "正义曰：太保以戊申至七日庚戌，已云“庶殷攻位于洛汭”，则庶殷先与之期于前至也。周公以十二日乙卯“朝至于洛，则达观于新邑营”，此日当勉其民，此因命而并言之。序云“邦康叔”，“洪”，大也，为大封命，大诰康叔以治道也。郑玄以“洪”为代，言周公代成王诰。何故代诰而反诰王，呼之曰“孟侯”？为不辞矣。",
                    "zhushu": "",
                    "type": 2
                },
                {
                    "paragraph": "“王若”至“东土”",
                    "zhushu": "",
                    "type": 2
                },
                {
                    "paragraph": "正义曰：言周公称成王命，顺康叔之德而言曰：“命汝为孟侯。王又使我教命其弟小子封。 其所教命者，惟汝大明德之父文王，能显用俊德，慎去刑罚，以为教首，故惠恤穷民，不侮慢鳏夫寡妇，况贵强乎？其明德，用可用，敬可敬，其慎罚，威可威者，显此道以示民。用此道，故始为政于我区域诸夏，由是于我一二诸国皆以修治也。上政既修，我西上惟是怙恃文王之道，故其政教冒被四表，闻于上天，天美其治道。以此上天乃大命文王以诛杀之道，用兵除恶于殷，大受其王命，三分天下而有其二也。其所受二分者，于其国，于其民，惟是皆有次叙，以文王之教故也。汝寡有之兄武王，勉行文王之道，故受命克殷。今汝小子封故得在此东土为诸侯。是文王之道，明德慎罚，既用受命，武王无所复加，以为勉行，所以汝必法之。”",
                    "zhushu": "",
                    "type": 2
                },
                {
                    "paragraph": "传“周公”至“教训”",
                    "zhushu": "",
                    "type": 2
                },
                {
                    "paragraph": "正义曰：以“曰”者为命辞，故曰“周公称成王命，顺康叔之德，命为孟侯”。“孟，长也。五侯之长谓方伯”，使康叔为之长者，即州牧也。“五侯之长”，五等诸侯之长也。而左传云：“五侯九伯，汝实征之。”彼谓上公之伯，故征九伯。 而此“五侯”当州牧之“五侯”，与彼不同。王制有连、属、卒、伯也。 孔以五侯亦方伯，则四方者皆可为方伯，而此“方伯”自是州牧也。康叔以母弟令德受大国封命，固非卒及连、属也。虞、夏及周既有牧，又离骚云“伯昌作牧”，殷亦有牧、伯，四代皆通也，非如郑玄云“殷之州长曰伯”。以称“小子”为幼弱，故“明当受教训”，故云“使我命其弟”，为亲亲而使我用戒故也。此指命康叔为之，而郑以摠告诸侯，依略说以太子十八为孟侯，而呼“成王”，既礼制无文，义理骈曲，岂周公自许天子，以王为孟侯？皆不可信也。",
                    "zhushu": "",
                    "type": 2
                },
                {
                    "paragraph": "传“惟汝”至“教首”",
                    "zhushu": "",
                    "type": 2
                },
                {
                    "paragraph": "正义曰：以近而可法，不过子之法父，故举文王也。法者不过除恶行善，故云“明德慎罚”也。",
                    "zhushu": "",
                    "type": 2
                },
                {
                    "paragraph": "传“惠恤”至“示民”",
                    "zhushu": "",
                    "type": 2
                },
                {
                    "paragraph": "正义曰：“用可用，敬可敬”，即“明德”也。“用可用”，谓小德小官；“敬可敬”，谓大德大官；“刑可刑”，谓“慎罚”也。",
                    "zhushu": "",
                    "type": 2
                },
                {
                    "paragraph": "传“天美”至“武王”",
                    "zhushu": "",
                    "type": 2
                },
                {
                    "paragraph": "正义曰：天美文王，乃大命之。“杀兵殷”者，“殪”，杀也，“戎”，兵也。用诛杀之道，以兵患殷。文王以伐殷事未卒，而言“杀兵殷”者，谓三分有二，为灭殷之资也。",
                    "zhushu": "",
                    "type": 2
                },
                {
                    "paragraph": "“王曰呜呼封汝”至“王命”",
                    "zhushu": "",
                    "type": 2
                },
                {
                    "paragraph": "正义曰：既言文王“明德慎罚”之训，武王尚行之，汝既得为君，方别陈明德之事，故称王命而言曰：“呜呼！ 封，汝常念我所以告汝之言哉！今治民所行，将在敬循汝文德之父，继其所闻者，服行其德言以为政教。汝往之国，当分布求于殷先智王之道，用安治民。不但法其先君，汝又当须大远求商家耇老成人之道，居之于心，即知训民矣。其外又更当别求所闻父兄用古先智王之道，用其安者以安民，即古虞、夏之道也。人事既然，又阐大于天之道而为顺德，又加之宽容，则汝身不见废，常在王命。”",
                    "zhushu": "",
                    "type": 2
                },
                {
                    "paragraph": "传“今治”至“政教”",
                    "zhushu": "",
                    "type": 2
                },
                {
                    "paragraph": "正义曰：“继其所闻，服行其德言”者，谓文王先有所闻善事，今令康叔继续其文王所闻善事，被服而施行其德言，“以为政教”也。",
                    "zhushu": "",
                    "type": 2
                },
                {
                    "paragraph": "传“汝当”至“训民”",
                    "zhushu": "",
                    "type": 2
                },
                {
                    "paragraph": "正义曰：上云“敷求殷先哲王”，谓求殷之贤君。此言“求商家耇老成人”，谓求殷之贤臣。“大远”者，备徧求之。",
                    "zhushu": "",
                    "type": 2
                },
                {
                    "paragraph": "传“又当”至“安民”",
                    "zhushu": "",
                    "type": 2
                },
                {
                    "paragraph": "正义曰：以父兄乃所居殷外，故云“别求”。上只言“遹乃文考”，并言“兄”者，以上云“寡兄朂”，则以文、武道同，言文可以兼武，故并言“父兄”也。“古先哲王”，郑云“虞、夏也”，孔亦当然。以上代与今事远，不可以同，故言“用其安者”。",
                    "zhushu": "",
                    "type": 2
                },
                {
                    "paragraph": "传“大于”至“王命”",
                    "zhushu": "",
                    "type": 2
                },
                {
                    "paragraph": "正义曰：以天道人用而光大之，故因云“大”也。其文王及殷古先哲王，与天其道不异，以前后圣迹虽殊，同天不二也。以康叔亚圣大贤，治殷余恶，故使之用天道为顺德也。",
                    "zhushu": "",
                    "type": 2
                },
                {
                    "paragraph": "“王曰呜呼小”至“新民”",
                    "zhushu": "",
                    "type": 2
                },
                {
                    "paragraph": "正义曰：所明而云行天人之德者，其要在于治民，故言王曰：“呜呼！小子封，治民为善而除恶政，当如痛病在汝身，欲去之。敬行我言哉。所以去恶政者，以天德可畏者，以其辅诚故也。以民情大率可见，所以可见者，以小人难安也。安之既难，其往治之。当尽汝心为政，无自安好逸豫而宽纵，乃其可以治民。我闻古遗言曰：‘ 人之怨不在事大，或由小事而起。虽由小事而起，亦不恒在事小。因小至大，是为民所怨，事不可为。当使施顺，令不顺者顺；勉力劝行，令不勉者勉。则其怨小大都消，令汝消怨者已乎！’汝惟小子，乃当服行政德，惟𢎞大王道，上以应天，下以安我所受殷民。不但汝身所当行，此亦惟助王者居顺天命，为民日新之教。”",
                    "zhushu": "",
                    "type": 2
                },
                {
                    "paragraph": "传“恫痛”至“我言”",
                    "zhushu": "",
                    "type": 2
                },
                {
                    "paragraph": "正义曰：“恫”，声类于痛，故“恫”为痛也。“𤸄，病”，释诂文。以“痛病在汝身”，以述治民，故务除恶政如已病也。戒之而言“敬”，故知“敬行我言”也。郑玄云：“刑罚及已为痛病。”其义不及去恶若已病也。",
                    "zhushu": "",
                    "type": 2
                },
                {
                    "paragraph": "传“天德”至“难安”",
                    "zhushu": "",
                    "type": 2
                },
                {
                    "paragraph": "正义曰：人情所以大可见者，以小人难安为可见，故须安之。",
                    "zhushu": "",
                    "type": 2
                },
                {
                    "paragraph": "传“不在”至“者勉”",
                    "zhushu": "",
                    "type": 2
                },
                {
                    "paragraph": "正义曰：以致怨恐谓由大恶，故云“不在大，起于小”，言怨由小事起。“不在小”者，谓为怨不恒在小，言其初小，渐至于大怨，故“使不顺者顺，不勉者勉”，其怨自消也。",
                    "zhushu": "",
                    "type": 2
                },
                {
                    "paragraph": "传“𢎞王”至“之教”",
                    "zhushu": "",
                    "type": 2
                },
                {
                    "paragraph": "正义曰：“亦所以惟助王者”，言非直康叔身行有益，亦惟助王者居顺天命。 “为民日新之教”，谓渐致太平，政教日日益新也。",
                    "zhushu": "",
                    "type": 2
                },
                {
                    "paragraph": "“王曰呜呼封敬”至“可杀”",
                    "zhushu": "",
                    "type": 2
                },
                {
                    "paragraph": "正义曰：以上既言“明德”之理，故此又云“慎罚”之义。而王言曰：“呜呼！ 封，又当敬明汝所行刑罚，须明其犯意。人有小罪，非过误为之，乃惟终身自为不常之行，用犯汝。如此者，有其罪小，乃不可不杀，以故犯而不可赦。若人乃有大罪，非终行之，乃惟过误为之，以此故当尽断狱之道，以穷极其罪。是人所犯，乃不可以杀，当以罚宥论之，以误故也。即原心定罪，断狱之本，所以须敬明之也。”",
                    "zhushu": "",
                    "type": 2
                },
                {
                    "paragraph": "“王曰呜呼封有”至“刵人”",
                    "zhushu": "",
                    "type": 2
                },
                {
                    "paragraph": "正义曰：以刑者政之助，不得已即用之，非情好杀害，故又本于政，不可以滥刑。而王言曰：“呜呼!封，欲正刑之本要，而汝政教有次叙，是乃治理大明，则民服。惟民既服从化，其自敕正勉力而平和。然政之化恶为善，若有病而欲去之，治之以理，则惟民其尽弃恶而修善。言爱养人若母之安赤子，惟民为善，其皆安治。为政保民之如此，不可行以淫刑。 岂非汝封得刑人杀人乎？”言得刑杀。“不可以得，故而有滥刑人杀人无辜也。非汝封又曰劓刵人？无以得，故而有所滥劓刵人之无罪者也。”",
                    "zhushu": "",
                    "type": 2
                },
                {
                    "paragraph": "传“化恶”至“修善”",
                    "zhushu": "",
                    "type": 2
                },
                {
                    "paragraph": "正义曰：人之有疾，治之以理则疾去。人之有恶，化之以道则恶除。",
                    "zhushu": "",
                    "type": 2
                },
                {
                    "paragraph": "传“爱养”至“安治”",
                    "zhushu": "",
                    "type": 2
                },
                {
                    "paragraph": "正义曰：既去恶，乃须爱养之为善。人为上养，则化所行，故言“其皆安治”。子生赤色，故言“赤子”。",
                    "zhushu": "",
                    "type": 2
                },
                {
                    "paragraph": "传“劓截”至“得行”",
                    "zhushu": "",
                    "type": 2
                },
                {
                    "paragraph": "正义曰：以国君故得专刑杀于国中，而不可滥其刑，即墨、劓、剕、宫也。“劓”在五刑为截鼻，而有“刵”者，周官五刑所无，而吕刑亦云“劓刵”。易噬嗑上九云：“何校灭耳。”郑玄以臣从君坐之刑，孔意然否未明，要有刵而不在五刑之类。言“又曰”者，周公述康叔，岂非汝封又自言曰得劓刵人？此“又曰”者，述康叔之“又曰”。",
                    "zhushu": "",
                    "type": 2
                },
                {
                    "paragraph": "“王曰外事”至“要囚”",
                    "zhushu": "",
                    "type": 2
                },
                {
                    "paragraph": "正义曰：言不滥刑，不但国内。 而王言曰：“若外土诸侯奉王事以至汝，汝当布陈是刑法，以司牧其众，及此殷家刑罚有伦理者，兼用之。”周公又重言曰：“既用刑法，要察囚情，得其要辞，以断其狱，当须服膺思念之五日六日，次至于十日，远至于三月一时，乃大断囚之要辞。”言必反复重之，如此乃得无滥故耳。",
                    "zhushu": "",
                    "type": 2
                },
                {
                    "paragraph": "传“言外”至“用之”",
                    "zhushu": "",
                    "type": 2
                },
                {
                    "paragraph": "正义曰：外土以狱事上于州牧之官，为奉王事，汝当用刑书，为布陈是刑法，为“司牧其众”，故受而听之。既卫居殷墟，又周承于殷后，刑书相因，故兼用其有理者。谓当时刑书或无正条，而殷有故事可兼用，若今律无条，求故事之比也。“臬”为准限之义，故为法也。",
                    "zhushu": "",
                    "type": 2
                },
                {
                    "paragraph": "传“要囚”至“之至”",
                    "zhushu": "",
                    "type": 2
                },
                {
                    "paragraph": "正义曰：言“要囚”，明取要辞于囚，以思讫事定，故言乃大断之。 多至三月，故云“反复思念，重刑之至”。顾氏云：“又曰者，周公重言之也。”",
                    "zhushu": "",
                    "type": 2
                },
                {
                    "paragraph": "“王曰汝”至“乃知”",
                    "zhushu": "",
                    "type": 2
                },
                {
                    "paragraph": "正义曰：此又申上既“要囚”“思念”，定其大断若为。而王言曰：“汝当陈是刑书之法以行事。其刑法断狱，用殷家所行常法故事，其陈法殷彝，皆用其合宜者以刑杀，勿用以就汝封意之所安而自行也，以用心不如依法故耳。言汝不但依法，乃使汝所行尽顺，曰是有次叙，犹当自惟曰：‘未有顺事，其有余若不足故耳！’必期汝于大幸已乎！汝惟小子耳，而他人未其有若汝封之心。”言汝心最善。“汝心既善，我心我德惟汝所委知也”。",
                    "zhushu": "",
                    "type": 2
                },
                {
                    "paragraph": "传“陈是”至“故事”",
                    "zhushu": "",
                    "type": 2
                },
                {
                    "paragraph": "正义曰：“陈是法事”，即上“汝陈时臬事”。“罚蔽殷彝”，即上“殷罚有伦”。上据有初思念得失，此据临时行事也。",
                    "zhushu": "",
                    "type": 2
                },
                {
                    "paragraph": "传“已乎”至“款心”",
                    "zhushu": "",
                    "type": 2
                },
                {
                    "paragraph": "正义曰：此言“我”，我王也。以王命，故言王为“我”，以康叔为“已”。若汝不善，我王家心德汝所不知，则我不顺命汝款曲之心。只由汝最善，我王心德汝所偏知，故我王命汝以款曲之心。述康叔为言，故云“已”，欲令康叔明识此意也。",
                    "zhushu": "",
                    "type": 2
                },
                {
                    "paragraph": "“凡民”至“弗憝”",
                    "zhushu": "",
                    "type": 2
                },
                {
                    "paragraph": "正义曰：言人所慎刑者，以凡民所用得罪者，𡨥盗攘窃于外奸内宄，而杀害及颠越于人以取货利也。自强为之而不畏死，此为人无不恶之者，以此须刑绝之，故当慎刑罚耳。",
                    "zhushu": "",
                    "type": 2
                },
                {
                    "paragraph": "传“凡民”至“货利”",
                    "zhushu": "",
                    "type": 2
                },
                {
                    "paragraph": "正义曰：“自”，用也。言所用得罪者，由“寇攘”也。而为之于外内既有劫窃，其劫窃皆有杀有伤，越人谓不死而伤，皆为之而取货利故也。",
                    "zhushu": "",
                    "type": 2
                },
                {
                    "paragraph": "传“暋强”至“绝之”",
                    "zhushu": "",
                    "type": 2
                },
                {
                    "paragraph": "正义曰：“暋，强也”，于盘庚已训。 而此重详之，以由此得罪，当须绝之。",
                    "zhushu": "",
                    "type": 2
                },
                {
                    "paragraph": "“王曰封元”至“无赦”",
                    "zhushu": "",
                    "type": 2
                },
                {
                    "paragraph": "正义曰：以是所用得其罪，不但𡨥盗。王命而言曰：“封，非于骨肉之人为大恶，犹尚为人所大恶之，况惟不孝父母、不友兄弟者？其罪莫大于不孝也。何者？为人之子，不能敬身服行其父事，而怠忽其业，大伤其父心，是不孝也； 于为人父，不能字爱其子，乃疾恶其子，是不慈也； 于为人弟，不能念天之明道，故乃不能恭事其兄，是不恭也； 为人兄，亦不能念稚子之可哀哉，大不友爱于弟，是不友也。惟人所行以至此不孝不友者，岂不由我执政之人道教不至，以得此罪乎？既人罪由教而致，天惟与我民以五常之性，使有恭孝。废弃不行，是大灭乱天道也。以由我灭乱，曰：‘乃其疾用文王所作违教之罚，刑此乱五常者，不可赦放也。’”",
                    "zhushu": "",
                    "type": 2
                },
                {
                    "paragraph": "传“大恶”至“不友”",
                    "zhushu": "",
                    "type": 2
                },
                {
                    "paragraph": "正义曰：言将有作奸宄大恶，“犹为人所大恶”，况不孝父母、不善兄弟者乎？孝经云：“五刑之属三千，而罪莫大于不孝”是也。释亲云：“善父母为孝，善兄弟为友。”下文不言“母”，母同于父。 父子尊卑而异等，故“孝”名上不通于下。其兄弟虽有长幼而同伦，故共“友”名也。",
                    "zhushu": "",
                    "type": 2
                },
                {
                    "paragraph": "传“为人”至“不孝”",
                    "zhushu": "",
                    "type": 2
                },
                {
                    "paragraph": "正义曰：“考”亦通生死，即此文及酒诰是也。下曲礼云“死曰考”，是对例耳。人子以述成父事为孝。 “怠忽其业”，即“其肯曰我有后，不弃基”，故为大伤父心，即是上不孝也。则子不述父事，当轻于盗杀，况以为甚者？ 此圣人缘心立法，人莫不缘身本于父母也。自亲以及物，天然之理，故孝经曰：“不爱其亲而爱他人者，谓之悖德。不敬其亲而敬他人者，谓之悖礼。以顺则逆，民无则焉。不在于善，而皆在于凶德”是也。以此言贼杀他人，罪小于骨肉相乖阻。 但于他人言其极者，于亲言其小者，小则有不和詈争斗讼相伤者也。于亲小则伤心，大乃逆命，敺骂杀害，互相发起而可知也。",
                    "zhushu": "",
                    "type": 2
                },
                {
                    "paragraph": "传“于为”至“不慈”",
                    "zhushu": "",
                    "type": 2
                },
                {
                    "paragraph": "正义曰：上文不言“不慈”，意以“不孝”为摠焉。父当言“义”，而云“不慈”者，以父母于子并为慈，因父有爱敬多少而分之，言父义母慈，而由慈以义，故虽义言“不慈”，且见父兼母耳。",
                    "zhushu": "",
                    "type": 2
                },
                {
                    "paragraph": "传“于为”至“不恭”",
                    "zhushu": "",
                    "type": 2
                },
                {
                    "paragraph": "正义曰：善兄弟曰“友”。 此言“不恭”者，友，思念之辞，兄弟同伦，故俱言“友”。虽同伦而有长幼，其心友而貌恭，故因兄弟而分“友”文为二，而言“恭”也。“五教”，即左传文十八年史克言也。于此言“天之明道”者，父子天性，不嫌非天明，故于兄弟言之。因上先言“不孝”，先言子于父，故此“不友”先言弟于兄。 若举中以见上下，故此言天明，见五教皆是。即孝经云“则天之明”，左传云“为父子兄弟姻媾以象天明”，是于天理常然，为天明白之道。",
                    "zhushu": "",
                    "type": 2
                },
                {
                    "paragraph": "传“为人”至“不友”",
                    "zhushu": "",
                    "type": 2
                },
                {
                    "paragraph": "正义曰：言“亦”者，以兄弟同等而相亦，所谓周书云：“父子兄弟，罪不相及”，即此文也。不孝罪子，非及于父之辈，理所当然。而周官邻保以比伍相及，而赵商疑而发问，郑答云：“周礼太平制，此为居殷乱而言， 斯不然矣。康诰所云以骨肉之亲，得相容隠，故左传云‘父子兄弟，罪不相及。’周礼所云据疏人相督率之法，故相连获罪。故今之律，今大功已上得相容隐，邻保罪有相及是也。”",
                    "zhushu": "",
                    "type": 2
                },
                {
                    "paragraph": "“不率”至“以怿”",
                    "zhushu": "",
                    "type": 2
                },
                {
                    "paragraph": "正义曰：言灭五常之害当除。凡民不循大道、五常之教犹刑之，况在外土掌庶子之官，主于训民？惟其正官之人及于小臣诸有符节者，并为教首，其心不循大常，岂可赦也？以人之须有五常，汝今往之国，乃当分别播布德教，以立民大善之誉。若不念我言，不用我法，即病其为君之道，是汝长为恶矣。以此惟我亦恶汝也。已乎！ 既恶不可为，汝乃其疾用此典刑宜于时世者，循理以刑杀乱常者，则亦惟为人君，惟为人长之正道。既为人君长，不能治其五教，施于家人之道，则于其卑小臣、外上正官之吏，惟为威暴，惟为酷虐，大放弃王命矣。如是乃由汝非以道德用治之故，由此汝亦无得不能敬其常事。汝用宽民之道，当思惟念用文王之所敬畏而法之。汝以此行宽民之政，曰：“我愿惟有及于古。”则我一人天子以此悦怿汝德矣。汝惟宜勤之。",
                    "zhushu": "",
                    "type": 2
                },
                {
                    "paragraph": "传“戛常”至“犯乎”",
                    "zhushu": "",
                    "type": 2
                },
                {
                    "paragraph": "正义曰：“戛”，犹楷也。言为楷模之常，故“戛”为常也。述上“凡民自得罪”，故言“凡民不循大常之教”也。“犹刑之”，即上云“刑兹无赦”故也。亦愚以况智，故言“况在外掌众子之官主训民者，而亲犯乎”。即周官云“诸子”，文王世子云“庶子”也。以致教诸子，故为“训人”。周礼诸子之官亦是王朝之臣，言“在外”者，对父子兄弟为外。惟举庶子之官者，以其教训公卿子弟最为急故也。郑玄以“训人”为师长，亦各一家之道也。",
                    "zhushu": "",
                    "type": 2
                },
                {
                    "paragraph": "传“惟其”至“之科”",
                    "zhushu": "",
                    "type": 2
                },
                {
                    "paragraph": "正义曰：“正官之人”，若周官三百六十职正官之首。“于小臣诸有符节”者，谓正人之下，非长官之身，下至符吏。“诸有符节”，为教人之故，故言“有符节”者，非要行道之符节。 若为官行文书而有符，今之印者也。以上况之，故言“不循大常，亦在无赦之科”矣。在军者有旌节，亦得为有符节耳。",
                    "zhushu": "",
                    "type": 2
                },
                {
                    "paragraph": "传“汝今”至“恶汝”",
                    "zhushu": "",
                    "type": 2
                },
                {
                    "paragraph": "正义曰：言“分别播布德教”，谓分遣卿大夫为之教民使善而已。有善誉，是“立民以大善之誉”。",
                    "zhushu": "",
                    "type": 2
                },
                {
                    "paragraph": "传“汝乃”至“正道”",
                    "zhushu": "",
                    "type": 2
                },
                {
                    "paragraph": "正义曰：此用宜于时，以刑杀上不循五常之道者。其“君长”，对则大夫为长，散则人君为长，君而居之，是君亦与长为一。孝经对例以长为大夫耳。",
                    "zhushu": "",
                    "type": 2
                },
                {
                    "paragraph": "传“为人”至“之故”",
                    "zhushu": "",
                    "type": 2
                },
                {
                    "paragraph": "正义曰：以五常父、母、兄、弟、子，即“家人之道”，易有家人卦，亦与此同也。不行五教，为“不能治家人之道”。家人不治，则君不明，君既不明，则不察下故，则“于其小臣、外正官之吏，并为威虐，大放弃王命”。 “非德用治”，是不明为非德也。",
                    "zhushu": "",
                    "type": 2
                },
                {
                    "paragraph": "传“常事”至“法之”",
                    "zhushu": "",
                    "type": 2
                },
                {
                    "paragraph": "正义曰：“常事”，常所行之事也。人见寻常不为异，故轻之而以为戒。文王所“敬忌”，即敬德忌刑，郑云“祇祇、威威”是也。",
                    "zhushu": "",
                    "type": 2
                },
                {
                    "paragraph": "传“汝行”至“汝德”",
                    "zhushu": "",
                    "type": 2
                },
                {
                    "paragraph": "正义曰：宽则得众，故五教在宽。上既言“乃由𥙿民”，此又叠之。“汝行宽民之政，曰：‘我惟有及于古。’”即古贤诸侯，汝恶我则恶之，汝善我则爱之，以此我一人悦怿汝德也。",
                    "zhushu": "",
                    "type": 2
                },
                {
                    "paragraph": "“王曰封𠁊”至“厥邦”",
                    "zhushu": "",
                    "type": 2
                },
                {
                    "paragraph": "正义曰：既言德刑事终，而摠言之。我所以令汝明德慎罚以施政者。 王命所以言曰：“封，为人君当明惟为治民之道而善安之，故我以是须汝善安民，故我其惟念殷先智圣王之德，用安治民，为求而等之。我于民未治之时，尚求等殷先智王，况今民无道不之而易化？ 汝若不以道训之，则无善政在其国，所以须安民以德刑也。”",
                    "zhushu": "",
                    "type": 2
                },
                {
                    "paragraph": "传“明惟”至“安之”",
                    "zhushu": "",
                    "type": 2
                },
                {
                    "paragraph": "正义曰：以慎德刑为明治民之道，教之五常为“善”，富而不扰为“安”也。郑以“迪”为下读，各为一通也。",
                    "zhushu": "",
                    "type": 2
                },
                {
                    "paragraph": "传“治民”至“其国”",
                    "zhushu": "",
                    "type": 2
                },
                {
                    "paragraph": "正义曰：以已喻康叔，言我未治之时，“乃欲求等殷先智王”以致太平者，“况今民无道不之”，言易从教。 不以正道训民，民则不知道，故“无善政在其国”，为无“吉康”也。",
                    "zhushu": "",
                    "type": 2
                },
                {
                    "paragraph": "“王曰封予”至“于天”",
                    "zhushu": "",
                    "type": 2
                },
                {
                    "paragraph": "正义曰：以汝须善政在国，令我民安，当为政以慎德刑为教。 故王又命之曰：“封，我惟不可不视古义，告汝施德之说于罚之所行。”欲其勤德慎刑也。“假令惟天下民不安，未定其心，于周教道屡数而未和同，明惟天其以民不安其罚诛我，我其不怨于天。则汝不治，是其罪。我罚汝，汝亦不可怨我。我以民之不安，惟其罚之。无在大邑，无在多民。以少犹诛罚，况曰为君不慎德刑，其上明闻于天？”是为罪大不可赦。",
                    "zhushu": "",
                    "type": 2
                },
                {
                    "paragraph": "传“我惟”至“慎刑”",
                    "zhushu": "",
                    "type": 2
                },
                {
                    "paragraph": "正义曰：以“敷求殷先哲王”，及“别求古先哲王”，为已视古义也。德由说而罚须行，故“德”之言“说”，而“罚”言“行”也。以事终而结上，故云“德刑”也。",
                    "zhushu": "",
                    "type": 2
                },
                {
                    "paragraph": "传“假令”至“之言”",
                    "zhushu": "",
                    "type": 2
                },
                {
                    "paragraph": "正义曰：天下不安为摠说。 所以不安，犹“未定其心，于周道屡数而未和同”也。时已大和会，故言“假令”，设不和同事言耳。",
                    "zhushu": "",
                    "type": 2
                },
                {
                    "paragraph": "传“明惟”至“怨我”",
                    "zhushu": "",
                    "type": 2
                },
                {
                    "paragraph": "正义曰：顾氏云：“明惟天者，言天明察在上，见民不安，乃以刑罚诛戮于我。”",
                    "zhushu": "",
                    "type": 2
                },
                {
                    "paragraph": "传“民之”至“罪大”",
                    "zhushu": "",
                    "type": 2
                },
                {
                    "paragraph": "正义曰：此摠德刑而直云“不慎罚”者，政以德为主，不嫌不明，政失由于滥刑，故举“罚”以言之。下言“无作怨”，以失罚为罪大。",
                    "zhushu": "",
                    "type": 2
                },
                {
                    "paragraph": "“王曰呜呼封”至“瑕殄”",
                    "zhushu": "",
                    "type": 2
                },
                {
                    "paragraph": "正义曰：以罚不可失，故王命言曰：“呜呼！ 封，当修已以敬哉！ 无为可怨之事。勿用非善谋、非常法，而以决断行是诚信之道，大当法为机敏之德。用是信敏安汝心，顾省汝德，广远汝谋，能行宽政，乃以民安，则我不于汝罪过而绝亡汝。”",
                    "zhushu": "",
                    "type": 2
                },
                {
                    "paragraph": "传“断行”至“有功”",
                    "zhushu": "",
                    "type": 2
                },
                {
                    "paragraph": "正义曰：以诚在于心，故决断行之。亦心诚而行敏，为见事之速。事有善而须德法，故云“大法敏德”也。正以此二者，以“信则人任焉，敏则有功”故也。论语文。",
                    "zhushu": "",
                    "type": 2
                },
                {
                    "paragraph": "传“用是”至“长久”",
                    "zhushu": "",
                    "type": 2
                },
                {
                    "paragraph": "正义曰：上文有“忱”有“敏”，此惟云“用是诚道”，不云“敏”者，“敏”在“诚”下，亦用之可知。",
                    "zhushu": "",
                    "type": 2
                },
                {
                    "paragraph": "“王曰呜呼肆”至“乂民”",
                    "zhushu": "",
                    "type": 2
                },
                {
                    "paragraph": "正义曰：与上相首引。王命言曰：“呜呼！ 以民安则不汝绝亡之故，汝小子封，当念天命之不于常也。汝行善则得之，行恶则失之。汝念此无常哉。无绝弃我言而不念。若享有国土，当明汝服行之教令使可法，髙大汝所听，用先王道德之言以安治民也。”",
                    "zhushu": "",
                    "type": 2
                },
                {
                    "paragraph": "传“享有”至“可则”",
                    "zhushu": "",
                    "type": 2
                },
                {
                    "paragraph": "正义曰：以不瑕殄，即“享有国土”也。“服行之命”，谓德刑也。",
                    "zhushu": "",
                    "type": 2
                },
                {
                    "paragraph": "“王若”至“世享”",
                    "zhushu": "",
                    "type": 2
                },
                {
                    "paragraph": "正义曰：以须髙听治民，故王命顺其德而言曰：“汝往之国哉，封乎！勿废所宜敬之常法。”即听用我诰是也。“汝如此，则汝乃得以殷民世世享国而言不绝，国祚短长由德也。”又言“王若曰”者，一篇终始言之，明于中亦有“若”也。",
                    "zhushu": ""
                }
            ]
        },
        {
            "name": "周书酒诰第十二",
            "paragraphs": [
                {
                    "paragraph": "周书酒诰第十二",
                    "zhushu": ""
                },
                {
                    "paragraph": "传“康叔”至“酒诰”",
                    "zhushu": "",
                    "type": 2
                },
                {
                    "paragraph": "正义曰：以梓材云“若兹监”，故云“康叔监殷民”也。郑以为“连属之监，则为牧而言”，然康叔时实为牧，而所戒为居殷墟化纣余民，不主于牧。下篇云“监”，“监”亦指为君言之也。明“监”即国君监一国，故此言“监殷民”，不言“监一州”，若大宰之“建牧立监”也。",
                    "zhushu": "",
                    "type": 2
                },
                {
                    "paragraph": "“王若”至“惟辜”",
                    "zhushu": "",
                    "type": 2
                },
                {
                    "paragraph": "正义曰：周公以王命诰康叔，顺其事而言曰：“汝当明施大教命于妹国，而戒之以酒。所以须戒酒者，以汝父于庙次穆考文王，始国在西土岐周为政也。其诰慎所职众国众士于少正官、御治事吏，朝夕敕之曰：‘惟祭祀而用此酒，不常为饮也。’所以不常为饮者，以惟天之下教命，始令我民知作酒者，惟为大祭祀，故以酒为祭，不主饮。故天下威罚于我民，用使之大为乱，以丧其德，亦无非以酒为行而用之。故于小大之国，用使之丧亡，亦无非以酒为罪。以此众事少正，皆须戒酒也。是文王以酒为重戒，汝不可不法也。”",
                    "zhushu": "",
                    "type": 2
                },
                {
                    "paragraph": "传“周公”至“北是”",
                    "zhushu": "",
                    "type": 2
                },
                {
                    "paragraph": "正义曰：此为下之目，故言“明施大教命于妹国”。此“妹”与“沬”一也，故“沬”为地名，“纣所都朝歌以北”。但妹为朝歌之所居也，朝歌近妹邑之南，故云“以北”是。诗又云“沬之东矣”“沬之郷矣”，即东与北为乡也。妹属鄘，纣所都在妹，又在北与东，是地不方平，偏在鄘多故也。马、郑、王本以文涉三家而有“成”字。郑玄云“成王，所言成道之王”，三家云“王年长，骨节成立”，皆为妄也。",
                    "zhushu": "",
                    "type": 2
                },
                {
                    "paragraph": "传“父昭”至“之政”",
                    "zhushu": "",
                    "type": 2
                },
                {
                    "paragraph": "正义曰：以“穆”连“考”，故以昭穆言之。文王庙次为穆，以周自后稷以至文王十五世。案世本云：“后稷生下窋为昭，不窋生鞠陶为穆。鞠陶生公刘为昭，公刘生庆节为穆。庆节生皇仆为昭，皇仆生羌弗为穆。羌弗生毁榆为昭，毁榆生公飞为穆。公飞生髙圉为昭，髙圉生亚圉为穆。亚圉生组绀为昭，组绀生大王亶父为穆，亶父生季历为昭，季历生文王为穆。”据世次，偶为穆也。左传曰：“大伯、虞仲，大王之昭，言大王为穆，而子为昭。”又曰：“虢仲、虢叔，王季之穆，亦王季为昭，而子为穆，与文王同穆也。又管、蔡、郕、霍等十六国，亦曰文王之昭，则以文王为穆，其子与武王为昭”。又曰“邘、晋、应、韩，武之穆”，以继武王为昭也。“将言始国在西土，西土，歧周之政”者，据今本先，故言“始”，谓初始为政，然则居丰前，故云“西土”，欲将言道文王诰毖庶邦以下之政，故先本之云“肈国在西土”。",
                    "zhushu": "",
                    "type": 2
                },
                {
                    "paragraph": "传“文王”至“常饮”",
                    "zhushu": "",
                    "type": 2
                },
                {
                    "paragraph": "正义曰：告敕使之敬慎，故曰“告慎”。其“众国”，即众多国君。“众士”，朝臣也。既摠呼为“士”，则卿大夫俱在内。“少正、御治事”，以其卑贱，更别目之。“朝夕敕之”，丁宁慎之至也。",
                    "zhushu": "",
                    "type": 2
                },
                {
                    "paragraph": "传“惟天”至“祭祀”",
                    "zhushu": "",
                    "type": 2
                },
                {
                    "paragraph": "正义曰：世本云：“仪狄造酒，夏禹之臣。”又云：“杜康造酒”，则人自意所为。言“天下教命”者，以天非人，不因人为者，亦天之所使，故凡造立皆云本之天。“元祀”者，言酒惟用于大祭祀，见戒酒之深也。顾氏云：“元，大也。”洛诰“称秩元祀”，孔以为“举秩大祀”。大刘以“元”为始，误也。",
                    "zhushu": "",
                    "type": 2
                },
                {
                    "paragraph": "传“天下”至“乱行”",
                    "zhushu": "",
                    "type": 2
                },
                {
                    "paragraph": "正义曰：民自饮酒致乱，以被威罚。 言“天下威”者，亦如上言天之下教命，令民作酒也。为乱而罪，天理当然，故曰“天讨有罪，五刑五用哉”。俗本云“不为乱行”，定本云“亦为乱行”，俗本误也。",
                    "zhushu": "",
                    "type": 2
                },
                {
                    "paragraph": "传“于小”至“为罪”",
                    "zhushu": "",
                    "type": 2
                },
                {
                    "paragraph": "正义曰：“小大之国”，谓诸侯之国有小大也。上言“民用大乱”，指其身为罪。此言“邦用丧”，言其邦国丧灭。上文摠谓贵贱之人，此则专指诸侯之身故也。惟行用酒，惟罪身得罪，亦互相通也。",
                    "zhushu": "",
                    "type": 2
                },
                {
                    "paragraph": "“文王”至“惟一”",
                    "zhushu": "",
                    "type": 2
                },
                {
                    "paragraph": "正义曰：前文王戒酒，以为所供当重饮之则有灭亡之害。此更戒之，令以德自将，不可常饮。故又云文王诰教其民之小子，与正官之下有职事之人，谓群吏，汝等无得常饮酒也。于所治众国之君臣民众等，言饮酒惟当因祭祀，以德自将，无今至醉。又自申文王之教小子者，不但身自教之，又化民使自教其子弟。惟教其民曰：“惟我民等，当教道子孙小子，令土地所生之物皆爱惜之，则其心善矣。”以爱物则不为酒而损秏故也。既父祖禀文王之教以化其子孙，而子孙能聪审听用祖考之常训，言爱物以戒酒也。不但民之小子为然，其于小大德之士大夫等，亦皆能念行文王之德，以教其子孙，故子孙亦聪听之。小子惟皆专一而戒其酒，其民及在位，不问贵贱，子孙皆化，则至成长为德可知也。",
                    "zhushu": "",
                    "type": 2
                },
                {
                    "paragraph": "传“小子”至“饮酒”",
                    "zhushu": "",
                    "type": 2
                },
                {
                    "paragraph": "正义曰：知“小子”谓“民之子孙”者，以下文云“我民迪小子”，又云“奔走事厥考、厥长”，故知“小子”谓“民之子孙”也。知“有正、有事”非士大夫，而云“正官治事谓下群吏”者，以文与“小子”相连，故知是正官下治事之群吏。",
                    "zhushu": "",
                    "type": 2
                },
                {
                    "paragraph": "传“于所”至“至醉”",
                    "zhushu": "",
                    "type": 2
                },
                {
                    "paragraph": "正义曰：以述上文内外双举，此为小子及民与士大夫可知。其外宜有国君，故下云指戒康叔为国之事，故摠言众国惟于祭祀得饮酒，犹“以德自将，无令至醉”。大传因此言宗室将有事，族人皆入侍，得有醉与不醉而出与不出之事，而“以德自将，无令至醉”，亦一隅之验。文王为诸侯而云“众国”者，文王为西伯，又三分有二诸侯，故得戒众国也。",
                    "zhushu": "",
                    "type": 2
                },
                {
                    "paragraph": "传“文王”至“心善”",
                    "zhushu": "",
                    "type": 2
                },
                {
                    "paragraph": "正义曰：以“惟曰”为教辞，故言文王化我民爱惜土物而不损秏，则不嗜酒，故心善”。",
                    "zhushu": "",
                    "type": 2
                },
                {
                    "paragraph": "“妹土”至“王家”",
                    "zhushu": "",
                    "type": 2
                },
                {
                    "paragraph": "正义曰：既上言文王之教，今指戒康叔之身，实如汝当法文王断酒之法，故今往当使妹土之人继尔股肱之教，为纯一之行。其当勤于耕种黍稷，奔驰趋走，供事其父与兄。其农功既毕，始牵车牛远行贾卖，用其所得珍异孝养其父母。父母以子如此，善子之行，子乃自洗絜，谨敬厚致，用酒以养，此亦小子土物爱也。又谓汝众士有正之人，及于众伯君子、长官大夫、统众士有正者，其汝亦常听用我断酒之教，勿违犯也。汝康叔大能进行老成人之道，则惟可为君矣。如此汝乃为饮食醉饱之道。由须进行老成人，故我大惟教汝曰：“汝能长观省古道所为，考行中正之德，即是进行老成人，惟堪为君。能考中德，则汝庶几能进馈祀于祖考矣。以能进馈祀，人神所助，则汝乃能自大用逸之道。如此用逸，则乃信惟王正事之大臣。不但正事大臣如此，亦惟天顺其大德而佑助之，长不见遗忘在王家矣，可不务乎？”",
                    "zhushu": "",
                    "type": 2
                },
                {
                    "paragraph": "传“今往”至“父兄”",
                    "zhushu": "",
                    "type": 2
                },
                {
                    "paragraph": "正义曰：以妹土为所封之都，故言“今往”。“继汝股肱之教”者，君为元首，臣作股肱，君倡臣行，施由股肱，故言继其教也。言“奔走”者，顾氏云：“勤种黍稷，奔驰趋走也。”",
                    "zhushu": "",
                    "type": 2
                },
                {
                    "paragraph": "传“农功”至“父母”",
                    "zhushu": "",
                    "type": 2
                },
                {
                    "paragraph": "正义曰：若当农功，则有所废，故知既毕乃行。故云“始牵车牛”，即牵将大车，载有易无，远求盈利，所得珍异而本不损，故可“孝养其父母”，亦爱土物之义也。",
                    "zhushu": "",
                    "type": 2
                },
                {
                    "paragraph": "传“其父”至“酒养”",
                    "zhushu": "",
                    "type": 2
                },
                {
                    "paragraph": "正义曰：以人父母欲家生之富者，若非盈利，虽得其养，有丧家资，则父母所不善。今勤商得利，富而得养，所以“善子之行”也。",
                    "zhushu": "",
                    "type": 2
                },
                {
                    "paragraph": "传“众伯”至“违犯”",
                    "zhushu": "",
                    "type": 2
                },
                {
                    "paragraph": "正义曰：“众伯君子”，统众士有正者。经云“庶士有正”者，戒其慎酒，从卑至尊，故先教子孙，乃及庶士众伯君子。",
                    "zhushu": "",
                    "type": 2
                },
                {
                    "paragraph": "传“汝大”至“君义”",
                    "zhushu": "",
                    "type": 2
                },
                {
                    "paragraph": "正义曰：释诂云：“羞，进也。”既以慎酒立教，是大能进行老成人之道，是惟可为人君矣。以人君若治不得所，民事可忧，虽得酒食，不能醉饱。若能进德，民事可平，故为“饮食可醉饱之道”。以群臣言，“听教”即为臣义，不过慎酒进德。“次戒康叔以君义”，亦有“听教”，明为互矣。",
                    "zhushu": "",
                    "type": 2
                },
                {
                    "paragraph": "传“我大”至“成矣”",
                    "zhushu": "",
                    "type": 2
                },
                {
                    "paragraph": "正义曰：以言曰“故”，以为教辞，即教以“大克羞耇”。长省古道，是老成人之德，考其中正，是能大进行，可以惟为君，故云“则君道成矣”。",
                    "zhushu": "",
                    "type": 2
                },
                {
                    "paragraph": "传“能考”至“之道”",
                    "zhushu": "",
                    "type": 2
                },
                {
                    "paragraph": "正义曰：以圣人为能飨帝，孝子为能飨亲，考德为君，则人治之已成，民事可以祭神。故考中德，能进馈祀于祖考，人爱神助，可以无为，故六用逸之道，即上云“饮食醉饱之道”也。郑以为助祭于君，亦非其义势也。以下然并亦惟天据人事，是惟王正事大臣本天理，故天顺其大德，不见忘在于王家，反复相成之势也。",
                    "zhushu": "",
                    "type": 2
                },
                {
                    "paragraph": "“王曰封我西”至“之命”",
                    "zhushu": "",
                    "type": 2
                },
                {
                    "paragraph": "正义曰：于此乃摠言不可不用文王慎酒之教。王命之曰：“封，我文王本在西土，以道辅训往日国君及治事之臣、大夫、士与其民之小子，其此等皆庶几能用文王教而不厚于酒。故我周家至于今能受殷之王命，以此故不可不用其教以断酒。”",
                    "zhushu": "",
                    "type": 2
                },
                {
                    "paragraph": "传“我文”至“常饮”",
                    "zhushu": "",
                    "type": 2
                },
                {
                    "paragraph": "正义曰：“棐”，辅也。“徂”，往也。以事巳过，故言“往日”。恐嗜酒不成其德，故以断酒辅成之。其“御事”，谓国君之下众臣也。“不厚于酒”，即“无彝酒”也，故云“不常饮”，摠述上也。",
                    "zhushu": "",
                    "type": 2
                },
                {
                    "paragraph": "“王曰封我闻”至“祗辟”",
                    "zhushu": "",
                    "type": 2
                },
                {
                    "paragraph": "正义曰：以周受于殷，文王之前，殷代也，今又卫居殷地，故举殷代以酒兴亡得失而为戒。王命之曰：“封，我闻于古，所闻惟曰殷之先代智道之王成汤，于上蹈道以畏天威，于下明著加于小民，即能常德持智以为政教。自成汤之后皆然，以至于帝乙，犹保成其王道，畏敬辅相之臣。其君既然，惟殷御治事之臣，其辅相于君，有恭敬之德，不敢自宽暇，自逸豫，况曰其敢聚会群饮酒乎？于是在外之服侯、甸、男、卫、国君之长，于是在内之服治事百官众正，惟次大夫，惟服事尊官，于百官族姓及致仕在田里而居者，皆无敢沈湎于酒。不惟不敢，亦自不暇饮。所以不暇者，惟以助其君成其王道，令德显明。又于正人之道，必正身敬法，正身以化下，不令而行，故不暇饮，是亦可以为法也。”",
                    "zhushu": "",
                    "type": 2
                },
                {
                    "paragraph": "传“闻之”至“小民”",
                    "zhushu": "",
                    "type": 2
                },
                {
                    "paragraph": "正义曰：言“闻之于古”，是事明众见也。下言“自成汤”，知此别道汤事也。王者上承天，下恤民，皆由蹈行于道，畏天之罚已故也。又以道教民，故明德著小民。",
                    "zhushu": "",
                    "type": 2
                },
                {
                    "paragraph": "传“能常”至“为非”",
                    "zhushu": "",
                    "type": 2
                },
                {
                    "paragraph": "正义曰：德在于身，智在于心，故“能常德持智”，即上“迪畏天，显小民”，为自汤后皆尔。",
                    "zhushu": "",
                    "type": 2
                },
                {
                    "paragraph": "传“惟殷”至“逸豫”",
                    "zhushu": "",
                    "type": 2
                },
                {
                    "paragraph": "正义曰：此事当公卿，故下别云“越在内服，百僚庶尹”也。为君畏相，故辅之。若宽暇与逸豫，则不恭敬，故不敢为也。",
                    "zhushu": "",
                    "type": 2
                },
                {
                    "paragraph": "传“崇聚”至“明无”",
                    "zhushu": "",
                    "type": 2
                },
                {
                    "paragraph": "正义曰：释诂云：“崇，充也。”充实则集聚，故“崇”为聚也。饮必待暇逸，犹尚不敢暇逸，故言况敢聚集饮酒乎？明无也。",
                    "zhushu": "",
                    "type": 2
                },
                {
                    "paragraph": "传“于在”至“之德”",
                    "zhushu": "",
                    "type": 2
                },
                {
                    "paragraph": "正义曰：以公卿与国为体，承君共事，故先言之。然后见广，故自外及内，举四者以摠六服。又因“卫”为蕃卫，故不言“采”也。“国”谓国君，“伯”言长，连、属、卒、牧皆是，见徧在外为君，故言“化汤畏相之德”。",
                    "zhushu": "",
                    "type": 2
                },
                {
                    "paragraph": "传“于在”至“自逸”",
                    "zhushu": "",
                    "type": 2
                },
                {
                    "paragraph": "正义曰：畿外有服数，畿内无服数，故为服治事也。言“百官众正”，为摠之文。但百官众正除六卿，亦有大夫及士，士亦有官首而为政者。“惟亚”，传云“次大夫”者，谓虽为大夫，不为官首者。“亚”次官首，故云“亚”。举大夫尊者为言，其实士亦为亚次之官。必知“惟亚”兼士者，以此经文上下更无别见“士”之文，故知兼之。“惟服宗工”，摠上“百僚庶尹”及“惟亚”，言服治职事，尊官之故，亦不自逸。惟亚等虽不为官首，亦助上服治政事。或可非官首者，服事在上之尊官，亦不自逸。",
                    "zhushu": "",
                    "type": 2
                },
                {
                    "paragraph": "传“于百”至“里者”",
                    "zhushu": "",
                    "type": 2
                },
                {
                    "paragraph": "正义曰：𣫭言“于”者，继上君与御事为“于”，此不言“在”，从上“内服”故也。“百官族姓”，谓其毎官之族姓，而与“里居”为摠，故云“卿大夫致仕居田里者”也。",
                    "zhushu": "",
                    "type": 2
                },
                {
                    "paragraph": "传“自外”至“饮酒”",
                    "zhushu": "",
                    "type": 2
                },
                {
                    "paragraph": "正义曰：“自外服至里居，皆无敢沈湎”，亦上衔事。云“亦不暇”，“不暇”则不逸可知。助君敬法，逆探下经也。",
                    "zhushu": "",
                    "type": 2
                },
                {
                    "paragraph": "“我闻”至“速辜”",
                    "zhushu": "",
                    "type": 2
                },
                {
                    "paragraph": "正义曰：既言帝乙以上慎酒以存，故又言纣嗜酒而灭。我闻亦惟曰：“殷之在今帝乙后嗣之谓纣王，酣乐其身，不忧于政事。施其政令，无显明之德于民。所敬所安，皆在于怨，不可变易。”大惟其纵淫泆于非常，用燕安之故，丧其威仪，民见之无不䀌然痛伤其心也。皆由惟大爱厚于酒，昼夜不念自止息，乃过逸其内心，疾害很戾，不能畏死。聚罪人在商邑而任之，于殷国灭亡无忧惧也。不念发闻其德令之馨香，使祀见享，升闻于天。大惟行其淫虐，为民下所怨。纣众群臣集聚用酒荒淫，腥秽闻在上天，故天下丧亡于殷，无爱念于殷，惟以纣奢逸故。非天虐殷以灭之，惟纣为人自召此罪故也。",
                    "zhushu": "",
                    "type": 2
                },
                {
                    "paragraph": "传“言纣”至“变易”",
                    "zhushu": "",
                    "type": 2
                },
                {
                    "paragraph": "正义曰：“施其政令于民，无显明之德”，言所施者皆是暗乱之政也。纣意谓之为善，所敬之、所安之者，及其施行，皆是害民之事，为民所怨。纣之为恶，执心坚固，不可变易也。",
                    "zhushu": "",
                    "type": 2
                },
                {
                    "paragraph": "传“纣大”至“其心”",
                    "zhushu": "",
                    "type": 2
                },
                {
                    "paragraph": "正义曰：“诞”，训为大。言“纣大惟其纵淫泆于非常”之事。",
                    "zhushu": "",
                    "type": 2
                },
                {
                    "paragraph": "传“纣众”至“逸故”",
                    "zhushu": "",
                    "type": 2
                },
                {
                    "paragraph": "正义曰：纣众群臣用酒沈荒。“用”者，解经之“自”。定本作“自”，俗本多误为“嗜”。",
                    "zhushu": "",
                    "type": 2
                },
                {
                    "paragraph": "传“言凡”至“召罪”",
                    "zhushu": "",
                    "type": 2
                },
                {
                    "paragraph": "正义曰：此言“惟人”，谓纣也。今变言“人”者，见虽非纣亦然。",
                    "zhushu": "",
                    "type": 2
                },
                {
                    "paragraph": "“王曰封予”至“于时”",
                    "zhushu": "",
                    "type": 2
                },
                {
                    "paragraph": "正义曰：既陈殷之戒酒与嗜酒以致兴亡之异，故诰之王命言曰：“封，我不惟若此徒多出言以诰汝而已。我自戒酒，已亲行之，汝可法之也。所以亲行者，古人有言曰：‘ 人无于水监，当于民监。’以水监但见已形，以民监知成败故也。以须民监之故，今殷纣无道，坠失其天命，我其可不大视以为戒，抚安天下于今时也？”",
                    "zhushu": "",
                    "type": 2
                },
                {
                    "paragraph": "“予惟”至“于酒”",
                    "zhushu": "",
                    "type": 2
                },
                {
                    "paragraph": "正义曰：殷之存亡，既可以为监若是。故我惟告汝曰：“汝当坚固爱慎殷之善臣及侯、甸、男、卫之君。则在外尚然，况已下太史所宾友，内史所宾友于善臣百尊官，而不固慎乎？此之卑官犹尚固慎，况惟汝之身事所服行美道，服行美事治民，而可不固慎乎？于已身事犹当固慎，况惟所敬顺畴咨之圻父，能迫回万民之农父，所顺所安之宏父？此等大臣能得固慎，则可定其为君之道。固慎大臣，虽非急要，尚能使君道得定，况汝又能刚断于酒乎？”善所莫大，不可加也。",
                    "zhushu": "",
                    "type": 2
                },
                {
                    "paragraph": "传“劼固”至“用之”",
                    "zhushu": "",
                    "type": 2
                },
                {
                    "paragraph": "正义曰：“劼，固”，释诂文。将欲断酒为重，故节文以相况。“毖”，训为慎，言诚坚固谨慎，皆敬而择任之。其文通于下，皆固慎。",
                    "zhushu": "",
                    "type": 2
                },
                {
                    "paragraph": "传“侯甸”至“宾友乎”",
                    "zhushu": "",
                    "type": 2
                },
                {
                    "paragraph": "正义曰：太史掌国六典，依周礼治典、教典、礼典、政典、刑典、事典也。内史掌八柄之法者，爵、禄、废、置、杀、生、与、夺。此“太史”“内史”即康叔之国大夫，知者，以下“圻父”“农父”“宏父”是诸侯之三卿，明“太史”“内史”非王朝之官。“所宾友”者，敬也。",
                    "zhushu": "",
                    "type": 2
                },
                {
                    "paragraph": "传“于善”至“民乎”",
                    "zhushu": "",
                    "type": 2
                },
                {
                    "paragraph": "正义曰：“于善臣”即上经“殷献臣”也，“百尊官”即上“侯、甸、男、卫、太史、内史”也。“服行美道，服事治民”，即上汝之身事”。知“服事”是治民者，民惟邦本，诸侯治民为事故也。郑玄以“服休”为燕息之近臣，“服采”为朝祭之近臣，非孔意也。",
                    "zhushu": "",
                    "type": 2
                },
                {
                    "paragraph": "传“圻父”至“任大”",
                    "zhushu": "",
                    "type": 2
                },
                {
                    "paragraph": "正义曰：司马主圻封，故云“圻父”。“父”者，尊之辞。以司徒教民五土之艺，故言“农父”也。以司马征伐在乎阃外所专，故随顺而畴咨之，言君所顺畴也。迫近回绕于万民，言近民事也。二者皆任大。",
                    "zhushu": "",
                    "type": 2
                },
                {
                    "paragraph": "传“宏大”至“酒乎”",
                    "zhushu": "",
                    "type": 2
                },
                {
                    "paragraph": "正义曰：“宏，大”，释诂文。以司空亦君所顺所安和之，故言“当顺安之”。诸侯之三卿，以上有司马、司徒，故知“宏父”是司空。言大父者，以营造为广大国家之父。因节文而分之，乃摠之言司马、司徒、司空。列国三卿，今“慎择其人而任之，则君道定”，况刚断于酒乎？为甚之义也。其“定辟”摠上自“劼毖殷献臣”已下，独言三卿者，因文相况而接之，其实摠上也。三卿不次者，以司马征伐为重；次以政教安万民，司徒为重；司空直指营造，故在下也。司徒言于万民为迫回者，事务为主故也。司徒不言“若”者，互相明，皆为治民而君所顺也。",
                    "zhushu": "",
                    "type": 2
                },
                {
                    "paragraph": "“厥或”至“于杀”",
                    "zhushu": "",
                    "type": 2
                },
                {
                    "paragraph": "正义曰：以为政莫重于断酒，故其有人诰汝曰：“民今饮酒，相与群聚。”是不用上命，则汝收捕之，勿令失矣。尽执拘以归于周之京师，我其择罪重而杀之也。又惟殷之蹈恶俗诸臣，惟其众官化纣日久，乃沈湎于酒，勿用法杀之。以渐染恶俗，故三申法令，且惟教之，则汝有此明训，可以享国。汝若不用我教辞，惟我一人天子不忧汝，不絜汝政事，是汝同于见杀之罪，不可不慎。",
                    "zhushu": "",
                    "type": 2
                },
                {
                    "paragraph": "传“尽执”至“杀之”",
                    "zhushu": "",
                    "type": 2
                },
                {
                    "paragraph": "正义曰：言“周”，故为“京师”。 但饮有稀数，罪有大小，不可一皆尽杀，故知择罪重者杀之。",
                    "zhushu": "",
                    "type": 2
                },
                {
                    "paragraph": "传“又惟”至“杀之”",
                    "zhushu": "",
                    "type": 2
                },
                {
                    "paragraph": "正义曰：言“诸臣”，谓尊者及其下列职众官。不可用法杀之，明法有张㢮。此由殷之诸臣渐染纣之恶俗日久，故不可即杀。其卫国之民，先非纣之旧臣，乃群聚饮酒，恐増长昏乱，故择罪重者杀之。据意不同，故杀否有异。",
                    "zhushu": "",
                    "type": 2
                },
                {
                    "paragraph": "传“以其”至“享国”",
                    "zhushu": "",
                    "type": 2
                },
                {
                    "paragraph": "正义曰：礼成于三，故必“三申法令”。有此明训，摠上之辞，故得“享国”。",
                    "zhushu": "",
                    "type": 2
                },
                {
                    "paragraph": "传“汝若”至“之罪”",
                    "zhushu": "",
                    "type": 2
                },
                {
                    "paragraph": "正义曰：汝不用我教辞，则不足忧念，故惟我一人不忧汝不絜汝之政事。事惟秽恶，不复教之使絜静也。",
                    "zhushu": "",
                    "type": 2
                },
                {
                    "paragraph": "“王曰封汝”至“于酒”",
                    "zhushu": "",
                    "type": 2
                },
                {
                    "paragraph": "正义曰：以戒酒事终，故结之。王命言曰：“封，汝当常聼念我所使汝慎者，笃而行之，勿使汝主民之吏若宰人者沈湎于酒，当正身以帅民。”",
                    "zhushu": ""
                }
            ]
        },
        {
            "name": "周书梓材第十三",
            "paragraphs": [
                {
                    "paragraph": "周书梓材第十三",
                    "zhushu": ""
                },
                {
                    "paragraph": "传“告康”至“治材”",
                    "zhushu": "",
                    "type": 2
                },
                {
                    "paragraph": "正义曰：此取下言“若作梓材，既勤朴斲”，故云“为政之道，如梓人治材”。此古“杍”字，今文作“梓”。“梓”，木名，木之善者，治之宜精，因以为木之工匠之名。下有“稽田”“作室”。乃言“梓材”，三种独用“梓材”者，虽三者同喻，“田”在于外，“室”摠于家，犹非指事之器，故取“梓材”以为功也。因戒德刑与酒事终，言治人似治器而结之故也。",
                    "zhushu": "",
                    "type": 2
                },
                {
                    "paragraph": "“王曰”至“人宥”",
                    "zhushu": "",
                    "type": 2
                },
                {
                    "paragraph": "正义曰：王曰：“封，汝为政，当用其众人之贤者，与其小臣之良者，以通达卿大夫及都家等大家之政于国。然后汝当信用其臣，以通达王教于民，惟乃可为国君之道。汝为君道，故当使上下顺常，于是曰：‘我有典常之师可师法。’是君之顺典常也。其下司徒、司马、司空，国之三卿及正官、众大夫，亦皆顺典常，而曰：‘我无虐厉杀人之事。’是使臣之顺常也。如此君臣皆能顺常，则为善矣。为君之道，非但顺常，亦须敬劳之，故云亦其为君之道，当先敬心以爱劳民，故汝往治民，必敬劳之。又以民须敬劳之故，汝往之国，详察其奸宄及杀人之人，二者所过历之人，原情不知，有所宽宥。以断狱务从宽，故汝往治，亦当见其为君之事，而民有过误残败人者，当宽宥之。此亦为敬劳之也。”",
                    "zhushu": "",
                    "type": 2
                },
                {
                    "paragraph": "传“言当”至“于国”",
                    "zhushu": "",
                    "type": 2
                },
                {
                    "paragraph": "正义曰：“以”，用也。“暨”，与也。言用，通“厥臣”可用，明此皆“贤”与“良”也。“厥臣”文在“大家”之上，故知“小臣”也。言用之者，既用其言以为政，又用其人以为辅，本之得大家所用统之，即君所遣也。以大夫称家，对士庶有家而非大，故云“大家”。卿大夫，在朝者。“都家”，亦卿大夫所得邑也。又公邑而大夫所治，亦是也。用此以行政令，上达于国，使人君知之也。即是庶人升为士，又用庶人进在官者，小臣亦得进等而用之。周礼有都家之官，郑云：“都谓王子弟所封及公卿所食邑，家谓大夫所食采地。”传以“大家”言之，摠也大臣，故言“卿大夫及都家之政”。卿大夫之政，谓在朝所掌者。都家之政，谓采邑所有政事。二者并当通达之于国，故连言之。",
                    "zhushu": "",
                    "type": 2
                },
                {
                    "paragraph": "传“汝当”至“之道”",
                    "zhushu": "",
                    "type": 2
                },
                {
                    "paragraph": "正义曰：言汝当信用臣，即信用卿大夫及都家，自然大家也。传用小臣与庶人，故得“通王教于民”也。人君上承于王，下治民事，故交通其政，“惟乃国君之道”而已。郑以“於邑言达大家，于国言达王与邦君，王为二王之后”，即乱名实也。",
                    "zhushu": "",
                    "type": 2
                },
                {
                    "paragraph": "传“汝惟”至“师法”",
                    "zhushu": "",
                    "type": 2
                },
                {
                    "paragraph": "正义曰：即上“民事”，王教通于国人，是顺常也。故摠上“惟邦君”，言“汝惟君道使顺常”也。典常可师，即顺常也。",
                    "zhushu": "",
                    "type": 2
                },
                {
                    "paragraph": "传“言国”至“善矣”",
                    "zhushu": "",
                    "type": 2
                },
                {
                    "paragraph": "正义曰：此连上蒙“若恒”之文，故云“国之三卿、正官、众大夫皆顺典常”也。不言“士”，从可知也。此曰“予罔厉杀人”，所谓令康叔之语，但在臣下，宜为此也。以上令下行，行之在臣，故云“我无厉虐杀人之事”，互明君及臣皆师法而无虐。",
                    "zhushu": "",
                    "type": 2
                },
                {
                    "paragraph": "传“亦其”至“来之”",
                    "zhushu": "",
                    "type": 2
                },
                {
                    "paragraph": "正义曰：“亦其为君之道”者，为邦君之道，非直顺常，亦须敬劳，故往必敬劳，即论语云“先之劳之”是也。",
                    "zhushu": "",
                    "type": 2
                },
                {
                    "paragraph": "传“以民”至“劳之”",
                    "zhushu": "",
                    "type": 2
                },
                {
                    "paragraph": "正义曰：上文无罪敬劳，此惟就有罪者原情免宥，亦敬劳也。其实“奸宄”不杀人者，“杀人”亦是奸宄，但重言而别其文。“奸宄”及“杀人”二者并是贼害，自当合罪，不可宽宥。其所过历之人，情所不知，故详察宽宥，以为敬劳之。",
                    "zhushu": "",
                    "type": 2
                },
                {
                    "paragraph": "传“听讼”至“宥之”",
                    "zhushu": "",
                    "type": 2
                },
                {
                    "paragraph": "正义曰：以君者立于无过之地，使物不失其所，故宥罪原情。 当见其为君之事，与上“厥君”始终相承。于“奸”上言“肆往”，此亦以罪事往可知也。言“宥”，明情亦可原，故知“过误残败人”也。",
                    "zhushu": "",
                    "type": 2
                },
                {
                    "paragraph": "“王启”至“攸辟”",
                    "zhushu": "",
                    "type": 2
                },
                {
                    "paragraph": "正义曰：周公云：“所以敬劳者，以王者开置监官，其治主为于民故也。以此当教民曰：‘无得相残伤，无得相虐杀，而为重害也。’何但不可为重害，民之相于，当至于敬养寡弱，至于存恤属妇，合和其教，用大道以相容，无使至冤枉。所以如此者，以王者其当效实国君，及于御治事者，惟须知其教命所施何用，知其善恶，故不可不勤也。所效实若能长养民、长安民，用古昔明王之道而治之，如此为监，无所复罪，汝当务之。”",
                    "zhushu": "",
                    "type": 2
                },
                {
                    "paragraph": "传“当教”至“冤枉”",
                    "zhushu": "",
                    "type": 2
                },
                {
                    "paragraph": "正义曰：以言“曰”，故知当教民也。“残”谓不死，“虐”甚则杀，故二文也。经言“属妇”，传言“妾妇”者，以妾属于人，故名“属妇”。此经“属妇”与“寡弱”为例，则非关嫡妇也。何者？妻子是家中之贵者，不至冤枉故也。",
                    "zhushu": "",
                    "type": 2
                },
                {
                    "paragraph": "传“王者”至“不勤”",
                    "zhushu": "",
                    "type": 2
                },
                {
                    "paragraph": "正义曰：以君臣共国事，故井效御治事而知其所施，则下不得为非，即是王使存省侯伯监治是也，故不可不勤。",
                    "zhushu": "",
                    "type": 2
                },
                {
                    "paragraph": "“惟曰”至“丹雘”",
                    "zhushu": "",
                    "type": 2
                },
                {
                    "paragraph": "正义曰：既言王者所以效实国君为政之事，故此言国君为政之喻、惟为监之事。曰：“若农人之考田也，已劳力徧布菑而耕发其田，又须惟其陈列修治，为疆畔畎垄，以至收获，然后功成。又若人为室家，已勤力立其垣墉，又当惟其涂而塈饰茨盖之，功乃成也。又若梓人治材为器，巳劳力朴治斲削其材，惟其当涂而丹漆以朱雘而后成。”以喻人君为政之道，亦劳心施政，除民之疾，又当惟其饰以礼义，使之行善然后洽。",
                    "zhushu": "",
                    "type": 2
                },
                {
                    "paragraph": "传“为政”至“后洽”",
                    "zhushu": "",
                    "type": 2
                },
                {
                    "paragraph": "正义曰：此三者事别而喻同也。先远而类疏者乃渐渐以事近而功者次之。皆言既勤于初，乃言修治于末，明为政孜孜，因前基而修使善。“垣”“墉”一也，皆详而复言之。“室”“器”皆云其事终，而考田止言“疆畎”，不云刈获者，田以一种，但陈修终至收成，故开其初，与下二文互也。二文皆言“斁”，即古“涂”字，明其终而涂饰之。其室言“涂塈”，“塈”亦“涂”也，摠是以物涂之。“茨”，谓盖覆也。器言“涂丹雘”，“涂”“丹”皆饰物之名，谓涂丹以朱雘。“雘”是彩色之名，有青色者，有朱色者。故郑玄引山海经云：“青丘之山，多有青雘。”此经知是“朱”者，与“丹”连文故也。",
                    "zhushu": "",
                    "type": 2
                },
                {
                    "paragraph": "“今王”至“保民”",
                    "zhushu": "",
                    "type": 2
                },
                {
                    "paragraph": "正义曰：此戒康叔已满三篇，其事将终，须有摠结。因其政术，言法于明王，上下相承，资以成治。故称今者王命惟告汝曰：“先王文、武在于前世，已自勤用明德，招怀远人，使来以为亲近也。以明德怀柔之故，众国朝享于王，又相亲善为兄弟之国，方方皆来宾服，亦已化上奉用先王之明德矣。是先王行明德，下亦行明德，以从之而可法也。先王既然，凡为君以君天下者，亦如先王用常法，则和集众国，使之大来朝享，亦须同先王用明德也。君天下者当如此。今大天已付周家治九州之中国民矣，周家之王，若能为政用明德，以怀万国，远拓其疆界土壤，则先王之道遂更光大。以此今王须大先王之政，惟明徳之大道而用之，以此和悦而先后其天下迷愚之民，使之政治用此。所以悦先王受命，使之遂大之义故也。是明德不可不务，故我周王今亦行之。汝为人臣，可以不法乎？当法王家，勤用明德治国也。汝若能法我王家而用明德，是为善不可加。”因叹云：“已乎！ 如此为监，则我周家惟曰：‘ 欲汝至于万年，惟以承奉王室，令其子子孙孙累世长居国以安民。’”",
                    "zhushu": "",
                    "type": 2
                },
                {
                    "paragraph": "传“言文”至“法之”",
                    "zhushu": "",
                    "type": 2
                },
                {
                    "paragraph": "正义曰：言“先王”，知谓文、武也。“夹”者，是人左右而夹之，故言“近”也。",
                    "zhushu": "",
                    "type": 2
                },
                {
                    "paragraph": "传“众国”至“明德”",
                    "zhushu": "",
                    "type": 2
                },
                {
                    "paragraph": "正义曰：“享”施于王，而“兄弟”为相于之辞，明彼此皆和协。“亲仁善邻”，左传文。以先王用明德，欲下之所行，今亦奉用，为亦先王耳。",
                    "zhushu": "",
                    "type": 2
                },
                {
                    "paragraph": "传“大天”至“遂大”",
                    "zhushu": "",
                    "type": 2
                },
                {
                    "paragraph": "正义曰：“肆”，遂也。申遂故为大。“越”，远也。使天下宾服，故远拓界壤，以益先王，故为“遂大”也。",
                    "zhushu": "",
                    "type": 2
                },
                {
                    "paragraph": "传“今王”至“之义”",
                    "zhushu": "",
                    "type": 2
                },
                {
                    "paragraph": "正义曰：言“用德”，亦是明德也。“先后”，若诗云“予曰有先后”，谓于民心先未悟而启之，已悟于后化成之，故谓“教训”也。先王本欲子孙成其事，今化天下使善，是“悦先王受命”。其和悦先王，即远拓疆土。悦其受命，即“遂大”也。",
                    "zhushu": ""
                }
            ]
        },
        {
            "name": "周书召诰第十四",
            "paragraphs": [
                {
                    "paragraph": "周书召诰第十四",
                    "zhushu": ""
                },
                {
                    "paragraph": "“成王”至“召诰”",
                    "zhushu": "",
                    "type": 2
                },
                {
                    "paragraph": "正义曰：成王于时在丰，欲居洛邑以为王都，使召公先往相其所居之地，因卜而营之。王与周公从后而往。召公于庶殷大作之时，乃以王命取币以赐周公，因告王宜以夏殷兴亡为戒。史叙其事，作召诰。",
                    "zhushu": "",
                    "type": 2
                },
                {
                    "paragraph": "传“武王”至“居焉”",
                    "zhushu": "",
                    "type": 2
                },
                {
                    "paragraph": "正义曰：桓二年左传云：“昔武王克商，迁九鼎于洛邑。”服虔注云：“今河南有鼎中观。”云“九鼎”者，案宣三年左传王孙满云：“昔夏之方有德也，贡金九牧，铸鼎象物。”然则九牧贡金为鼎，故称“九鼎”，其实一鼎。案战国策颜率说齐王云：“昔武王克商，迁九鼎，鼎用九万人。”则以为其鼎有九。但游说之辞，事多虚诞，不可信用。然鼎之上备载九州山川异物，亦又可疑。未知孰是，故两解之。",
                    "zhushu": "",
                    "type": 2
                },
                {
                    "paragraph": "传“相所”至“陈戒”",
                    "zhushu": "",
                    "type": 2
                },
                {
                    "paragraph": "正义曰：孔以序言“相宅”，于经意不尽，故为传以助成之。召公相所居而卜之，及其经营大作，遂以陈戒。史录陈戒为篇，其意不在相宅，序以经具，故略之耳。言“先相宅”者，明于时周公摄政，居洛邑是周公之意，周公使召公先行，故言“先”，以见周公自后往也。",
                    "zhushu": "",
                    "type": 2
                },
                {
                    "paragraph": "传“召公”至“作诰”",
                    "zhushu": "",
                    "type": 2
                },
                {
                    "paragraph": "正义曰：武王既崩，周公即摄王政，至此已积七年，将归政成王，故经营洛邑，待此邑成，使王即政。召公以成王将新即政，恐王不顺周公之意，或将惰于政事，故因相宅以作诰也。作诰之时，王未即政，周公作洛诰，为反政于成王，召公陈戒，为即政后事，故传言“新即政”也。",
                    "zhushu": "",
                    "type": 2
                },
                {
                    "paragraph": "“惟二月”至“位成”",
                    "zhushu": "",
                    "type": 2
                },
                {
                    "paragraph": "正义曰：惟周公摄政七年二月十六日，其日为庚寅，既日月相望矣。于已望后六日乙未，为二月二十一日，王以此日之朝，行自周之镐京，则至于丰，以迁都之事告文王之庙。此日王惟命太保召公先周公往洛水之旁，相视所居之处，太保即行。其月小，二十九日癸卯晦。于二月之后顺来三月，惟三日丙午朏，而月生明于朏。三日戊申，即三月五日，太保乃以此朝旦至于洛，即卜宅。其已得吉卜，则经营之，规度其城郭、郊庙、朝市之位处。于戊申三日庚戍，为三月七日，太保乃以众所受于殷之民，治都邑之位于洛水之汭，谓洛水北也。于庚戍五日，为三月十一日甲寅，而所治之位皆成矣。",
                    "zhushu": "",
                    "type": 2
                },
                {
                    "paragraph": "传“周公”至“纪之”",
                    "zhushu": "",
                    "type": 2
                },
                {
                    "paragraph": "正义曰：洛诰云：“周公诞保文武受命，惟七年。”洛诰是摄政七年事也。洛诰周公云：“予惟乙卯，朝至于洛师”，此篇云“乙卯，周公朝至于洛”，正是一事，知此“二月”是周公摄政七年之二月也。“望”者，于月之半月，当日冲，日光照月光圆满，面向相当，犹人之相望，故名“望”也。治历者必先正“望”“朔”，故史官因纪之。将言“望”后之事，必以“望”纪之，将言“朏”后之事，则以“朏”纪之，犹今人将言“日”，必先言“朔”也。“望”之在月十六日为多，大率十六日者四分之三，十五日者四分之一耳。此年入戊午蔀五十六岁，二月小，乙亥朔。孔云十五日即为望，是己丑为望，言“已望”者，谓庚寅十六日也。且孔云“望”与“生魄”“死魄”皆举大略而言之，不必恰依历数。又算术前月大者，后月二日月见，可十五日望也。顾氏亦云：“十五日望，日月正相望也。”",
                    "zhushu": "",
                    "type": 2
                },
                {
                    "paragraph": "传“于已”至“见考”",
                    "zhushu": "",
                    "type": 2
                },
                {
                    "paragraph": "正义曰：“于巳望后六日”，是为二十一日也。“步”，行也。此云“王朝行”，下太保与周公言“朝至”者，君子举事贵早朝，故皆言“朝”也。“宗周”者，为天下所宗，止谓王都也。武王已都于镐，故知宗周是镐京也。文王居丰，武王未迁之时，于丰立文王之庙，迁都而庙不毁，故成王居镐京，“则至于丰，以迁都之事告文王庙”也。大事告祖，必告于考，此经不言告武王，以告文至则告武王可知，以告祖见考也。告庙当先祖后考，此必于丰告文王，于镐京告武王也。",
                    "zhushu": "",
                    "type": 2
                },
                {
                    "paragraph": "传“朏明”至“所居”",
                    "zhushu": "",
                    "type": 2
                },
                {
                    "paragraph": "正义曰：说文云：“朏，月未盛之明。”故为“明”也。周书月令云：“三日粤朏。”“朏”字从月出，是入月三日明生之名也。“于顺来”者，于二月之后依顺而来，次三月也。二月乙未而发丰，历三月丙午朏，又于朏三日，是三月五日。凡发丰至洛为十四日也。“召公早朝至于洛邑，相卜所居”，当以至洛之日即卜也。",
                    "zhushu": "",
                    "type": 2
                },
                {
                    "paragraph": "传“其已”至“位处”",
                    "zhushu": "",
                    "type": 2
                },
                {
                    "paragraph": "正义曰：“经营”者，考工记所云“匠人营国，方九里，左祖右社，面朝后市”是也。下有“丁巳郊”，故知“规度城郭、郊庙、朝市之位处”也。匠人不言“郊”，以不在国内也。匠人王城方九里，如典命文，又以公城方九里，天子城十二里。郑玄两说，孔无明解，未知从何文也。“郊”者，司马法“百里为郊”。郑注周礼云：“近郊五十里。”礼记祭天于南郊，祭地于北郊， 皆谓近郊也。其“庙”，案小宗伯云：“建国之神位，右社稷，左宗庙。”郑注朝士职云：“库门内之左右。”其“朝”者，郑云：“外朝一，在库门之外，皋门之内，是询众庶之朝。”内朝二者，其一在路门外，王𣫭日所视，谓之“治朝”；其一在路门内，路寝之朝，王𣫭日视讫，退适路寝，谓之“燕朝”，或与宗人图私事。顾氏云：“市处王城之北。 朝为阳，故在南。 市为阴，故处北。”今案周礼内宰职“佐后立市”，然则后既主阴，故立市也。",
                    "zhushu": "",
                    "type": 2
                },
                {
                    "paragraph": "传“于戊”至“由来”",
                    "zhushu": "",
                    "type": 2
                },
                {
                    "paragraph": "正义曰：于戊申后三日庚戍，为三月七日也。水内曰“汭”，盖以人南面望水，则北为内，故“洛汭”为洛水之北。郑云：“隈曲中也。”汉书地理志河南郡治在洛阳县，河南城别为河南县，治都邑之位于洛北，今于汉河南城是也。“所治之位皆成”，布置处所定也。治位乃是周人，而言“众殷”者，本其所由来，言本是殷民，今来为我周家役也。庄二十九年左传发例云：“凡土功，水昏正而栽，日至而毕。”此以周之三月农时役众者，彼言寻常土功，此则迁都事大，不可拘以常制也。",
                    "zhushu": "",
                    "type": 2
                },
                {
                    "paragraph": "“若翼”至“若公”",
                    "zhushu": "",
                    "type": 2
                },
                {
                    "paragraph": "正义曰：顺位成之明日乙卯，三月十二日也，周公以此朝旦至于洛，则通达而徧观于新邑所经营，其位处皆无所改易。于乙卯三日丁巳，三月十四日也，用牲于郊，告立祭天之位，牛二，天与后稷所配各用一牛。于丁巳明日戊午，乃祭社于新邑，用太牢牛一、羊一、豕一。于戊午七日甲子，二十一日也，周公乃以此朝旦用策书，命众殷在侯、甸、男服之内诸国之长，谓命州牧，使告诸国就功作。其已命殷众，众殷皆劝乐勤事而大作矣。太保召公乃以众国大君诸侯出取币，乃复入，称成王命以赐周公，曰：“我敢拜手稽首，以戒王，陈说王所宜顺周公之事。”",
                    "zhushu": "",
                    "type": 2
                },
                {
                    "paragraph": "传“周公”至“洛汭”",
                    "zhushu": "",
                    "type": 2
                },
                {
                    "paragraph": "正义曰：周公以顺位成之明日而朝至，则是三月十二日也。其到洛汭，在召公之后七日，不知初发镐京以何日也。成王盖与周公俱来。郑云：“史不书王往者，王于相宅无事也。”",
                    "zhushu": "",
                    "type": 2
                },
                {
                    "paragraph": "传“于乙”至“可知”",
                    "zhushu": "",
                    "type": 2
                },
                {
                    "paragraph": "正义曰：知此用牲是“告立郊位于天”者，此郊与社，于攻位之时已经营之，今非常祭之月，而特用牲祭天，知是郊位既定，告天使知，而今后常以此处祭天也。礼郊用特牲，不应用二牛，“以后稷配，故二牛”也。郊特牲及公羊传皆云养牲必养二，“帝牛不吉，以为稷牛”。言用彼为稷牛者，以之祭帝，其稷牛随时取用，不在涤养，是帝稷各用牛一，故二牛也。先儒皆云天神尊，祭天明用犊，贵诚之义。稷是人神，祭用太牢，贬于天神，法有羊豕，因天用牛，遂云“牛二”，举其大者，从天言之，羊豕不见，可知也。诗颂我将祀文王于明堂云“惟羊惟牛”，又月令云“以太牢祠于髙禖”，皆据配者有羊豕也。",
                    "zhushu": "",
                    "type": 2
                },
                {
                    "paragraph": "传“告立”至“共牢”",
                    "zhushu": "",
                    "type": 2
                },
                {
                    "paragraph": "正义曰：经有社无稷，稷是社类，知其同告之。告立社稷之位，其祭用太牢，故牛羊豕各一也。句龙能平水土，祀以为社。后稷能殖百糓，祀以为稷。左传、鲁语、祭法皆有此文。汉世儒者说社稷有二，左氏说社稷惟句龙，后稷人神而已，是孔之所用。孝经说社为土神，稷为糓神，句龙后稷配食者，是郑之所从。而武成篇云“告于皇天后土”，孔以后土为地，言“后土，社也”者，以泰誓云“类于上帝，宜于冢土”，故以后土为社也。小刘云：“后土与皇天相对”，以后土为地。若然，左传云“句龙为后土”，岂句龙为地乎？社亦名“后土”，地名“后土”，名同而义异也。“社稷共牢”，经无明说，郊特牲云：“社稷太牢”，二神共言“太牢”，故传言“社稷共牢”也。此经上句言“于郊”，此不言“于社”； 此言“社于新邑”，上句不言“郊于新邑”； 上句言“用牲”，此言“牛羊豕”，不言“用”； 告天不言告地，告社不言告稷；皆互相足，从省文也。洛诰云“王在新邑烝祭，王入太室祼”，则洛邑亦立宗庙，此不云“告庙”，亦从省文也。",
                    "zhushu": "",
                    "type": 2
                },
                {
                    "paragraph": "传“于戊”至“牧也”",
                    "zhushu": "",
                    "type": 2
                },
                {
                    "paragraph": "正义曰：康诰云：“周公初基，作新大邑于东国洛，四方民大和会。侯、甸、男邦、采、卫，百工播民和，见士于周。”与此一事也，故知“是时诸侯皆会，故周公乃昧𠁊以赋功属役书，命众殷在侯、甸、男服之邦伯，使就筑作功”也。康诰五服，此惟三服者，立文有详略耳。昭三十二年，晋合诸侯城成周，左传称命役书于诸侯，“属役赋文”，此传言“赋功属役”，其意出于彼也。“赋功”谓赋敛诸侯之功，科其人夫多少。“属役”谓付属役之处，使知得地之尺丈也。“邦伯”，诸国之长，故为方伯州牧。王制云：“千里之外设方伯。”“方伯”即州牧也。周公命州牧，使州牧各命其所部。",
                    "zhushu": "",
                    "type": 2
                },
                {
                    "paragraph": "传“诸侯”至“周公”",
                    "zhushu": "",
                    "type": 2
                },
                {
                    "paragraph": "正义曰：上云“周公朝用书命庶殷”者，周公自命之，其事不由王也。庶殷既以大作，诸侯公卿乃并觐于王，其时盖有行官，王在位而诸侯公卿并觐之，既入见王，乃出取币。初不言“入”，而经言“出”者，下云“乃复入”，则上以入可知，从省文也。下赐周公言“旅王若公”，明此出入是觐王之事，而经文不见王至，故传辩之“王与周公俱至”。自此已上于王无事，故不见也。正以经文不见王至，知与周公俱至也。周公居摄功成，将归政于成王，召公与诸侯出取币，欲因大会显周公之功既成，将令王自知政，因赐周公，遂以戒王，故出取币，复入以待王命。其币盖玄纁束帛也。郑玄云：“所赐之币，盖璋以皮，及宝玉大弓，此时所赐。”案郑注周礼云：“璋以皮，二王之后享后所用，宁当以赐臣也？”宝玉大弓，鲁公之分，伯禽封鲁，乃可赐之，不得以此时赐周公也。",
                    "zhushu": "",
                    "type": 2
                },
                {
                    "paragraph": "传“召公”至“之事”",
                    "zhushu": "",
                    "type": 2
                },
                {
                    "paragraph": "正义曰：“太保以庶邦冢君出取币”者，以上太保之意，非王命，币既入，即云“赐周公”者，下言召公，不得赐周公，知召公既以币入，乃称成王命以赐周公。于时政在周公，成王未得赐周公也。但召公见周公功成作邑，将反王政，欲尊王而显周公，故称成王之命以赐周公。郑玄云：“召公见众殷之民大作，周公德隆功成，有反政之期，而欲显之，因大戒天下，故与诸侯出取币，使戒成王立于位，以其命赐周公。”王肃云：“为戒成王锡周公是也。”曰“ 拜手稽首”者，召公自言已与冢君等敢拜手稽首，陈王所宜顺周公之事。“宜顺之事”，自此以下皆是也。",
                    "zhushu": "",
                    "type": 2
                },
                {
                    "paragraph": "“诰告”至“弗敬”",
                    "zhushu": "",
                    "type": 2
                },
                {
                    "paragraph": "正义曰：召公所陈戒王宜顺周公之事，云：“我为言诰，以告汝庶殷之诸侯，下自汝御事。”欲令君臣皆听之， 其实指以戒王。 诸侯皆在，托以为言也。乃曰：“呜呼！有皇天上帝，改去其太子所受者，即此大国殷之王命也。以其无道，故改命。有德惟王，受得此命，乃无穷惟美，亦无穷惟当忧之。既忧之无穷，呜呼！ 何其奈何不敬乎？”欲其长行敬也。“告庶殷”者，告诸侯也。“庶殷”通尊卑之辞，故民与诸侯同云“庶殷”，皆谓所受于殷之众也。",
                    "zhushu": "",
                    "type": 2
                },
                {
                    "paragraph": "传“叹皇”至“不慎”",
                    "zhushu": "",
                    "type": 2
                },
                {
                    "paragraph": "正义曰：释诂云：“皇，君也。”天地尊之大，故皇天后土皆以君言之也。“改其太子”，谓改天子之位与他姓。“即此大国殷之命”，谓纣也。言纣虽为天所太子，无道，犹改之，不可不慎也。以托戒诸侯，故言天子虽大犹改之，况已下乎？释诂云：“元，首也。”“首”是体之大，故传言“太子”。郑云：“言首子者，凡人皆云天之子，天子为之首耳。”",
                    "zhushu": "",
                    "type": 2
                },
                {
                    "paragraph": "“天既”至“用懋”",
                    "zhushu": "",
                    "type": 2
                },
                {
                    "paragraph": "正义曰：更述改殷之事。天既远终大国殷之王命矣，此殷多有先智之王，精神在天，不能救纣，以纣不行敬故也。于其智王之后人，谓继世之君，乃其时之人，皆服行其君之命，由其亦能行敬，故得不忝其先祖。其此后王之终，谓纣之时，贤智者隐藏，𤸄病者在位，言其时无良臣，多行无礼暴虐，于时之民困于虐政，夫知保抱携持其妇子，以哀号呼天，告𡨚枉无辜，往其逃亡，出见执杀，言无地自容以穷困也。天亦哀矜于四方之民，其眷顾天下，选择贤圣，命用勉力行敬者以为民主，故王今得之也。",
                    "zhushu": "",
                    "type": 2
                },
                {
                    "paragraph": "传“言天”至“敬故”",
                    "zhushu": "",
                    "type": 2
                },
                {
                    "paragraph": "正义曰：天既远终殷命，言其去而不复反也。说天终殷之命，而言智王在天者，言先智王虽精神在天，而不能救纣者，以纣不行敬故也。戒王使行敬。",
                    "zhushu": "",
                    "type": 2
                },
                {
                    "paragraph": "传“于其”至“不忝”",
                    "zhushu": "",
                    "type": 2
                },
                {
                    "paragraph": "正义曰：“先智王之后继世君臣”，谓智王之后，纣已前能守位不失者。经言“后王后民”，传言“君臣”者，见民内有臣，民于此皆服行君之命，言不忝辱父祖也。",
                    "zhushu": "",
                    "type": 2
                },
                {
                    "paragraph": "传“其终”至“良臣”",
                    "zhushu": "",
                    "type": 2
                },
                {
                    "paragraph": "正义曰：既言“后王”，又复言“其终”，知是“后王之终，谓纣也”。以“𤸄”从病类，故言“𤸄病”也。郑、玉皆以“𤸄”为病，小人在位，残暴在下，故以病言之。",
                    "zhushu": "",
                    "type": 2
                },
                {
                    "paragraph": "传“言困”至“以穷”",
                    "zhushu": "",
                    "type": 2
                },
                {
                    "paragraph": "正义曰：言困于虐政，抱子携妻欲去之。“夫”犹人人，言天下尽然也。“保”训安也。王肃云：“匹夫知欲安其室，抱其子，携其妻以悲呼天也。”",
                    "zhushu": "",
                    "type": 2
                },
                {
                    "paragraph": "“王其”至“自天”",
                    "zhushu": "",
                    "type": 2
                },
                {
                    "paragraph": "正义曰：既言皇天眷顾，命用勉敬者为人主，故戒主，言其疾行敬德，视古先民有夏之君，取大禹以为法戒。禹以能敬之故，天道从而子安之。禹能面考天心而顺以行敬。今是桀弃禹之道，已坠失其王命矣。更复视有殷之君，取成汤以为法戒。汤以能敬之故，天亦从而子安之。天道所以至于保安汤者，亦以汤面考天心而顺以行敬也。今是纣弃汤之道，已坠失其王命矣。夏殷二代，能敬则得之，不敬则失之。今童子为王嗣位治政，则无遗弃寿考成人，宜用老成人之言，法古人为治。曰：“王其考行古人之德，则已善矣，况曰其有能考行所谋，以从顺天道乎？若能从顺天道，则与禹汤同功。”言其善不可加也。",
                    "zhushu": "",
                    "type": 2
                },
                {
                    "paragraph": "传“夏禹”至“王命”",
                    "zhushu": "",
                    "type": 2
                },
                {
                    "paragraph": "正义曰：劝王疾行敬德，乃言天道安夏，知夏禹能行敬德，天道从而子安之。天既子爱禹，禹亦顺天心。郑云：“面犹回向也。”则“面”为向义。禹亦志意向天，考天心而顺安之，言能同于天心也。禹兴夏而桀灭之，知天道子保者是禹也，既坠厥命者是桀也。今桀废禹之道，已坠失其王命矣。",
                    "zhushu": "",
                    "type": 2
                },
                {
                    "paragraph": "传“言天”至“如禹”",
                    "zhushu": "",
                    "type": 2
                },
                {
                    "paragraph": "正义曰：此说二代兴亡，其意同也。于禹言“从而子安之”，则天于汤亦子安之，故于汤因上略文，直言“格保”。“格”，至也，言至于保安汤者，亦如禹也。",
                    "zhushu": "",
                    "type": 2
                },
                {
                    "paragraph": "传“童子”至“法之”",
                    "zhushu": "",
                    "type": 2
                },
                {
                    "paragraph": "正义曰：“嗣位治政”，谓周公归政之后，此时王未莅政，而言“今冲子嗣”者，召公此戒，戒其即政之后故也。“寿”谓长命，“者”是老称。无遗弃长命之老人，欲其取老人之言而法效之。“老人之言”即下云“古人之德”也。",
                    "zhushu": "",
                    "type": 2
                },
                {
                    "paragraph": "“呜呼”至“民碞”",
                    "zhushu": "",
                    "type": 2
                },
                {
                    "paragraph": "正义曰：召公叹以戒王：“呜呼！ 今所有之王，惟今虽复少小，而大为天所子爱哉！ ”言任大也。“若其大能和同于天下小民，则成今之美”，以勉之。故王当不敢后其能用之士，必任以为先。又当顾念畏于下民僭差礼义。能此二者，则德化立，美道成矣。",
                    "zhushu": "",
                    "type": 2
                },
                {
                    "paragraph": "传“王为”至“道成”",
                    "zhushu": "",
                    "type": 2
                },
                {
                    "paragraph": "正义曰：王者为政，任贤使能，有能有用，宜先任之，故“王者为政当不敢后其能用之士，必任之为先”也。“碞”即岩也，参差不齐之意，故为僭也。既任能人，复忧下民，故“又当顾畏于下民僭差礼义”。畏其僭差，当治之使合礼义也。能此二者，则德化立，美道成。“美道成”即“今休”是也。",
                    "zhushu": "",
                    "type": 2
                },
                {
                    "paragraph": "“王来”至“今休”",
                    "zhushu": "",
                    "type": 2
                },
                {
                    "paragraph": "正义曰：周公之作洛邑，将以反政于王，故召公述其迁洛之意。今王来居洛邑，继上天为治，躬自服行教化于土地正中之处，故周公旦言曰：“其作大邑于土中，其令成王用是大邑，配大天而为治。为治之道，当事神训民，谨慎祭祀上下神祇，其用是土中大致治也。既能治，则王其有天之成命，治理下民，今获太平之美矣。”",
                    "zhushu": "",
                    "type": 2
                },
                {
                    "paragraph": "传“言王”至“正中”",
                    "zhushu": "",
                    "type": 2
                },
                {
                    "paragraph": "正义曰：传言“躬自服行”，则不训自也。郑、王皆以“自”为用。",
                    "zhushu": "",
                    "type": 2
                },
                {
                    "paragraph": "传“称周”至“为治”",
                    "zhushu": "",
                    "type": 2
                },
                {
                    "paragraph": "正义曰：王肃云：“旦，周公名也。礼君前臣名，故称周公之言为‘旦曰’。”王者为天所子，代天治民，天有其意，天子继天使成，谓之“绍上帝”也。天子设法，其理合于天道，是为“配皇天”也。天子将欲配天，必宜治居土中，故称周公之言，其为大邑于土之中，其当令此成王用是大邑行化，配上天而为治也。说周公之意然，戒成王使顺公也。周礼大司徒云：“以土圭之法测土深，正日影，以求地中。日南则影短多暑， 日北则影长多寒，日东则影夕多风， 日西则影朝多阴。日至之影尺有五寸，谓之地中，天地之所合也，四时之所交也，风雨之所会也，阴阳之所和也。然则百物阜安，乃建王国焉。”马融云：“王国，东都王城，今河南县是也。”",
                    "zhushu": "",
                    "type": 2
                },
                {
                    "paragraph": "传“为治”至“致治”",
                    "zhushu": "",
                    "type": 2
                },
                {
                    "paragraph": "正义曰：祭法云：“有天下者祭百神。”天地为大，“上下”即天地也，故“为治当慎祀于天地”，举天地则百神之祀皆慎之也。能事神训民，则其用是土中大致治也。",
                    "zhushu": "",
                    "type": 2
                },
                {
                    "paragraph": "传“用是”至“之美”",
                    "zhushu": "",
                    "type": 2
                },
                {
                    "paragraph": "正义曰：用是土中致治，当于天心，则王其有天之成命，降福与之，使多历年岁治民，今获太平之美。自“旦曰”至此，述周公之意也。",
                    "zhushu": "",
                    "type": 2
                },
                {
                    "paragraph": "“王先”至“敬德”",
                    "zhushu": "",
                    "type": 2
                },
                {
                    "paragraph": "正义曰：召公既述周公所言，又自陈已意，戒王今为政，先服治殷家御治事之臣，使之比近于我有周治事之臣，令新旧和协，政乃可一。和比殷周之臣，时节其性命，令不失其中，则王之道化惟日其行矣。王当敬为所不可不敬之德，其德为下所敬，则下敬奉其上命，则化必行矣。化在下者，常若命之不行，故以此为戒。",
                    "zhushu": "",
                    "type": 2
                },
                {
                    "paragraph": "传“召公”至“可一”",
                    "zhushu": "",
                    "type": 2
                },
                {
                    "paragraph": "正义曰：自“今休”以上，文义相连，知皆是称周公言也。此一句意异于上，知是“召公自陈已意，以终其戒”。“殷家治事之臣”，谓殷朝旧人，常被殷家任使者也。“周家治事之臣”，谓西土新来翼賛周家初基者也。周臣恃功，或加陵殷士；殷人失势，或疏忌周臣；新旧不和，政必乖戾，故召公戒王当先治殷臣，使比近周臣，必和协，政乃可一也。不使周臣比殷，而令殷臣比周臣者，周臣奉周之法，当使殷臣从之，故治殷臣使比周臣也。",
                    "zhushu": "",
                    "type": 2
                },
                {
                    "paragraph": "传“和比”至“其行”",
                    "zhushu": "",
                    "type": 2
                },
                {
                    "paragraph": "正义曰：文承比周之下，故知“和比殷周之臣”。人各有性，嗜好不同，各恣所欲，必或反道，故以礼义时节其性命，示之限分，令不失中。皆得中道，则各奉王化，故“王之道化，惟日其行”，言日日当行之，日益远也。顾氏云：“和协殷周新旧之臣，制其性命，勿使怠慢也。”",
                    "zhushu": "",
                    "type": 2
                },
                {
                    "paragraph": "传“敬为”至“命矣”",
                    "zhushu": "",
                    "type": 2
                },
                {
                    "paragraph": "正义曰：圣王为政，当使易从而难犯，故令行如流水，民从如顺风。若使设难从之教，为易犯之令，虽迫以严刑，而终不用命，故为其德不可敬也。王必敬为此不可不敬之德，则下民无不敬奉其命矣。民奉其王命，是化行也。",
                    "zhushu": "",
                    "type": 2
                },
                {
                    "paragraph": "“我不”至“若功”",
                    "zhushu": "",
                    "type": 2
                },
                {
                    "paragraph": "正义曰：言王所以须慎敬所为不可不敬之德者，以我不可不监视于有夏，亦不可不监视于有殷，皆有历年，长与不长，由敬与不敬故也。王当法其历年，戒其不长。更说宜监之意。我不敢独知，亦王所知，曰有夏之君，服行天命，以敬德之故，惟有多历年数。谓桀父已前也。其末亦我不敢独知，亦王所知，曰有夏桀不其长久，惟不敬其德，乃早坠失其王命。是为敬者长，不敬者短，所以我不可不监夏也。我不敢独知，亦王所知，曰有殷之君受天命，以敬德之故，惟有多历年数。谓纣父已前也。其末亦我不敢独知，亦王所知，曰殷纣不其长久，惟不敬其德，乃早坠失其王命。亦是为敬者长，不敬者短，所以我不可不监殷也。夏殷短长既如此矣，今王继受其命，我亦惟当用此二国夏殷长短之命以为监戒，继顺其功德者而法则之。劝正为敬也。",
                    "zhushu": "",
                    "type": 2
                },
                {
                    "paragraph": "传“言王”至“不长”",
                    "zhushu": "",
                    "type": 2
                },
                {
                    "paragraph": "正义曰：“相”“监”俱训为视，上言“相有夏”“相有殷”，今复重言“监有夏”“监有殷”者，上言顺天则兴，弃命则灭，此言敬则历年，不敬则短，故重言视夏殷，欲令王法其历年，戒其不长故也。",
                    "zhushu": "",
                    "type": 2
                },
                {
                    "paragraph": "传“以能”至“所知”",
                    "zhushu": "",
                    "type": 2
                },
                {
                    "paragraph": "正义曰：下云“不敬厥德，乃早坠厥命”，知其“以能敬德者，故多历年数”也。上言“相夏”“相殷”，皆云“天迪从子保，面稽天若”，言上天以道安人，人主考天顺之，非创业之君不能如是，故传以禹、汤当之。此言“敬德”“历年”，则继体贤君亦能如此，所言“历年”非独禹汤而已。下传云“殷之贤王，犹夏之贤王”，则此“多历年数”者，夏则桀前之贤王，殷则纣前之贤王，不失位者皆是也。召公此诰，指以告王，故知言“我不敢独知”者，其意言亦是王所知也。王说亦然。",
                    "zhushu": "",
                    "type": 2
                },
                {
                    "paragraph": "“王乃”至“王显”",
                    "zhushu": "",
                    "type": 2
                },
                {
                    "paragraph": "正义曰：既言当法则贤王，又戒王为政之要。王乃初始即政，服行教化。呜呼！ 王行教化，当如初生之子，子之善恶，无不在其初生。若习行善道，此乃自遗智命。“智命”谓身有贤智，命由已来，是自遗也。为政之道亦犹是矣。为政初则能善，天必遗王多福，使王有智则常吉，历年长久也。今天观人所为，以授之命，其命者智与愚也，其命吉与凶也，其命历年与不长也。若能敬德，则有智常吉，历年长久也。若不敬德，则愚凶不长也。天已知我王今初始服政，居此新邑，观王善恶，欲授之命，故惟王其当疾行敬德。“王其德之用”，言为行当用德，则能求天长命以历年也。其惟王勿妄役小人，过用非常之事，亦当果敢绝刑戮之道，以治下民。顺行禹汤所有成功，则惟王居天子之位，在德行之首矣。王能如是，小民乃惟法则于王，行用王德于天下，如是则于王道亦有光明也。",
                    "zhushu": "",
                    "type": 2
                },
                {
                    "paragraph": "传“言王”至“犹是”",
                    "zhushu": "",
                    "type": 2
                },
                {
                    "paragraph": "正义曰：以此新即政，始行教化，比子之初生，始欲学习为善，则善矣。若能为善，天必授之以贤智之命，是此贤智之命由已行善而来，是自遗智命也。初习为恶，则恶矣。若其为恶，天必授之以顽愚之命，亦是自遗愚命也。方欲劝王慕善，故惟举智命而不言愚命者，愚智由学习而至，是无不在其初生，此初生谓年长，以解习学，非初始生也。为政之道亦犹是，为善政得福，为恶政得祸，亦如初生之子习善恶也。",
                    "zhushu": "",
                    "type": 2
                },
                {
                    "paragraph": "传“今天”至“在人”",
                    "zhushu": "",
                    "type": 2
                },
                {
                    "paragraph": "正义曰：命由天授，远举天心，故言“今天制此三命”，有“哲”当有“愚”，有“历年”当有“不长”。文不备者，以“吉凶”相反，言“命吉凶”，则“哲”对“愚”，“历年”对“不长”可知矣。天制此三命，善恶由人，惟人所修皆也。此篇所云，惟劝修敬德，故云“修敬德则有智，则常吉，则历年，为不敬德则愚凶不长”也。愚智夭寿之外而别言吉凶，于凡人则康强为吉，病患为凶，于王者则太平为吉，祸乱为凶。三者虽以托天说之，其实行之在人，人行之有善恶，天随以善恶授之耳。此是立教诱人之辞，不可以贤智夭枉为难也。",
                    "zhushu": "",
                    "type": 2
                },
                {
                    "paragraph": "传“言王”至“历年”",
                    "zhushu": "",
                    "type": 2
                },
                {
                    "paragraph": "正义曰：“其德之用”，言为行当用德，用德与“疾敬德”为一事也。故上传云“王其当疾行敬德”，则此文是也。",
                    "zhushu": "",
                    "type": 2
                },
                {
                    "paragraph": "传“勿用”至“秉常”",
                    "zhushu": "",
                    "type": 2
                },
                {
                    "paragraph": "正义曰：勿用小民非常役，用为非常之义，戒王当使民以时，莫为非常劳役，欲其重民秉常也。",
                    "zhushu": "",
                    "type": 2
                },
                {
                    "paragraph": "传“亦当”至“慎罚”",
                    "zhushu": "",
                    "type": 2
                },
                {
                    "paragraph": "正义曰：圣人作法，以刑山刑，以杀止杀。若直犯罪之人，亦当果敢致罪之，以此绝刑戮之道，用治民。谓狱事无疑，决断得理，则果敢为绝刑戮之道。若其狱情疑惑，枉滥者多，是为不能果敢绝刑杀之道也。上戒王以明德，此戒王以慎罚，故言“亦”也。",
                    "zhushu": "",
                    "type": 2
                },
                {
                    "paragraph": "传“顺行”至“之首”",
                    "zhushu": "",
                    "type": 2
                },
                {
                    "paragraph": "正义曰：若有功，必顺前世有功者也。上文所云“相夏”“相殷”，谓禹汤之功，故知此“顺行禹汤所有成功”。能顺禹汤之功，则惟王居位在德之首。禹汤为有德之首，故王亦为首。",
                    "zhushu": "",
                    "type": 2
                },
                {
                    "paragraph": "传“王在”至“光明”",
                    "zhushu": "",
                    "type": 2
                },
                {
                    "paragraph": "正义曰：诗称“民之秉彝，好是懿德”，故王在德元，则小民乃惟法则于王，行王政于天下。王之为政，民尽行之，是言治政于王道有光明也。",
                    "zhushu": "",
                    "type": 2
                },
                {
                    "paragraph": "“上下”至“永命”",
                    "zhushu": "",
                    "type": 2
                },
                {
                    "paragraph": "正义曰：上既劝王敬德，又言臣当助君，言君臣上下勤忧敬德。所以勤者，其言曰：“我周家既受天命，当大顺有夏之多历年岁，用勿废有殷之多历年岁。夏殷勤行敬德，故多历年长久。我君臣亦当行敬德，庶几兼之。如此者，我欲令王用小民受天长命。”言爱下民，则历年多也。召公既言此，乃拜手稽首，尽礼致敬，欲王纳用其言。既拜而又曰：“我小臣，敢以王之匹配于民众百君子，于友爱民者，共安受王之威命明德，敬奉行之，是上下勤恤也。臣下安受王命，则王终有天之成命，于王亦为昭著也。我非敢独勤而已，众百君子皆然， 言我与众百君子惟恭敬奉其币帛，用供待王，能求天长命，将以此庆王受天多福也。”",
                    "zhushu": "",
                    "type": 2
                },
                {
                    "paragraph": "传“言当”至“兼之”",
                    "zhushu": "",
                    "type": 2
                },
                {
                    "paragraph": "正义曰：王者不独治，必当以臣助之。上句惟指劝王，故此又言臣助君。“上下”谓君臣，故言“当君臣共勤忧敬德”，不独使王勤也。我周王承夏殷之后，受天明命，欲其年过二代。既言大顺有夏历年，又言勿废有殷历年，庶几兼彼二代，历年长久，勤行敬德，即是大顺勿废也。",
                    "zhushu": "",
                    "type": 2
                },
                {
                    "paragraph": "传“拜手”至“匹之”",
                    "zhushu": "",
                    "type": 2
                },
                {
                    "paragraph": "正义曰：“拜手”，头至手。“稽首”，头至地。谓既为拜，当头至手，又申头以至地，故“拜手稽首”重言之。诸言“拜手稽首”者，义皆然也。就此文详而解之，周礼太祝“辨九拜，一曰稽首”，施之于极尊。召公为此拜者，恐王忽而不听，尽礼致敬以入其言于王。此“拜手稽首”一句，史录其事，非召公语也。召公设言未尽，为此拜乃更言。郑云：“拜手稽首者，召公既拜，兴曰：‘我小臣’以下，言召公拜讫而复言也。”王肃云：“我小臣，召公自谓是小臣，为召公之谦辞。雠训为匹， 敢以王之匹民百君子。 百者举其成数，言治民者非一人。”郑玄云：“王之诸侯与群吏，是非一人也。”嫌“匹”为齐等，故云“民在下，自上匹之”。",
                    "zhushu": "",
                    "type": 2
                },
                {
                    "paragraph": "传“言我”至“永命”",
                    "zhushu": "",
                    "type": 2
                },
                {
                    "paragraph": "正义曰：“我非敢勤”，召公自道，言我非敢独勤而已。 “必上下勤恤”，言与众百君子皆勤也。礼执贽必用币帛，惟恭敬奉其币帛，用供待王，能求天长命。将以执贽庆王多福， 王能爱养小民，即是求天长命。待王能爱小民，即欲庆之。",
                    "zhushu": ""
                }
            ]
        },
        {
            "name": "周书洛诰第十五",
            "paragraphs": [
                {
                    "paragraph": "周书洛诰第十五",
                    "zhushu": ""
                },
                {
                    "paragraph": "“召公”至“洛诰”",
                    "zhushu": "",
                    "type": 2
                },
                {
                    "paragraph": "正义曰：序自上下相顾为文，上篇序云“召公先相宅”，此承其下，故云“召公既相宅”。召公以三月戊申相宅而卜，周公自后而往，以乙卯日至，经营成周之邑。周公即遣使人来告成王以召公所卜之吉兆。及周公将欲归政于成王，乃陈本营洛邑之事，以告成王。王因请教诲之言，周公与王更相报答。史叙其事，作洛诰。史录此篇，录周公与王相对之言，以为后法，非独相宅告卜而已。但周公因致政本说往前告卜，经文既具，故序略其事，直举其发言之端耳。",
                    "zhushu": "",
                    "type": 2
                },
                {
                    "paragraph": "传“召公”至“成王”",
                    "zhushu": "",
                    "type": 2
                },
                {
                    "paragraph": "正义曰：上篇云：“三月戊申，太保朝至于洛，卜宅。厥既得卜，则经营。”是召公先相宅即卜之。又云：“乙卯，周公朝至于洛，则达观于新邑营。”是周公自后至，经营作之。召公相洛邑，亦相成周，周公营成周，亦营洛邑，各举其一，互以相明。“卜”者，召公卜也。周公既至洛邑，案行所营之处，遣使以所卜吉兆逆告成王也。案上篇传云“王与周公俱至”，何得周公至洛逆告王者？王与周公虽相与俱行，欲至洛之时，必周公先到行处所，故得逆告也。顾氏云：“周公既至洛邑，乃遣以所卜吉兆来告于王”是也。经称成王言：“公既定宅，伻来，来视予卜休恒吉。”是以得吉兆告成王也。上篇召公以戊申至，周公乙卯至，周公在召公后七日也。至洛较七日，其发镐京或亦较七日。",
                    "zhushu": "",
                    "type": 2
                },
                {
                    "paragraph": "传“既成”至“之义”",
                    "zhushu": "",
                    "type": 2
                },
                {
                    "paragraph": "正义曰：周公摄政七年三月，经营洛邑，既成洛邑，又归向西都。其年冬，将致政成王，告以居洛之义，故名之曰洛诰，言以居洛之事告王也。篇末乃云“戊辰，王在新邑”，明戊辰已上皆是西都时所诰也。",
                    "zhushu": "",
                    "type": 2
                },
                {
                    "paragraph": "“周公”至“明辟”",
                    "zhushu": "",
                    "type": 2
                },
                {
                    "paragraph": "正义曰：周公将反归政，陈成王将居其位。周公拜手稽首，尽礼致敬于王。既拜，乃兴而言曰：“我今复还子明君之政。”言王往日幼少，其志意未成，不敢及知天之始命我周家安定天下之命，故我摄王之位，代王为治。我乃继文王、武王安定天下之道，以此故大视东土洛邑之居。其始欲王居之，为民明君之治。言欲为民明君，必当治于土中，故为王营洛邑也。",
                    "zhushu": "",
                    "type": 2
                },
                {
                    "paragraph": "传“周公”至“退老”",
                    "zhushu": "",
                    "type": 2
                },
                {
                    "paragraph": "正义曰：周公还政而已，明暗在于人君，而云“复还明君之政”者，其意欲令王明，故称“复子明辟”也。正以此年还政者，以成王年已二十成人，故必归政而退老也。传说成王之年，惟此而已。王肃于金縢篇末云：“武王年九十三而已，冬十一月崩。其明年称元年，周公摄政，遭流言，作大诰而东征。二年克殷，杀管叔。三年归，制礼作乐。出入四年，六年而成。七年营洛邑，作康诰、召诰、洛诰，致政成王。然则武王崩时，成王年已十三矣。周公摄政七年，成王适满二十。”孔于此言成王年二十，则其义如王肃也。又家语云：“武王崩时，成王年十三。”是孔之所据也。",
                    "zhushu": "",
                    "type": 2
                },
                {
                    "paragraph": "传“如往”至“已摄”",
                    "zhushu": "",
                    "type": 2
                },
                {
                    "paragraph": "正义曰：“如，往”，释诂文。“及”训与也，言王往日幼少，志意未成，不敢与知上天始命我周家安定天下之命，故已摄也。“天命周家安定天下”者，必令天下太平乃为安定，成王幼少，未能使之安定，故不敢与知之，周公所以摄也。",
                    "zhushu": "",
                    "type": 2
                },
                {
                    "paragraph": "传“我乃”至“之治”",
                    "zhushu": "",
                    "type": 2
                },
                {
                    "paragraph": "正义曰：“胤”训继也，文王受命，武王伐纣，意在安定天下。天下未得安定，故周公言：“我乃继续文武安定天下之道，大相洛邑之地，其处可行教化，始营此都，为民明君之政治。”言欲为民明君，其意当在此。",
                    "zhushu": "",
                    "type": 2
                },
                {
                    "paragraph": "“予惟”至“献卜”",
                    "zhushu": "",
                    "type": 2
                },
                {
                    "paragraph": "正义曰：周公追述立东都之事，我惟以七年三月乙卯之日，朝至于洛邑众作之处，经营此都。其未往之前，我使人卜河北黎水之上，不得吉兆。乃卜㵎水东、瀍水西，惟近洛，而其兆得吉，依规食墨。我亦使人卜瀍水东，亦惟近洛，其兆亦吉，依规食墨。我以乙卯至洛，我即使人来，以所卜地图及献所卜吉兆于王。言卜吉立此都，王宜居之为治也。",
                    "zhushu": "",
                    "type": 2
                },
                {
                    "paragraph": "传“致政”至“之意”",
                    "zhushu": "",
                    "type": 2
                },
                {
                    "paragraph": "正义曰：下文摠结周公摄政之事云“在十有二月”，是“致政在冬”也。“在冬”，发言嫌此事是冬，故辨之云“本其春来至洛众”，追说始卜定都之意也。周公至洛之时，庶殷已集于洛邑，故云“至于洛师”。",
                    "zhushu": "",
                    "type": 2
                },
                {
                    "paragraph": "传“我使”至“食墨”",
                    "zhushu": "",
                    "type": 2
                },
                {
                    "paragraph": "正义曰：嫌周公自卜，故云“我使人”，谓使召公也。案上篇召公至洛，其日即卜，而得“卜河朔黎水”者，以地合龟，非就地内。此言所卜三处皆一时事也。“黎水”之下不言吉凶者，“我乃”是改卜之辞，明其不吉乃改，故知“卜河北黎水之上，不吉”也。武王定鼎于郏鄏，已有迁都之意，而先卜黎水上者，以帝王所都，不常厥邑，夏殷皆在河北，所以博求吉地，故令先卜河北，不吉，乃卜河南也。其“卜㵎瀍之闲，南近洛，吉，今河南城也”，基趾仍在，可验而知。所卜黎水之上，其处不可知矣。凡卜之者，必先以墨画龟，要坼依此墨，然后灼之求其兆，顺食此墨画之处，故云“惟洛食”。顾氏云：“先卜河北黎水者，近于纣都，为其怀土重迁，故先卜近以悦之。”用郑康成之说，义或然也。",
                    "zhushu": "",
                    "type": 2
                },
                {
                    "paragraph": "传“今洛”至“成王”",
                    "zhushu": "",
                    "type": 2
                },
                {
                    "paragraph": "正义曰：洛阳即成周，敬王自王城迁而都之，春秋昭三十二年“城成周”是也。周公虑此顽民未从周化，故既营洛邑，将定下都，以迁殷之顽民，故命召公即并卜之。周公既至，即遣使以所卜地图及献所卜吉兆来告于成王，言已重其事，并献卜兆者，使王观兆知其审吉也。",
                    "zhushu": "",
                    "type": 2
                },
                {
                    "paragraph": "“王拜”至“诲言”",
                    "zhushu": "",
                    "type": 2
                },
                {
                    "paragraph": "正义曰：成王尊敬周公，故亦尽礼致敬，拜手稽首，乃受公之语，述公之美曰：“不敢不敬天之美，来至洛相宅，其意欲作周家配天之美故也。公既定洛邑，即使人来告，亦来视我以所卜之美，常吉之居，我当与公二人共正其美。公定此宅，其当用我万亿年敬天之美故也。”王既言此，又拜手稽首于周公，求教诲之言。",
                    "zhushu": "",
                    "type": 2
                },
                {
                    "paragraph": "传“成王”至“之美”",
                    "zhushu": "",
                    "type": 2
                },
                {
                    "paragraph": "正义曰：拜手稽首，施于极敬。哀十七年左传云：“非天子，寡君无所稽首。”诸侯小事大 尚不稽首，况于臣乎？成王尊敬周公，故答其拜手稽首而受其言，又述而美之，天命文武使王天下，是天之美事。言公不敢不敬天之美，来相洛邑之宅。",
                    "zhushu": "",
                    "type": 2
                },
                {
                    "paragraph": "传“言公”至“其美”",
                    "zhushu": "",
                    "type": 2
                },
                {
                    "paragraph": "正义曰：周公追述往前遣使献卜，故成王复述公言。言公前已定宅，遣使来，来视我所卜之吉兆，常吉之居。自言前已知其卜，既有此美，我当与公二人共正其美意，欲留公辅已，共公正此美事。“来来”重文者，上“来”言使来，下“来”为视我卜也。郑云：“伻来来者，使二人也。”与孔意异。",
                    "zhushu": "",
                    "type": 2
                },
                {
                    "paragraph": "传“公其”至“久远”",
                    "zhushu": "",
                    "type": 2
                },
                {
                    "paragraph": "正义曰：言居洛为治，可以永久，公意其当用我使万亿年敬天之美， 言公欲令已祚胤久远，美公意之深也。王制云：“方百里者，为方十里者百，为田九十亿𠭇。”方里者万，则是为田九百万𠭇。今记乃云“九十亿𠭇”，是名十万为亿也。楚语云“百姓、千品、万官、亿丑”，𣫭数相十，是古十万曰亿，今之算术乃万万为亿也。",
                    "zhushu": "",
                    "type": 2
                },
                {
                    "paragraph": "传“成王”至“之言”",
                    "zhushu": "",
                    "type": 2
                },
                {
                    "paragraph": "正义曰：此一段史官所录，非王言也。王求教诲之言，必有求教诲之辞，史略取其意，故直云“诲言”。为求诲言而拜，故言“成王尽礼致敬于周公，求教诲之言”也。",
                    "zhushu": "",
                    "type": 2
                },
                {
                    "paragraph": "“周公”至“有辞”",
                    "zhushu": "",
                    "type": 2
                },
                {
                    "paragraph": "正义曰：王求教诲之言，公乃诲之。周公曰：“王居此洛邑，当始举殷家祭祀以为礼典，祀于洛之新邑，皆次秩在礼，无文法应祀者，亦次秩而祀之。我虽致政，为王整齐百官，使从王于周，行其礼典，若能如此，我惟曰：‘庶几有善政事。’今王就行王命于洛邑，曰：‘ 王当记人之功，尊人亦当用功大小为次叙，有大功者则列为大祀。’”又申述所以祀神记臣功者。“政事由臣而立，惟天命我周邦之故，曰：‘ 汝受天命厚矣，当辅大天命，故须视群臣有功者记载之。君知臣功，则臣皆尽力，欲令群臣尽力，宜于初即教之。乃汝新始即政，其当尽自教诲众官。’”令王躬自化之，使之立功。又以朋党害政，尤宜禁绝，故丁宁戒之：“少子慎其朋党，少子慎其朋党，戒其自今已往。”令常慎此朋党之事。“若欲绝止，禁其未犯。无令若火始然𦦨，𦦨尚微，火既然𦦨，其火所及，将灼然有次序矣，不其复可绝也。汝成王其当顺此常道，及抚循国事，如我摄政所为。惟当用我此事，在周之百官则当畏服，各立功矣。汝当以此往行政化于新邑，当使臣下百官各向就有官，明为有功，厚大成宽𥙿之德，则汝长有叹誉之辞于后世”。此周公诲王之言也。",
                    "zhushu": "",
                    "type": 2
                },
                {
                    "paragraph": "传“言王”至“祀之”",
                    "zhushu": "",
                    "type": 2
                },
                {
                    "paragraph": "正义曰：于时制礼已讫，而云“殷礼”者，此“殷礼”即周公所制礼也。虽有损益，以其从殷而来，故称“殷礼”。 犹上篇云“庶殷”，本其所由来， 孔于上传已具，故于此不言。必知“殷礼”即周礼者，以此云“祀于新邑”，即下文“烝祭岁”也，既用“骍牛”，明用周礼。云“始”者，谓于新邑始为此祭。顾氏云：“举行殷家旧祭祀，用周之常法。”言“周礼”即殷家之旧礼也。郑玄云：“王者未制礼乐，恒用先王之礼乐。”是言伐纣以来，皆用殷之礼乐，非始成王用之也。周公制礼乐既成，不使成王即用周礼，仍令用殷礼者，欲待明年即政，告神受职，然后班行周礼。班讫始得用周礼，故告神且用殷礼也。孔义或然，故复存之。神数多而礼文少，应祭之神名有不在礼文者，故令皆次秩不在礼文而应祀者，皆举而祀之。",
                    "zhushu": "",
                    "type": 2
                },
                {
                    "paragraph": "传“我整”至“政事”",
                    "zhushu": "",
                    "type": 2
                },
                {
                    "paragraph": "正义曰：时成王未有留公之意，公以成王初始即政，自虑百官不齐，故虽即致政，犹欲整齐百官，使从王于周，谓从至新邑，行其典礼。周公以成王贤君，今复成长，故言“我惟曰：‘庶几有善政事。’”言已私为此言，冀王为政善也。",
                    "zhushu": "",
                    "type": 2
                },
                {
                    "paragraph": "传“今王”至“民者”",
                    "zhushu": "",
                    "type": 2
                },
                {
                    "paragraph": "正义曰：记臣功者，是人主之事，故言“今王就行王命于洛邑”，谓正位为王，临察臣下，知其有功以否。恐王轻忽此事，故曰“当记人之功”。更言“曰”者，所以致殷勤也。尊人必当用功大小为次序，令功大者居上位，功小者处下位也。“有大功则列为大祀”，谓有殊功，堪载祀典者。祭法云：“圣王之制祭祀也，法施于民则祀之，以死勤事则祀之，以劳定国则祀之，能御大灾则祀之，能捍大患则祀之。”是为大祀“谓功施于民”者也。或时立其祀配享庙庭，亦是也。",
                    "zhushu": "",
                    "type": 2
                },
                {
                    "paragraph": "传“惟天”至“化之”",
                    "zhushu": "",
                    "type": 2
                },
                {
                    "paragraph": "正义曰：“惟天命我周邦”，谓天命我文武，故及汝成王复受天命为天子，是天之恩德深厚矣。天以厚德被汝，汝当辅大天命，任贤使能，行合天意，是辅大天也。汝当辅大天命，故宜视群臣有功者记载之， 复上“记功，宗以功”言之也。欲令群臣有功，必须躬自教化之在于初始，故言“乃汝新即政，其当尽自教众官”。欲令王“躬化之”者，正已之身，使群臣法之，非谓以辞化之也。言“尽自教”者，政有大小，恐王轻大略小，令王尽自亲化之。言“惟命曰”，亦是致殷勤。“乃”者，缓辞也，义异上句，故言“乃”耳。王肃云：“此其尽自教百官，谓正身以先之。”",
                    "zhushu": "",
                    "type": 2
                },
                {
                    "paragraph": "传“少子”至“已往”",
                    "zhushu": "",
                    "type": 2
                },
                {
                    "paragraph": "正义曰：郑云：“孺子，幼少之称，谓成王也。”此上皆云成王，此句特言“少子”者，以明朋党败俗，为害尤大，恐年少所忽，故特言“孺子”也。“朋党”谓臣相朋党。“慎其朋党”，令禁绝之。“戒其自今已往”，谓从即政以后，常以此事为戒也。",
                    "zhushu": "",
                    "type": 2
                },
                {
                    "paragraph": "传“言朋”至“以初”",
                    "zhushu": "",
                    "type": 2
                },
                {
                    "paragraph": "正义曰：“无令若火始然”，以喻无令朋党始发，若火既然，初虽燄燄尚微，其火所及，灼然有次序，不其复可绝也。以喻朋党若起，渐渐益大，群党既成，不可复禁止也。“事从微至著，防之宜以初”，谓朋党未发之前，防之使不发。",
                    "zhushu": "",
                    "type": 2
                },
                {
                    "paragraph": "传“其顺”至“百官”",
                    "zhushu": "",
                    "type": 2
                },
                {
                    "paragraph": "正义曰：考古依法，为“顺常道”。 号令治民，为“抚国事”。周公大圣，动成轨则，“如我所为”，谓如摄政之时事所施为也。惟当用我所为在周之百官，令其行周公之道法于百官也。",
                    "zhushu": "",
                    "type": 2
                },
                {
                    "paragraph": "传“往行”至“后世”",
                    "zhushu": "",
                    "type": 2
                },
                {
                    "paragraph": "正义曰：此时在西都戒王，故云“往行政化于新邑”。当使臣下各向就所有之官，令其各守其职，思不出其位，自当陈力就列，明为有功。在官者当以褊小急躁为累，故令臣下厚大成宽裕之德。臣下既贤，君必明圣，则汝长有叹誉之辞于后世矣。今周颂所歌，即叹誉成王之辞也。",
                    "zhushu": "",
                    "type": 2
                },
                {
                    "paragraph": "“公曰”至“𠁊侮”",
                    "zhushu": "",
                    "type": 2
                },
                {
                    "paragraph": "正义曰：周公复诲王曰：“呜呼！ 前言已是矣。”更复教诲：“汝惟童子，嗣父祖之位，惟当终其美业。天子居百官诸侯之上，须知臣下恭之与慢。奉上谓之享，汝为天子，其当恭敬记识百君诸侯奉上者，亦当记识其有不奉上者。奉上之道多威仪，威仪不及礼物，则人惟曰不奉上之道矣。所以须记之者，百官诸侯为下民之君，惟为政教不肯役用其志于此奉上之事，则凡民化之，亦惟曰不奉上矣。百官不奉天子，民复不奉百君，上下相畏敬，惟政事其皆差错侮慢，不可治理矣。故天子须知百官奉上与否也。”",
                    "zhushu": "",
                    "type": 2
                },
                {
                    "paragraph": "传“已乎”至“美业”",
                    "zhushu": "",
                    "type": 2
                },
                {
                    "paragraph": "正义曰：周公止而复言，故更言“公曰”。“已乎”者，道前言已如是矣，为后言发端也。“童子”者，言其年幼而任重。“嗣父祖之位，当终其美业”，能致太平，是终之也。",
                    "zhushu": "",
                    "type": 2
                },
                {
                    "paragraph": "传“奉上”至“奉上”",
                    "zhushu": "",
                    "type": 2
                },
                {
                    "paragraph": "正义曰：“享”训献也，献是奉上之辞，故“奉上谓之享”。百官诸侯上事天子，凡所恭承皆是奉上，非独朝觐贡献乃为奉上。郑玄专以朝聘说之，理未尽也。言汝为王，当敬识百官诸侯之奉上者，亦识其有违上者，察其恭承王命如法以否。奉上违上，皆须记之。奉上者当以礼接之，违上者当以刑威之， 所谓赏庆刑威。 为君之道， 奉上之道，其事非一，故云“多威仪”。威仪既多，皆须合礼，其威仪不及礼物，惟曰不奉上矣。谓旁人观之，亦言其不奉上也。郑云：“朝聘之礼至大，其礼之仪不及物，谓所贡篚多而威仪简也。威仪既简，亦是不享也。”",
                    "zhushu": "",
                    "type": 2
                },
                {
                    "paragraph": "“乃惟”至“用戾”",
                    "zhushu": "",
                    "type": 2
                },
                {
                    "paragraph": "正义曰：又曰：“已居摄之时，为政常若不暇。汝惟小子，当分取我之不暇而施行之。又听我教汝于辅民之常而用之。汝乃于是事不勉力为政，则汝是惟不可长久哉！ 必须勉力为之，乃可长久。此所言皆是汝父所行，汝欲勉之，但厚次序汝正父之道而行之，无不顺我所为，则天下不敢废弃汝命，必常奉而行之。汝往居新邑，敬行教化哉！ 如此我其退老，明教农人以义哉！汝若能使彼天下之民被宽裕之政，则我天下之民无问远近者，悉皆用来归汝矣。”",
                    "zhushu": "",
                    "type": 2
                },
                {
                    "paragraph": "传“我为”至“用之”",
                    "zhushu": "",
                    "type": 2
                },
                {
                    "paragraph": "正义曰：“为政常若不暇”，谓居摄时也。圣人为政，务在和人，虽复治致太平，犹恨意之不尽，故谦言已所不暇，若言犹有美事未得施者然。故戒之成王：“汝惟小子，当分取我之不暇而行之。”言已所不暇行者，欲令成王勉行之。郑玄云：“成王之才，周公倍之，犹未而言分者，诱掖之言也。”生民之为业，虽复志有经营，不能独自成就，须王者设教以辅助之。“听我教汝辅民之常法而用之”， 谓用善政以安民。说文云：“颁，分也。”",
                    "zhushu": "",
                    "type": 2
                },
                {
                    "paragraph": "传“汝乃”至“可长”",
                    "zhushu": "",
                    "type": 2
                },
                {
                    "paragraph": "正义曰：成王言“公其以子万亿年”，言欲已长久也， 故周公于此戒之：“汝乃于是不勉力为政，汝惟不可长哉！ ”欲其必勉力勤行政教，为可长久之道，然后可至万亿年耳。“蘉”之为勉，相传训也，郑、王皆以为勉。",
                    "zhushu": "",
                    "type": 2
                },
                {
                    "paragraph": "传“厚次”至“奉之”",
                    "zhushu": "",
                    "type": 2
                },
                {
                    "paragraph": "正义曰：“正父”谓武王，言其德正，故称“正父”。“厚次序汝正父之道而行之”，令其为武王之政也。武王、周公俱是大圣，无不顺我所为。又令法周公之道，既言法武王，又法周公，则天下不敢弃汝命，常奉行之。",
                    "zhushu": "",
                    "type": 2
                },
                {
                    "paragraph": "传“汝往”至“皆来”",
                    "zhushu": "",
                    "type": 2
                },
                {
                    "paragraph": "正义曰：归其王政令，汝往居新邑，敬行教化哉！ 公既归政，则身当无事。如此我其退老于州里，明教农久以义哉！ 又令成王行宽裕之政，以治下民。民被宽裕之政，则我天下之民无问远近者，用来归王， 言远处皆来也。上文使之“惇大成裕”，故此言裕政来民，结上事也。伏生书传称：“礼致仕之臣教于州里，大夫为父师，士为少师，朝夕坐于门塾，而教出入之子弟。”是“教农人以义”也。",
                    "zhushu": "",
                    "type": 2
                },
                {
                    "paragraph": "“王若”至“毖祀”",
                    "zhushu": "",
                    "type": 2
                },
                {
                    "paragraph": "正义曰：王以周公将退，因诲之而请留公。王顺周公之意而言曰：“公当留住而明安我童子，不可去也。所以不可去者，当举行大明之德，用使我小子襃扬文武之业，而奉当天命，以和常四方之民，居处其众故也。其厚尊大礼，谓举秩大祀，皆次秩礼所无文有而皆祀之。凡此皆待公而行，非我能也。”更述居摄时事：“惟公明德光于天地，勤政施于四方，使四方旁来为敬敬之道，以迎太平之政，下民皆不复迷惑于文武所勤之教。”言公化洽使如此也。“今若留辅我童子，惟当早起夜寐，慎其祭祀而已”。言政化由公而立，我无所能也。",
                    "zhushu": "",
                    "type": 2
                },
                {
                    "paragraph": "传“成王”至“去之”",
                    "zhushu": "",
                    "type": 2
                },
                {
                    "paragraph": "正义曰：成王以周公诲已为善，顺周公之意，示已欲行善政，而请留之自辅。王以公若舍我而去，则已政暗而治危，故云“公当明安我童子，不可去”也。",
                    "zhushu": "",
                    "type": 2
                },
                {
                    "paragraph": "传“言公”至“顺天”",
                    "zhushu": "",
                    "type": 2
                },
                {
                    "paragraph": "正义曰：文武受命，功德盛隆，成王自量已身不能继业，言公当留，举大明德，以佐助我。“用我小子襃扬文武之业而奉顺天”者，下句“奉答天命”是也。孔分经为传，故探取下句以申之。",
                    "zhushu": "",
                    "type": 2
                },
                {
                    "paragraph": "传“又当”至“其众”",
                    "zhushu": "",
                    "type": 2
                },
                {
                    "paragraph": "正义曰：天命周家，欲令民治，故“又当奉当天命，以和常四方之民，居处其众”也。“奉当”者，尊天意，使允当天心，和协民心，使常行善也。“居处其众”，使之安土乐业也。",
                    "zhushu": "",
                    "type": 2
                },
                {
                    "paragraph": "传“厚尊”至“而行”",
                    "zhushu": "",
                    "type": 2
                },
                {
                    "paragraph": "正义曰：释诂云：“将，大也。”“厚尊大礼”，谓𥙊祀之礼。祭统云：“礼有五经，莫重于祭。”是祭礼最尊大。公诲成王，令“肈称殷礼，祀于新邑，咸秩无文”，欲答公诲已之事，还述公辞：“举秩大祀，皆次秩无礼文而宜在祀典者。”其祀事非我所为，凡此皆待公而行者也。言公不可舍我以去也。",
                    "zhushu": "",
                    "type": 2
                },
                {
                    "paragraph": "传“言公”至“化之”",
                    "zhushu": "",
                    "type": 2
                },
                {
                    "paragraph": "正义曰：此与下经皆追述居摄时事。尧典训“光”为充，此“光”亦为充也。言公之明德充满天地，即尧典“格于上下”， 勤政施于四方，即尧典“光被四表”也。意言万邦四夷皆服仰公德而化之。上言待公乃行之，此言公有是德，言其将来，说其已然，所以深美公也。",
                    "zhushu": "",
                    "type": 2
                },
                {
                    "paragraph": "传“四方”至“化洽”",
                    "zhushu": "",
                    "type": 2
                },
                {
                    "paragraph": "正义曰：上言施化在公，此言民化公德，四方旁来为敬敬之道，民皆敬向公，以迎太平之政。言“迎”者，公政从上而下，民皆自下迎之，言其慕化速也。文武勤行教化，欲以教训利民，民蒙公化，识文武之心，不复迷惑文武所勤之教，言公居摄之时，政化已洽于民也。",
                    "zhushu": "",
                    "type": 2
                },
                {
                    "paragraph": "传“言政”至“所能”",
                    "zhushu": "",
                    "type": 2
                },
                {
                    "paragraph": "正义曰：此述留公之意，陈自今已后之事。言公若留住，政化由公而立，我童子徒早起夜寐，慎其祭祀而已。 于政事无所能，欲惟典祭祀，以政事委公。襄二十六年左传云，卫献公使与𡩋喜言曰：“苟得反国，政由𡩋氏，祭则寡人。”亦犹是也。",
                    "zhushu": "",
                    "type": 2
                },
                {
                    "paragraph": "“王曰公功”至“若时”",
                    "zhushu": "",
                    "type": 2
                },
                {
                    "paragraph": "正义曰：王又重述前言，还说居摄时事也。曰：“公之功辅道我已厚矣，天下无有不顺而是公之功者，公所以须留也。”",
                    "zhushu": "",
                    "type": 2
                },
                {
                    "paragraph": "传“公之”至“之功”",
                    "zhushu": "",
                    "type": 2
                },
                {
                    "paragraph": "正义曰：王意言公之居摄，天下若为非，则可舍我而去。公之居摄，天下无不顺而是公之功，不可舍我去。",
                    "zhushu": "",
                    "type": 2
                },
                {
                    "paragraph": "“王曰公予”至“四辅”",
                    "zhushu": "",
                    "type": 2
                },
                {
                    "paragraph": "正义曰：王呼周公曰：“我小子其退此坐，就为君于周。”谓顺公之言，行天子之政于洛邑也。“至洛邑当命公后，立公之世子为国君，公当留辅我也。公之摄政，四方虽已道治理，犹自未能定于尊礼，是亦未能抚顺公之大功。公当待其定大礼，顺公之大功，此时未可去也。公当留教道，将助我其今已后之政，监笃我政事众官，以此大安文武所受之民而治之，为我四维之辅助”。明已当依倚公也。",
                    "zhushu": "",
                    "type": 2
                },
                {
                    "paragraph": "传“我小”至“佐我”",
                    "zhushu": "",
                    "type": 2
                },
                {
                    "paragraph": "正义曰：“退”者，退朝也。周公于时令成王坐王位，而以政归之。成王顺周公言，受其政也。言我小子退坐之后，便就君位于周。“周”谓洛邑，许其从公言，适洛邑而行新政也。古者臣有大功，必封为国君，今周公将欲退老，故命立公后，使公子伯禽为国君，公当留佐我。王肃云：“成王前春亦俱至洛邑，是顾无事，既会而还宗周。周公往营成周，还来致政成王也。”",
                    "zhushu": "",
                    "type": 2
                },
                {
                    "paragraph": "传“言四”至“以去”",
                    "zhushu": "",
                    "type": 2
                },
                {
                    "paragraph": "正义曰：王意恐公意以四方既定，不须更留，故谓公云，四方虽已道治，而犹未能定于尊大之礼。言其礼乐未能彰明也。礼既未彰，是天下之民亦未能抚安顺行公之大功。公当待其礼法明，公功顺乃可去耳。明今不可以去。",
                    "zhushu": "",
                    "type": 2
                },
                {
                    "paragraph": "传“大安”至“倚公”",
                    "zhushu": "",
                    "type": 2
                },
                {
                    "paragraph": "正义曰：文武受人之于天下，今大安文武所受之民，助我治之，为我四维之辅，明已当依倚公也。“维”者，为之纲纪，犹如用绳维持之。文王世子云“设四辅”，谓设众官为四方辅助。周公一人，事无不统，故一人为四辅。管子云：“四维不张，国乃灭亡。”传取管子之意，故言“四维之辅”也。",
                    "zhushu": "",
                    "type": 2
                },
                {
                    "paragraph": "“王曰公定”至“世享”",
                    "zhushu": "",
                    "type": 2
                },
                {
                    "paragraph": "正义曰：王又呼公：“公留以安定我，我从公言，往至洛邑已矣。公功已进且大矣，天下皆乐公之功，敬而欢乐。公必留，无去以困我哉！ 公留助我，我惟无猒其安天下之事。公勿去以废法，则四方之民其世世享公之德矣。”",
                    "zhushu": "",
                    "type": 2
                },
                {
                    "paragraph": "传“公留”至“公功”",
                    "zhushu": "",
                    "type": 2
                },
                {
                    "paragraph": "正义曰：读文以“公定”为句，王称“定”者，言定已也，故传言“公留以安定我”，“我”字传加之。“我从公言”，是经之“予”也。“往至洛邑已矣”，言已顺从公命，受归政也。“公功已进大，天下咸敬乐公之功”，亦谓居摄时也。释诂云：“肃，进也。”",
                    "zhushu": "",
                    "type": 2
                },
                {
                    "paragraph": "传“公必”至“之德”",
                    "zhushu": "",
                    "type": 2
                },
                {
                    "paragraph": "正义曰：王言已才智浅短，公去则困，故请公“无去以困我哉”。我意欲致大平，惟无猒倦其安天下之事，是以留公， 公勿去以废治国之法，则天下四方之民蒙公之恩，其世世享公之德。“享”谓荷负之。",
                    "zhushu": "",
                    "type": 2
                },
                {
                    "paragraph": "“周公”至“孚先”",
                    "zhushu": "",
                    "type": 2
                },
                {
                    "paragraph": "正义曰：周公拜手稽首，尽礼致敬，许王之留，乃兴而为言曰：“王今命我来居臣位，承安汝文德之祖文王所受命之民，令我继文祖大业，我所以不得去也。又于汝大业父武王，大使我恭奉其道。王意以此留我，其事甚大，我所以为王留也。”公呼成王云：“少子今所以来相宅于洛邑者，欲其大厚行常道于殷贤人。王当治理天下，新其政化，为四方之新君，为周家后世见恭敬之王所推先也。”重诲王曰：“其当用是土中为治，使万国皆被美德，如此惟王乃有成功也。”公自称名曰：“若王居洛邑，则我旦以多众君子卿大夫等，及于御治事之臣，厚率行前人先王成业，使当其众心，为周家后世人臣立信者之所推先。”言我留辅王，使君臣皆为后世所推先，期于上下其显也。",
                    "zhushu": "",
                    "type": 2
                },
                {
                    "paragraph": "传“拜而”至“得去”",
                    "zhushu": "",
                    "type": 2
                },
                {
                    "paragraph": "正义曰：“拜”是从命之事，故云“拜而后言，许成王留”也。以“退”为去，以“留”为来，故言“王命我来”，来居臣位，为太师也。“承安汝文德之祖文王所受命之民”， 天命文王，使为民主，天以民命文王，故民是“文王所受命之民”。“承安”者，承文王之意，安定此民。言王之留已，乃为此事，其事既大，是所以不得去也。",
                    "zhushu": "",
                    "type": 2
                },
                {
                    "paragraph": "传“于汝”至“已意”",
                    "zhushu": "",
                    "type": 2
                },
                {
                    "paragraph": "正义曰：于汝成王大功业之父武王，王意大使我恭奉其道。叙成王留已之意也。王于文王、武王，皆欲令周公奉其道，安其民，其意一也，周公分言之耳。承安其文王之民，恭奉其武王之道，互相通也。",
                    "zhushu": "",
                    "type": 2
                },
                {
                    "paragraph": "传“少子”至“贤人”",
                    "zhushu": "",
                    "type": 2
                },
                {
                    "paragraph": "正义曰：“少子”者，呼成王之辞。言“我今所以来相宅于洛邑”者，欲令王居洛，其大厚行典常于殷贤人。而据洛为政，故言“来”。训“典”为常，故连言“典常”，言其行常道也。周受于殷，故继之于殷。人有贤性，故称“贤人”。",
                    "zhushu": "",
                    "type": 2
                },
                {
                    "paragraph": "传“言当”至“推先”",
                    "zhushu": "",
                    "type": 2
                },
                {
                    "paragraph": "正义曰：易称“日新之谓盛德”，虽旧有美政，令王更复新之。言当治理天下，新其政化，为四方之新君，与后人为轨训，为周家见恭敬之王，后世所推先也。谓周家后世子孙，有德之王被人恭敬推先已。戒成王使为善政，令后王崇重之。",
                    "zhushu": "",
                    "type": 2
                },
                {
                    "paragraph": "传“曰其”至“成功”",
                    "zhushu": "",
                    "type": 2
                },
                {
                    "paragraph": "正义曰：重以诲王，成其上事，故言“曰”以起之。",
                    "zhushu": "",
                    "type": 2
                },
                {
                    "paragraph": "传“我旦”至“推先”",
                    "zhushu": "",
                    "type": 2
                },
                {
                    "paragraph": "正义曰：“旦”是周公之名，故自称“我旦”也。“子”者，有德之称，大夫皆称“子”，故以“多子”为众卿大夫。同欲令成王行善政，为后世贤王所推先。公与群臣尽诚节，为后世贤臣所推先，故欲以众卿大夫及于御治事之臣，深厚率行先王之业，使当其人众之心，为周家后世贤臣立信者之所推先也。传于此不言“后世”，从上省文也。于君言“见恭敬”，于臣言“立信”者，以君尊言人敬，臣卑言自立信，因其所宜以设文也。",
                    "zhushu": "",
                    "type": 2
                },
                {
                    "paragraph": "“考朕”至“怀德”",
                    "zhushu": "",
                    "type": 2
                },
                {
                    "paragraph": "正义曰：周公又说制礼授王，使王奉之，我所成明子之法，乃尽是汝文祖之德。言用文王之道制礼，其事大，不可轻也。又言所以须善治殷献民者，文武使已来居士中，慎教殷民，乃是见命于文武而安之故也。制典当待太平，我以时既太平，即以秬黍鬯酒，盛于二卣罇内，我言曰：“当以此酒须明絜致敬于文武。”我则拜手稽首，告文武以美享。告云：“今太平，即速告庙，我不敢经宿，则禋告文王、武王以致太平之事。”汝王为政，当顺典常，厚行之，使有次序，则诸为政者无云有遇用患疾之道苦毒下民，则天下万年猒饱于汝王之德，殷乃长成为周。王使殷民上下相承有次序，则万年之道，下民其长观我子孙而归其德矣。劝王使终之，皆是诲王之言也。",
                    "zhushu": "",
                    "type": 2
                },
                {
                    "paragraph": "传“我所”至“安之”",
                    "zhushu": "",
                    "type": 2
                },
                {
                    "paragraph": "正义曰：典礼治国，事资圣人，前圣后圣，其终一揆，故言所欲成明子之法，乃尽是汝祖文王之德也。“子”开成王，言用文王之道，制为典法，以明成王行之为明君也。特举文祖，不言武王，下句并告文武，兼用武王可知。又述居洛邑之意，所以居土中者，是文武使已来居此地。周公自言非已意也。文武令我营此洛邑，欲使居土中，慎教殷民，乃是见命于文武而安殷民也。顾氏云：“文武使我来慎教殷民，我今受文武之命以安民也。”",
                    "zhushu": "",
                    "type": 2
                },
                {
                    "paragraph": "传“周公”至“说之”",
                    "zhushu": "",
                    "type": 2
                },
                {
                    "paragraph": "正义曰：康诰之作，事在七年，云“四方民大和会”。“和会”即太平之验，是“周公摄政七年致太平”也。释草云：“秬，黑黍。”释器云：“卣，中罇也。”以黑黍为酒，煑郁金之草，筑而和之，使芬香调畅，谓之“秬鬯”。鬯酒二器，明絜致敬，告文王、武王以美享，谓以太平之美事享祭也。国语称“精意以享谓之禋”。释诂云：“禋，敬也。”是明“禋”为“明絜致敬”也。太平是王之美事，故太平告庙是以美享祭也。公既告太平而致政成王，成王留之，故本而说之此事者，欲令成王重其事，厚行之。周礼郁鬯之酒，实之于彝，此言在卣者，诗大雅江汉及文侯之命皆言“秬鬯一卣，告于文人”，则未祭实之于卣，祭时实之于彝。彼“一卣”，此“二卣”者，此一告文王，一告武王； 彼王赐臣，使告其太祖，故惟一卣耳。此经“卣”下言“曰”者，说本盛酒于罇，乃为此辞，故言“曰”也。",
                    "zhushu": "",
                    "type": 2
                },
                {
                    "paragraph": "传“言我”至“经宿”",
                    "zhushu": "",
                    "type": 2
                },
                {
                    "paragraph": "正义曰：此申述上“明禋”之事，言我见天下太平，则絜告文武，不敢经宿，示虔恭之意也。此三月营洛邑，民已和会，则三月之时已太平矣。既告而致政，则告在岁末，而云“不经宿”者，盖周公营洛邑，至冬始成，得还镐京，即文武，是为“不经宿”也。且太平非一日之事，公云“不经宿”者，示虔恭之意耳，未必旦见太平，即此日告也。郑玄以“文祖”为明堂，“日明禋者，六典成祭于明堂，告五帝太皞之属也”。既告明堂，则复禋于文武之庙，告成洛邑。",
                    "zhushu": "",
                    "type": 2
                },
                {
                    "paragraph": "传“汝为”至“为周”",
                    "zhushu": "",
                    "type": 2
                },
                {
                    "paragraph": "正义曰：释言云：“惠，顺也。”此经述上“惇典”，故言“汝为政当顺典常，厚行之使有次序”。释诂云：“遘，遇也。”患疾之道谓虐政，使人患疾之。厚行典常，使有次序，则百官诸侯凡为政者，皆无有遇用患疾之政以害下民， 则经历万年猒饱于汝德，则殷国乃长成为周。",
                    "zhushu": "",
                    "type": 2
                },
                {
                    "paragraph": "传“王使”至“终之”",
                    "zhushu": "",
                    "type": 2
                },
                {
                    "paragraph": "正义曰：上言天下民万年猒饱王德，此教为王德，使万年令民猒饱王德也。能使殷民上下有次序，则王德堪至万年之道。王之子孙当行不怠，则民其长观我子孙，知其有德，而归其德矣， 此则长成为周。 劝勉王使终之。",
                    "zhushu": "",
                    "type": 2
                },
                {
                    "paragraph": "“戊辰”至“七年”",
                    "zhushu": "",
                    "type": 2
                },
                {
                    "paragraph": "正义曰：自此以下，史终述之。周公归政，成王既受言诰之，王即东行赴洛邑。其年十二月晦戊辰日，王在新邑。后月是夏之仲冬，为冬节烝祭， 其月节是周之岁首，特异常祭，加文王骍牛一，武王骍牛一。王命有司作策书，乃使史官名逸者祝读此策，惟告文武之神，言周公有功，宜立其后为国君也。其时王尊异周公，以为宾，杀牲享祭文王、武王，皆亲至其庙。王入庙之太室，行祼鬯之礼，言其尊异周公而礼敬深也。于此祭时，王命周公后，令作策书，使逸读此策辞，以告伯禽。言封之于鲁，命为周公后也。又摠述之，在十有二月，惟周公大安文武受命之事，于此时惟摄政七年矣。",
                    "zhushu": "",
                    "type": 2
                },
                {
                    "paragraph": "传“成王”至“晦到”",
                    "zhushu": "",
                    "type": 2
                },
                {
                    "paragraph": "正义曰：周公诰成王，令居洛邑为治。王既受周公之诰，遂东行就居洛邑，以十二月戊辰晦日到洛。指言“戊辰，王在新邑”，知其晦日始到者，此岁入戊午蔀五十六年，三月云“丙午朏”，以算术计之，三月甲辰朔大，四月甲戌朔小，五月癸卯朔大，六月癸酉朔小，七月壬寅朔大，八月壬申朔小，九月辛丑朔大，又有闰九月辛未朔小，十月庚子朔大，十一月庚午朔小，十二月已亥朔大，计十二月三十日戊辰晦到洛也。",
                    "zhushu": "",
                    "type": 2
                },
                {
                    "paragraph": "传“明月”至“鲁侯”",
                    "zhushu": "",
                    "type": 2
                },
                {
                    "paragraph": "正义曰：下云“在十有二月”者，周之十二月，建亥之月也。 戊辰是其晦日，故“明日”即是夏之仲冬，建子之月也。言“明月”者，此烝祭非朔日，故言“月”也。自作新邑已来，未尝于此祭祀，此岁始于新邑烝祭，故曰“烝祭岁”也。周礼大司马仲冬教大阅，遂以享烝是也。王者冬祭，必用仲月，此是周之岁首，故言“岁”耳。王既戊辰晦到，又须戒日致齐，不得以朔日即祭之。祭统云：“古者明君爵有德而禄有功，必赐爵禄于太庙，示不敢专也。”故云“古者襃德赏功，必于祭日，示不专也”。因封之，特设祭烝之礼。宗庙用太牢，此文武皆言“牛一”，知于太牢之外特加一牛，告白文武之神，言为尊周公，立其后为鲁侯。鲁颂所云“王曰叔父，建尔元子，俾侯于鲁”，是此时也。“王命作策”者，命有司作策书也。读“策”告神谓之“祝”，“逸祝策”者，使史逸读策书也。郑玄以“烝祭”上属。“岁文王骍牛一”者，“岁”是成王元年正月朔日，特告文武封周公也。案周颂烈文序云：“成王即政，诸侯助祭。”郑笺云：“新王即政，必以朝享之礼祭于祖考，告嗣位也。”则郑意以朝享之后，特以二牛告文武，封周公之后，与孔义不同。",
                    "zhushu": "",
                    "type": 2
                },
                {
                    "paragraph": "传“王宾”至“告神”",
                    "zhushu": "",
                    "type": 2
                },
                {
                    "paragraph": "正义曰：“王宾异周公”者，王尊周公为宾，异于其臣。王肃云“成王尊周公，不敢臣之，以为宾，故封其子”是也。周语云：“精意以享谓之禋。”既杀二牲，精诚其意以享祭文武。“咸”，皆也。“格”，至也。“皆至其庙”，言王重其事，亲告之也。“太室”，室之大者，故为清庙。庙有五室，中央曰“太室”。王肃云：“太室，清庙中央之室。”“清庙”，神之所在，故“王入太室，祼献鬯酒以告神”也。“祼”者，灌也。王以圭瓉酌郁鬯之酒以献尸，尸受祭而灌于地，因奠不饮，谓之“祼”。效特牲云：“既灌，然后迎牲”，则杀在“祼”后。此经先言“杀”，后言“祼”者，“杀”者、“咸格”表王敬公之意，非行事之次也。其“王入太室祼”，乃是祭时行事耳。周人尚臭，祭礼以祼为重，故言王祼。其封伯禽，乃是祭之将末，非祼时也。祭统赐臣爵禄之法云：“祭之日，一献，君降立于阼阶之南，南向，所命者北面，史由君右，执策命之。”郑云：“一献，一酳尸也。”礼酳尸，尸献而祭毕，是祭末乃命之，以祼为重，故特言之。",
                    "zhushu": "",
                    "type": 2
                },
                {
                    "paragraph": "传“王为”至“拜后”",
                    "zhushu": "",
                    "type": 2
                },
                {
                    "paragraph": "正义曰：“王为策书”，亦命有司为之也。上云“作策”，作告神之策。 此言“作策”，诰伯禽之策。祭于神谓之“祝”，于人谓之“诰”，故云“使史逸诰伯禽封命之书”。封康叔谓之康诰，此命伯禽，当云“伯禽之诰”。定四年左传云“命以伯禽”，即史逸所读之策也。上言“逸祝策”，此“诰”下不言“策”者，“祝”是读书之名，故上云“祝策”，此“诰”是诰伯禽使知，虽复读书以诰之，不得言“诰策”也。上告周公，其后已言告神封周公，嫌此“逸诰”以他日告之，故云“皆同在烝祭日”。以祭统言一献命之，知此亦祭日也。文十三年公羊传曰：“封鲁公以为周公也， 周公拜乎前，鲁公拜乎后。曰生以养周公，死以为周公主。”",
                    "zhushu": "",
                    "type": 2
                },
                {
                    "paragraph": "传“言周”至“终述”",
                    "zhushu": "",
                    "type": 2
                },
                {
                    "paragraph": "正义曰：自“戊辰”已上，周公与成王相对语，未有致政年月，故史于此摠结之。自“戊辰”已下非是王与周公之辞，故辨之云“史所终述”也。",
                    "zhushu": ""
                }
            ]
        },
        {
            "name": "周书多士第十六",
            "paragraphs": [
                {
                    "paragraph": "周书多士第十六",
                    "zhushu": ""
                },
                {
                    "paragraph": "“成周”至“多士”",
                    "zhushu": "",
                    "type": 2
                },
                {
                    "paragraph": "正义曰：成周之邑既成，乃迁殷之顽民，令居此邑。“顽民”谓殷之大夫、士从武庚叛者，以其无知，谓之顽民。民性安土重迁，或有怨恨，周公以成王之命诰此众士，言其须迁之意。史叙其事，作多士。",
                    "zhushu": "",
                    "type": 2
                },
                {
                    "paragraph": "传“洛阳下都”",
                    "zhushu": "",
                    "type": 2
                },
                {
                    "paragraph": "正义曰：周之成周，于汉为洛阳也。洛邑为王都，故谓此为“下都”。迁殷顽民以成周道，故名此邑为成周。",
                    "zhushu": "",
                    "type": 2
                },
                {
                    "paragraph": "传“殷大”至“诲之”",
                    "zhushu": "",
                    "type": 2
                },
                {
                    "paragraph": "正义曰：经云“商王士”“殷遗多士”，皆非民。事谓之“顽民”，知是殷之大夫、士也。经止云“士”，而知有大夫者，以经云“迪简在王庭，有服在百僚”，其意言将任为王官，以为大臣，不惟告士而已，故知有大夫也。士者，在官之摠号，故言“士”也。“心不则德义之经”，僖二十四年左传文，引之以解称“顽民”之意。经云：“移尔遐逖，比事臣我宗多逊。”是言“徙近王都教诲之”也。汉书地理志及贾逵注左传皆以为迁邶、鄘之民于成周，分卫民为三国。计三国俱是从叛，何以独迁邶、鄘？邶、鄘在殷畿三分有二，其民众矣，非一邑能容。民谓之为“士”，其名不类，故孔意不然。",
                    "zhushu": "",
                    "type": 2
                },
                {
                    "paragraph": "“惟三”至“王士”",
                    "zhushu": "",
                    "type": 2
                },
                {
                    "paragraph": "正义曰：惟成王即政之明年三月，周公初始于所造新邑之洛，用成王之命告商王之众士。言周公亲至成周，告新来者。",
                    "zhushu": "",
                    "type": 2
                },
                {
                    "paragraph": "传“周公”至“众士”",
                    "zhushu": "",
                    "type": 2
                },
                {
                    "paragraph": "正义曰：以洛诰之文，成周与洛邑同时成也。王以周公摄政七年十二月来至新邑，明年即政。 此篇继王居洛之后，故知是“致政明年之三月”也。成周南临洛水，故云“新邑洛”。周公既以致政在王都，故“新邑”，成周。 以成王之命告商王之众士。郑云：“成王元年三月，周公自王城初往成周之邑，用成王命告殷之众士，以抚安之。”是也。",
                    "zhushu": "",
                    "type": 2
                },
                {
                    "paragraph": "“王若”至“明畏”",
                    "zhushu": "",
                    "type": 2
                },
                {
                    "paragraph": "正义曰：周公以王命顺其事而呼之曰：“汝殷家遗余之众士，汝殷家道教不至，旻天以殷道不至之故，天下丧亡于殷，将欲灭殷。我有周受天佑助之命，奉天明白之威，致王者之诛罚，正黜殷命，终我周家于帝王之事，谓使我周家代殷为天子也。天既助我周王，故汝众士来为我臣。由天助我，我得为之，非我小国敢取殷之王命以为已有，此乃天与我，惟天不与信无坚固于治者，以是故辅弼我。若其不然，我其敢妄求天子之位乎？”言此位天自与我，非我求而得之。“惟天不与纣，故惟我周家下民秉心为我，故我得之，惟天明德可畏之効也。”亦既得丧由天，汝等不得不服。以殷士未服，故以天命喻之。",
                    "zhushu": "",
                    "type": 2
                },
                {
                    "paragraph": "传“顺其”至“在下”",
                    "zhushu": "",
                    "type": 2
                },
                {
                    "paragraph": "正义曰：顺其殷亡之事，称王命以告之。从纣之臣，或有身已死者，遗余在者迁于成周，故“告殷遗余众士，所顺在下”，下文皆是顺之辞。",
                    "zhushu": "",
                    "type": 2
                },
                {
                    "paragraph": "传“称天”至“于殷”",
                    "zhushu": "",
                    "type": 2
                },
                {
                    "paragraph": "正义曰：此经先言“弗吊”，谓殷道不至也。“不至”者，上不至天，事天不以道；下不至民，抚民不以理也。天有多名，独言“旻天”者，“旻”，愍也，“称天以愍下”。 言天之所愍，愍道至者也。“殷道不至，故旻天下丧亡于殷”，言将覆灭之。",
                    "zhushu": "",
                    "type": 2
                },
                {
                    "paragraph": "传“天命”至“帝王”",
                    "zhushu": "",
                    "type": 2
                },
                {
                    "paragraph": "正义曰：“天命周致王者之诛罚”，谓奉上天之命，杀无道之主，此乃王者之事，故为“王者之诛罚”。“敕”，训正也。 “正黜殷命”，谓杀去虐纣，使周受其终事，是“终周于帝王”。“终”，犹舜受尧终，言殷祚终而归于周。",
                    "zhushu": "",
                    "type": 2
                },
                {
                    "paragraph": "传“天佑”至“天命”",
                    "zhushu": "",
                    "type": 2
                },
                {
                    "paragraph": "正义曰：“肆”，训故也。 直云“故尔多士”，辞无所结。此经大意，叙其去殷事周，知其故尔众士，言其臣服我。弋，射也，射而取之，故“弋”为取也。郑玄、王肃本“弋”作翼，王亦云：“翼，取也。”郑云：“翼犹驱也，非我周敢驱取汝殷之王命。”虽训为驱，亦为取义。周本殷之诸侯，故周公自称“小国”。",
                    "zhushu": "",
                    "type": 2
                },
                {
                    "paragraph": "“我闻”至“四方”",
                    "zhushu": "",
                    "type": 2
                },
                {
                    "paragraph": "正义曰：既言天之効验，去恶与善，更追说往事，比而喻之。我闻人有言曰：“上天之情，欲民长得逸乐，而有夏王桀逆天害民，不得使民之适逸乐。以此则惟上天下灾异至戒以谴告之，欲使夏王桀觉悟，改恶为善。是天归向于是夏家，不背弃之。而夏桀不能用天之明戒，改悔已恶，而反大为过逸之行，致有恶辞以闻于世。惟是桀有恶辞，故天无复爱念，无复听闻。”言天不复助桀，其惟废其大命，欲绝夏祚也。下致天罚，欲诛桀身也。“乃命汝先祖成汤，使之改革夏命，用其贤俊之人，以治四方之国。”举桀灭汤兴以譬之。",
                    "zhushu": "",
                    "type": 2
                },
                {
                    "paragraph": "传“言上”至“告之”",
                    "zhushu": "",
                    "type": 2
                },
                {
                    "paragraph": "正义曰：襄十四年左传称：“天之爱民甚矣。”又曰：“天生民而立之君，使司牧之。”是言上天欲民长得逸乐，故立君养之，使之长逸乐也。夏桀为政，割剥夏邑，使民不得之适逸乐，故上天下此至戒以谴告之。“降”，下。“格”，至也。直言“下至”，明是“天下至戒”。天所下戒，惟下灾异以谴告人主，使之见灾而惧，改修德政耳。古书亡失，桀之灾异未得尽闻。",
                    "zhushu": "",
                    "type": 2
                },
                {
                    "paragraph": "传“惟是”至“天罚”",
                    "zhushu": "",
                    "type": 2
                },
                {
                    "paragraph": "正义曰：桀恶流毒于民，乃“有恶辞闻于世”。恶既有辞，是恶已成矣。“惟是桀恶有辞，故天无所念闻。”言天不爱念，不听闻，是其全弃之，不佑助也。弃而不佑，则当更求贤主。“其惟废大命”，欲夺其王位也。“下致天罚”，欲杀其凶身也。废大命，知“降致”是下罚也。",
                    "zhushu": "",
                    "type": 2
                },
                {
                    "paragraph": "“自成”至“于罚”",
                    "zhushu": "",
                    "type": 2
                },
                {
                    "paragraph": "正义曰：既言命汤革夏，又说后世皆贤，至纣始恶，天乃灭之。自成汤至于帝乙，无不显用有德，忧念祭祀。后世亦贤，非独成汤以用其行合天意，亦惟天大立安治有殷。 殷家诸王皆能明德忧祀，亦无敢失天道者，无不皆配天而布其德泽，以此得天下，久为民主。在今后嗣，㠪纣大无明于天道，敢行昏虐之政于天，天犹且忽之，况曰其有听念先王父祖， 勤劳国家之事乎？乃复大淫过其泆，无所顾于上天，无能明民为敬，以此反于先王，违逆天道。惟是上天不安纣之所为，下若此大丧亡之诛，惟天不与不明其德之人故也。天不与恶，岂独纣乎？凡四方诸侯小大邦国，其丧灭者，无非皆有恶辞，是以致至于天罚。汝纣以恶而见灭，汝何以不服我也？",
                    "zhushu": "",
                    "type": 2
                },
                {
                    "paragraph": "传“自帝”至“社稷”",
                    "zhushu": "",
                    "type": 2
                },
                {
                    "paragraph": "正义曰：下篇说中宗、髙宗、祖甲三王以外，其后立王，生则逸豫，亦罔或能寿。如彼文，则帝乙以上，非无僻王。 而此言“无不显用有德，忧念祭祀”者，立文之法，辞有抑扬，方说纣之不善，盛言前世皆贤，正以守位不失，故得美而言之。忧念祭祀者，惟有齐肃恭敬，故言“忧念齐敬，奉其祭祀”。言能保宗庙社稷，为天下之主。以见纣不恭敬，故丧亡之。",
                    "zhushu": "",
                    "type": 2
                },
                {
                    "paragraph": "传“汤既”至“德泽”",
                    "zhushu": "",
                    "type": 2
                },
                {
                    "paragraph": "正义曰：帝乙已上诸王，所以长处天位者，皆由汤之圣德延及后人。“汤既革夏，亦惟天大立安治于殷”者，谓天安治之，故殷家得治理也。殷家诸王自成汤之后，“皆能忧念祭祀，无敢失天道者”，故得常处王位，无不配天，布其德泽于民。为天之子，是“配天”也。号令于民，是“布德”也。",
                    "zhushu": "",
                    "type": 2
                },
                {
                    "paragraph": "传“言纣”至“乱甚”",
                    "zhushu": "",
                    "type": 2
                },
                {
                    "paragraph": "正义曰：“淫”“泆”俱训为过。 “言纣大过其愆过，无顾于天”，言其纵心为恶，不畏天也。“无能明民为敬”，言其多行虐政，不忧民也。不畏于天，不爱于民，言其“暴乱甚”也。此经“顾于天”与“显民祗”，共蒙上“罔”文，故传再言“无”也。",
                    "zhushu": "",
                    "type": 2
                },
                {
                    "paragraph": "传“惟天”至“之辞”",
                    "zhushu": "",
                    "type": 2
                },
                {
                    "paragraph": "正义曰：能明其德，天乃与之，“惟天不与不明其德者”。 纣不明其德，故天丧之。因即广言天意，“凡四方小大邦国”，谓诸侯有止之君，其为天所丧灭者，无非皆有恶辞闻于天，乃为上天所罚。言被天罚者，“皆有暗乱之辞”。 上天不罚无辜，纣有暗乱之辞，故天灭之耳。天既灭不明其德，我有明德，为天所立，汝等殷士安得不服我乎？ 以其心仍不服，故以天道责之。",
                    "zhushu": "",
                    "type": 2
                },
                {
                    "paragraph": "“王若”至“不正”",
                    "zhushu": "",
                    "type": 2
                },
                {
                    "paragraph": "正义曰：周公又称王顺而言曰：“汝殷众士，今惟我周家文、武二王大神能奉天事，故天有命，命我周王曰：‘ 当割绝殷命，告正于天。’ 我受天命，已灭殷告天，惟我天下之事，不有二处之适。”言已之适周，不更适他也。“惟汝殷王家事，亦于我之适，不复变改”。又追说初伐纣之事：“我其为汝言曰：‘ 惟汝殷纣大无法度，故当宜诛绝之。’ 伐纣之时，我不先于汝动自往诛汝，其乱从汝邑先起，汝纣自召祸耳。我亦念天所以就于殷致大罪者，故以纣不能正身念法故也。”",
                    "zhushu": "",
                    "type": 2
                },
                {
                    "paragraph": "传“周王”至“恤祀”",
                    "zhushu": "",
                    "type": 2
                },
                {
                    "paragraph": "正义曰：文王受命，武王伐纣，故知“周王”兼文、武也。“大神奉天事”，谓以天为神而勤奉事之。劳身敬神，言亦如汤“明德恤祀”也。",
                    "zhushu": "",
                    "type": 2
                },
                {
                    "paragraph": "传“天有”至“伤士”",
                    "zhushu": "",
                    "type": 2
                },
                {
                    "paragraph": "正义曰：以周王奉天之故，故“天有命，命我周使割绝殷命，告正于天”，谓武成之篇所云“既克纣，柴于牧野，告天，不顿兵伤士”是也。前敌即服，故无“顿兵伤士”。师以正行，故为“告正”。武成正告功成，功成无害，即是不“顿”“伤”也。“顿兵”者，昭十五年左传文。“顿”，折也。",
                    "zhushu": "",
                    "type": 2
                },
                {
                    "paragraph": "传“我亦”至“念法”",
                    "zhushu": "",
                    "type": 2
                },
                {
                    "paragraph": "正义曰：言“我亦念天”者，以纣虽无法度，若使天不命我，我亦不往诛纣。以纣既为大恶，上天命我，我亦念天所遣。我就殷加大罪者何故？“以纣不能正身念法”也。",
                    "zhushu": "",
                    "type": 2
                },
                {
                    "paragraph": "“王曰猷”至“天命”",
                    "zhushu": "",
                    "type": 2
                },
                {
                    "paragraph": "正义曰：又言曰：“我以道告汝众士，我惟是以汝未达德义之故，其今徙居西汝，置于洛邑，以教诲汝。我之徙汝，非我一人奉行德义，不能使民安而安之，是惟天命宜然。汝无违我，我亦不敢更有后诛罚，汝等无于我见怨。汝既来迁，当为善事。惟汝所亲知，惟汝殷先人往世有策书，有典籍，说殷改夏王命之意，汝当案省知之。汝知先人之故事，今汝又有言曰：‘ 夏之诸臣蹈道者，大在殷王之庭，有服行职事，在于百官。’ 言其见任用，恐我不任汝。我一人惟听用有德之者，故我敢求汝有德之人于彼天邑商都，欲取贤而任用之。我惟循殷故事，怜愍汝，故徙教汝。此徙非我有罪，是惟天命当然。”圣人动合天心，故𣫭事惟托天命也。",
                    "zhushu": "",
                    "type": 2
                },
                {
                    "paragraph": "传“以道”至“诲汝”",
                    "zhushu": "",
                    "type": 2
                },
                {
                    "paragraph": "正义曰：“猷”，训道也，故云“以道告汝众士”。上言“惟是”，不言其故，故传辨之。“惟是”者，“未达德义”也。迁使居西，正欲教以德义，是以徙居西汝，置于洛邑，近于京师，教诲汝也。从殷适洛，南行而西回，故为“居西”也。",
                    "zhushu": "",
                    "type": 2
                },
                {
                    "paragraph": "传“汝无”至“怨我”",
                    "zhushu": "",
                    "type": 2
                },
                {
                    "paragraph": "正义曰：周既伐纣，又诛武庚，殷士惧更有诛，疑其欲违上命，故设此言以戒之。知“无违朕”者，谓戒之使汝无违命也。汝能用命，我亦不敢有后诛。必无后诛，汝无怨我也。",
                    "zhushu": "",
                    "type": 2
                },
                {
                    "paragraph": "传“言我”至“用之”",
                    "zhushu": "",
                    "type": 2
                },
                {
                    "paragraph": "正义曰：夏人“简在王庭”，为其有德见用。言我“亦法殷家，惟听用有德”。汝但有德，我必任用，故我往前敢求汝有德之人于天邑商都，“将任用之”也。郑玄云：“言天邑商者，亦本天之所建。”王肃云：“言商今为我之天邑。”二者其言虽异，皆以“天邑商”为殷之旧都。言未迁之时，当求往迁，后有德，任用之必矣。",
                    "zhushu": "",
                    "type": 2
                },
                {
                    "paragraph": "传“惟我”至“天命”",
                    "zhushu": "",
                    "type": 2
                },
                {
                    "paragraph": "正义曰：“循殷故事”，此“故”解经中“肆”字，谓殷用夏人，我亦用殷人，“怜愍汝，故徙之教汝”。此“故”解义之言，非经中“肆”。迁汝来西者，非我罪咎，是惟天命也。",
                    "zhushu": "",
                    "type": 2
                },
                {
                    "paragraph": "“王曰多士”至“多逊”",
                    "zhushu": "",
                    "type": 2
                },
                {
                    "paragraph": "正义曰：王复言曰：“众士，昔我来从奄国，大黜下汝管、蔡、商、奄四国民命。民之性命，死生在君，诛杀其君，是下民命。由四国叛逆，我乃明白致行天罚。汝等遗余，当教之为善，故移徙汝居于远，令汝远于恶俗，比近服事，臣我宗周，多为顺道。冀汝相教为善，永不为恶也。”",
                    "zhushu": "",
                    "type": 2
                },
                {
                    "paragraph": "传“昔我”至“国君”",
                    "zhushu": "",
                    "type": 2
                },
                {
                    "paragraph": "正义曰：金縢之篇说周公东征，言“居东二年，罪人斯得”，则“昔我来从奄”者，谓摄政三年时也。于时王不亲行，而王言“我来自奄”者，周公以王命诛四国，周公师还，亦是王来还也。一举而诛四国，独言“来自奄”者，谓先诛三监，后伐奄与淮夷，奄诛在后，诛奄即来，故言“来自奄”也。民以君为命，故“民命”谓君也。“大下汝民命”，谓诛四国君。王肃云：“君为民命，为君不能顺民意，故诛之也。”",
                    "zhushu": "",
                    "type": 2
                },
                {
                    "paragraph": "传“四国”至“顺道”",
                    "zhushu": "",
                    "type": 2
                },
                {
                    "paragraph": "正义曰：天之所罚，罚有罪也。四国之君有叛逆之罪，“我下其命，乃所以明致天罚”，言非苟为之也。“遐”“逖”俱训为远。 今移徙汝于洛邑，令去本郷远也。“使汝远于恶俗”，令去恶俗远也。比近京师，臣我周家，使汝从我善化，“多为顺道”，所以救汝之性命也。",
                    "zhushu": "",
                    "type": 2
                },
                {
                    "paragraph": "“王曰告”至“尔迁”",
                    "zhushu": "",
                    "type": 2
                },
                {
                    "paragraph": "正义曰：王又言曰：“告汝殷之多士，所以远徙汝者，今我惟不欲于汝刑杀，我惟是教命有所申戒由此也。今我作大邑于此洛，非但为我，惟以待四方无所宾外，亦惟为汝众士所当服行臣事我宗周，多为顺事故也。汝若多为顺事，汝乃庶几还有汝本土，乃庶几安汝故事止居，可不勉之也？汝能敬行顺事，天惟与汝怜汝，况于人乎？汝若不能敬行顺事，则汝不啻不得还汝本土，我亦致天之罚于汝身。今汝惟是敬顺，居汝所受新邑，继汝旧日所居为，我当听汝还归本郷，有干事，有丰年，乃由于此洛邑行善也。汝能敬顺，则汝之小子与孙等乃起，从汝化而迁善矣。”",
                    "zhushu": "",
                    "type": 2
                },
                {
                    "paragraph": "传“今汝”至“有年”",
                    "zhushu": "",
                    "type": 2
                },
                {
                    "paragraph": "正义曰：殷士远离本郷，新来此邑，或当居不安，为弃旧业，故戒之。今汝惟是敬顺，居汝新所受邑，继汝旧日所当居为，谓继其本土之事业也。但能如此，得还本土，“其有安事，有丰年”也。“有干、有年”，谓归本土有干、年，而言于洛者，言“由在洛修善，得还本土，有干、有年”也。王肃云：“汝其有安事、有长久年于此洛邑。”王解于文甚便，但孔上句为云“尔乃尚有尔本土”，是诱引之辞，故止为“得还本土，有干、有年”也。",
                    "zhushu": "",
                    "type": 2
                },
                {
                    "paragraph": "“王曰又”至“攸居”",
                    "zhushu": "",
                    "type": 2
                },
                {
                    "paragraph": "正义曰：王之所云，又复称曰：“汝当是我，勿非我也。我乃有教诲之言，则汝所当居行之。”",
                    "zhushu": "",
                    "type": 2
                },
                {
                    "paragraph": "传“言汝”至“居行”",
                    "zhushu": "",
                    "type": 2
                },
                {
                    "paragraph": "正义曰：王以诲之已终，故戒之云：汝当是我，勿非我。既不非我，我乃有教诲汝之言，则汝所当居行，令其居于心而行用之。郑玄论语注云：“或之言有。”此亦“或”为“有”也。凡言“王曰”，皆是史官录辞，非王语也。今史录称王之言曰，以前事未终，故言“又曰”也。",
                    "zhushu": ""
                }
            ]
        },
        {
            "name": "周书无逸第十七传",
            "paragraphs": [
                {
                    "paragraph": "周书无逸第十七传",
                    "zhushu": ""
                },
                {
                    "paragraph": "“中人”至“无逸”",
                    "zhushu": "",
                    "type": 2
                },
                {
                    "paragraph": "正义曰：上智不肯为非，下愚戒之无益，故中人之性，可上可下，不能勉强，多好逸豫，故周公作书以戒之，使无逸。此虽指戒成王以为人之大法，成王以圣贤辅之，当在中人以上，其实本性亦中人耳。",
                    "zhushu": "",
                    "type": 2
                },
                {
                    "paragraph": "传“成王”至“名篇”",
                    "zhushu": "",
                    "type": 2
                },
                {
                    "paragraph": "正义曰：篇之次第，以先后为序，多士、君𠁗皆是成王即位之初，知此篇是成王始初即政，周公恐其逸豫，故戒之使无逸，即以所戒名篇也。",
                    "zhushu": "",
                    "type": 2
                },
                {
                    "paragraph": "“周公”至“闻知”",
                    "zhushu": "",
                    "type": 2
                },
                {
                    "paragraph": "正义曰：周公叹美君子之道以戒王曰：“呜呼！ 君子之人，所在其无逸豫。君子必先知农人稼穑之艰难，然后乃谋为逸豫，如是则知小人之所依怙也。视彼小人不孝者，其父母勤劳稼穑，其子乃不知稼穑之艰难，乃为逸豫游戏，乃叛谚不恭，既为欺诞父母矣，不欺则又侮慢其父母曰：‘ 昔之人无所闻知。’ 小人与君子如此相反，王宜知其事也。”",
                    "zhushu": "",
                    "type": 2
                },
                {
                    "paragraph": "传“叹美”至“者乎”",
                    "zhushu": "",
                    "type": 2
                },
                {
                    "paragraph": "正义曰：周公意重其事，故叹而为言。郑云：“呜呼者，将戒成王，欲求以深感动之。”是欲深感成王，故“叹美君子之道”。“君子”者，言其可以君正上位，子爱下民，有德则称之，不限贵贱。君子之人，念德不怠，故“所在念德，其无逸豫”也。君子且犹然，而况王者乎？言王者曰有万几，弥复不可逸豫。郑云：“君子，止谓在官长者。所，犹处也。君子处位为政，其无自逸豫也。”",
                    "zhushu": "",
                    "type": 2
                },
                {
                    "paragraph": "传“稼穑”至“依怙”",
                    "zhushu": "",
                    "type": 2
                },
                {
                    "paragraph": "正义曰：民之性命，在于谷食，田作虽苦，不得不为，寒耕热耘，沾体涂足，是稼穑为农夫艰难之事。在上位者先知稼穑之艰难，乃可谋其逸豫，使家给人足，乃得思虑不劳，是为“谋逸豫”也。能知稼穑之艰难，“则知小人之所依怙”，言小人依怙此稼穑之事，不可不勤劳也。上句言君子当无逸，此言“乃谋逸豫”者，君子之事，劳心与形，盘于游畋，形之逸也。无为而治，心之逸也。君子无形逸而有心逸，既知稼穑之艰难，可以谋心逸也。",
                    "zhushu": "",
                    "type": 2
                },
                {
                    "paragraph": "传“视小人”至“其劳”",
                    "zhushu": "",
                    "type": 2
                },
                {
                    "paragraph": "正义曰：视小人不孝者，其父母勤苦艰难，劳于稼穑，成于生业，致富以遗之，而其子谓已自然得之，乃不知其父母勤劳。",
                    "zhushu": "",
                    "type": 2
                },
                {
                    "paragraph": "传“小人”至“闻知”",
                    "zhushu": "",
                    "type": 2
                },
                {
                    "paragraph": "正义曰：上言“视小人”之身，此言“小人之子”者，“小人”谓无知之人，亦是贱者之称。 躬为稼穑，是贱者之事，故言“小人之子”，谓贱者之子，即上所视之“小人”也。此子既不知父母之劳，谓已自然得富，恃其家富，乃为逸豫游戏，乃为叛谚不恭，已是欺诞父母矣。若不欺诞，则轻侮其父母曰：“古老之人，无所闻知。”言其罪之深也。论语曰：“由也谚。”“谚”则叛谚，欺诞不恭之貌。“昔”，训久也，自今而道远久，故为“古老之人”。诗云：“召彼故老。”",
                    "zhushu": "",
                    "type": 2
                },
                {
                    "paragraph": "“周公”至“五年”",
                    "zhushu": "",
                    "type": 2
                },
                {
                    "paragraph": "正义曰：既言君子不逸，小人反之，更举前代之王以天夀为戒。周公曰：“呜呼！ 我所闻曰：昔在殷王中宗，威仪严恪，貌恭心敬，畏天命，用法度治民，敬身畏惧，不敢荒怠自安，故中宗之享有殷国七十有五年。”言不逸之故，而得历年长也。",
                    "zhushu": "",
                    "type": 2
                },
                {
                    "paragraph": "传“太戊”至“称宗”",
                    "zhushu": "",
                    "type": 2
                },
                {
                    "paragraph": "正义曰：“中宗”，庙号。“太戊”，王名。商自成汤已后，政教渐衰，至此王而中兴之。王者祖有功，宗有德，殷家中世尊其德，其庙不毁，故称“中宗”。",
                    "zhushu": "",
                    "type": 2
                },
                {
                    "paragraph": "传“言太”至“法度”",
                    "zhushu": "",
                    "type": 2
                },
                {
                    "paragraph": "正义曰：祭义云“严威俨恪”，故引“恪”配“严”。郑玄云：“恭在貌，敬在心。”然则“严”是威，“恭”是貌，“敬”是心，三者各异，故累言之。",
                    "zhushu": "",
                    "type": 2
                },
                {
                    "paragraph": "“其在”至“九年”",
                    "zhushu": "",
                    "type": 2
                },
                {
                    "paragraph": "正义曰：其殷王髙宗，父在之时，久劳于外，于时与小人同其事。后为太子，起其即王之位，乃有信默，三年不言。在丧其惟不言，丧毕发言，言得其道，乃天下大和，不敢荒怠自安，善谋殷国，至于小大之政，莫不得所。 其时之人无是有怨恨之者，故髙宗之享殷国五十有九年。亦言不逸得长寿也。",
                    "zhushu": "",
                    "type": 2
                },
                {
                    "paragraph": "传“武丁其”至“同事”",
                    "zhushu": "",
                    "type": 2
                },
                {
                    "paragraph": "正义曰：“旧”，久也。在即位之前，而言久劳于外，知是其父小乙使之久居民闲。 “劳”是稼穑，与小人出入同为农役小人之艰难事也。太子使与小人同劳，此乃非常之事，不可以非常怪之。于时盖未为太子也。殷道虽质，不可既为太子，更得与小人杂居也。",
                    "zhushu": "",
                    "type": 2
                },
                {
                    "paragraph": "传“武丁起”至“行著”",
                    "zhushu": "",
                    "type": 2
                },
                {
                    "paragraph": "正义曰：以上言久劳于外，为父在时事，故言“起其即王位，则小乙死”也。“亮”，信也。“阴”，默也。“三年不言”，以旧无功而今有，故言“乃有”。说此事者，言其孝行著也。礼记丧服四制引书云：“‘髙宗谅暗，三年不言。’善之也。王者莫不行此礼，何以独善之也？曰：‘ 髙宗者，武丁。武丁者，殷之贤王也。继世即位，而慈良于丧。当此之时，殷衰而复兴，礼废而复起，故载之于书中而髙之，故谓之髙宗。三年之丧，君不言也。”是说此经“不言”之意也。",
                    "zhushu": "",
                    "type": 2
                },
                {
                    "paragraph": "传“在丧”至“自安”",
                    "zhushu": "",
                    "type": 2
                },
                {
                    "paragraph": "正义曰：郑玄云：“其不言之时，时有所言，则群臣皆和谐。”郑玄意谓此“言乃雍”者，在三年之内时有所言也。孔意则为出言在三年之外，故云“在丧则其惟不言，丧毕发言，则天下大和”。知者，说命云：“王宅忧，亮阴三祀。既免丧，其惟不言。”除丧犹尚不言，在丧必无言矣，故知丧毕乃发言也。髙宗不敢荒宁，与中宗正同，故云“亦法中宗，不敢荒怠自安”。殷家之王皆是明主，所为善事，计应略同，但古文辞有差异，传因其文同，故言“法中宗”也。",
                    "zhushu": "",
                    "type": 2
                },
                {
                    "paragraph": "传“善谋”至“无非”",
                    "zhushu": "",
                    "type": 2
                },
                {
                    "paragraph": "㠪义曰：释诂云：“嘉，善也。靖，谋也。”“善谋殷国”，谋为政教，故至于小大之政皆允人意，人无是有怨髙宗者，言其政无非也。郑云：“小大谓万人，上及群臣。言人臣小大皆无怨王也。”",
                    "zhushu": "",
                    "type": 2
                },
                {
                    "paragraph": "“其在”至“三年”",
                    "zhushu": "",
                    "type": 2
                },
                {
                    "paragraph": "正义曰：其在殷王祖甲，初遭祖丧，所言行不义，惟亦为王，久为小人之行，伊尹废诸桐，起其即王之位，于是知小人之所依。依于仁政，乃能安顺于众民，不敢侮鳏寡惸独，故祖甲之享有殷国三十有三年。 亦言不逸得长寿也。",
                    "zhushu": "",
                    "type": 2
                },
                {
                    "paragraph": "传“汤孙”至“之桐”",
                    "zhushu": "",
                    "type": 2
                },
                {
                    "paragraph": "正义曰：以文在“髙宗”之下，世次颠倒，故特辨之。此祖甲是“汤孙太甲”也。“为王不义”，谓汤初崩，久为小人之行，故伊尹放之于桐。言其废而复兴，为下“作其即位”起本也。王肃亦以祖甲为太甲。郑玄云：“祖甲，武丁子帝甲也。有兄祖庚贤，武丁欲废兄立弟，祖甲以此为不义，逃于人闲，故云久为小人。”案殷本纪云：“武丁崩，子祖庚立。祖庚崩，弟祖甲立，是为帝甲。淫乱，殷道复衰。”国语说殷事云：“帝甲乱之，七代而殒。”则帝甲是淫乱之主，起亡殷之源，宁当与二宗齐名，举之以戒无逸。武丁贤王，祖庚复贤，以武丁之明，无容废长立少。祖庚之贤，谁所传说？武丁废子，事出何书？妄造此语，是负武丁而诬祖甲也。",
                    "zhushu": "",
                    "type": 2
                },
                {
                    "paragraph": "传“在桐”至“惸独”",
                    "zhushu": "",
                    "type": 2
                },
                {
                    "paragraph": "正义曰：“在桐三年”，太甲序文。“思集用光”，诗大雅文。彼“集”作“辑”，辑，和也。彼郑言：“公刘之迁豳，思在和其民人，用光大其道”。此传之意，盖言太甲之在桐也，思得安集其身，用光显王政，故起即王位，“于是知小人之依”。依于仁政，故能施行政教，“安顺于众民，不敢侮慢惸独”。鳏寡之类，尤可怜愍，故特言之。",
                    "zhushu": "",
                    "type": 2
                },
                {
                    "paragraph": "传“太甲”至“称祖”",
                    "zhushu": "",
                    "type": 2
                },
                {
                    "paragraph": "正义曰：传于甲宗云“以敬畏之故，得夀考之福”。髙宗之为政，“小大无怨，故亦享国永年”。于此云“太甲亦以知小人之依，故得久年”。各顺其文而为之说。其言行善而得长寿，经意三王同也。以其世次颠倒，故解之云：“此以德优劣、立年多少为先后。 ”故祖甲在大戊、武丁之下。诸书皆言“太甲”，此言“祖甲”者，殷家亦祖其功，故称之“祖甲”，与二宗为类， 惟见此篇。 必言“祖其功”，亦未知其然。殷之先君有祖乙、祖辛、祖丁，称“祖”多矣，或可号之为祖，未必祖其功而存其庙也。",
                    "zhushu": "",
                    "type": 2
                },
                {
                    "paragraph": "“自时”至“三年”",
                    "zhushu": "",
                    "type": 2
                },
                {
                    "paragraph": "正义曰：从是三王，其后所立之王，生则逸豫，不知稼穑之艰难，不闻小人之劳苦，惟耽乐之事则从而为之。故从是其后诸王，无有能寿考者。 或十年，或七八年，或五六年，或四三年。言逸乐之损寿，故举以戒成王也。",
                    "zhushu": "",
                    "type": 2
                },
                {
                    "paragraph": "“周公”至“十年”",
                    "zhushu": "",
                    "type": 2
                },
                {
                    "paragraph": "正义曰：殷之三王既如此矣，周公又言曰：“呜呼！ 其惟我周家大王、王季，能以义自枊而畏敬天命，故王迹从此起也。文王又卑薄衣服，以就其安人之功与治田之功，以美道柔和其民，以美政恭待其民，以此民归之。以美政恭民之故，故小民安之。又加恩惠于鲜乏鳏寡之人。其行之也，自朝旦至于日中及昊，尚不遑暇食，用善政以谐和万民故也。文王专心于政，不敢逸乐于游戏畋猎，以已为众国所取法，惟当正身行已以供待之。由是文王受命，嗣位为君，惟于中身受之，其享国五十年，亦以不逸得长寿也。",
                    "zhushu": "",
                    "type": 2
                },
                {
                    "paragraph": "传“大王”至“父祖”",
                    "zhushu": "",
                    "type": 2
                },
                {
                    "paragraph": "正义曰：“大王，周公曽祖。 王季即祖”也，此乃经传明文。 而须详言之者，此二王之下，辞无所结，陈此不为无逸，周公将说文王，故本其父祖，是以传详言也。解其言此之意，“以义自抑”者，言其非无此心，以义自 而不为耳。",
                    "zhushu": "",
                    "type": 2
                },
                {
                    "paragraph": "传“文王”至“艰难”",
                    "zhushu": "",
                    "type": 2
                },
                {
                    "paragraph": "正义曰：文王“卑其衣服，以就安人之功”，言俭于身而厚于人也。立君，所以牧人。 安人之功，诸有美政皆是也。就安人之内，田功最急，故特云“田功”，以示“知稼穑之艰难”也。",
                    "zhushu": "",
                    "type": 2
                },
                {
                    "paragraph": "传“以美”至“之人”",
                    "zhushu": "",
                    "type": 2
                },
                {
                    "paragraph": "正义曰：“徽”“懿”皆训为美。 “徽柔懿恭”，此是施人之事。 以此柔恭懐安小民，故传分而配之。“徽柔”配“懹”，以美道和民，故民怀之；“懿恭”配“保”，以美政恭民，故民安之。“徽”“懿”言其美而已，不知何所美也。人君施于民，惟有道与政耳，故传以“美道”“美政”言之，政与道亦互相通也。少乏鳏寡，尤是可怜，故别言“加惠于鲜乏鳏寡之人”也。",
                    "zhushu": "",
                    "type": 2
                },
                {
                    "paragraph": "传“从朝”至“万民”",
                    "zhushu": "",
                    "type": 2
                },
                {
                    "paragraph": "正义曰：昭五年左传云：“日上其中，食日为二，旦日为三。”则人之常食在日中之前，谓辰时也。易丰卦彖曰：“日中则昊。”谓过中而斜昊也。”昊”亦名“昳”，言日蹉跌而下，谓未时也。故日之十位，食时为辰，日昳为未。言文王勤于政事，从朝不食，或至于日中，或至于日昊，犹不暇食，故经“中”“昊”并言之。传举晚时，故惟言“昳”。“遑”，亦“暇”也。重言之者，古人自有复语，犹云“艰难”也。所以不暇食者，为“思虑政事，用皆和万民”。政事虽多，皆是为民，故言“咸”。“咸”，训皆也。",
                    "zhushu": "",
                    "type": 2
                },
                {
                    "paragraph": "传“文王”至“之故”",
                    "zhushu": "",
                    "type": 2
                },
                {
                    "paragraph": "正义曰：释诂云：“盘，乐也。”“游”谓游逸，“田”谓畋猎，二者不同，故并云“游逸田猎”。以众国皆于文王所取其法则，文王当以正义供待之故也。言文王思为政道，以待众国，故不敢乐于游田。文王世为西伯，故当为众国所取法则。礼有田猎而不敢者，顺时搜狩，不为取乐，故不敢非时畋猎以为乐耳。",
                    "zhushu": "",
                    "type": 2
                },
                {
                    "paragraph": "传“文王”至“全数”",
                    "zhushu": "",
                    "type": 2
                },
                {
                    "paragraph": "正义曰：“文王年九十七而终”，礼记文子世子文也。于九十七内减享国五十年，是未立之前有四十七。在礼，诸侯逾年即位，此据代父之年，故为“即位时年四十七也。计九十七年半折以为中身，则四十七时于身非中。 言“中身”者，举全数而称之也。经言“受命”者，郑玄云：“受殷王嗣位之命。”然殷之末世，政教已衰，诸侯嗣位，何必皆待王命？受先君之命亦可也。王肃云：“文王受命，嗣位为君。”不言受王命也。",
                    "zhushu": "",
                    "type": 2
                },
                {
                    "paragraph": "“周公”至“德哉”",
                    "zhushu": "",
                    "type": 2
                },
                {
                    "paragraph": "正义曰：周公又言而叹曰：“呜呼！ 继此后世，自今以后嗣位之王，则其无得过于观望，过于逸豫，过于游戏，过于田猎。所以不得然者，以万民听王者之杀命，王当正已身以供待之也。以身供待万民，必当早夜恪勤，无敢自闲暇，曰：‘ 今日且乐，后日乃止。’ 此为耽乐者，非民之所以教训也，非天之所以敬顺也。若是之人，则有大愆过矣。王当自勤政事，莫如殷王受之迷乱国政，酗蒏于酒德哉。殷纣藉酒为凶，以酒为徳，由是丧亡殷国。王当以纣为戒，无得如之。”",
                    "zhushu": "",
                    "type": 2
                },
                {
                    "paragraph": "传“继从”至“戒之”",
                    "zhushu": "",
                    "type": 2
                },
                {
                    "paragraph": "正义曰：先言“继”者，谓继此后人，即从今以后嗣世之王也。周公思及长远，后王尽皆戒之，非独成王也。",
                    "zhushu": "",
                    "type": 2
                },
                {
                    "paragraph": "传“所以”至“之故”",
                    "zhushu": "",
                    "type": 2
                },
                {
                    "paragraph": "正义曰：传意训“淫”为过，郑玄云：“淫，放恣也。淫者，侵淫不止。”其言虽殊，皆是过之义也。言“观”为非时而行，违礼观物，如春秋隐公“如棠观鱼”，庄公“如齐观社”。谷梁传曰：“常事曰视，非常曰观。”此言“无淫于观”，禁其非常观也。“逸”谓逸豫，“游”谓游荡，“田”谓畋猎，四者皆异，故𣫭事言“于”。“以， 训用也，用万民皆听王命，王者惟当正身待之，故不得淫于观、逸、游、田也。",
                    "zhushu": "",
                    "type": 2
                },
                {
                    "paragraph": "传“无敢”至“过矣”",
                    "zhushu": "",
                    "type": 2
                },
                {
                    "paragraph": "正义曰：“无敢自暇”，谓事不宽不暇，而以为原王之意而为辞，故言曰：“耽以为乐，惟今日乐，而后日止。”惟言“今日乐”，明知“后日止”也。夫“耽乐”者，“乃非所以教民”，教民当恪勤也。“非所以顺天”，顺天当肃恭也。是此耽乐之人，则大有愆过矣。戒王不得如此也。",
                    "zhushu": "",
                    "type": 2
                },
                {
                    "paragraph": "传“以酒”至“如之”",
                    "zhushu": "",
                    "type": 2
                },
                {
                    "paragraph": "正义曰：“酗”，从酉，以凶为声，是“酗”为凶酒之名，故“以酒为凶谓之酗”，“酗”是饮酒而益凶也。言纣心迷乱，“以酗酒为德”，饮酒为政，心以凶酒为已德，纣以此亡殷。戒嗣王无如之。",
                    "zhushu": "",
                    "type": 2
                },
                {
                    "paragraph": "“周公”至“诅祝”",
                    "zhushu": "",
                    "type": 2
                },
                {
                    "paragraph": "正义曰：周公言而叹曰：“我闻人之言曰：‘ 古之人虽君明臣良，犹尚相训告以善道，相安顺以美政，相教诲以义方。君臣相正如此，故于时之民顺从上教，无有相诳欺为幻惑者。”此其不听中正之君，人乃教训之以非法之事，乃从其言，变乱先王之正法，至于小大之事，无不皆变乱之。君既变乱如此，其时之民疾苦，否则其心违上怨上，否则其口诅祝上。”言人患之无已，举此以戒成王，使之君臣相与养下民也。",
                    "zhushu": "",
                    "type": 2
                },
                {
                    "paragraph": "传“叹古”至“义方”",
                    "zhushu": "",
                    "type": 2
                },
                {
                    "paragraph": "正义曰：此章二事，善恶相反。下句“不听人”者，是愚暗之君，知此言“古之人”者，是贤明之君。“相”是两人相与，故知兼有“臣良”，更相教告。隐三年左传石碏曰：“臣闻爱子，教之以义方。”故知“相教诲”者，使“相教诲以义方”也。则知“相训告”者，告之以善道也。“相保惠”者，相安顺以美政也。",
                    "zhushu": "",
                    "type": 2
                },
                {
                    "paragraph": "传“诪张”至“惑也”",
                    "zhushu": "",
                    "type": 2
                },
                {
                    "paragraph": "正义曰：“诪张，诳也”，释训文。孙炎曰：“眩惑诳欺人也。”民之从上，若影之随形，“君臣以道相正，故下民无有相欺诳幻惑”者。“幻”，即眩也，惑乱之名，汉书称西域有幻人是也。",
                    "zhushu": "",
                    "type": 2
                },
                {
                    "paragraph": "传“此其”至“致之”",
                    "zhushu": "",
                    "type": 2
                },
                {
                    "paragraph": "正义曰：上言善事，此说恶事，如“此其不听”者，是“不听中正之君也。既不听中正，则好听邪佞，知此“乃训之”者，是邪佞之人训之也。邪佞之人必反正道，故言“人乃教之以非法”。 暗君即受用之，“变乱先王之正法，至于小大，无不变乱”，言皆变乱正法尽也。暗君所任同已，由已之暗，致此佞人，言此暗君已身有以致之也。上“君明臣良”，由君明而有良臣，亦是已有致之。上言“胥”，此不言者，君任佞臣，国亡灭矣，不待相教为恶，故不言“胥”也。",
                    "zhushu": "",
                    "type": 2
                },
                {
                    "paragraph": "传“以君”至“其上”",
                    "zhushu": "",
                    "type": 2
                },
                {
                    "paragraph": "正义曰：君既变乱正法，必将困苦下民，民不堪命，忿恨必起。故民忿君乃有二事，否则“心违怨”，否则“口诅祝”。言皆患上而为此也。“违怨”谓违其命而怨其身。“诅祝”谓告神明令加殃咎也。以言告神谓之“祝”，请神加殃谓之“诅”。襄十七年左传曰：“宋国区区，而有诅有祝。”诗曰：“侯诅侯祝。”是“诅”“祝”意小异耳。",
                    "zhushu": "",
                    "type": 2
                },
                {
                    "paragraph": "“周公”至“含怒”",
                    "zhushu": "",
                    "type": 2
                },
                {
                    "paragraph": "正义曰：既言明君、暗君善恶相反，更述二者之行。周公言而叹曰：“呜呼！自殷王中宗，及髙宗，及祖甲，及我周文王，此四人者，皆蹈明智之道以临下民。其有告之曰：‘小人怨恨汝，骂詈汝。’既闻此言，则大自敬德，更増修善政。其民有过，则曰：‘是我之过。’民信有如是怨詈，则不啻不敢含怒以罪彼人，乃欲得数闻此言以自改悔。”言宽𢎞之若是。",
                    "zhushu": "",
                    "type": 2
                },
                {
                    "paragraph": "传“其有”至“善政”",
                    "zhushu": "",
                    "type": 2
                },
                {
                    "paragraph": "正义曰：释诂云：“皇，大也。”故传言“大自敬德”者，谓“増修善政”也。郑玄以“皇”为暇，言“宽暇自敬”。王肃本“皇”作“况”，“况”，滋，益用敬德也。",
                    "zhushu": "",
                    "type": 2
                },
                {
                    "paragraph": "传“其人”至“和悦”",
                    "zhushu": "",
                    "type": 2
                },
                {
                    "paragraph": "正义曰：或告之曰：“小人怨汝、詈汝”，其言有虚有实。其言若虚，则民之愆也。民有愆过，则曰“我过”。不责彼为虚言，而引过归已者，汤所云“百姓有过，在予一人”。故若信有如是怨詈，小人闻之，则含怒以罪彼人。此四王即不啻不敢含怒以罪彼人，乃自愿闻其愆。言其颜色常和悦也。郑玄云：“不但不敢含怒，乃欲屡闻之，以知已政得失之源也。”",
                    "zhushu": "",
                    "type": 2
                },
                {
                    "paragraph": "“此厥”至“厥身”",
                    "zhushu": "",
                    "type": 2
                },
                {
                    "paragraph": "正义曰：此其不听中正之人，乃有欺诳为幻惑以告之曰：“小人怨汝詈汝。”不原其本情，则信受之。则如是信䜛者，不长念其为君之道，不审虚实，不能宽缓其心，而径即含怒于人，是乱其正法，罚无罪，杀无辜，罚、杀欲以止怨，乃令人怨益甚。天下之民有同怨君，令怨恶聚于其身。言𥚹急使民之怨若是，教成王勿学此也。",
                    "zhushu": "",
                    "type": 2
                },
                {
                    "paragraph": "传“则如”至“含怒”",
                    "zhushu": "",
                    "type": 2
                },
                {
                    "paragraph": "正义曰：君人者，察狱必审其虚实，然后加罪。“不长念其为君之道”，谓不审察虚实也。“不宽缓其心”，言径即含怒也。王肃读“辟”为辟",
                    "zhushu": "扶亦反。",
                    "type": 2
                },
                {
                    "paragraph": "下长念其刑辟，不当加无罪也。",
                    "zhushu": ""
                }
            ]
        },
        {
            "name": "周书君𠁗第十八",
            "paragraphs": [
                {
                    "paragraph": "周书君𠁗第十八",
                    "zhushu": ""
                },
                {
                    "paragraph": "“召公”至“君𠁗”",
                    "zhushu": "",
                    "type": 2
                },
                {
                    "paragraph": "正义曰：成王即政之初，召公为保，周公为师，辅相成王，为左右大臣。召公以周公尝摄王政，今复在臣位，其意不说。周公陈已意以告召公。史叙其事，作君𠁗之篇也。周官篇云：“立太师、太傅、太保，兹惟三公。”则此“为保”“为师”，亦为三公官也。此实太师、太保，而不言“太”者，意在师法保安王身，言其实为左右尔，不为举其官名，故不言“太”也。经传皆言武王之时，太公为太师，此言“周公为师”，盖太公薨，命周公代之。于时太傅，盖毕公为之，于此无事，不须见也。三公之次，先“师”后“保”，此序先言“保”者，篇之所作，主为召公不说，故先言召公，不以官位为次也。案经周公之言，皆说已留在王朝之意，则召公不说周公之留也。故郑、王皆云：“周公既摄王政，不宜复列于臣职，故不说。”然则召公大贤，岂不知周公留意？ 而不说者，以周公留在臣职。 当时人皆怪之，故欲开道周公之言，以解世人之惑。召公疑之，作君𠁗，非不知也。史记燕世家云：“成王既幼，周公摄政，当因践阼，召公疑之，作君𠁗。”此篇是致政之后，言留辅成王之意，其文甚明，马迁妄为说尔。郑玄不见周官之篇，言此“师”“保”为周礼师氏、保氏大夫之职，言贤圣兼此官，亦谬矣。",
                    "zhushu": "",
                    "type": 2
                },
                {
                    "paragraph": "传“尊之”至“名篇”",
                    "zhushu": "",
                    "type": 2
                },
                {
                    "paragraph": "正义曰：周公呼为“君𠁗”，是周公尊之曰“君”也。“𠁗”是其名，“君”非名也。僖二十四年左传富辰言文王之子一十六国，无名𠁗者，则召公必非文王之子。燕世家云：“召公𠁗与周同姓姫氏。”谯周曰：“周之支族。”谯周考校古史，不能知其所出。皇甫谧云：“原公名丰，是其一也。”是为文王之子一十六国。然文王之子本无定数，并原、丰为一，当召公于中，以为十六，谬矣。此篇多言先世有大臣辅政，是陈古道以告之，呼君𠁗以告之，故以“君𠁗”名篇。",
                    "zhushu": "",
                    "type": 2
                },
                {
                    "paragraph": "“周公”至“不祥”",
                    "zhushu": "",
                    "type": 2
                },
                {
                    "paragraph": "正义曰：周公留在王朝，召公不说。周公为师，顺古道而呼曰：“君𠁗，殷道以不至之故，故天下丧亡于殷。殷既坠失其王命，我有周已受之矣。今虽受命，贵在能终，若不能终，与殷无异，故视殷以为监戒。我不敢独知殷家其初始之时，能长信于美道，能安顺于上天之道，辅其诚信，所以有国。此亦君之所知，我亦不敢独知曰，殷纣其终坠失其王命，由出于不善之故，亦君所知也。",
                    "zhushu": "",
                    "type": 2
                },
                {
                    "paragraph": "传“废兴”至“以国”",
                    "zhushu": "",
                    "type": 2
                },
                {
                    "paragraph": "正义曰：孔以召诰云“我不敢知”者，其意召公言我不敢独知，亦王所知。 则此言“我不敢知”，亦是周公言我不敢独知，是君𠁗所知。 故以此及下句为说殷之兴亡，言与君𠁗同知，举其殷兴亡为戒。郑玄亦然也。",
                    "zhushu": "",
                    "type": 2
                },
                {
                    "paragraph": "“呜呼”至“冲子”",
                    "zhushu": "",
                    "type": 2
                },
                {
                    "paragraph": "正义曰：周公又叹而呼召公曰：“呜呼， 君已！ ”“已”，辞也。既叹，乃复言曰：“君当是我之留，勿非我也。我亦不敢安于上天之命，故不敢不留。君何不长远念天之威罚？祸福难量，当勤教于我下民，使无尤过违法之阙。惟今天下众人，共诚心存在我后嗣子孙，观其政之善恶。若此嗣王大不能恭承上天下地，绝失先王光大之道，令使众人失望。我若退老在家，则不能得知，何得不留辅王也？天命不易，言甚难也。天难信，恶则去之，不常在一家，是难信也。天子若不称天意，乃坠失其王命，不能经久历远，其事可不慎乎？继嗣前人先王之大业，恭奉其明德也，正在今我小子旦。”周公自言已身当恭奉其先王之明德，留辅佐王。 “非能有所改正，但欲蹈行先王光大之道，施政于我童子”。“童子”谓成王。意欲奉行先王之事，以教成王也。",
                    "zhushu": "",
                    "type": 2
                },
                {
                    "paragraph": "传“叹而”至“不留”",
                    "zhushu": "",
                    "type": 2
                },
                {
                    "paragraph": "正义曰：叹而言曰：“呜呼， 君已！”“已’是引声之辞。 既呼“君𠁗”，叹而引声，乃复言曰：“君当是我之留。”以其意不说，故令是我而勿非我。 “我不敢安于上天之命” ，孔意当谓天既命周，我当成就周道，故不敢不留。",
                    "zhushu": "",
                    "type": 2
                },
                {
                    "paragraph": "“又曰”至“受命”",
                    "zhushu": "",
                    "type": 2
                },
                {
                    "paragraph": "正义曰：周公又言曰：“天不可信，无德则去之。”是其不可信也。“天难信之，故恐其去我周家。 故我以道惟安行寜王之德，谋欲延长之。我原上天之意，不用令废于文王所受命。若嗣王失德，则还废之，故我当留佐成王也。”",
                    "zhushu": "",
                    "type": 2
                },
                {
                    "paragraph": "传“无德”至“延久”",
                    "zhushu": "",
                    "type": 2
                },
                {
                    "paragraph": "正义曰：此经言“又曰”，传不明解。郑云“人又云”，则郑玄以此“又曰”为周公称人之言也。王肃云：“重言天不可信，明已之留，盖畏其天命。”则肃意以周公重言，故称“又曰”。孔虽不解，当与王肃意同。言“寜王”者，即文王也。郑、王亦同。",
                    "zhushu": "",
                    "type": 2
                },
                {
                    "paragraph": "“公曰君𠁗”至“甘盘”",
                    "zhushu": "",
                    "type": 2
                },
                {
                    "paragraph": "正义曰：言“时则有若”者，言当其时有如此人也。指谓如此伊尹、甘盘，非谓别有如此人也。以汤是殷之始王，故言“在昔既受命”，见其为天子也。以下“在太甲”“在武丁”，亦言其为天子之时有如此臣也。成汤未为天子，已得伊尹，言“既受命”者，以“功格皇天”在受命之后，故言“既受命”也。“皇天”之与“上帝”，俱是天也，变其文尔。其功至于天帝，谓致太平而天下和之也。保衡、伊尹，一人也，异时而别号。“伊尹”之下已言“格于皇天”，“保衡”之下不言“格于皇天”，从可知也。伊陟、臣扈言“格于上帝”，则其时亦致太平，故与伊尹文异而事同。巫咸、巫贤、甘盘盖功劣于彼三人，故无格天之言。",
                    "zhushu": "",
                    "type": 2
                },
                {
                    "paragraph": "传“伊击”至“太平”",
                    "zhushu": "",
                    "type": 2
                },
                {
                    "paragraph": "正义曰：伊尹名摰，诸子传记多有其文。“功至大天”，犹尧“格于上下”，知其谓致太平也。",
                    "zhushu": "",
                    "type": 2
                },
                {
                    "paragraph": "传“太甲”至“取平”",
                    "zhushu": "",
                    "type": 2
                },
                {
                    "paragraph": "正义曰：据太甲之篇及诸子传记，太甲大臣惟有伊尹，知即保衡也。说命云：“昔先正保衡，作我先王，佑我烈祖，格于皇天。”商颂那祀成汤称为“烈祖”。“烈祖”，汤之号。言保衡佐汤，明保衡即是伊尹也。诗称“实维阿衡，实左右商王”，郑玄云：“阿，倚。衡，平也。伊尹，汤所依倚而取平。至太甲改曰保衡。保，安也，言天下所取安，所取平。此皆三公之官，当时为之号也。”孔以太甲云“嗣王不惠于阿衡”，则太甲亦曰阿衡，与郑异也。",
                    "zhushu": "",
                    "type": 2
                },
                {
                    "paragraph": "传“太甲之孙”",
                    "zhushu": "",
                    "type": 2
                },
                {
                    "paragraph": "正义曰：史记殷本纪云：“太甲崩，子沃丁立。崩，弟太庚立。崩，子小甲立。崩，弟雍已立。崩，弟太戊立。”是太戊为太甲之孙，太庚之子。三代表云：“小甲，太庚弟。”雍已、太戊又是小甲弟，则太戊亦是沃丁弟，太甲子。本纪、世表俱出马迁，必有一误。孔于咸乂序传云：“太戊，沃丁弟之子。”是太戊为太甲之孙也。",
                    "zhushu": "",
                    "type": 2
                },
                {
                    "paragraph": "传“伊陟”至“二臣”",
                    "zhushu": "",
                    "type": 2
                },
                {
                    "paragraph": "正义曰：伊尹“格于皇天”，此伊陟、臣扈云“格于上帝”，其事既同，知此二臣能率循伊尹之职，辅佐其君，“使其君不陨祖业”，故至天之功亦不陨坠也。夏社序云：“汤既胜夏，欲迁其社，不可，作夏社、疑至、臣扈。”则汤初有臣扈，已为大臣矣，不得至今仍在，与伊尹之子同时立功。盖二人名同，或两字一误也。案春秋范武子光辅五君，或臣扈事汤而又事太戊也。“格于上帝”之下，乃言“巫咸乂王家”，则巫咸亦是贤臣，俱能绍治王家之事而已。 其功不得至天，言不及彼二臣。",
                    "zhushu": "",
                    "type": 2
                },
                {
                    "paragraph": "传“祖乙”至“巫氏”",
                    "zhushu": "",
                    "type": 2
                },
                {
                    "paragraph": "正义曰：殷本纪云：“中宗崩，子仲丁立。崩，弟外壬立。崩，弟河亶甲立。崩，子祖乙立。”则祖乙是大戊之孙也。孔以其人称“祖”，故云“殷家亦祖其功”。贤是咸子，相传云然。父子俱称为“巫”，知“巫”为氏也。",
                    "zhushu": "",
                    "type": 2
                },
                {
                    "paragraph": "传“髙宗”至“傅说”",
                    "zhushu": "",
                    "type": 2
                },
                {
                    "paragraph": "正义曰：说命篇髙宗云：“台小子旧学于甘盘，既乃遯于荒野。”髙宗未立之前已有甘盘，免丧不言，乃求傅说，明其即位之初，有甘盘佐之。 甘盘卒后有傅说，计傅说当有大功。 此惟数六人，不言傅说者，周公意所不言，未知其故。",
                    "zhushu": "",
                    "type": 2
                },
                {
                    "paragraph": "“率惟”至“百姓”",
                    "zhushu": "",
                    "type": 2
                },
                {
                    "paragraph": "正义曰：此伊尹、甘盘六臣等辅佐其君，率循此为臣之道，有陈列之功，以安治有殷，故殷有安上治民之礼，升配上天，享国多历年之次所。天惟大佑助其为王之命，则使商家富实百姓，为令使商之百姓家给人足，皆知礼节也。",
                    "zhushu": "",
                    "type": 2
                },
                {
                    "paragraph": "传“言伊”至“年所”",
                    "zhushu": "",
                    "type": 2
                },
                {
                    "paragraph": "正义曰：“率”，训循也。说贤臣佐君，云“循惟此道”，当谓循此为臣之道，尽忠竭力以辅其君，故有陈列于世，“以安治有殷”，使殷王得安治民。故殷得此安上治民之礼，能升配上天。天在人上，故谓之“升”。为天之子，是“配天”也。享国久长，多历年所。",
                    "zhushu": "",
                    "type": 2
                },
                {
                    "paragraph": "传“殷礼”至“礼节”",
                    "zhushu": "",
                    "type": 2
                },
                {
                    "paragraph": "正义曰：殷能以礼配天，故天降福。天惟大佑助其王命，风雨以时，年谷丰稔，“使商家百姓丰实”，家给人足。管子曰：“衣食足，知荣辱。仓廪实，知礼节。”",
                    "zhushu": "",
                    "type": 2
                },
                {
                    "paragraph": "“王人”至“是孚”",
                    "zhushu": "",
                    "type": 2
                },
                {
                    "paragraph": "正义曰：“王人”谓与人为王。言此上所说成汤、太甲、太戊、祖乙、武丁皆王人也，无不持德立业，明忧小臣。虽则小臣，亦忧使得其贤人，以蕃屏侯甸之服。王恐臣之不贤，尚以为忧，沉在臣下，得不皆勤劳奔走，惟忧王此求贤之事，惟求有德者举之，用治其君之事乎？君臣共求其有德，所在职事皆治。天子一人有事于四方，天下咸化而服，如有卜筮之验，无不是而信之。贤臣助君，致使大治，我留不去，亦当如此也。",
                    "zhushu": "",
                    "type": 2
                },
                {
                    "paragraph": "传“自汤”至“可知”",
                    "zhushu": "",
                    "type": 2
                },
                {
                    "paragraph": "正义曰：王肃云：“王人犹君人也。”“无不持德立业”，谓持人君之德，立王者之事业。人君之德在官贤人，官得其人，则事业立，故传以“立业”配“持德”。明忧小臣之不贤，忧欲使得其人，“以为蕃屏侯甸之服也”。小臣且忧得人，则大臣忧之可知。侯甸尚思得其人，朝廷思之必矣。王肃云：“小臣，臣之微者，举小以明大也。”",
                    "zhushu": "",
                    "type": 2
                },
                {
                    "paragraph": "传“王犹”至“君事”",
                    "zhushu": "",
                    "type": 2
                },
                {
                    "paragraph": "正义曰：君之所重，莫重于求贤。官之所急，莫急于得人。故此章所陈，惟言君忧得人，臣能举贤。以工之尊，犹尚秉徳忧臣，况其臣下得不皆奔走？惟王此求贤之事，惟有德者必举之，置于官位，用治其君事也。",
                    "zhushu": "",
                    "type": 2
                },
                {
                    "paragraph": "传“一人”至“信之”",
                    "zhushu": "",
                    "type": 2
                },
                {
                    "paragraph": "正义曰：礼天子自称曰“予一人”，故为天子也。君臣务求有德，众官得其人，从上至下，递相师法，职无大小，莫不治理，故天子“有事于四方”，发号出令，“而天下化服”。譬如卜筮，“无不是而信之”。事既有验，言如是则人皆信之。",
                    "zhushu": "",
                    "type": 2
                },
                {
                    "paragraph": "“公曰君𠁗天”至“造邦”",
                    "zhushu": "",
                    "type": 2
                },
                {
                    "paragraph": "正义曰：周公呼召公曰：“君𠁗，皇天赋命，寿此有平至之君。”言有德者必寿考也。“殷之先王有平至之德，故能安治有殷。”言故得安治也。“有殷嗣子纣不能平至，故天灭亡而加之以威。今汝𠁗当长念天道，平至者安治，不平至者灭亡。以此为法戒，则有坚固王命，其治理足以明我新成国矣”。",
                    "zhushu": "",
                    "type": 2
                },
                {
                    "paragraph": "传“言天”至“以威”",
                    "zhushu": "",
                    "type": 2
                },
                {
                    "paragraph": "正义曰：“格”，训至也。 “平”谓政教均平，“至”谓道有所至。上言“不吊”，谓道有不至者，此言“格”谓道至者。“天寿有平至之君”，有平至之德，则天与之长寿，即知中宗、髙宗之属身是也。由其君有平至之德，故能“安治有殷”，言有殷国安而民治也。“有殷嗣子纣’，其德不能平至，国不安，民不治，故天灭亡之，而加之以威也。孔传之意，此经专说君之善恶，其言不及臣也。王肃以为兼言君臣，注云：“殷君臣之有德，故安治有殷。言是者，不可不法殷家有良臣也。”郑注以为专言臣事，“格”谓至于天也。与孔不同。",
                    "zhushu": "",
                    "type": 2
                },
                {
                    "paragraph": "传“今汝”至“国矣”",
                    "zhushu": "",
                    "type": 2
                },
                {
                    "paragraph": "正义曰：上句言善者兴而恶者亡，此句令其长安治及念明道。念上二者，故言“今汝长念平至者而安治，反是者灭亡”。念此以为法戒，则有坚固王命，王族必不倾坏。若能如此，其治理足以光明我新成国矣。周自武王伐纣，至此年岁未多，对殷而言，故为新国。传意言不及臣，周公说此事者，盖言兴灭由人，我欲辅王，使为平至之君。",
                    "zhushu": "",
                    "type": 2
                },
                {
                    "paragraph": "“公曰君𠁗”至“厥躬”",
                    "zhushu": "",
                    "type": 2
                },
                {
                    "paragraph": "正义曰：公呼召公曰：“君𠁗，在昔上天，断割其义，重劝文王之德。以文王有德，劝勉使之成功，故文王能成大命于其身。”言文王能顺天之意，勤德以受命。",
                    "zhushu": "",
                    "type": 2
                },
                {
                    "paragraph": "传“在昔”至“受命”",
                    "zhushu": "",
                    "type": 2
                },
                {
                    "paragraph": "正义曰：文王去此未久，但欲远本天意，故云“在昔上天”，作久远言之。“割制”谓切割绝断之意，故云“割制其义”。“重劝文王之德”者，文王既已有德，上天佑助而重劝勉。文王顺天之意，故其能成大命于其身，正谓勤行德义，以受天命。",
                    "zhushu": "",
                    "type": 2
                },
                {
                    "paragraph": "传“文王”至“夭名”",
                    "zhushu": "",
                    "type": 2
                },
                {
                    "paragraph": "正义曰：文王未定天下，“庶几能修政化，以和我所有诸夏”，谓三分有二属已之诸国也。僖五年左传云：“虢仲、虢叔，王季之穆也。”是虢叔为文王之弟也。“虢”，国名。“叔”，字。凡言人之名氏，皆上氏下名，故“闳”“散”“泰”“南宫”皆氏，“天”“宜生”“颠”“括”皆名也。",
                    "zhushu": "",
                    "type": 2
                },
                {
                    "paragraph": "传“散泰”至“之任”",
                    "zhushu": "",
                    "type": 2
                },
                {
                    "paragraph": "正义曰：诗绵之卒章称文王有疏附、先后、奔奏、御侮之臣，毛传云：“率下亲上曰疏附，相道前后曰先后，喻德宜誉曰奔奏，武臣折冲曰御侮。”郑笺云：“疏附，使疏者亲也。奔奏，使人归趋之。”诗言文王有此四种之臣，经历言五臣之名，故知五臣佐文王为此任也。此四事者，五臣共为此任，非一臣当一事也。郑云：“不及吕望者，太师教文王以大德，周公谦不可以自比。”",
                    "zhushu": "",
                    "type": 2
                },
                {
                    "paragraph": "“又曰”至“命哉”",
                    "zhushu": "",
                    "type": 2
                },
                {
                    "paragraph": "正义曰：文王既有贤臣五人，又复言曰：“我之贤臣犹少，无所能往来。”五人以此道法教文王以微蔑精妙之德，下政令于国人。德政既善，为天所佑。文王亦如殷家，惟为天所大佑。 文王亦秉德，蹈知天威。文王得如此者，乃惟是五人明文王之德使然也。五人能明文王德，使蹈行显见，复冒下民，闻于上天。 惟是之故，得受有殷王之命哉。言文王之圣，犹须良佐，我所以留辅成王。",
                    "zhushu": "",
                    "type": 2
                },
                {
                    "paragraph": "传“有五”至“良佐”",
                    "zhushu": "",
                    "type": 2
                },
                {
                    "paragraph": "正义曰：“无能往来”一句，周公假为文王之辞。言文王有五贤臣，犹恨其少。又复言曰：“我巨既少，于事无能往来。”谓去还理事，未能周悉。言其好贤之深，不知厌足也。“迪”，道。“彝”，法也。“蔑”，小也，小谓精微也。而五人以此道法，“教文王以精微之德”，用此精微之德下教令于国人。言虽圣人，亦须良佐，以见成王须辅佐之甚也。郑玄亦云：“蔑，小也。”",
                    "zhushu": "",
                    "type": 2
                },
                {
                    "paragraph": "“武王”至“称德”",
                    "zhushu": "",
                    "type": 2
                },
                {
                    "paragraph": "正义曰：文王既没，武王次立武功。初立，惟此四人庶几辅相武王，蹈有天下之禄。其后四人与武王大行天之威罚，皆与共杀其强敌，谓共诛纣也。武王之有天下，惟此四人明武王之德。惟武王布德，复冒天下，此四人大尽举行武王之德。言武王亦得良臣之力。",
                    "zhushu": "",
                    "type": 2
                },
                {
                    "paragraph": "传“文王”至“四人”",
                    "zhushu": "",
                    "type": 2
                },
                {
                    "paragraph": "正义曰：文王受命九年而崩，十三年方始杀纣。“文王没，武王立”，谓武王初立之时，惟此四人而已，“庶几辅相武王，蹈有天禄”。初立则有此志，故下句言后与武王杀纣也。“虢叔先死，故曰四人。”以是文王之弟，其年应长，故言“先死”也。郑玄疑不知谁死，注云：“至武王时，虢叔等有死者，余四人也。”",
                    "zhushu": "",
                    "type": 2
                },
                {
                    "paragraph": "传“惟此”至“其德”",
                    "zhushu": "",
                    "type": 2
                },
                {
                    "paragraph": "正义曰：“单”，尽。“称”，举也。使武王之德布冒天下，是此四人之力。言此四人大尽举行武王之德也。",
                    "zhushu": "",
                    "type": 2
                },
                {
                    "paragraph": "“今在”至“能格”",
                    "zhushu": "",
                    "type": 2
                },
                {
                    "paragraph": "正义曰：周公言：“我新还政成王，今任之重者，其在我小子之身也。我不能同于四人辅文、武，使有大功德，但苟求救溺而已。譬如游于大川，我往与汝𠁗其共济渡小子成王，用心辅弼，同于成王未在位之时。 恐其未能嗣先人明德，我当与汝辅之，汝大无非责我之留也。我留与汝辅王者，欲收教无自勉力不及道义者。我今欲立此化，而老成德之人不降意为之，我周家则鸣凤之鸟尚不得闻知，况曰其有能格于皇天者乎？”",
                    "zhushu": "",
                    "type": 2
                },
                {
                    "paragraph": "传“我新”至“我留”",
                    "zhushu": "",
                    "type": 2
                },
                {
                    "paragraph": "正义曰：周公既以还政，则是舍重任矣。而犹言“今任重在我小子旦”者，周公既摄王政，又须传授得人。 若其不能负荷，仍是周公之负。以嗣子劣弱，故言“今任重犹在我小子旦”也。彼四人者，能翼賛初基，佐成王业，我不能同于四人望有大功，惟求救溺而已。诗云“泳之游之”， 左传称“阎敖游涌而逸”，则“游”者，入水浮渡之名。譬若成王在于大川，我往与汝𠁗其同共济渡成王。若云从此向川，故言“往”也。",
                    "zhushu": "",
                    "type": 2
                },
                {
                    "paragraph": "传“今与”至“天乎”",
                    "zhushu": "",
                    "type": 2
                },
                {
                    "paragraph": "正义曰：王朝之臣，有不勉力者。 今与汝留辅成王者，正欲收敛教诲无自勉力不及道义者。当教之勉力，使其及道义也。我欲成立此化，而老成德之人不肯降意为之，我周家则鸣凤尚不得闻知，况曰其有能如伊尹之辈，使其功格于皇天乎？言太平不可冀也。经言“耇造德不降”者，周公以已年老，应退而留，因即博言已类。言已若退，则老成德者悉皆退自逸乐，不肯降意为之。政无所成，祥瑞不至，我周家则鸣凤不得闻，则凤是难闻之鸟，必为灵瑞之物，故以“鸣鸟”为鸣凤。孔子称“凤鸟不至”，是凤鸟难闻也。诗大雅卷阿之篇歌成王之德，其九章曰：“凤皇鸣矣，于彼髙冈。”郑云：“因时凤皇至，固以喻焉。”则成王之时，凤皇至也。大雅正经之作，多在周公摄政之后，成王即位之初，则周公言此之时，已凤皇至，见太平矣。而复言此者，恐其不复能然，故戒之。此经之意，言功格上天，难于致凤，故以鸣凤况之格天。案礼器云：“升中于天，而凤皇降，龟龙假。”“升中”谓功成告天也。如彼记文，似功至于天，凤皇乃降。此以鸣凤易致，况格天之难者乎？记以龙凤有形，是可见之物，故以凤降龙至为成功之验，非言成功告天，然后此物始至也。",
                    "zhushu": "",
                    "type": 2
                },
                {
                    "paragraph": "“公曰呜呼”至“人迷”",
                    "zhushu": "",
                    "type": 2
                },
                {
                    "paragraph": "正义曰：周公叹而呼召公曰：“呜呼！ 君，我以朝臣无能立功至天之故，故君其当视于此。”谓视此朝臣无能立功之事。“我周家受天之命，无有境界惟美，亦大惟艰难，不可轻忽，谓之易治。我今告君：‘汝当谋宽饶之道以治下民，使其事可法。我不用使后世人迷惑，故欲教之也。’”",
                    "zhushu": "",
                    "type": 2
                },
                {
                    "paragraph": "传“告君”至“教之”",
                    "zhushu": "",
                    "type": 2
                },
                {
                    "paragraph": "正义曰：“猷”，训为谋。“告君汝谋宽饶之道”，故当以宽饶为法。“我留与汝辅王”，不用使后人迷惑怪之。无法则迷惑，故欲与汝作法以教之。郑云：“召公不说，似隘急，故今谋于宽裕也。”",
                    "zhushu": "",
                    "type": 2
                },
                {
                    "paragraph": "“公曰前”至“之恤”",
                    "zhushu": "",
                    "type": 2
                },
                {
                    "paragraph": "正义曰：周公又言曰：“前人文、武布其乃心，制法度，乃悉命汝为民立中正之道矣。”治民之法已成就也。戒召公：“汝当以前人之法度明自勉力，配此成王，在于诚信行此大命而已。”言已有旧法，易可遵行也。“惟文王圣德，造始周邦，为其子孙，欲令无忝厥祖，大承无穷之忧，故我与汝不可不辅。”",
                    "zhushu": "",
                    "type": 2
                },
                {
                    "paragraph": "传“前人”至“正矣”",
                    "zhushu": "",
                    "type": 2
                },
                {
                    "paragraph": "正义曰：“乃”，缓辞，不训为汝。",
                    "zhushu": "",
                    "type": 2
                },
                {
                    "paragraph": "传“汝以”至“而已”",
                    "zhushu": "",
                    "type": 2
                },
                {
                    "paragraph": "正义曰：“勗”，勉也。“偶”，配也。“亶”，信也。汝当以前人法度明自勉力，配成王，在于诚信行大命而已。言其不复须劳心。传以“乘”为行，盖以乘车必行，故训“乘”为行。",
                    "zhushu": "",
                    "type": 2
                },
                {
                    "paragraph": "“公曰君告”至“丕时”",
                    "zhushu": "",
                    "type": 2
                },
                {
                    "paragraph": "正义曰：周公呼召公曰：“君，我今告汝以我之诚信。”又呼其官而名之：“太保𠁗，其汝必须能敬以我之言，视于殷之丧亡。殷之丧亡，其事甚大，不可不戒慎。以殷丧大之故，当念我天德可畏。言天命无常，无德则去之，甚可畏。“我不信，惟若此诰而已。我惟言曰：‘ 当因我文、武二人之道而行之。’ 汝所行事举动，必当有所合哉。当与文王、武王合也。汝所发言，常在是文王、武王二人，则天美我周家，日日滋益至矣。其善既多，惟在是文、武二人，不能胜受之矣。其汝能敬行德，明我贤俊之人在于礼让，则后人于此道大且是也。”",
                    "zhushu": "",
                    "type": 2
                },
                {
                    "paragraph": "传“言汝”至“多福”",
                    "zhushu": "",
                    "type": 2
                },
                {
                    "paragraph": "正义曰：“动当有所合哉”。举动皆合文、武也。“发言常在是文、武”，言非文、武道则不言。",
                    "zhushu": "",
                    "type": 2
                },
                {
                    "paragraph": "“呜呼”至“率俾”",
                    "zhushu": "",
                    "type": 2
                },
                {
                    "paragraph": "正义曰：周公言而叹曰：“呜呼！ 我厚辅是二人之道而行之，我用能至于今日其政美。”言今日政美，由是文、武之道。“我周家若能皆成文王之功，于事常不懈怠，则德教大覆四海之隅，至于日出之处。 其民无不循我化，可臣使也”。戒召公与朝臣皆当法文王之功。",
                    "zhushu": "",
                    "type": 2
                },
                {
                    "paragraph": "“公曰君予”至“越民”",
                    "zhushu": "",
                    "type": 2
                },
                {
                    "paragraph": "正义曰：公呼召公曰：“君，我不徒惟顺如此之事多诰而已，欲使汝躬亲行之。我惟用勉力自强于天道，行化于民。”顾氏云：“我亦自用勉劝躬行于天道，加益于民人也。”",
                    "zhushu": "",
                    "type": 2
                },
                {
                    "paragraph": "“公曰呜”至“用治”",
                    "zhushu": "",
                    "type": 2
                },
                {
                    "paragraph": "正义曰：周公叹而呼召公曰：“呜呼！ 君，惟汝知民之德行，亦无有不能其初，惟鲜能其终。”言行之虽易，终之实难。恐召公不能终行善政，故戒之以慎终。“汝当以敬顺我此言，自今以往，宜敬用此治民职事。”戒之使行善不懈怠也。",
                    "zhushu": "",
                    "type": 2
                },
                {
                    "paragraph": "传“惟汝”至“慎终”",
                    "zhushu": "",
                    "type": 2
                },
                {
                    "paragraph": "正义曰：诗云：“靡不有初，鲜克有终。”是凡民之德，无不能其初，少能有终者。凡民皆如是，有终则惟君子。盖召公至此已说，恐其不能终善，故戒召公以慎终也。郑云：“召公是时意说，周公恐其复不说，故依违托言民德以剀切之。”",
                    "zhushu": ""
                }
            ]
        },
        {
            "name": "周书蔡仲之命第十九",
            "paragraphs": [
                {
                    "paragraph": "周书蔡仲之命第十九",
                    "zhushu": ""
                },
                {
                    "paragraph": "“蔡叔”至“之命”",
                    "zhushu": "",
                    "type": 2
                },
                {
                    "paragraph": "正义曰：蔡叔与管叔流言于国，谤毁周公，周公囚之郭邻，至死不赦。蔡叔既没，成王命蔡叔之子蔡仲践诸侯之位，封为国君，以策书命之。史叙其事，故作蔡仲之命。",
                    "zhushu": "",
                    "type": 2
                },
                {
                    "paragraph": "传“成王”至“相及”",
                    "zhushu": "",
                    "type": 2
                },
                {
                    "paragraph": "正义曰：编书以世先后为次，此篇在成王书内，知“王命蔡仲”是成王命之也。蔡叔之没，不知何年，其命蔡仲，未必初卒即命，以其继父命子，故系之蔡叔之后也。蔡叔有罪而命蔡仲者，“父卒命子，罪不相及”也。昭二十年左传曰：“父子兄弟，罪不相及。”其言“罪不相及”，谓蔡仲不坐父尔。若父有大罪，罪当绝灭，正可别封他国，不得仍取蔡名，以蔡叔为始祖也。蔡叔身尚不死，明其罪轻。不立管叔之后者，盖罪重无子，或有而不贤故也。",
                    "zhushu": "",
                    "type": 2
                },
                {
                    "paragraph": "“惟周”至“之蔡”",
                    "zhushu": "",
                    "type": 2
                },
                {
                    "paragraph": "正义曰：惟周公于武王崩后，其位为冢宰之卿，正百官之治，摄王政，治天下。于时管、蔡、霍等群叔流言于国，谤毁周公。周公乃以王命致法，杀管叔于商，就殷都杀之。囚蔡叔，迁之于郭邻之地，惟与之从车七乘。降黜霍叔于庶人，若今除名为民，三年之内，不得与兄弟年齿相次。蔡叔之子蔡仲能用敬德，周公为畿内诸侯，得立二卿，以蔡仲为已之卿士。周公善其为人，及蔡叔既卒，乃将蔡仲命之于王，国之于蔡为诸侯也。",
                    "zhushu": "",
                    "type": 2
                },
                {
                    "paragraph": "传“致法”至“国名”",
                    "zhushu": "",
                    "type": 2
                },
                {
                    "paragraph": "正义曰：周礼有掌囚之官，郑云：“囚，拘也，主拘系。”当刑杀者拘系之，是为“制其出入”，不得辄行。“郭邻，中国之外地名。”盖相传为然，不知在何方。舜典云：“流宥五刑。”谓流之远地，任其自主。此则徙之郭邻，而又囚之。管蔡世家云：“封叔鲜于管，封叔度于蔡。”是管、蔡为国名。杜预云：“管在荥阳京县东北。”",
                    "zhushu": "",
                    "type": 2
                },
                {
                    "paragraph": "传“罪轻”至“所灭”",
                    "zhushu": "",
                    "type": 2
                },
                {
                    "paragraph": "正义曰：言“群叔流言”，则霍叔亦流言也。而知其罪轻者，以其不死不迁，直降黜而已，明其罪轻也。霍叔不监殷民，周公惟伐管、蔡，不言伐霍叔，于时霍叔盖在京邑，闻管、蔡之语，流传其言，谓其实然，不与朝廷同心，故退之。世家云：“武王已克商平天下，封功臣昆弟，封叔处于霍。”则武王已封之矣。后黜为庶人，夺其爵禄，三年之后，乃更齿录，盖复其旧封，封为霍侯。春秋闵元年“晋侯灭霍”。既子孙得为国君，为晋所灭，知三年之后复得封也。世家惟云封霍，不云其爵，传言“霍侯”，或当有所据而知之。",
                    "zhushu": "",
                    "type": 2
                },
                {
                    "paragraph": "传“蔡仲”至“治事”",
                    "zhushu": "",
                    "type": 2
                },
                {
                    "paragraph": "正义曰：周礼冢宰：“以八则治都鄙。”马融云：“距王城四百里至五百里谓之都鄙。鄙，边邑也，以封王之子弟在畿内者。”冢宰又云：“乃施则于都鄙，而建其长，立其两。”马、郑皆云“立卿两人”，是畿内诸侯立二卿。定四年左传说此事云：“周公举之，以为已卿士。”是为周公圻内之卿士也。世家云：“周公举胡以为鲁卿士，鲁国治。于是周公言于成王，复封之于蔡。”案鲁世家云：“成王封周公于鲁，周公不就封，留佐成王。”则周公身不就封，安得使胡为卿士？马迁说之谬尔。",
                    "zhushu": "",
                    "type": 2
                },
                {
                    "paragraph": "传“叔之”至“戒之”",
                    "zhushu": "",
                    "type": 2
                },
                {
                    "paragraph": "正义曰：“仲之所封，淮汝之闲”，左传有文。“叔之所封，圻内之蔡”，其事不知所出也。世家云：“蔡叔居上蔡。”宋仲子云：“胡徙居新蔡。”杜预云：“武王封叔度于汝南上蔡，至平侯徙新蔡，昭侯徙居九江下蔡。”检其地，上蔡、新蔡皆属汝南郡，去京师太远，叔若封于上蔡，不得在圻内也。孔言叔封圻内，或当有以知之，但圻内蔡地不知所在尔。",
                    "zhushu": "",
                    "type": 2
                },
                {
                    "paragraph": "“侯于东土”",
                    "zhushu": "",
                    "type": 2
                },
                {
                    "paragraph": "正义曰：此使之为诸侯于东土尔，不知何爵也。世家云：“蔡仲卒，子蔡伯荒立。卒，子宫侯立。”自此已下，遂皆称“侯”，则蔡仲初封即为侯也。“蔡伯荒”者，自称其字，“伯”非爵也。",
                    "zhushu": "",
                    "type": 2
                },
                {
                    "paragraph": "传“汝当”至“惟孝”",
                    "zhushu": "",
                    "type": 2
                },
                {
                    "paragraph": "正义曰：忠施于君，孝施于父，子能盖父，惟得为孝。而亦得为忠者，父以不忠获罪，若能改父之行，盖父之愆，是为忠臣也。",
                    "zhushu": "",
                    "type": 2
                },
                {
                    "paragraph": "“成王东”至“王政”",
                    "zhushu": "",
                    "type": 2
                },
                {
                    "paragraph": "正义曰：周公摄政之初，奄与淮夷从管、蔡作乱，周公征而定之。成王即政之初，淮夷与奄又叛，成王亲往征之。成王东伐淮夷，遂践灭奄国。以其数叛，徙奄民，作诰命之辞，言平淮夷、徙奄之政令。史叙其事，作成王政之篇。“成”，训平也，言平此叛逆之民，以为王者政，今故以“成王政”为篇名。",
                    "zhushu": "",
                    "type": 2
                },
                {
                    "paragraph": "传“成王”至“反复”",
                    "zhushu": "",
                    "type": 2
                },
                {
                    "paragraph": "正义曰：洛诰之篇言周公归政成王，多士已下皆是成王即政初事。编篇以先后为次，此篇在成王书内，知是“成王即政，淮夷、奄国又叛，王亲征之”。又案洛诰成王即政，始封伯禽，伯禽既为鲁侯，乃居曲阜。费誓称“鲁侯伯禽宅曲阜，淮夷、徐戎并兴，鲁侯征之，作费誓”。彼言“淮夷并兴”，即此“伐淮夷”。王伐淮夷，鲁伐徐戎，是同时伐，明是成王即政之年复重叛也。郑玄谓此伐淮夷与践奄是摄政三年伐管、蔡时事，其编篇于此，即云“未闻”。费誓之篇言淮夷之叛，则是重叛明矣。多方之篇责殷臣云：“我惟时其战要囚之，至于再，至于三。”若武王伐纣之后，惟摄政三年之一叛，正可至于再尔，安得至于三乎？故知是成王即政又叛也。郑玄读“践”为翦。 翦，灭也。孔不破字，盖以践其国即是践灭之事，故孔以“践”为灭也。下篇序云：“成王既践奄，将迁其君。”是灭其奄而徙之，以其数反复故也。",
                    "zhushu": "",
                    "type": 2
                },
                {
                    "paragraph": "“成王既”至“作蒲姑”",
                    "zhushu": "",
                    "type": 2
                },
                {
                    "paragraph": "正义曰：成王既践灭奄国，将迁其君于蒲姑之地。周公告召公，使作策书，言将迁奄君于蒲姑之地。史叙其事，作将蒲姑之篇。",
                    "zhushu": "",
                    "type": 2
                },
                {
                    "paragraph": "传“已灭”至“化之”",
                    "zhushu": "",
                    "type": 2
                },
                {
                    "paragraph": "正义曰：昭二十年左传晏子云：“古人居此地者，有蒲姑氏。”杜预云：“乐安博昌县北有蒲姑城。”是蒲姑为齐地也。周公迁殷顽民于成周，近京师，教化之，知今迁奄君臣于蒲姑，为“近中国，教化之”。必如此言，则奄去中国远于蒲姑。杜预云：“奄阙，不知所在。”郑云：“奄盖在淮夷之地”，亦未能详。成王先伐淮夷，遂灭奄，奄似远于淮夷也。",
                    "zhushu": "",
                    "type": 2
                },
                {
                    "paragraph": "传“言将”至“之亡”",
                    "zhushu": "",
                    "type": 2
                },
                {
                    "paragraph": "正义曰：礼，天子不灭国，诸侯有罪，则杀其君，而择立次贤者，故知所徙者，“言将徙奄新立之君于蒲姑”也。上言“周公告召公”，其篇既亡，不知告以何事。孔以意卜之，“告召公，使为此策书告令之”，不能知其必然否也。",
                    "zhushu": ""
                }
            ]
        },
        {
            "name": "周书多方第二十",
            "paragraphs": [
                {
                    "paragraph": "周书多方第二十",
                    "zhushu": ""
                },
                {
                    "paragraph": "“成王”至“多方”",
                    "zhushu": "",
                    "type": 2
                },
                {
                    "paragraph": "正义曰：成王归自伐奄，在于宗周镐京。 诸侯以王征还，皆来朝集。周公称王命，以祸福咸告天下诸侯国。史叙其事，作多方。",
                    "zhushu": "",
                    "type": 2
                },
                {
                    "paragraph": "传“众方天下诸侯”",
                    "zhushu": "",
                    "type": 2
                },
                {
                    "paragraph": "正义曰：自武王伐纣，及成王即政，新封建者甚少。 天下诸侯多是殷之旧国，其心未服周家，由是奄君重叛。今因灭奄新归，故告天下诸侯以兴亡之戒，欲今其无二心也。语虽普告天下，意在殷之旧国。篇末亦告殷之多士，独言“诸侯”者，举其尊者，以其篇主告殷之诸侯故也。",
                    "zhushu": "",
                    "type": 2
                },
                {
                    "paragraph": "传“周公”至“镐京”",
                    "zhushu": "",
                    "type": 2
                },
                {
                    "paragraph": "正义曰：以洛诰言归政之事，多士之篇次之，多士是归政明年之事，故知此篇亦归政明年之事。事犹不明，故取费誓为证。以成王政之序言“成王东伐淮夷”，费誓之篇言“淮夷、徐戎并兴”，俱言“淮夷”，明是一事，故言“鲁征淮夷，作费誓，王亲征之，奄灭其国”，以明二者为一时之事也。上序言“成王伐淮夷”，而此传言“鲁征淮夷”者，当时淮夷、徐戎并起为乱，鲁与二国相近，发意欲并征二国，故以二国誓众。但成王恐鲁不能独平二国，故复亲往征之。 所以成王政之序与费誓之经并言“淮夷”，为此故也。传言“五月，还至镐京”，明此“宗周”即镐京也。礼记祭统卫孔悝之鼎铭云“即宫于宗周”，彼“宗周”谓洛邑也，是洛邑亦名宗周。知此是镐京者，成王以周公归政之时，暂至洛邑，还归处西都，镐京是王常居，知“至于宗周”，至镐京也。且此与周官同时事也，周官序云“还归在丰”，经云“归于宗周”，丰、镐相近，即此“宗周”是镐京也。",
                    "zhushu": "",
                    "type": 2
                },
                {
                    "paragraph": "“周公”至“不知”",
                    "zhushu": "",
                    "type": 2
                },
                {
                    "paragraph": "正义曰：周公以成王之意告众方之诸侯曰：“我王顺大道以告汝四方之国多方诸侯，惟尔殷之诸侯正民者，我武王大下汝天下民命，诛杀虐纣，汝诸侯天下之民，无有不知纣以暴虐取亡。”欲令其思念之。",
                    "zhushu": "",
                    "type": 2
                },
                {
                    "paragraph": "传“周公”至“自告”",
                    "zhushu": "",
                    "type": 2
                },
                {
                    "paragraph": "正义曰：成王新始即政，周公留而辅之。周公以工命告令诸侯，所告实非王言，故加“周公曰”于“王若曰”之上，以明周公宣成王之意也。“猷”，道也。周公以王命顺大道告四方也。既言“四国”，又言“多方”，见四方国多也。不直言“王曰”，称“周公”，以别王自告也。王肃云：“周公摄政，称成王命以告。及还政，称‘ 王曰’，嫌自成王辞，故加周公以明之。”然多士之篇“王若曰”之上不加“周公曰”者，以彼上句云“周公初于新邑洛，用告”，知是周公故也。",
                    "zhushu": "",
                    "type": 2
                },
                {
                    "paragraph": "传“殷之”至“取亡”",
                    "zhushu": "",
                    "type": 2
                },
                {
                    "paragraph": "正义曰：诸侯为民之主，民所取正，故谓之“正民”。民以君为命，死生在君，天下之命在于一人纣。言我大黜下汝之民命，正谓武王诛纣也。言天下无不知纣以暴虐取亡，欲使思念之，令其心弃殷而慕周也。",
                    "zhushu": "",
                    "type": 2
                },
                {
                    "paragraph": "“洪惟”至“攸闻”",
                    "zhushu": "",
                    "type": 2
                },
                {
                    "paragraph": "正义曰：以诸侯心未服周，故举夏、殷为戒。此章皆说桀亡汤兴之事，言夏桀大惟居天子之位，谋上天之命，而不能长敬念于祭祀。惟天下至戒于夏桀，谓下灾异以谴告之，冀其见灾而惧，改修政德。而有夏桀不畏天命，乃大其逸豫，不肯忧言于民，惟乃自乐其身，无忧民之言。夏桀乃复大为淫昏之行，不能终竟一日勉于天之道。言不能一日行天道也。桀之此恶，乃是汝之所闻，言不虚也。",
                    "zhushu": "",
                    "type": 2
                },
                {
                    "paragraph": "传“大惟”至“灾异”",
                    "zhushu": "",
                    "type": 2
                },
                {
                    "paragraph": "正义曰：上天之命，去恶与善，凡为民主，皆当谋之，恐天舍已而去，常须敬念祭祀。天所谴告，谓下灾异，天不言，故下灾异以谴告，责人主，冀自修政也。",
                    "zhushu": "",
                    "type": 2
                },
                {
                    "paragraph": "“厥图”至“夏邑”",
                    "zhushu": "",
                    "type": 2
                },
                {
                    "paragraph": "正义曰：又言桀恶，桀其谋天之命，不能开发于民之所施政教， 正谓不能开发善政以施于民。桀乃大下罪罚于民，重乱有夏之国。外不忧民，内不勤德，因复甲于二者之内，为乱之行。桀不能以善道奉承于众民，无大惟进之恭德，而大舒惰于民。言桀不能进行恭德，而舒惰于治民。桀既舒惰于民，故亦惟有夏之民贪饕忿懫而违逆桀命。于是桀日日尊敬残赐之臣，能劓割夏邑者，任用之使威服下民也。",
                    "zhushu": "",
                    "type": 2
                },
                {
                    "paragraph": "传“桀乃”至“昏甚”",
                    "zhushu": "",
                    "type": 2
                },
                {
                    "paragraph": "正义曰：释诂云：“崇，重也。”桀既为恶政，无以悛改，乃复大下罪罚于民，重乱有夏之国。言其残虐大也。“夹”声近“甲”，古人“甲”与“夹”通用。夹于二事之内而为乱行，故传以二事充之。“外不忧民，内不勤德”，桀身夹于二乱之内，言其昏暗甚也。郑、王皆以“甲”为狎，王云：“狎习灾异，于内外为祸乱”，郑云：“习为鸟兽之行，于内为淫乱。”与孔异也。",
                    "zhushu": "",
                    "type": 2
                },
                {
                    "paragraph": "传“言桀”至“治民”",
                    "zhushu": "",
                    "type": 2
                },
                {
                    "paragraph": "正义曰：民当奉主，而责桀不能善奉于民众者，君之奉民，谓设美政于民也。以善奉民，当敬以循之，不敢懈惰。桀乃无大惟进于恭德，而大舒缓懈惰于治民，令民益困而政益乱也。",
                    "zhushu": "",
                    "type": 2
                },
                {
                    "paragraph": "传“桀洪”至“贼臣”",
                    "zhushu": "",
                    "type": 2
                },
                {
                    "paragraph": "正义曰：礼记云：“言悖而出，亦悖而入。”桀既不忧于民，故民亦违逆桀命，为贪饕忿懫之行。文十八年左传云：“缙云氏有不才子，贪于饮食，冒于货贿，天下之民谓之饕餮。”说者皆言贪财为饕，贪食为餮，“饕”即“叨”也，“叨餮”谓贪财贪食也。“忿懫”言忿怒违理也。民既如此，桀无如之何，惟日日尊敬其能劓割夏邑者，谓性能残贼者，任用之。",
                    "zhushu": "",
                    "type": 2
                },
                {
                    "paragraph": "“天惟”至“克开”",
                    "zhushu": "",
                    "type": 2
                },
                {
                    "paragraph": "正义曰：天惟桀恶之故，更求民主以代之。天乃大下明美之命于成汤，使之代桀王天下。乃命汤施刑罚，绝有夏。惟天不与夏桀，亦已大矣。天所不与之者，乃惟此桀用汝多方之义民为臣，而不能长久于多享国故也。“义民”，实贤人也，夏桀不用。惟夏桀之所谓恭人众士者，大不能用明道安存享于众民，乃相与惟行暴虐于民，至于百端所为。言虐无所不作，大不能开民以善，其臣与桀同恶，夏家所以灭亡也。",
                    "zhushu": "",
                    "type": 2
                },
                {
                    "paragraph": "传“惟桀”至“已者”",
                    "zhushu": "",
                    "type": 2
                },
                {
                    "paragraph": "正义曰：惟桀之所谓恭人众士，实非恭人，乱王所好。好用同已者，以其同已，谓之为恭人，实非善人，故不能明享于民。杜预训“享”为受，受国者谓受而有之。此言不能安享于民，谓不能安存享受于民众也。",
                    "zhushu": "",
                    "type": 2
                },
                {
                    "paragraph": "“乃惟”至“之命”",
                    "zhushu": "",
                    "type": 2
                },
                {
                    "paragraph": "正义曰：桀残虐于民，乃惟成汤能用汝众方之贤人，大代夏桀，作天下民主。汤既为民主，慎其所施政教于民，民乃劝勉为善。其民虽被刑杀，亦用劝勉为善。非徒汤圣，后世亦贤。自汤至于帝乙，皆能成其王道，无不显用有德。畏慎刑罚，亦能用劝勉为善；要察囚情，绝戮众罪，亦能用劝勉为善； 开放无罪，亦能用劝勉为善。今至于汝君纣，反先王之道，不能用汝多方之民，享有上天之命，由此故被诛灭。汝等宜当知之，不当更令如殷也。",
                    "zhushu": "",
                    "type": 2
                },
                {
                    "paragraph": "传“乃惟”至“民主”",
                    "zhushu": "",
                    "type": 2
                },
                {
                    "paragraph": "正义曰：“大代夏”者，言天位之重，汤能代之，谓之“大代夏”也。王肃云：“以大道代夏为民主。”",
                    "zhushu": "",
                    "type": 2
                },
                {
                    "paragraph": "传“汤慎”至“刑清”",
                    "zhushu": "",
                    "type": 2
                },
                {
                    "paragraph": "正义曰：“慎厥丽”者，摠谓施政教尔。但下句言“刑用劝”，劝用刑，则厥丽之言有赏，赏谓赏用劝也。但所施政教，其事既多，非徒刑赏而已，举事得中，民皆劝也。政无失，刑无滥，民以是劝善。言政刑清。",
                    "zhushu": "",
                    "type": 2
                },
                {
                    "paragraph": "传“帝乙”至“劝善”",
                    "zhushu": "",
                    "type": 2
                },
                {
                    "paragraph": "正义曰：将欲断罪，必受其要辞，察其虚实，故言“要囚”也。“殄戮多罪”，罪者不滥，开释无罪者，不枉杀人，不纵有罪，亦是政刑清，故能用劝善也。",
                    "zhushu": "",
                    "type": 2
                },
                {
                    "paragraph": "“呜呼”至“有辞”",
                    "zhushu": "",
                    "type": 2
                },
                {
                    "paragraph": "正义曰：周公先自叹而复称王命云。 王顺其事而言曰，以言吉人谓之“诰”。“我告汝众方诸侯，非天用废有夏，夏桀纵恶自弃也。非天用废有殷，殷纣纵恶自弃也。”又指说纣恶：“乃惟汝君殷纣，用汝众方之民大为过恶者，共此恶人，谋天之命，其恶事尽有辞说，布在天下，以此故见诛灭。”",
                    "zhushu": "",
                    "type": 2
                },
                {
                    "paragraph": "“乃惟”至“闲之”",
                    "zhushu": "",
                    "type": 2
                },
                {
                    "paragraph": "正义曰：更说桀亡之由。“乃惟有夏桀谋其政，不能成于享国，所谋皆是恶事，故天下是丧亡以祸之，使有国圣人来代之。”言皇天无亲，惟佑有德，故以圣君代暗主也。汤是夏之诸侯，故云“有国”。",
                    "zhushu": "",
                    "type": 2
                },
                {
                    "paragraph": "“乃惟”至“念听”",
                    "zhushu": "",
                    "type": 2
                },
                {
                    "paragraph": "正义曰：更说纣亡之由。“乃惟汝商之后王纣，逸豫其过，纵恣无度，纣谋其为政，不能絜进于善，惟行恶事，天惟下是丧亡以祸之。惟圣人无念于善，则为狂人。惟狂人能念于善，则为圣人。”纣虽狂愚，冀其念善也。计纣为恶，早应诛灭。 “天惟以成汤之故，故积五年，须待闲暇汤之子孙。 纵缓多年，冀其改悔。而纣大为民主，肆行无道，事无可念，言无可听。 ”由是夫始改意，故诛灭之。",
                    "zhushu": "",
                    "type": 2
                },
                {
                    "paragraph": "传“惟圣”至“灭亡”",
                    "zhushu": "",
                    "type": 2
                },
                {
                    "paragraph": "正义曰：“圣”者，上智之名。 “狂”者，下愚之称。孔子曰：“惟上智与下愚不移。”是圣必不可为狂，狂必不能为圣，此事决矣。而此言“惟圣人无念于善则为狂人，惟狂人能念于善则为圣人”者，方言天须暇于纣，冀其改悔，说有此理尔，不言此事是实也。谓之为圣，宁肯无念于善？已名为狂，岂能念善？中人念与不念，其实少有所移，欲见念善有益，故举“狂”“圣”极善恶者言之。",
                    "zhushu": "",
                    "type": 2
                },
                {
                    "paragraph": "传“天以”至“二年”",
                    "zhushu": "",
                    "type": 2
                },
                {
                    "paragraph": "正义曰：汤是创业圣主，理当祚胤长远，计纣未死五年之前，巳合丧灭。但纣是汤之子孙，天以汤圣人之故，故五年须待闲暇汤之子孙，冀其改悔，能念善道。“而纣大为民主，肆行无道，所为皆恶事，无可念者”，言皆恶言，无可听者，由是天始灭之。五年者，以武王讨纣，初立即应伐之，故从武王初立之年数至伐纣为五年。文王受命九年而崩，其年武王嗣立，服丧三年，未得征伐。十一年服阕，乃观兵于孟津，十三年方始杀纣。从九年至十三年，是五年也。然服丧三年，还师二年，乃事理宜然，而云以汤故须暇之者，以殷纣恶盈，久合诛灭，逢文王崩，未暇行师，兼之示弱，凡经五载，圣人因言之以为法教尔。其实非天不知纣狂，望其后改悔，亦非曲念汤德，延此岁年也。",
                    "zhushu": "",
                    "type": 2
                },
                {
                    "paragraph": "“天惟”至“多方”",
                    "zhushu": "",
                    "type": 2
                },
                {
                    "paragraph": "正义曰：天以纣恶之故，将选人代之。惟求贤人于汝众方，大动纣以威，谓诛去纣也。开其有德能顾天之者，欲以代纣。惟汝众方之君，悉皆无德，无堪使天顾之。惟我周王善奉于众，能以仁政得人心，文、武能堪用德，惟可以主神天之𣏌，任作天子也。天惟以我用德之故，故教我使用美道，大与我殷王之命，命我代殷为王，正汝众方诸侯。言天授我以此位也。",
                    "zhushu": "",
                    "type": 2
                },
                {
                    "paragraph": "传“天惟”至“代者”",
                    "zhushu": "",
                    "type": 2
                },
                {
                    "paragraph": "正义曰：“天惟求汝众方之贤”，言欲选贤以为天子也。“大动纣以威”，谓诛杀纣也。天意复开其能顾天可以代者，欲使代之。“顾”谓回视，有圣德者，天回视之。诗所谓“乃眷西顾，此惟与宅”，与彼“顾”同，言天顾文王而与之居，即此意也。但谓天顾此人，人亦顾天，此云“开厥顾天”，谓人顾天也。下云“罔堪顾之”，谓天顾人也。言多方人皆无德，不堪使天顾之。传以顾事通于彼，故皆以“天”言之。",
                    "zhushu": "",
                    "type": 2
                },
                {
                    "paragraph": "传“天以”至“诸侯”",
                    "zhushu": "",
                    "type": 2
                },
                {
                    "paragraph": "正义曰：周以能行美道，乃得天顾，复言天用教我美道者，人之美恶，何事非天？由为美道，为天所顾。以美归功于天，言“教我用美道”，故得当天意也。",
                    "zhushu": "",
                    "type": 2
                },
                {
                    "paragraph": "“今我”至“速辜”",
                    "zhushu": "",
                    "type": 2
                },
                {
                    "paragraph": "正义曰：“今我何敢多以言诰告于汝众而已，我惟大下黜汝管、蔡、商、奄四国之君也。”“民命”谓民以君为命，谓诛杀四国之君也。“我已杀汝四国君矣，汝何不以诚信之心，行宽裕之道于汝众方诸侯？”欲令惩创四国，务崇和协。言：“汝众方诸侯何不崇和协，相亲近，大显见治道于我周王，以享受上天之命，而执心不安乎？今尔殷之诸侯尚得居汝常居，臣民尚得畋汝故田，其安乐如此，汝何得不顺从王政，以广大天之命，而自怀疑乎？汝乃复所蹈行者，数为不安，时或叛逆，是汝心未爱我周家故也。汝乃不大居安天命，是汝乃欲尽播弃天命。汝不爱我周家，播弃天命，是汝乃自为此不常谋信于正道。”言其心不常谋正道，故为背违之心。“我惟汝如是不谋信于正道之故，其以言辞教告之。我惟汝如是不诚信于正道之故，其用战伐、要察囚系之。由汝数为不信，故我教告汝，战伐、要囚汝，至于再，至于三。我教告汝，战伐、要囚汝已至再三，如今而后，乃复有不用我命者，我乃其大罚诛之。”言我更将杀汝也。非我有周执德不安，数设诛罚，乃惟汝自召罪也。”此章反复殷勤者，恐其更有叛逆，故丁寜戒之。",
                    "zhushu": "",
                    "type": 2
                },
                {
                    "paragraph": "传“今我”至“之君”",
                    "zhushu": "",
                    "type": 2
                },
                {
                    "paragraph": "正义曰：今我何敢多为言诰而已，实杀其君，非徒口告。管、蔡、商、奄皆为叛逆受诛，故今因奄重叛而追说前事，言下四国民命。王肃以“四国”为四方之国，言“从今以后，四方之国苟有此罪，则必诛之。”谓戒其将来之事。与孔不同。",
                    "zhushu": "",
                    "type": 2
                },
                {
                    "paragraph": "传“夹近”至“安乎”",
                    "zhushu": "",
                    "type": 2
                },
                {
                    "paragraph": "正义曰：“夹”，其旁，旁是近义，故为近也。诸国疏远周室，不肯以治为功，故责之。顾氏云：“汝众方诸侯，何不常和协，相亲近，大显见治道于我周王，以享上天之命？而今何以不自安乎？”",
                    "zhushu": "",
                    "type": 2
                },
                {
                    "paragraph": "传“今汝”至“疑乎”",
                    "zhushu": "",
                    "type": 2
                },
                {
                    "paragraph": "正义曰：主迁于上，臣易于下，计汝诸侯之国，应随殷降黜。今汝殷之诸侯，皆尚得居汝常居，臣民畋汝故田，田宅不易，安乐如此，汝何不顺从我周王之政，以广上天之命，使天多佑？汝何故畏我周家，自怀疑乎？诸侯有国，故云“居汝常居”。臣民重田，故云“畋汝故田”。治田谓之“畋”，犹捕鱼谓之“渔”，今人以营田求食谓之“畋食”，即此“畋亦田”之义也。",
                    "zhushu": "",
                    "type": 2
                },
                {
                    "paragraph": "传“汝未”至“正道”",
                    "zhushu": "",
                    "type": 2
                },
                {
                    "paragraph": "正义曰：事君无二臣之道，为人臣者常宜信之。汝末爱我周家，播弃天命，汝数为叛逆，是汝乃自为此不常谋信于正道。",
                    "zhushu": "",
                    "type": 2
                },
                {
                    "paragraph": "传“我惟”至“朋党”",
                    "zhushu": "",
                    "type": 2
                },
                {
                    "paragraph": "正义曰：“教告”与“战要囚”连文，则“告以文辞”是将战之时，“教告”谓伐纣之事。昭十三年说战法云：“告之以文辞，董之以武师。”是将战之时，于法当有文辞告前敌也。“我惟汝如是不谋信于正道，故其教告之”，谓讯以文辞。“讯”，告也。告以文辞，数其罪也。其“战要囚之”，谓战败其师，执取其人，受其要辞而囚之，谓讨其倡乱之人，囚执其朋党也。此虽摠言战事，但下有至于再三，明此指伐纣也。",
                    "zhushu": "",
                    "type": 2
                },
                {
                    "paragraph": "传“再谓”至“之事”",
                    "zhushu": "",
                    "type": 2
                },
                {
                    "paragraph": "正义曰：以伐纣为一，故“再”谓摄政之初，三监与淮夷叛时也，“三”谓成王即政又叛也。言上“迪屡不静”之事。",
                    "zhushu": "",
                    "type": 2
                },
                {
                    "paragraph": "“王曰呜呼猷”至“大僚”",
                    "zhushu": "",
                    "type": 2
                },
                {
                    "paragraph": "正义曰：王言而叹曰：“呜呼！ 我以道告汝在此所有四方之多士。”谓四方之诸侯及与殷之众士，谓顽民迁成周者。曰告四方诸侯，遂告成周之人，徧使诸侯知之。此章皆告成周之人辞也。“今汝成周之人，奔走勤事，臣我周之监成周者，五年无罪过，则听汝还本土。于惟有相长事，谓小大众正官之人，汝无有不能用法。”欲其皆用法也。“小大众正官之人自为不和，汝众官等自当和之哉！ 汝等亲近室家不相和亲，汝亦当和之哉！ 汝邑内之人，若能明于和睦之道，汝惟能勤于汝之职事。”言是其教之使然。“汝能庶几不自相怨忌，入于凶德。若能不入于凶德，亦则用敬敬之道，常在汝之职位，不黜退也。汝若能善相教诲，使我简阅于汝邑，善汝之事，以汝所谋为大，则汝乃用是洛邑，庶几得反本土，长得勤畋汝故田。汝能修善，天惟与汝怜汝，我有周惟其大大赏赐汝。汝非但受赏而已，其有蹈大道者，得在王庭被任用，庶几汝事有所服行，在于大官。”恐其心未服，故丁宁劝诱之。",
                    "zhushu": "",
                    "type": 2
                },
                {
                    "paragraph": "传“王叹”至“多士”",
                    "zhushu": "",
                    "type": 2
                },
                {
                    "paragraph": "正义曰：言“有方多士与殷多士”，则此二者非一人也。“有方多士”，当谓于时所有四方之诸侯也。“与殷多士”，当谓迁于成周顽民之众士也。下云以“臣我监”者，谓成周之监，明此殷多士也。",
                    "zhushu": "",
                    "type": 2
                },
                {
                    "paragraph": "传“监谓”至“本土”",
                    "zhushu": "",
                    "type": 2
                },
                {
                    "paragraph": "正义曰：下云“自时洛邑”，此所戒成周之人，故知监谓成周之监，此指谓所迁顽民殷家众士也。五年再闰，天道有成，故期以五年无过则得还本土。以民性重迁，设期以诱之。",
                    "zhushu": "",
                    "type": 2
                },
                {
                    "paragraph": "传“于惟”至“用法”",
                    "zhushu": "",
                    "type": 2
                },
                {
                    "paragraph": "正义曰：“胥”，相也。“伯”，长也。顾氏以“相长事”即“小大众正官之人”也。",
                    "zhushu": "",
                    "type": 2
                },
                {
                    "paragraph": "传“汝庶”至“汝位”",
                    "zhushu": "",
                    "type": 2
                },
                {
                    "paragraph": "正义曰：和顺为善德，怨恶为凶德。 “忌”谓自怨忌，上言“自作不和”，是怨忌也。释训云：“穆穆，敬也。”此戒小大正官之人，故云“敬敬常在汝位”。",
                    "zhushu": "",
                    "type": 2
                },
                {
                    "paragraph": "传“汝能”至“邑里”",
                    "zhushu": "",
                    "type": 2
                },
                {
                    "paragraph": "正义曰：“阅”谓简阅其事，观其具足以否，故言“阅具于汝邑”。“介”，大也。以汝所谋为大，善其治理，听还本国也。是由在洛邑修善，得反其邑里。王肃云：“其无成，虽五年亦不得反也。”",
                    "zhushu": "",
                    "type": 2
                },
                {
                    "paragraph": "“王曰呜呼多”至“尔土”",
                    "zhushu": "",
                    "type": 2
                },
                {
                    "paragraph": "正义曰：王言而叹曰：“呜呼， 成周之众士！ 汝若不能劝勉信用我之教命，汝则惟不能多受大福祚矣， 凡民惟曰不享于汝祚矣。汝乃惟为逸豫，惟为颇僻，大远弃王命，则惟汝众方自取天之威刑，我则致天之罚于汝身，将远徙之，使离远汝之本土。”",
                    "zhushu": "",
                    "type": 2
                },
                {
                    "paragraph": "传“王叹”至“祚矣”",
                    "zhushu": "",
                    "type": 2
                },
                {
                    "paragraph": "正义曰：“劝信我命”，劝勉而信顺之。“凡民亦惟曰不享于汝祚矣”，言民亦不愿汝之子孙长久矣。",
                    "zhushu": "",
                    "type": 2
                },
                {
                    "paragraph": "传“若尔”至“徙之”",
                    "zhushu": "",
                    "type": 2
                },
                {
                    "paragraph": "正义曰：成周一邑之士，不得谓之多方，此盖意在成周迁者，兼告四方诸国使知，亦如康诰王诰康叔，并使诸侯知之。离远汝土，更远徙之。郑云：“分离夺汝土也。”与孔异也。",
                    "zhushu": "",
                    "type": 2
                },
                {
                    "paragraph": "“王曰我”至“我怨”",
                    "zhushu": "",
                    "type": 2
                },
                {
                    "paragraph": "正义曰：王曰：“我今告戒汝者，不惟多为言诰汝而已，惟敬告汝吉凶之命。从我则吉，违我则凶，汝命吉凶在此言也。”王又谓：“汝所以再三被诛者，是惟汝初不能敬于和道，故致此尔。汝自取之，则无于我有怨。”",
                    "zhushu": "",
                    "type": 2
                },
                {
                    "paragraph": "传“又诰”至“之意”",
                    "zhushu": "",
                    "type": 2
                },
                {
                    "paragraph": "正义曰：“又诰”者，更言王意，又谓“汝曰”也。以上王诰已终，又起别端，故更称“王又复言曰”。以序云“成王在丰诰庶邦”，则此篇是王亲告之辞，直称“王曰”者是也。其有周公称王告者，则上云“周公曰：“王若曰”是也，又云“呜呼！ 王若曰”是也。顾氏云：“又曰者，是王又复言曰也。”",
                    "zhushu": ""
                }
            ]
        },
        {
            "name": "周书立政第二十一",
            "paragraphs": [
                {
                    "paragraph": "周书立政第二十一",
                    "zhushu": ""
                },
                {
                    "paragraph": "“周公”若至“鲜哉”",
                    "zhushu": "",
                    "type": 2
                },
                {
                    "paragraph": "正义曰：王之大事在于任贤使能，成王初始即政，犹尚幼少，周公恐其怠忽政事，任非其人，故告以用臣之法。周公顺古道而告王曰：“我敢拜手稽首，告嗣世天子成王，今已为王矣。王者当立善政，其事不可不慎。”周公既为此言，乃用王所立政之事，皆戒于王曰，王之亲近左右，常所长事，谓三公也；常所委任，谓六卿也；平法之人，谓狱官也；缀衣之人，谓掌衣服者也。虎贲，以武力事王者。此等皆近王左右，最须得人。周公既历言此官，复言而叹曰：“呜呼，美哉！此五等之官，立政之本也。知忧此官宜得贤人者少也。”",
                    "zhushu": "",
                    "type": 2
                },
                {
                    "paragraph": "传“顺古”至“不慎”",
                    "zhushu": "",
                    "type": 2
                },
                {
                    "paragraph": "正义曰：周公既拜手稽首，而后发言。还自言“拜手稽首”，示已重其事，欲令受其言，故尽礼致敬以告王也。召诰云：“拜手稽首，旅土若公。”亦是召公自言已拜手稽首，与此同也。成王嗣世而立，故呼成王为“嗣天子”。周公摄政之时，成王未亲王事，此时既已归政于成王，故言“今以为王矣，不可不慎”也。王肃以为于时周公会群臣共戒成王，其言曰“拜手稽首”者，是周公赞群臣之辞。",
                    "zhushu": "",
                    "type": 2
                },
                {
                    "paragraph": "传“周公”至“其人”",
                    "zhushu": "",
                    "type": 2
                },
                {
                    "paragraph": "正义曰：此以“立政”名篇，知“用咸戒”者是“周公用王所立政之事皆戒于王”也。三公，臣之尊者，知常所长事谓三公也。六卿分掌国事，王之所任，知常所委任谓六卿也。“准”训平也，平法之人谓士官也。士，察也，察狱之官用法必当均平，故谓狱官为“准”。周礼司宼之长在常任之内，此士官当谓士师也。衣服必连缀著之，此历言官人，知“缀衣”是掌衣服者。此言“亲近大臣”，必非造衣裳者。周礼：“太仆，下大夫，掌王王之服位，出入王之大命。”此掌衣服者，当是大仆之官也。周礼：“虎贲氏，下大夫。”言其若虎贲兽，是以武力事王者。此皆左右近臣，宜得其人，言其急于余官。得其人者，文官得其文人，武官得其武人，违才易务，皆为非其人也。",
                    "zhushu": "",
                    "type": 2
                },
                {
                    "paragraph": "传“叹此”至“者少”",
                    "zhushu": "",
                    "type": 2
                },
                {
                    "paragraph": "正义曰：此五官皆亲近王，故叹此五者立政之本也。“休”，美也。王肃云：“此五官美哉。”是“休兹”为美此五官也。叹其官之美，美官不可不委贤人用之，故叹之。“知忧得其人者少”，下句惟言禹、汤、文、武官得其人，是“知忧得人者少”也。",
                    "zhushu": "",
                    "type": 2
                },
                {
                    "paragraph": "“古之”至“罔后”",
                    "zhushu": "",
                    "type": 2
                },
                {
                    "paragraph": "正义曰：既言“知忧得人者少”，乃远述上世之事，此言禹与桀也。古之人能用此求贤之道者，惟有夏禹之时，乃有群臣卿大夫皆是贤人，室家大强，犹尚招呼贤俊之人，与共立于朝，尊事匕天。禹之臣蹈知诚信于九德之行者，乃敢告教其君曰：“我敢拜手稽首，君今已为君矣，不可不慎也。”戒其君即告曰：“居汝掌事之六卿，居汝牧民之州伯，居汝平法之狱官，使此三者皆得其人，则此惟为君矣。”言不得贤人，不成为君也。禹能谋所面见之事，无所疑惑，用大明顺之德，则乃能居贤人于官。贤人在官，职事修理，乃能三处居无义之民。善人在朝，恶人黜远，其国乃为治矣。及夏末年，桀乃为天子。桀之为德，惟乃不为其先王之法，往所委任，是惟暴德之人。以此故，绝世无后。得贤人则兴，任小人则灭，是须官贤人以立政也。",
                    "zhushu": "",
                    "type": 2
                },
                {
                    "paragraph": "传“古之”至“上天”",
                    "zhushu": "",
                    "type": 2
                },
                {
                    "paragraph": "正义曰：经言“古之人迪”，传言“古之人道”，当说古之求贤人之道也。王肃云：“古之人道，惟有夏之大禹为天子也。”其意言古人之道说有此事，孔意似不然也。孔以“大夫”称家室，犹家也，“𥸤”训呼也，招呼者乃是臣下之事，故以为夏禹之时，乃有卿大夫室家大强，犹乃招呼在外贤俊，与之共立于朝，尊事上天也。言君既求贤臣之助，言天子事天，臣成君事，故言“共尊事上天”。",
                    "zhushu": "",
                    "type": 2
                },
                {
                    "paragraph": "传“禹之”至“所谋”",
                    "zhushu": "",
                    "type": 2
                },
                {
                    "paragraph": "正义曰：九德之行，非一人能备，言禹之臣蹈知九德之行，极言其贤智大臣也。禹时伯益之辈乃可以当此。经典之文，更无九德之事，惟有皐陶谋九德，故言九德。皐陶所谋者，即“宽而栗，不而立，愿而恭，乱而敬，扰而毅，直而温，简而廉，刚而塞，强而义”是也。",
                    "zhushu": "",
                    "type": 2
                },
                {
                    "paragraph": "传“知九”至“君矣”",
                    "zhushu": "",
                    "type": 2
                },
                {
                    "paragraph": "正义曰：进言戒君非大贤不可，故“知九德之臣乃敢告教其君以立政”也。“君矣”亦犹言“王矣”，言已为君矣，不可不慎也。“君”“王”一也，变文以相避尔。“宅”训居也，居汝事，须得贤人，六卿各掌其事者也。居汝牧，九州之伯主养民，亦须得贤人养其民也。居汝准，士官主理刑法，亦须贤人平其狱也。六卿掌内，州牧掌外，内外之官及平法三事皆得其人，则此惟为君矣。言群官失职，则不成为君也。上句周公戒王，历言五官，其内无州牧，此惟言三官，加州牧者，俱是逐急言之，其有详略尔。曲礼云：“九州之长曰牧。”王制云：“千里之外设方伯，八州八伯。”然则“牧”“伯”一也。“伯”者言一州之长，“牧”者言牧养下民。“牧”“伯”俱得言之，故孔以“伯”解“牧”。郑玄云：“殷之州牧曰伯，虞夏及周曰牧。”与孔不同。",
                    "zhushu": "",
                    "type": 2
                },
                {
                    "paragraph": "传“谋所”至“之外”",
                    "zhushu": "",
                    "type": 2
                },
                {
                    "paragraph": "正义曰：凡人为主，皆欲臣贤，但大佞似忠，贤不可别，欲知其远，先验于近。但禹能谋所面见之事。善官贤人，既得其官，分别善恶，无所疑惑，仁贤必用，邪佞必退，然后举直错诸枉，则为能用大顺德，如是乃能居贤人于众官。贤人既得居官，则能分别善恶，无义之民必获大罪，量其轻重，厈之远地，乃能三处居此无义罪人。三居者，“大罪宥之四裔，次九州之外，次中国之外”。“四裔”者，四海之表最远者也。“次九州之外”者，四海之内，要服之外。“次中国之外”者，谓罪人所居之国外也。犹若卫人居于晋，去本国千里，故孔注舜典云：“次千里之外是也。”郑云：“三处者，自九州之外至于四海，三分其地，远近若周之夷、镇、蕃也。”与孔不同。",
                    "zhushu": "",
                    "type": 2
                },
                {
                    "paragraph": "“亦越”至“见德”",
                    "zhushu": "",
                    "type": 2
                },
                {
                    "paragraph": "正义曰：不有所废，则无以兴。桀之灭亡，夏家乃以开道汤德。此言汤之能用人也。桀之昏乱，亦于成汤之道得升闻于天，大赐受上天之光命，得王有天下。汤既为王，乃用三有居恶人之法，能使各就其居处。言皆服其罪也。又曰：“用三德之俊人，能使各就其俊事。”言皆明其德也。汤所以能严威，惟可大法象者，以其能用三居三俊之法故也。成汤其在商邑，用此三居三俊之道，和于其邑。其在四方，用是断罪任贤之大法，见其圣德于民。言远近皆从化也。",
                    "zhushu": "",
                    "type": 2
                },
                {
                    "paragraph": "传“桀之”至“天下”",
                    "zhushu": "",
                    "type": 2
                },
                {
                    "paragraph": "正义曰：“成汤之道得升”，谓从下而升于天，故天赐之以光命，使之得王天下为天子也。“厘，赐”“耿，光”皆释诂文。",
                    "zhushu": "",
                    "type": 2
                },
                {
                    "paragraph": "传“汤乃”至“明德”",
                    "zhushu": "",
                    "type": 2
                },
                {
                    "paragraph": "正义曰：皐陶谟“九德”即洪范之“三德”，细分以为九尔。以此知“三俊”即是洪范所言“刚克、柔克、正直”三德之俊也。“能就其俊事，言明德”者，用以俊人居官，显明其有德也。上句言“则乃宅人，兹乃三宅无义民”，先言用贤，后言去恶。此经先言“三有宅”，后言“曰三有俊”者，用贤去恶，俱是立政之本。上句先说夏禹，言得贤然后去恶，见其须贤之切。及说成汤、文、武，先言去恶，后言用贤，又见恶宜速去。或先或后，所以互相见尔。",
                    "zhushu": "",
                    "type": 2
                },
                {
                    "paragraph": "“呜呼”至“万姓”",
                    "zhushu": "",
                    "type": 2
                },
                {
                    "paragraph": "正义曰：既言汤以用贤而兴，又说纣之失人而灭，周公又叹曰：“呜呼！其在殷王受德，本性大恶自强，惟进用刑罚，与暴德之人同治其国，并为威虐。乃惟众习为过德之人，与之同共于其政。由其任同恶之人，故上天敬诛罚之，乃使我周家王有华夏，用商所受天命，同治天下万姓。”言周能用贤，天亲有德，故得为天子。",
                    "zhushu": "",
                    "type": 2
                },
                {
                    "paragraph": "传“受德”至“威虐”",
                    "zhushu": "",
                    "type": 2
                },
                {
                    "paragraph": "正义曰：泰誓三篇，惟单言“受”，而此云“受德”者，则“德”本配“受”，共为一人，故知“受德”是纣字也。既“受”之与“德”共为纣字，而经或言“受”，或言“受德”者，呼之有单复尔。其人实为大恶，“德”字乃为善名，非是时人呼有德。知是帝乙爱焉，为作善字，望其为善，而反为大恶，以其行反其字，明非时人呼也。释诂云：“暋，强也。”“暋”即昏也，故训为强。言纣自强为恶，惟进用刑罚。身既进用刑罚，则爱好暴虐之人，故为与之同于其国。言并为威虐。",
                    "zhushu": "",
                    "type": 2
                },
                {
                    "paragraph": "传“乃惟”至“任贤”",
                    "zhushu": "",
                    "type": 2
                },
                {
                    "paragraph": "正义曰：“暴德”言以暴虐为德，“逸德”言以过恶为德。习效为之众者，言其所任多也。纣任众为过德之人，与之同于其政，言其不任贤也。与暴德同于其国，与恶德同于其政，其事一也，异言之尔。牧誓所云“四方之多罪逋逃，是信是使，是以为大夫卿士。俾暴虐于百姓，以奸宄于商邑”，是其事也。",
                    "zhushu": "",
                    "type": 2
                },
                {
                    "paragraph": "传“天以”至“有德”",
                    "zhushu": "",
                    "type": 2
                },
                {
                    "paragraph": "正义曰：言天知其恶，熟详审下罚，故言“敬罚”也。商本受天命，周亦受天命，故言“用商所受天命，同治万姓”。释言云：“弇，同也。”同为天子治万姓，与商同也。此经之意，言周家有德，皇天亲有德也。王肃云：“敬罚者，谓须暇五年。”",
                    "zhushu": "",
                    "type": 2
                },
                {
                    "paragraph": "“亦越”至“长伯”",
                    "zhushu": "",
                    "type": 2
                },
                {
                    "paragraph": "正义曰：既言上天去恶与善，灭殷兴周，即说文王、武王能用求贤审官之事。桀恶所以兴成汤，纣恶所以开文武，言纣之不善，亦于文王、武王使得其道大行。能知居二有恶人之心，居之皆得其所，言服其罪也。灼然见三有贤俊之心，用之皆得其人，言明其德也。文武知此三宅三俊，故能敬事上天，称天心也。立民正长，合民心也。",
                    "zhushu": "",
                    "type": 2
                },
                {
                    "paragraph": "传“纣之”至“之心”",
                    "zhushu": "",
                    "type": 2
                },
                {
                    "paragraph": "正义曰：桀之昏乱开成汤，纣之不善开文武，其事同也。于成汤言能受上天之命，于文武云能敬事上帝，前圣后圣为行必同，交错为文，所以互相见尔。文王受命，武王伐纣，二圣共成王道，故文武并言之。犹诗序云“文武以天保已上治内，采薇已下治外”，文武并言，与此同也。文王之时，未定天下，所立之官，亦未具足。卜经所言“立政任人”已下，“三𠅢阪尹”已上，其所举官属，多是文武时事，以见二圣同道，父作之，子述之，言其相成尔。故以“能知三有居恶人之心，灼然见三有贤俊之心”，言文王之圣心能揆度知恶人真恶，须屏黜之；知贤人实贤，须举用之；故去恶进贤，皆得其所。贤人难识，故特言“灼然”，言其知之审也。",
                    "zhushu": "",
                    "type": 2
                },
                {
                    "paragraph": "传“言文”至“诸侯”",
                    "zhushu": "",
                    "type": 2
                },
                {
                    "paragraph": "正义曰：上天之道，与善去恶，三宅三俊，行合天心。言文武知三宅三俊，故能敬事上帝。“伯”亦长也，故言“立民正长”。天子祭天，知“敬事上帝”，谓“郊𣏌天”也。天子建国，知“立民长伯”，谓“建诸侯”也。以下句“立政任人”已下，历言朝廷之臣与蛮夷众君，知此“立民长伯”主谓诸侯。诗周颂维清述文王之德言“肈禋”，大雅皇矣美文王之伐，言“是类”，“类”“禋”皆是祭天之名，是文王已𣏌天矣。文王未得封建诸侯，其建诸侯，惟武王时尔。",
                    "zhushu": "",
                    "type": 2
                },
                {
                    "paragraph": "“立政”至“阪尹”",
                    "zhushu": "",
                    "type": 2
                },
                {
                    "paragraph": "正义曰：言文武亦法禹汤，审官以立美政。“任人”谓六卿。“准夫”者，平法之人，谓理狱官也。“牧”者，九州之牧，治为天、地、人之三事。自“虎贲”已下，历举官名，言此官皆须得其人，不以官之尊卑为次，盖以从近而至远。虎贲、缀衣、趣马，三者官虽小，须慎择其人，乃至左右携持器物之仆，及百官有司之下至众府藏之吏，亦须择其人。既言近王小官及远官大者，小官犹须择人，况乎大都邑之小长，与有道艺之人为表干之臣，及百官有司之职，可以非其任乎？以近臣况远臣，以小官况大官，既以近小况远大，又举官之次而掌事要者，若太史下大夫、长官大夫及众掌常事之善士，皆须得其人。更举官之大者，司徒、司马、司空之卿，及次卿之众大夫，皆须得其人。既略言内外之官，又更远及夷狄蛮夷微、卢之众帅，与三处𠅢民之监，及阪地之尹长，皆须用贤人。言文武于此诸官，皆求贤人为之也。",
                    "zhushu": "",
                    "type": 2
                },
                {
                    "paragraph": "传“文武”至“三事”",
                    "zhushu": "",
                    "type": 2
                },
                {
                    "paragraph": "正义曰：前圣后圣，其道皆同，未必相放法也。后人法前，自是常事，因其上说禹汤立政，故言“文武亦法禹汤以立政”也。“任人”则前经所云“常任”六卿也，“准夫”则“准人”也。“牧”者，前云“宅乃牧”也。前文有“常伯”“缀衣”“虎贲”，不言“牧”，此不言“常伯”“缀衣”“虎贲”而言“牧”者，以前文先举朝臣，故不言“牧”，前已备文，故此不言“常伯”。其“缀衣”“虎贲”而言“牧”者，以下文自详，故此惟举内外要官者言之，故内官举“任人”“准夫”，外官举“牧”，故下云：“继自今，我立政、立事、准人、牧夫，我其克灼知厥若。”又云：“自古商人，亦越我周文王立政、立事、牧夫、准人，则克宅之，克由绎之，兹乃俾乂。”皆据内外要重官以言之。“夫”即人也，立官所以事天地，治人民，为此三事而已，故以“三事”谓天、地、人也。王肃云：“文王所以立政，任人，常任也；准夫，准人也；牧者，诸侯之长也。”与孔意同。",
                    "zhushu": "",
                    "type": 2
                },
                {
                    "paragraph": "传“趣马”至“其人”",
                    "zhushu": "",
                    "type": 2
                },
                {
                    "paragraph": "正义曰：周礼趣马为校人属官，马一十二匹，立趣马一人，“掌賛正良马，而齐其饮食”，是掌马之小官也。缀衣是太仆也，虎贲、太仆皆下大夫也，比三公六卿，亦为小尹之官。虽文止三官，亦包通在下之属官。三官之下，小官多矣。趣马即下士，其马一匹，有圉师一人，是趣马之下犹有小官也。",
                    "zhushu": "",
                    "type": 2
                },
                {
                    "paragraph": "传“虽左”至“择人”",
                    "zhushu": "",
                    "type": 2
                },
                {
                    "paragraph": "正义曰：诸官有所务业，从王左右携持器物之仆，谓寺人、内小臣等也。“百司庶府”，谓百官有司之下，主劵契府藏之吏，谓其下贱人，非百官有司之身也。言此等亦皆择人。",
                    "zhushu": "",
                    "type": 2
                },
                {
                    "paragraph": "传“小臣”至“任乎”",
                    "zhushu": "",
                    "type": 2
                },
                {
                    "paragraph": "正义曰：“小臣犹皆择人，况大都邑之小长”，谓公卿，都邑之内大夫士及邑宰之属，以身有道艺、为民之表的桢干之臣。其都邑之内属官，谓之“小长”。周礼太宰职云：“乃施则于都鄙，而建其长，立其两，设其伍，陈其殷。”“两”谓两卿，“长”谓公卿，“伍”谓大夫，“殷”谓众士是也。",
                    "zhushu": "",
                    "type": 2
                },
                {
                    "paragraph": "传“太史”至“其人”",
                    "zhushu": "",
                    "type": 2
                },
                {
                    "paragraph": "正义曰：周礼“太史、下大夫二人，掌建邦之六典。”又太宰职亦云“掌建邦之六典”。太史副贰，太宰掌其正，太史掌其贰。“六典”谓治典、教典、礼典、政典、刑典、事典，六卿所掌者也。“掌邦六典之贰”，其所掌事重，故特言之。“尹伯”，长官大夫。周礼𣫭官各有长，若太史为史官之长，大司乐为乐官之长，如此类皆是也。“及众掌常事之善士”，谓士为长官者。其大夫及士不为长官者，则前云“百司”也。居官必须善人，此是摠举众官，故特言“吉士”。",
                    "zhushu": "",
                    "type": 2
                },
                {
                    "paragraph": "传“此有”至“法则”",
                    "zhushu": "",
                    "type": 2
                },
                {
                    "paragraph": "正义曰：周公摄政之时，制礼作乐，其作立政之篇，必在制礼之后。周礼六卿，而此有“三卿及次卿众大夫”，则是副卿之大夫，有若周礼小宰之类是也。此文武未伐纣之时也，远举文武之初以为法则尔。泰誓下篇云：“王乃大巡六师”，“六师”则六军也。军将皆命卿，即伐纣之时已立六卿矣。牧誓亦云“司徒、司马、司空”，举之三卿者，彼传已解之云“指誓战者”也。",
                    "zhushu": "",
                    "type": 2
                },
                {
                    "paragraph": "传“蛮夷”至“用贤”",
                    "zhushu": "",
                    "type": 2
                },
                {
                    "paragraph": "正义曰：牧誓所云，有“微、卢、彭、濮人”，此举“夷微、卢”以见彭、濮之等诸夷也。烝训众也，此篇所言皆立官之事，此经惟“阪”下言“尹”，则“夷、微”已下以一“尹”摠之，故传言“蛮夷微、卢之众帅，及𠅢民之归文主者，三所为之立监，及阪地之尹长”，故言“帅”，言“监”，亦是言为之立长，义出经文“尹”也。“𠅢”是汤之旧都，此言“三𠅢”，必是𠅢民分为三处。此篇说立官之意，明是分为三𠅢，必是三所各为立监也。“𠅢人之归文王”，经传未有其事，文王既未伐纣，𠅢民不应归之。郑、王所说皆与孔同。言𠅢民归文王者，盖以此章杂陈文王、武王时事，其言以文王为主，故先儒因言𠅢民归文王尔。即如此意，三𠅢为已归周，必是武王时也。“及阪地之尹长”，传言其山阪之地立长尔，不知其指斥何处也。郑玄以“三𠅢阪尹”者共为一事，云：“汤旧都之民服文王者，分为三邑，其长居险，故言阪尹。盖东成皐，南轘辕，西降谷也。”皇甫谧以为“三𠅢，三处之地，皆名为𠅢。蒙为北𠅢，榖熟为南𠅢，偃师为西𠅢”。古书亡灭，既无要证，未知谁得旨矣。",
                    "zhushu": "",
                    "type": 2
                },
                {
                    "paragraph": "“文王”至“于兹”",
                    "zhushu": "",
                    "type": 2
                },
                {
                    "paragraph": "正义曰：上既摠言文武，此人分而说之。文王惟能其居心远恶举善，乃能立此常事其主养人之官，用能俊有德者。既任用俊人，𣫭事委之，文王无所兼知于众人之言，或毁或誉，文王皆不知也。众狱断罪得失，文王亦不得知也。众所当慎之事，文王亦不得知也。惟慎择在朝有司，在外牧养民之夫。是时万民或顺于法，或用违法，众刑狱，众所慎之事，文王一皆无敢自知于此，惟委任贤能而已。",
                    "zhushu": "",
                    "type": 2
                },
                {
                    "paragraph": "传“文王”至“德者”",
                    "zhushu": "",
                    "type": 2
                },
                {
                    "paragraph": "正义曰：上言文王能知三宅三俊，知此言“能居心”者，以远恶举善居其心也。既远恶举善，乃能立此常事，用贤养民，是人君之常事也。",
                    "zhushu": "",
                    "type": 2
                },
                {
                    "paragraph": "传“文王”至“任贤”",
                    "zhushu": "",
                    "type": 2
                },
                {
                    "paragraph": "正义曰：下云“是训用违”，即是在上“庶言”也。“是训”则称誉之事，“用违”则毁损之事，但分析言之尔。",
                    "zhushu": "",
                    "type": 2
                },
                {
                    "paragraph": "“亦越”至“丕基”",
                    "zhushu": "",
                    "type": 2
                },
                {
                    "paragraph": "正义曰：亦于武王遵循父道，所循惟文王抚安天下之功，不敢废其文王义德，言奉行遵父道也。又言武王所遵循者，惟谋从文王宽容之德，故武王君臣能并受此大大之基业。谓受命为天子，传之子孙。",
                    "zhushu": "",
                    "type": 2
                },
                {
                    "paragraph": "传“武王”至“子孙”",
                    "zhushu": "",
                    "type": 2
                },
                {
                    "paragraph": "正义曰：以言“并受”，则非独王身，故以为“君臣并受此大人之基业”。谋从宽容之德，是与臣谋，及基业成就，则君臣共有，故言“并受”。且王为天子，臣为诸侯，皆受基业，各传子孙，是亦为“并受”也。",
                    "zhushu": "",
                    "type": 2
                },
                {
                    "paragraph": "“呜呼孺子”至“受民”",
                    "zhushu": "",
                    "type": 2
                },
                {
                    "paragraph": "正义曰：周公既历说禹汤文武，乃复指戒成王，“呜呼”而叹，孺子今已为王矣。既正位为王，事不可不慎。继续从今已往，我王其与立政，谓大臣也。其与立事，谓小臣也。平法之人及养民之夫，此等诸臣，我王其能察之灼然，知其顺于事者，则大乃使之治理。言知其能有勤劳，各尽心力。然后用此贤臣治我所受天民，和平我众狱讼，及众当所慎之事，必能如是，则勿复有以代之。言其法不可复变也。政从君出，为人主用是一善之言，善在一言而已，勿以恶言乱之。王能如是，我王则终惟有成德之美，以治我所受天民矣。",
                    "zhushu": "",
                    "type": 2
                },
                {
                    "paragraph": "传“继用”至“心力”",
                    "zhushu": "",
                    "type": 2
                },
                {
                    "paragraph": "正义曰：自此已下四言“继自今”者，凡人靡不有初，鲜克有终，恐王不能终之，戒成王使继续，从今已往常用贤也。“自”训为从，亦训为用，此传言“用今已往”，下传言“从今已往”，其意同也。“政”“事”相对，则“政”大“事”小，故以“立政”为大臣，“立事”为小臣。及“准人”“牧夫”，略举四者以摠诸臣，戒王任此人也。其能灼然知其能顺于事者，则大乃使治。顾氏云：“君能知臣下顺于事，则臣感君恩，大乃治理。言各尽心力也。”",
                    "zhushu": "",
                    "type": 2
                },
                {
                    "paragraph": "传“能治”至“复变”",
                    "zhushu": "",
                    "type": 2
                },
                {
                    "paragraph": "正义曰：“相”训助也，助君所以治民事，故“相”为治。天命王者，使之治民，则天与王者此民，故言“能治我所受天民”也。能治下民，理众狱众慎之事，使得其所，则为政之大要。能如此，则勿有以代之。言此法尽善，不可复变易也。或据臣身既能如此，不可以余人代之也。",
                    "zhushu": "",
                    "type": 2
                },
                {
                    "paragraph": "传“言政”至“之民”",
                    "zhushu": "",
                    "type": 2
                },
                {
                    "paragraph": "正义曰：释诂云：“自，用也。话，言也。”舍人曰：“话，政之善言也。”孙炎曰：“话，善之言也。”然则“话”之与“言”是一物也。“自一话”者，言人君为政，当用纯一善言。又云“一言”者，纯一善言在于一言而已。谓发号施令，当须纯一，不得差贰，欲令其口无可择之言也。顾氏云：“人君为政之道，当须用一善而已。为善之法，惟在一言也。‘末’训为终，‘彦’训为美，王能出言皆善，口无可择，如此我王则终惟有成德之美，以治我所受天民矣。”释训云：“美士为彦。”故“彦”为美。",
                    "zhushu": "",
                    "type": 2
                },
                {
                    "paragraph": "“呜呼予”至“俾乂”",
                    "zhushu": "",
                    "type": 2
                },
                {
                    "paragraph": "正义曰：“且”者，周公名也。周公又叹曰：“呜呼。我旦已受贤圣人说禹汤之美言，皆以告孺子王矣。王宜依行之。继续从今以往，文王之子孙，其勿得过误于众狱讼众所慎之事，惟当用是正是之道治之。用古商人成汤，亦于我周家文王，其立政、立事、牧夫、准人此等诸官，皆用贤人之法，则能居之于心，能用陈之于位，明识贤人，用之为官，此乃使天下大治。”戒成王使法之。",
                    "zhushu": "",
                    "type": 2
                },
                {
                    "paragraph": "传“言用”至“下治”",
                    "zhushu": "",
                    "type": 2
                },
                {
                    "paragraph": "正义曰：上陈禹汤文武，此复上文，惟言汤与文王者，言有详略，无别意也。“能居之于心”，谓心知其贤也。“能用陈之”，谓陈列于位，用之以为官也。王肃曰：“则能居之在位，能用陈其才力，如此故能使天下治也。”",
                    "zhushu": "",
                    "type": 2
                },
                {
                    "paragraph": "“国则”至“国家”",
                    "zhushu": "",
                    "type": 2
                },
                {
                    "paragraph": "正义曰：既言汤与文王用贤大治，又言其不宜用小人。“商周圣贤之国，无有立政用憸利小人者。此憸利之人不顺于徳，若其用之，是使其君无显名在其世也。王当继续从今已往，立其善政，其勿用憸利之人，其惟任用善士，使勉力治我国家。”教王使用善士，勿使小人也。",
                    "zhushu": "",
                    "type": 2
                },
                {
                    "paragraph": "“今文”至“常人”",
                    "zhushu": "",
                    "type": 2
                },
                {
                    "paragraph": "正义曰：今告汝文王之子、文王之孙，孺子今已即政为王矣，我所以须厚戒之。王其勿误于众治狱之官，当须慎刑也。惟有司之牧夫。有司主养民者，宜得贤也。治狱之吏，养民之官，若任得其人，使其能治汝戎服、兵器，以此升行禹之旧迹，四方而行，至于天下，至于四海之表，无有不服王之化者。以显见文王之光明，以播扬武王之大业。言任得贤臣，则光扬父祖。周公又叹曰：“呜呼。继续从今已往，后世之王，立行善政，其惟能用常人。必使常得贤人，不可任非其才。”此虽指戒成王，乃是国之常法，因以戒后王，言北法可常行也。",
                    "zhushu": "",
                    "type": 2
                },
                {
                    "paragraph": "传“独言”至“官人”",
                    "zhushu": "",
                    "type": 2
                },
                {
                    "paragraph": "正义曰：上有“庶慎”“立政”“立事”“牧夫”“准人”，此独言“庶狱”与“有司之牧夫”者，言“庶狱”欲其重刑，言“有司”“牧夫”欲其慎官人也。",
                    "zhushu": "",
                    "type": 2
                },
                {
                    "paragraph": "传“其当”至“旧迹”",
                    "zhushu": "",
                    "type": 2
                },
                {
                    "paragraph": "正义曰：立官所以牧养下民，戒备不虞，故以“诘尔戎兵”为言也。“戎”亦兵也，以其并言“戎兵”，故传以为“戎服、兵器”。威怀并设，以“升禹治水之旧迹”。远行必登山，故以“陟”言之。如舜之“陟方”，意亦然。",
                    "zhushu": "",
                    "type": 2
                },
                {
                    "paragraph": "传“方四”至“化者”",
                    "zhushu": "",
                    "type": 2
                },
                {
                    "paragraph": "正义曰：“方行天下”，言无所不至，故以“方”为四方。释地云：“九夷、八狄、七戎、六蛮，谓之四海。”知“海表谓夷狄戎蛮，无有不服化者”，即诗小雅云“蓼萧，泽及四海”是也。",
                    "zhushu": "",
                    "type": 2
                },
                {
                    "paragraph": "传“其惟”至“所私”",
                    "zhushu": "",
                    "type": 2
                },
                {
                    "paragraph": "正义曰：官须常得贤人，故惟贤是用，用贤是常，常则非贤不可。人主或知其不贤，以私受用之，代天为官，故言“不可以天官有所私”。",
                    "zhushu": "",
                    "type": 2
                },
                {
                    "paragraph": "“周公”至“中罚”",
                    "zhushu": "",
                    "type": 2
                },
                {
                    "paragraph": "正义曰：周公顺其事而言曰：“太史”，以其太史掌废置官人，故呼而告之：“昔日司寇苏公既能用法，汝太史当敬汝所用之狱，以长施行于我王国。”欲使太史选主狱之官，当求苏公之比也。此刑狱之法，有所慎行，必以其体式，列用中常之罚，不轻不重，当如苏公所行也。",
                    "zhushu": "",
                    "type": 2
                },
                {
                    "paragraph": "传“忿生”至“之比”",
                    "zhushu": "",
                    "type": 2
                },
                {
                    "paragraph": "正义曰：成十一年左传云：“昔周克商，使诸侯抚封，苏忿生以温为司寇。”是“忿生为武王司寇，封苏国”也。“苏”是国名，所都之地其邑名温，故传言“以温”也。特举苏公治狱官以告太史，知其“言主狱之官，当求苏公之比类”也。",
                    "zhushu": "",
                    "type": 2
                },
                {
                    "paragraph": "传“此法”至“告之”",
                    "zhushu": "",
                    "type": 2
                },
                {
                    "paragraph": "正义曰：治狱必有定法，此定法有所慎行。周礼大司寇云：“刑新国用轻典，刑平国用中典，刑乱国用重典。”轻重各有体式行列。周公言然之时，是法为平国，故必以其列用中罚，使不轻不重。美苏公治狱，使列用中罚，明中罚不轻不重，是苏公所行也。周礼太宰：“以八柄诏王驭群臣，有爵、禄、废、置、生、杀、与、夺之法。”太史亦掌邦之六典，以副贰太宰，是太史有废置官人之制，故特呼而告之也。",
                    "zhushu": ""
                }
            ]
        },
        {
            "name": "周书周官第二十二",
            "paragraphs": [
                {
                    "paragraph": "周书周官第二十二",
                    "zhushu": ""
                },
                {
                    "paragraph": "“成王”至“周官”",
                    "zhushu": "",
                    "type": 2
                },
                {
                    "paragraph": "正义曰：成王于周公摄政之时，既黜殷命，及其即政之后，灭淮夷，于是天下大定。自灭淮夷，还归在丰，号令群臣，言周家设官分职用人之法。史叙其事，作周官。",
                    "zhushu": "",
                    "type": 2
                },
                {
                    "paragraph": "传“黜殷”至“言之”",
                    "zhushu": "",
                    "type": 2
                },
                {
                    "paragraph": "正义曰：据金縢之经、大诰之序，知“黜殷命”在周公摄政三年东征之时也。据成王政之序、费誓之经，知灭淮夷在成王即政之后也。淮夷于摄政之时与武庚同叛，成王既灭淮夷，天下始定。淮夷本因武庚而叛，“黜殷命”与“灭淮夷”其事相因，故虽则异年而连言之，以见天下既定，乃作周官故也。下经言“四征弗庭”是黜灭之事也，“罔不承德”是安宁之状也。序顾经文，故追言“黜殷命”以接“灭淮夷”，见征伐乃安定之意也。",
                    "zhushu": "",
                    "type": 2
                },
                {
                    "paragraph": "传“成王”至“西周”",
                    "zhushu": "",
                    "type": 2
                },
                {
                    "paragraph": "正义曰：以洛诰之文言“王在新邑”，今复云“在丰”，故解之也。史记周本纪云：“太史公曰：学者皆称周伐纣，居洛邑，综其实不然。武王营之，成王使召公卜居九鼎焉，而周复都丰、镐。”是言成王虽作洛邑，犹还西周之事也。多方云：“王来自奄，至于宗周。”“宗周”即镐京也。于彼不解，至此始为传者，宗周虽是镐京，文无“丰镐”之字，故就此解之。武王既以迁镐京，今王复在丰者，丰、镐相近，旧都不毁，丰有文王之庙，大事就丰宣之故也。",
                    "zhushu": "",
                    "type": 2
                },
                {
                    "paragraph": "传“言周”至“之法”",
                    "zhushu": "",
                    "type": 2
                },
                {
                    "paragraph": "正义曰：周礼𣫭官言人之员数及职所掌，立其定法，授与成王。成王即政之初，即有淮夷叛逆，未暇得以立官之意号令群臣。今既灭淮夷，天下清泰，故以周家设官分职用人之法以诰群臣，使知立官之大旨也。“设官分职”，周礼序官之文，言设置群官，分其职掌。经言立三公六卿，是“设官”也。各言所掌，是“分职”也。各举其官之所掌，示以才堪乃得居之，是说用人之法。",
                    "zhushu": "",
                    "type": 2
                },
                {
                    "paragraph": "“惟周”至“治官”",
                    "zhushu": "",
                    "type": 2
                },
                {
                    "paragraph": "正义曰：惟周之王者，布政教，抚安万国，巡行天下侯服、甸服，四面征讨诸侯之不直者，所以安其海内兆民。六服之内，群众诸侯之君，无有不奉承周王之德者。自灭淮夷而归于宗周丰邑，乃督正治理职司之百官，叙王发言之端也。",
                    "zhushu": "",
                    "type": 2
                },
                {
                    "paragraph": "传“即政”至“甸服”",
                    "zhushu": "",
                    "type": 2
                },
                {
                    "paragraph": "正义曰：检成王政之序与费誓之经，知成王即政之年，奄与淮夷又叛，叛即往伐，今始还归。多方云：“五月丁亥，王来白奄，至于宗周。”与此灭淮夷而还归在丰为一事也。年初始叛，五月即归，其间未得巡守于四方也。而此言“抚万国，巡行天下”，其实止得抚巡向淮夷之道所过之诸侯尔，未是用四仲之月大巡守也。以抚诸侯巡守是天子之大事，因即大言之尔。周之法制无万国也，惟伐淮夷非四征也，言“万国”“四征”亦是大言之尔。六服而惟言“侯甸”者，二服去圻最近，举近以言之，言王巡省徧六服也。",
                    "zhushu": "",
                    "type": 2
                },
                {
                    "paragraph": "传“四面”至“言多”",
                    "zhushu": "",
                    "type": 2
                },
                {
                    "paragraph": "正义曰：“四征”，从京师而四面征也。释诂云：“庭，直也。绥，安也。”“诸侯不直”，谓叛逆王命，侵削下民，故“四面征讨诸侯之不直者，所以安其兆民”。楚语云：“十日、百姓、千品、万官、亿丑、兆民。”𣫭数相十，知“十亿曰兆”。称“兆”言其多也。",
                    "zhushu": "",
                    "type": 2
                },
                {
                    "paragraph": "传“六服”至“百官”",
                    "zhushu": "",
                    "type": 2
                },
                {
                    "paragraph": "正义曰：周礼“九服”，此惟言“六”者，夷、镇、蕃三服在九州之外夷狄之地，王者之于夷狄，羁縻而已，不可同于华夏，故惟举六服诸侯奉承周德，言协服也。序云“还归在丰”，知“宗周”即丰也。周为天下所宗，王都所在皆得称之，故丰、镐与𠗂邑皆名“宗周”。释诂云：“董、督，正也。”是“董”得为督，督正治理职司之百官，下戒敕是“董正”也。",
                    "zhushu": "",
                    "type": 2
                },
                {
                    "paragraph": "“王曰”至“未危”",
                    "zhushu": "",
                    "type": 2
                },
                {
                    "paragraph": "正义曰：“治”谓政教，“邦”谓国家。治有失则乱，家不安则危。恐其乱则预为之制，虑其危则谋之使安。制其治于未乱之前，安其国于未危之前，张官设府，使分职明察，任贤委能，令事务顺理，如是则政治而国安矣。摽此二句于前，以示立官之意，必于未乱未危之前为之者，思患而预防之。“思患而预防之”，易既济卦象辞也。",
                    "zhushu": "",
                    "type": 2
                },
                {
                    "paragraph": "“曰唐”至“其人”",
                    "zhushu": "",
                    "type": 2
                },
                {
                    "paragraph": "正义曰：既言须立官之意，乃追述前代之法。止而复言，故更加一“曰”。唐尧虞舜考行古道”，立官惟数止一百也。“内有百揆四岳”者，“百揆，揆度百事，为群官之首，立一人也。“四岳”内典四时之政，外主方岳之事，立四人也。“外有州牧侯伯”，“牧”，一州之长，“侯伯”，五国之长，各监其所部之国。外内置官，各有所掌，众政惟以协和，万邦所以皆安也。夏禹商汤立官倍多于唐虞，虽不及唐虞之清简，亦能用以为治。明王立其政教，不惟多其官，惟在得其人。言自古制法，皆明开官司，求贤以处之也。",
                    "zhushu": "",
                    "type": 2
                },
                {
                    "paragraph": "传“道尧”至“有法”",
                    "zhushu": "",
                    "type": 2
                },
                {
                    "paragraph": "正义曰：百人无主，不散则乱，有父则有君也。君不独治，必须辅佐，有君则有臣也。易序卦云：“有父子然后有君臣。”则君臣之兴，次父子之后，人民之始，则当有之，未知其所由来也。虽远举唐虞，复考古也。说命曰：“明王奉若天道，建邦设都。”则王者立官，皆象天为之，故“内置百揆四岳，象天之有五行”也。五行佐天，群臣佐主，以此为象天尔。不必其数有五乃象五行，故以“百揆四岳”为五行之象。左传说少昊立五鸠氏，颛顼已来立五行之官，其数亦有五，故置于五行矣。舜典云：“肈十有二州。”此说虞事，知“置州牧十二”也。“侯伯”谓诸侯之长，益稷篇禹言治水时事云：“外薄四海，咸建五长。”知“侯伯”是五国之长也。成王说此事者，言尧舜所制，上下相维，内外咸治，言有法也。此言“建官惟百”，“夏商官倍”，则唐虞一百，夏商二百。礼记明堂位云“有虞氏官五十，夏后氏官百”者，礼记是后世之言，不与经典合也。",
                    "zhushu": "",
                    "type": 2
                },
                {
                    "paragraph": "“今予”至“厥官”",
                    "zhushu": "",
                    "type": 2
                },
                {
                    "paragraph": "正义曰：王言：“今我小子，敬勤于德，虽早夜不懈怠，犹不能及于唐虞，仰惟先代夏商之法是顺，顺蹈其前代建官而法则之。”言不敢同尧舜之官，准拟行夏殷之官尔。“若”与“训”俱训为顺也。",
                    "zhushu": "",
                    "type": 2
                },
                {
                    "paragraph": "传“师天”至“堪之”",
                    "zhushu": "",
                    "type": 2
                },
                {
                    "paragraph": "正义曰：三公俱是教道天子，辅相天子，缘其事而为之名。三公皆当运致天子，使归于德义。传于“保”下言“保安天子于德义”，摠上三者，言皆然也。礼记文王世子云：“‘师也’者，教之以事而喻诸德者也。保也者，慎其身以辅翼之而归诸道者也。”道、德别掌者，内得于心，出行于道，道德不甚相远，因其并释“师”“保”，故分配之尔。于公云“爕理阴阳”，于孤云“寅亮天地”，“和理”“敬信”义亦同尔。以孤副贰三公，故其事所掌不异。",
                    "zhushu": "",
                    "type": 2
                },
                {
                    "paragraph": "传“天官”至“任大”",
                    "zhushu": "",
                    "type": 2
                },
                {
                    "paragraph": "正义曰：此经言六卿所掌之事，撮引周礼为之摠目，或据礼文，或取礼意，虽言有小异，义皆不殊。周礼云：“乃立天官冢宰，使帅其属而掌邦治。治官之属，太宰卿一人。”马融云：“冢，大也。宰，治也。大治者，兼万事之名也。”郑玄云：“变冢言大，进退异名也。百官摠焉则谓之冢，列职于王则称大。冢者，大之上也。山顶曰冢。”是解“冢”“大”异名之意。大宰职云：“三曰礼典，以统百官。”马融云：“统，本也。百官是宗伯之事也。”此“统百官”在“冢宰”之下，当以冢尊，故命统治百官为冢宰之事，治官、礼官俱得统之也。礼云“以佐王均邦国”，此言“均四海”，故传辨之“均平四海之内邦国”，与孔意不异。",
                    "zhushu": "",
                    "type": 2
                },
                {
                    "paragraph": "传“地官”至“协睦”",
                    "zhushu": "",
                    "type": 2
                },
                {
                    "paragraph": "正义曰：周礼云：“乃立地官司徒，使帅其属而掌邦教，以佐王安扰邦国。”大宰职云：“二曰教典，以扰万民。”郑玄云：“扰亦安也，言饶衍之。”传亦以“扰”为安。“五典”即五教也，布五常之教，以安和天下之人民，使小大协睦也。舜典云：“契为司徒，敬敷五教。”周礼：“司徒掌十有二教，一曰以祀礼教敬，则民不苟。二曰以阳礼教让，则民不争。三曰以阴礼教亲，则民不怨。四曰以乐礼教和，则民不乖。五曰以仪辨等，则民不越。六曰以俗教安，则民不愉。七曰以刑教中，则民不暴。八曰以誓教恤，则民不怠。九曰以度教节，则民知足。十曰以世事教能，则民不失职。十有一曰以贤制爵，则民慎德。十有二曰以庸制禄，则民兴功。”郑玄云：“有虞氏五而周十有二焉，然则十有二细分五教。为之五教，可以常行，谓之“五典”。“五典”谓父义、母慈、兄友、弟恭、子孝也。”",
                    "zhushu": "",
                    "type": 2
                },
                {
                    "paragraph": "传“春官”至“等列”",
                    "zhushu": "",
                    "type": 2
                },
                {
                    "paragraph": "正义曰：周礼云：“乃立春官宗伯，使帅其属而掌邦礼，以佐王和邦国宗庙也。”“伯”，长也。宗庙官之长，故名其官为“宗伯”。其职云：“掌建邦之天神、人鬼、地祇之礼，又主吉、凶、宾、军、嘉之五礼。”吉礼之别有十二，凶礼之别有五，宾礼之别有八，军礼之别有五，嘉礼之别有六，摠有三十六礼，皆在宗伯职掌之文，文烦不可具载。大宰职云：“三曰礼典，以和邦国，以谐万民。”其职乂有“以玉作六瑞，以等邦国，以禽作六贽，以等诸臣”，是“以和匕下尊卑等列”也。",
                    "zhushu": "",
                    "type": 2
                },
                {
                    "paragraph": "传“夏官”至“乱者”",
                    "zhushu": "",
                    "type": 2
                },
                {
                    "paragraph": "正义曰：周礼云：“乃立夏官司马，使帅其属而掌邦政，以佐王平邦国。”其职主戎马之事，有掌征伐，统正六军，平治王邦四方国之乱者。天子六军，军师之通名也。案其职“掌九伐之法，冯弱犯寡则眚之，贼贤害民则伐之，暴内陵外则坛之，野荒民散则削之，负固不服则侵之，贼杀其亲则正之，放弑其君则残之，犯今陵政则杜之，外内乱、鸟兽行则灭之。”",
                    "zhushu": "",
                    "type": 2
                },
                {
                    "paragraph": "传“秋官”至“时杀”",
                    "zhushu": "",
                    "type": 2
                },
                {
                    "paragraph": "正义曰：周礼云：“乃立秋官司宼，使帅其属而掌邦禁，以佐王刑邦国。”其职云：“刑邦国，诘四方。”马融云：“诘犹穷也，穷四方之奸也。”孔以“诘”为治，是主宼贼法禁，治奸慝之人，刑杀其强暴作乱者。夏官主征伐，秋官主刑杀，征伐亦杀人，而官属异时者，夏司马讨恶，助夏时之长物，秋司宼刑奸，顺秋时之杀物也。周礼云“掌邦刑”，此云“掌邦禁”者，避下“刑暴乱”之文，故云“掌邦禁”。",
                    "zhushu": "",
                    "type": 2
                },
                {
                    "paragraph": "传“冬官”至“曰土”",
                    "zhushu": "",
                    "type": 2
                },
                {
                    "paragraph": "正义曰：周礼冬官亡。小宰职云：“六曰冬官，掌邦事。”又云：“六曰事职，以富邦国，以养万民。”马融云：“事职掌百工、器用、耒耜、弓车之属。”与此主土居民全不相当。冬官既亡，不知其本。礼记王制记司空之事云：“量地以制邑，度地以居民。”足明冬官本有主土居民之事也。齐语云：“管仲制法，令士农工商四民不杂。”即比“居民使顺天时，分地利，授之土”也。土则地利为之名，以其吐生百谷，故曰“土”也。周礼云“事”，此云“土”者，为下有“居四民”，故云“土”以居民，为急故也。",
                    "zhushu": "",
                    "type": 2
                },
                {
                    "paragraph": "“六年”至“黜陟”",
                    "zhushu": "",
                    "type": 2
                },
                {
                    "paragraph": "正义曰：此篇说六卿职掌，皆与周礼符同，则“六年，五服一朝”亦应是周礼之法，而周礼无此法也。周礼大行人云：“侯服岁一见，其贡祀物。甸服二岁一见，其贡嫔物。男服三岁一见，其贡器物。采服四岁一见，其贡服物。卫服五岁一见，其贡材物。要服六岁一见，其贡货物。”先儒说周礼者，皆云“见”谓来朝也。必如所言，则周之诸侯各以服数来朝，无六年一朝之事。昭十三年左传叔向云：“明王之制，使诸侯岁聘以志业，闲朝以讲礼，再朝而会以示威，再会而盟以显昭明。自古已来，未之或失也。存亡之道，恒由是兴。”说左传者以为三年一朝，六年一会，十二年而盟，事与周礼不同，谓之前代明王之法，先儒未尝措意，不知异之所由。计彼六年一会，与此“六年，五服一朝”事相当也。再会而盟，与此十二年“王乃时巡”，诸侯各朝于方岳亦相当也。叔向盛陈此法，以惧齐人使盟。若周无此礼，叔向妄说，齐人当以辞拒之，何所畏惧而敬以从命乎？且云“自古以来，未之或失”，则当时犹尚行之，不得为前代之法，胁当时之人明矣。明周有此法，礼文不具尔。大行人所云，见者皆言贡物，或可因贡而见，何必见者皆是君自朝乎？遣使贡物亦应可矣。大宗伯云：“时见曰会，殷见曰同。”“时见”“殷见”不云年限，“时见曰会”何必不是“再朝而会”乎？“殷见曰同”何必不是“再会而盟”乎？周公制礼若无此法，岂成王谬言，叔向妄说也？计六年大集，应六服俱来，而此文惟言“五服”。孔以五服为侯、甸、男、采、卫，盖以要服路远，外逼四夷，不必常能及期，故宽言之而不数也。",
                    "zhushu": "",
                    "type": 2
                },
                {
                    "paragraph": "传“周制”至“守然”",
                    "zhushu": "",
                    "type": 2
                },
                {
                    "paragraph": "正义曰：周礼大行人云：“十有二岁王巡守殷国。”是“周制十二年一巡守”也。如舜典所云，春东、夏南、秋西、冬北以四时巡行，故云“时巡”。考正制度礼法于四岳之下，如虞帝巡守然。据舜典“同律度量衡”已下皆是也。",
                    "zhushu": "",
                    "type": 2
                },
                {
                    "paragraph": "“王曰”至“厥官”",
                    "zhushu": "",
                    "type": 2
                },
                {
                    "paragraph": "正义曰：王言而叹曰：“呜呼！凡我有官之君子。”谓大夫已上有职事者。“汝等皆敬汝所主之职事，慎汝所出之号令。令出于口，惟即行之，不惟反之而不用，是去而后反也。为政之法，以公平之心灭已之私欲，则见下民其信汝而归汝矣。学古之典训，然后入官治政，论议时事，必以古之制度，如此则政教乃不迷错矣。其汝为政，当以旧典常故事作师法，无以利口辩佞乱其官”。教之以居官为政之法也。",
                    "zhushu": "",
                    "type": 2
                },
                {
                    "paragraph": "传“有官”至“之道”",
                    "zhushu": "",
                    "type": 2
                },
                {
                    "paragraph": "正义曰：教之出令，使之号令在下，则是尊官，故知“有官君子”是“大夫巳上”也。下云“三事暨大夫”是也。安危在于出令，故慎汝出令是从政之本也。令既出口，必须行之，令而不行，是去而更反，故谓之“反”也。“不惟反者”，令其必行之，勿使反也。若前令不行而倒反，别出后令以改前令，二三其政，则在下不知所从，是乱之道也。",
                    "zhushu": "",
                    "type": 2
                },
                {
                    "paragraph": "传“言当”至“迷错”",
                    "zhushu": "",
                    "type": 2
                },
                {
                    "paragraph": "正义曰：襄三十一年左传子产云：“我闻学而后入政，未闻以政学者也。”言将欲入政，先学古之训典，观古之成败，择善而从之，然后可以入官治政矣。几欲制断当今之事，必以古之义理议论量度其终始，合于古义，然后行之，则其为之政教，乃不迷错也。",
                    "zhushu": "",
                    "type": 2
                },
                {
                    "paragraph": "“蓄疑”至“后艰”",
                    "zhushu": "",
                    "type": 2
                },
                {
                    "paragraph": "正义曰：又戒群臣，使强于割断，勤于职事。蓄积疑惑，不能强断，则必败其谋虑。怠惰忽略，不能恪勤，则荒废政事。人而不学，如面向墙，无所睹见，以此临事，则惟烦乱，不能治理。戒汝卿之有事者，功之髙者惟志意强正，业之大者惟勤力在公，惟能果敢决断，乃无有后日艰难。言多疑必将致后患矣。申说“蓄疑败谋”也。",
                    "zhushu": "",
                    "type": 2
                },
                {
                    "paragraph": "传“为德”至“可为”",
                    "zhushu": "",
                    "type": 2
                },
                {
                    "paragraph": "正义曰：为德者自得于已，直道而行，无所经营，于心逸豫，功成则誉显而名益美也。为伪者行违其方，枉道求进，思念欺巧，于心劳苦，诈穷则道屈，而事日益拙也。以此故，伪不可为。申说“无载尔伪”也。",
                    "zhushu": "",
                    "type": 2
                },
                {
                    "paragraph": "“成王”至“之命”",
                    "zhushu": "",
                    "type": 2
                },
                {
                    "paragraph": "正义曰：成王即政之初，东夷背叛，成王既伐而服之，东北远夷其国有名肃慎氏者，以王战胜，远来朝贺，王赐以财贿，使荣国之伯为策书，以命肃慎之夷，嘉其庆贺，慰其劳苦之意。史叙其事，作贿肃慎之命名篇也。",
                    "zhushu": "",
                    "type": 2
                },
                {
                    "paragraph": "传“海东”至“来贺”",
                    "zhushu": "",
                    "type": 2
                },
                {
                    "paragraph": "正义曰：成王伐淮夷，灭徐奄，指言其国之名。此传言“东夷”，非徒淮水之上夷也，故以为“海东诸夷驹丽、扶余、馯貃之属”，此皆于孔君之时有此名也。周礼职方氏四夷之名，“八蛮、九貉”，郑玄云：“北方曰貉。”又云“东北夷也”。汉书有髙驹丽、扶余、韩，无此馯，馯即彼韩也，音同而字异尔。多方云“王来自奄”，奄在后灭，言灭奄即来，必非灭奄之后更伐东夷。夷在海东路远，又不得先伐远夷，后来灭奄。此云“成王既伐东夷”，不知何时伐之。鲁语云：“武王克商，遂通道于九夷、八蛮，于是肃慎氏来贺，贡楛矢。”则武王之时，东夷服也。成王即政，奄与淮夷近者尚叛，明知远夷亦叛。盖成王亲伐淮夷而灭之，又使偏师伐东夷而服之，君统臣功，故言“王伐”，不是成王亲自伐也。肃慎之于中国，又远于所伐诸夷，见诸夷既服，故惧而来贺也。",
                    "zhushu": "",
                    "type": 2
                },
                {
                    "paragraph": "传“荣国”至“夷亡”",
                    "zhushu": "",
                    "type": 2
                },
                {
                    "paragraph": "正义曰：晋语云：“文王诹于蔡、原，访于辛、尹，重之以周、召、毕、荣。”于文王之时，名次毕公之下，则是大臣也。未知此时荣伯是彼荣公以否，或是其子孙也。“同姓诸侯”，相传为然，注国语者亦云荣、周同姓。不知时为何官，故并云“卿大夫”。“王使荣伯”，明使之有所作。史录其篇，名为贿肃慎之命，明是王使之为命书，以币赐肃慎氏之夷也。",
                    "zhushu": "",
                    "type": 2
                },
                {
                    "paragraph": "“周公”至“𠅢姑”",
                    "zhushu": "",
                    "type": 2
                },
                {
                    "paragraph": "正义曰：周公既致政于王，归在丰邑，将没，遗言欲得葬于成周，以成周是已所营，示已终始念之，故欲葬焉。及公薨，成王葬于毕，以文武之墓在毕，示已不敢臣周公，使近文武之墓。王以葬毕之义告周公之柩，又周公徙奄君于𠅢姑，因言𠅢姑功成，史叙其事，作𠅢姑之篇。案帝王世纪云：“文武葬于毕，毕在杜南。”晋书地道记亦云毕在杜南，与毕陌别，俱在长安西北。",
                    "zhushu": "",
                    "type": 2
                },
                {
                    "paragraph": "传“致政老归”",
                    "zhushu": "",
                    "type": 2
                },
                {
                    "paragraph": "正义曰：周公既还政成王，成王又留为太师。今言“周公在丰”，则是去离王朝，又致太师之政，告老归于丰，如伊尹之告归也。成王封伯禽于鲁，以为周公后。公老不归鲁而在丰者，文十三年公羊传云：“周公曷为不之鲁？欲天下之一乎周也。”何休云：“周公圣人，德至重，功至大，东征则西国怨，西征则东国怨，嫌之鲁，恐天下回心趣向之，故封伯禽，命使遥供养，死则奔丧为主，所以一天下之心于周室。”是言周公不归鲁之意也。归丰者，盖以先王之都，欲近其宗庙故也。",
                    "zhushu": "",
                    "type": 2
                },
                {
                    "paragraph": "传“周公”至“成亡”",
                    "zhushu": "",
                    "type": 2
                },
                {
                    "paragraph": "正义曰：序说葬周公之事，其篇乃名𠅢姑，篇名与序不相允会，其篇既亡，不知所道，故传原其意而为之说。上篇将迁𠅢姑，序言“成王既践奄，将迁其君于𠅢姑”者，是周公之意。今告周公之柩以葬毕之义，乃用“𠅢姑”为篇名，必是告葬之时，并言及奄君已定于𠅢姑，言周公所迁之功成，故以名篇也。",
                    "zhushu": ""
                }
            ]
        },
        {
            "name": "周书君陈第二十三",
            "paragraphs": [
                {
                    "paragraph": "周书君陈第二十三",
                    "zhushu": ""
                },
                {
                    "paragraph": "“周公”至“君陈”",
                    "zhushu": "",
                    "type": 2
                },
                {
                    "paragraph": "正义曰：周公迁殷顽民于成周，顽民既迁，周公亲自监之。周公既没，成王命其臣名君陈代周公监之，分别居处，正此东郊成周之邑，以策书命之。史录其事，作策书，为君陈篇名。",
                    "zhushu": "",
                    "type": 2
                },
                {
                    "paragraph": "传“成王”至“官司”",
                    "zhushu": "",
                    "type": 2
                },
                {
                    "paragraph": "正义曰：“成周”，周之下都。监成周者，正是一邑宰尔，而特命君陈大其事者，成王重周公所营，犹恐殷民有不服之者，故命君陈分居，正东郊成周之邑里官司也。以毕命之序言“分居”，知此“分”亦为分居，分别殷民善恶所居，即毕命所云“旌别淑慝，表厥宅里”是也。言“东郊”者，郑玄云：“天子之国五十里为近郊，今河南洛阳相去则然。”是言成周之邑为周之东郊也。",
                    "zhushu": "",
                    "type": 2
                },
                {
                    "paragraph": "传“臣名”至“名篇”",
                    "zhushu": "",
                    "type": 2
                },
                {
                    "paragraph": "正义曰：孔直云“臣名”，则非周公子也。郑玄注中庸云“君陈，盖周公子”者，以经云“周公既没，命君陈”，犹若“蔡叔既没，命蔡仲”故也。孔未必然矣。",
                    "zhushu": "",
                    "type": 2
                },
                {
                    "paragraph": "传“言其”至“以恭”",
                    "zhushu": "",
                    "type": 2
                },
                {
                    "paragraph": "正义曰：“令德”，在身之大名，“孝”是事亲之称，“恭”是身之所行，言其善事父母，行已以恭也。释训云：“善父母为孝，善兄弟为友。”",
                    "zhushu": "",
                    "type": 2
                },
                {
                    "paragraph": "传“言善”至“政令”",
                    "zhushu": "",
                    "type": 2
                },
                {
                    "paragraph": "正义曰：父母尊之极，兄弟亲之甚，缘其施孝于极尊，乃能施友于甚亲。言善事父母者，必友于兄弟，推此亲亲之心，以至于疏远，𣫭事以仁恕行之，故能施有政令也。",
                    "zhushu": "",
                    "type": 2
                },
                {
                    "paragraph": "“我闻”至“逸豫”",
                    "zhushu": "",
                    "type": 2
                },
                {
                    "paragraph": "正义曰：我闻人之言曰：“有至美治之善者，乃有馨香之气，感动于神明。”所言馨香感神者，黍稷饮食之气，非馨香也。明德之所远及，乃惟为馨香尔。”勉励君陈使为德也。欲必为明德，惟法周公。汝当庶几用是周公之道，惟当𣫭日孜孜勤法行之，无敢自宽暇逸豫，教使勤于事也。",
                    "zhushu": "",
                    "type": 2
                },
                {
                    "paragraph": "“王曰”至“不宥”",
                    "zhushu": "",
                    "type": 2
                },
                {
                    "paragraph": "正义曰：王呼之曰：“君陈，汝今为政，当𢎞大周公之大训。周公既有大训，汝当遵而行之，使其法更宽大。汝奉周公之训，无得依恃形势以作威于人，无得倚附法制以行刻削百姓。必当宽容而有法制，使疏而不漏，从容以和协于物，莫为褊急。此成周殷民，有犯事在于刑法未断决者，我告汝曰：‘刑罚之’，汝惟勿得刑罚之。我告汝曰：‘赦宥之’，汝惟勿得赦宥之。惟其以中正平法断决之，不得从上意也。其有不顺于汝之政今，不化于汝之训教，其罪既大，当行刑中。刑罚一人，可以止息后犯者，故云犯刑者乃刑之。如其罪或轻细，罚不当理，虽刑勿息，故不可辄刑。若有人习于奸宄凶恶，败五常之道，乱风俗之教，三犯其事者，事虽细小，勿得宥之。以其知而故犯，当杀之以绝恶源也。”",
                    "zhushu": "",
                    "type": 2
                },
                {
                    "paragraph": "传“汝为”至“之政”",
                    "zhushu": "",
                    "type": 2
                },
                {
                    "paragraph": "正义曰：君陈之智，必不及周公，而令阐大周公训者，遵行其法，使广被于民，即是阐扬而大之，非遣君陈为法，使大于周公法也。凡在人上，位贵于人，势足可畏者，多乘是形势以作威刑于人，倚附公法以行刻削之政，故禁之也。",
                    "zhushu": "",
                    "type": 2
                },
                {
                    "paragraph": "传“宽不”至“之治”",
                    "zhushu": "",
                    "type": 2
                },
                {
                    "paragraph": "正义曰：“宽不失制”，则经“宽而有制”。“动不失和”，则经“从容以和”。言“动”，谓“从容”也。",
                    "zhushu": "",
                    "type": 2
                },
                {
                    "paragraph": "传“习于”至“恶源”",
                    "zhushu": "",
                    "type": 2
                },
                {
                    "paragraph": "正义曰：释言云：“狃，复也。”孙炎曰：“狃忲，前复为也。”古言“狃怵”是惯习之义，故以“习”解“狃”。“习于奸宄凶恶”，言为之不知止也。“败常乱俗”，有大有小，罪虽小者，三犯不赦，恐其滋大，所以绝恶源也。此谓所犯小事，言“三”者，再犹可赦尔。",
                    "zhushu": "",
                    "type": 2
                },
                {
                    "paragraph": "“尔无”至“不良”",
                    "zhushu": "",
                    "type": 2
                },
                {
                    "paragraph": "正义曰：民者，冥也，当以渐教之。故戒君陈：“民有不知道者，汝无忿怒疾恶。顽嚚之民，当以渐教训之。无求备于一人，当取其所能。在为人君长，必有所含忍，其事乃有所成。有所宽容，其德乃能大。”欲其宽大不褊隘也。“汝之为政，须知民之善恶，简别其德行修者，亦简别其有不修德行者，进显其贤良，以率励其不良者”。欲令其化恶，使为善也。",
                    "zhushu": "",
                    "type": 2
                },
                {
                    "paragraph": "“惟民”至“永世”",
                    "zhushu": "",
                    "type": 2
                },
                {
                    "paragraph": "正义曰：惟民初生，自然之性皆敦厚矣。因见所习之物，本性乃有迁变，为恶皆由习效使然。人之情性，好违上所命，命之不必从也，从其君所好。君之所好，民必从之，在上者不可不慎所好也。汝之治民能敬，当从终常在于道德教之。汝以道德教之，是民乃无不变化。民皆变从汝化，则信升于大道矣。汝能如此，惟我一人亦当受其多福，无凶危矣。其汝之美名，亦终有称诵之美辞于长世矣。",
                    "zhushu": ""
                }
            ]
        },
        {
            "name": "周书顾命第二十四",
            "paragraphs": [
                {
                    "paragraph": "周书顾命第二十四",
                    "zhushu": ""
                },
                {
                    "paragraph": "“成王”至“顾命”",
                    "zhushu": "",
                    "type": 2
                },
                {
                    "paragraph": "正义曰：成王病困将崩，召集群臣以言命太保召公、太师毕公，使率领天下诸侯辅相康王。史叙其事，作顾命。",
                    "zhushu": "",
                    "type": 2
                },
                {
                    "paragraph": "传“二公”至“治之”",
                    "zhushu": "",
                    "type": 2
                },
                {
                    "paragraph": "正义曰：礼记曲礼下云：“九州之长曰牧，五官之长曰伯，是职方。”郑玄云：“职，主也。谓为三公者，是伯分主东西者也。”周礼大宗伯云：“八命作牧，九命作伯。”郑云：“谓上公有功德者，加命为二伯。”此礼文皆伯尊于“牧”，牧主一州，明“伯”是中分天下者也。礼言“职方”，是各主一方也。此二伯即以三公为之。隐五年公羊传云：“诸公者何？天子三公。天子三公者何？天子之相也。天子之相何以三？自陜而东者，周公主之。自陜而西者，召公主之，一相处乎内。”是言三公为二伯也。公羊传，汉世之书。陜县者，汉之𢎞农郡所治，其地居二京之中，故以为二伯分掌之界。周之所分，亦当然也。公羊传所言周、召分主，谓成王即位之初，此时周公已薨，故毕公代之。周官篇三公之次，太师、太傅、太保，太保最在下，此篇以召公为先者，三公命数尊卑同也。王就其中委任贤者，任之重者则在前耳。",
                    "zhushu": "",
                    "type": 2
                },
                {
                    "paragraph": "传“临终”至“顾命”",
                    "zhushu": "",
                    "type": 2
                },
                {
                    "paragraph": "正义曰：说文云：“顾，还视也。”郑玄云：“回首曰顾。”“顾”是将去之意。此言“临终之命曰顾命”，言临将死去，回顾而为语也。",
                    "zhushu": "",
                    "type": 2
                },
                {
                    "paragraph": "“顾命”",
                    "zhushu": "",
                    "type": 2
                },
                {
                    "paragraph": "正义曰：发首至“百尹御事”，叙王以病召臣，为发言之端。自“王曰”至“冒贡于非几”，是顾命之辞也。“兹既受命”至“立于侧阶”，言命后王崩，欲宣王命，布陈仪卫之事也。自“王麻冕”已下，叙康王受命之事。",
                    "zhushu": "",
                    "type": 2
                },
                {
                    "paragraph": "传“实命”至“要言”",
                    "zhushu": "",
                    "type": 2
                },
                {
                    "paragraph": "正义曰：王之所命，实普命群臣，序以要约为言，直云“命召公、毕公”，传不于上“召公、毕公”之下，而解于“顾命”之下言之者，以上欲指明二公中分天下之事，非是摠语，故“命”不得言之。“顾命”是摠命群臣，非但召、毕而已，故于此解也。",
                    "zhushu": "",
                    "type": 2
                },
                {
                    "paragraph": "传“成王”至“悦怿”",
                    "zhushu": "",
                    "type": 2
                },
                {
                    "paragraph": "正义曰：成王崩年，经典不载。汉书律历志云：“成王即位三十年，四月庚戍朔，十五日甲子哉生魄。”即引此顾命之文，以为成王即位三十年而崩。此是刘歆说也。孔以甲子为十六日，则不得与歆同矣。郑玄云：“此成王二十八年。”传惟言“成王崩年”，未知成王即位几年崩也。志又云：“死魄，朔也。生魄，望也。”明死魄生从望为始，故始生魄为月十六日，即是望之日也。释诂云：“怿，乐也。”有疾，故不悦怿。下云“病日臻，既弥留”，则成王遇疾已多日矣。于“哉生魄”下始言“王不怿”者，甲子是发命之日，为“洮颒”张本耳。",
                    "zhushu": "",
                    "type": 2
                },
                {
                    "paragraph": "传“王将”至“出命”",
                    "zhushu": "",
                    "type": 2
                },
                {
                    "paragraph": "正义曰：凡有敬事，皆当絜清。王将发大命，临群臣，必斋戒沐浴。今以病疾之故，不能沐浴，故但洮颒而已。礼洗手谓之“盥”，洗面谓之“靧”。内则云：“子事父母，面垢，燂潘请靧。”“颒”是洗面，知“洮”为盥手。言“水”谓洮盥俱用水。扶相王者，以𠕤服加王。郑玄云：“相者，正王服位之臣，谓太仆。”或当然也。“被以冠𠕤”，以𠕤服被玉首也。“加朝服”，以服加王身也。谓以衮𠕤朝诸侯之服加王身也。郑以为玄𠕤，知不然者，以顾命群臣，大发大命，以文、武之业，传社稷之重，不应惟服玄𠕤而已。觐礼王服衮𠕤而有玉几，此既“凭玉几”，明服衮𠕤也。周礼司几筵云：“凡大朝觐，王位设黼扆，扆前南向，设左右玉几。”是王见群臣，当凭玉几以出命。",
                    "zhushu": "",
                    "type": 2
                },
                {
                    "paragraph": "传“同召”至“公卿”",
                    "zhushu": "",
                    "type": 2
                },
                {
                    "paragraph": "正义曰：下及御事，蒙此“同召”之文，故云“同召六卿，下及御事”也。以王病甚，故同时俱召之。“太保”是三公官名，毕、毛又亦称“公”，知此三人是三公也。三人是三公，而与侯伯相次，知六者是六卿。卫侯为司宼而位第五，知此先后是六卿次第也。以三公尊，故特言“公”。其余三卿，举其本爵，见其以国君入为卿也。天子三公皆以卿为之，不复别置其人。髙官兼摄下司者，汉世以来谓之为“领”，故言“召公领之”，“毛公领之”。定四年左传云：“康叔为司宼。”知此六人依周礼次第为六卿也。王肃云：“彤，姒姓之国。其余五国姫姓。毕、毛，文王庶子。卫侯，康叔所封，武王母弟。”依世本、史记为说也。",
                    "zhushu": "",
                    "type": 2
                },
                {
                    "paragraph": "传“师氏”至“事者”",
                    "zhushu": "",
                    "type": 2
                },
                {
                    "paragraph": "正义曰：周礼：“师氏，中大夫，掌以美诏王，居虎门之左，司王朝得失之事，帅其属守王之门。”重其所掌，故与“虎臣”并于“百尹”之上，特言之。“尹”训正也，故“百尹”为百官之长。“诸御治事”，谓诸掌事者，盖大夫皆被召也。王肃云：“治事，盖群士也。”",
                    "zhushu": "",
                    "type": 2
                },
                {
                    "paragraph": "“王曰”至“非几”",
                    "zhushu": "",
                    "type": 2
                },
                {
                    "paragraph": "正义曰：王召群臣既集，乃言而叹曰：“呜呼。我疾大进益重，惟危殆矣。”病日日益至，言病困已甚。病既久留于我身，恐一旦暴死，不得结誓出言语以继续我志。以此故，我今详审教训，命诰汝等。昔先君文王、武王，布其重光，累圣之德，安定天命，施陈教诲，则勤劳矣。文、武定命陈教，虽劳而不违于道，用能通殷为周，成其大命，代殷为主。至文、武后之侗稚，成王自谓。已也。言已常敬迎天之威命，终当奉顺天道，继守文、武大教，无敢昏乱逾越。言常战栗畏惧，恐坠文、武之业。“今天降疾于我身，甚危殆矣，不能更起，不复觉悟。言已必死，汝等庶几明是我言，勿忽略之。用我之语，敬安太子钊，大渡于艰难。言当安和远人，又须能和近人，当为善政，远近俱安之。又当安劝小大众国，于彼小大众国，皆安之劝之。安之使国得安存，劝之使相劝为善。汝群臣等思夫人，夫人众国各自治正于威仪，有威有仪，然后可以率人，无威无仪，则民不从命。戒使慎威仪也。“汝无以钊冒进于非事危事”，欲令戒其不为恶也。",
                    "zhushu": "",
                    "type": 2
                },
                {
                    "paragraph": "传“病日”至“命汝”",
                    "zhushu": "",
                    "type": 2
                },
                {
                    "paragraph": "正义曰：“病日至”者，言日日益至，徧于身体困甚也。“已久留”者，言病来多日，无瘳愈也。“恐死不得结信出言，嗣续我志”，志欲有言，若不能言，则不得续志。以此及今能言，故我详审出言教命汝。言已详审，欲其敬听之。",
                    "zhushu": "",
                    "type": 2
                },
                {
                    "paragraph": "传“今天”至“忽略”",
                    "zhushu": "",
                    "type": 2
                },
                {
                    "paragraph": "正义曰：孔读“殆”上属为句，“今天下疾我身，甚危殆”也。“不起”，言身不能起，“不悟”言心不能觉悟。病者形弱神乱，“不起不悟”，言必死也。",
                    "zhushu": "",
                    "type": 2
                },
                {
                    "paragraph": "“兹既”至“宅宗”",
                    "zhushu": "",
                    "type": 2
                },
                {
                    "paragraph": "正义曰：此群臣既受王命，还复本位，出连缀之衣，王所坐幄帐，置之于庭。于其明日乙丑，王崩矣。太保召公命仲桓、南宫毛，使此二人于齐侯吕伋之所，以二干戈，桓、毛各执其一。又取虎贲之士百人，迎太子钊于南门之外，逆此太子，使入于路寝明室。今太子在室，当丧忧居，为天下宗主，正其将王之位，以系群臣之心也。",
                    "zhushu": "",
                    "type": 2
                },
                {
                    "paragraph": "传“此群”至“本位”",
                    "zhushu": "",
                    "type": 2
                },
                {
                    "paragraph": "正义曰：周礼： 射人“掌国之三公、孤、卿、大夫之位，三公北面，孤东面，卿大夫西面”。郑玄云：“不言士者，此与诸侯之宾射，士不与也。凡朝、燕及射，臣见于君之礼同。”郑知然者，以周礼司士掌治朝之位，与射人同，是天子之朝位与射礼位同。案燕礼“小臣纳卿大夫，卿大夫皆北面。公命尔卿东方西面，尔大夫少进，皆北面。大射礼其位亦然，是诸侯燕位与射位同，故云“朝、燕及射，臣见于君之礼同”。但天子臣多，故三公北面，孤东面，卿大夫西面。诸侯臣少，故卿西面，大夫北面。其士与天子同，皆门内西方东面。其入门当立定位如此，及王呼与言，必各自前进。已受顾命，退还本位者，谓还本治事之位。故孔下传云“朝臣就次”，谓退王庭而还治事之处。",
                    "zhushu": "",
                    "type": 2
                },
                {
                    "paragraph": "传“缀衣”至“王崩”",
                    "zhushu": "",
                    "type": 2
                },
                {
                    "paragraph": "正义曰：“缀衣”者，连缀衣物，出之于庭，则是从内而出。下云“狄设黼扆、缀衣”，则“缀衣”是黼扆之类。黼扆是王坐立之处，知缀衣是施张于王坐之上，故以为“幄帐”也。周礼：幕人“掌帷、幕、幄、帟、绶之事”，郑玄云：“在旁曰帷，在上曰幕，帷、幕皆以布为之。四合象宫室曰幄，王所居之帐也。帟，王在幕若幄中，坐上承尘也。幄、帟皆以缯为之。”然则“幄帐”是黼扆之上所张之物。此言“出缀衣于庭”，则亦并出黼扆，故下句云象王平生之时，更复设之。王发顾命，在此黼扆幄帐之坐，命讫，乃复反于寝处。以王病重，不复能临此坐，故彻出幄帐于庭，将欲为死备也。传更解彻去幄帐之意，以王病困，寝不在此。丧大记云：“疾病，君、大夫彻悬，士去琴瑟，寝东首于北墉下，废床。”郑玄云：“废，去也。人始生在地，去床，庶其生气反也。”记言君、大夫、士，则尊卑皆然，故知此时王亦寝于北墉下，东首，反初生也。",
                    "zhushu": "",
                    "type": 2
                },
                {
                    "paragraph": "传“臣子”至“贲氏”",
                    "zhushu": "",
                    "type": 2
                },
                {
                    "paragraph": "正义曰：“天子初崩，太子必在其侧”，解其迎于门外之意。于时臣子皆侍左右，将正太子之尊，故使太子出于路寝门外，更迎入，所以殊之也。经言“以二干戈”，文在“齐侯吕伋”下，似就齐侯取干戈。传言“使桓、毛二臣各执干戈，于齐侯吕伋索虎贲”，则是执干戈就齐侯。传似反于经者，于时新遭大祸，内外严戒，桓、毛二人必是武臣宿卫，先执干戈，太保就命，使之就干戈以往，传达其意，故移“干戈”之文于“齐侯”之上，传言是实也。经言于“齐侯吕伋”下言“以二干戈、虎贲百人”者，指说迎太子之时有此备卫耳，非言二人干戈亦是齐侯授也。周礼虎贲氏，下大夫，其属有虎士八百人，知伋为天子虎贲氏，故就伋取虎贲也。",
                    "zhushu": "",
                    "type": 2
                },
                {
                    "paragraph": "传“明室”至“宗主”",
                    "zhushu": "",
                    "type": 2
                },
                {
                    "paragraph": "正义曰：释言云：“翼，明也。”丧大记云：“君夫人卒于路寝。”以诸侯薨于路寝，知天子亦崩于路寝。今延太子入室，必延入丧所，知“翼室”是“明室”，谓路寝也。路寝之大者，故以“明”言之。延之使忧居丧主，为天下宗主也。",
                    "zhushu": "",
                    "type": 2
                },
                {
                    "paragraph": "传“三日”至“康王”",
                    "zhushu": "",
                    "type": 2
                },
                {
                    "paragraph": "正义曰：周礼囚史掌策命，故命内史为策书也。经不言“命史”，史是常职，不假言之。王之将崩，虽口有遗命，未作策书，故于此日作之。既作策书，因作受策法度。下云“曰皇后凭玉几”，宣成王言，是策书也。将受命时，升阶即位，及传命已后，康王答命，受同祭飨，皆是法度。",
                    "zhushu": "",
                    "type": 2
                },
                {
                    "paragraph": "“越七日癸酉”",
                    "zhushu": "",
                    "type": 2
                },
                {
                    "paragraph": "正义曰：自此以下至“立于侧阶”，惟“命士须材”是拟供丧用，其余皆是将欲传命布设之事。四坐，王之所处者。器物，国之所宝者。车辂，王之所乘者。陈之所以华国，且以示重顾命。其执兵器立于门内堂阶者，所以备不虞，亦为国家之威仪也。",
                    "zhushu": "",
                    "type": 2
                },
                {
                    "paragraph": "传“䢴伯”至“丧用”",
                    "zhushu": "",
                    "type": 2
                },
                {
                    "paragraph": "正义曰：成王既崩，事皆听于冢宰，自非召公，无由发命，知“伯相”即召公也。王肃云：“召公为二伯，相王室，故曰伯相。”上言“太保命仲桓”，此改言“伯相”者，于此所命事多，非是国相，不得大命诸侯，故改言“伯相”，以见政皆在焉。“于丁卯七日癸酉”，则王乙丑崩，于今已九日矣。于九日始传顾命，不知其所由也。郑玄云：“癸酉，盖大敛之明日也。”郑以大夫已上𣩵敛，皆以死之来日数，天子七日而𣩵，于死日为八日，故以癸酉为𣩵之明日。孔不为传，不必如郑说也。“须”训待也，今所命者皆为丧事，知“命士须材”者，“召公命士致材木，须待以供丧用”，谓椁与明器是丧之杂用也。案士丧礼将葬，筮宅之后，始作椁及明器，此既𣩵即须材木者，以天子礼大，当须预营之。故礼记云：“虞人致百祀之木，可为棺椁者斩之。”是与士礼不同。顾氏亦云：“命士供葬椁之材。”",
                    "zhushu": "",
                    "type": 2
                },
                {
                    "paragraph": "传“狄下”至“所为”",
                    "zhushu": "",
                    "type": 2
                },
                {
                    "paragraph": "正义曰：礼记祭统云：“狄者，乐吏之贱者也。”是贱官有名为狄者，故以狄为下士。丧大记复魄之礼云：“狄人设阶。”是丧事使狄，与此同也。释宫云：“牖户之闲谓之扆。”李巡曰：“谓牖之东、户之西为扆。”郭璞曰：“䆫东户西也。礼云斧扆者，以其所在处名之。”郭璞又云：“礼有斧扆，形如屏风，画为斧文，置于扆地，因名为扆。”是先儒相传“黼扆”者，屏风，画为斧文，在于户牖之闲。考丁记云：“画缋之事，白与黑谓之黼。”是用白黑画屏风，置之于扆地，故名此物为“黼扆”。上文言“出缀衣于庭”，此复设黼扆帷幄帐者，象王平生时所为也。经于四坐之上言“设黼扆、缀衣”，则四坐皆设之。此经所云“狄设”，亦是伯相命狄使设之。不言“命”者，上云“命士”，此蒙“命”文。设四坐及陈宝玉兵器与辂车，各有所司，皆是相命，不言所命之人，从上省文也。",
                    "zhushu": "",
                    "type": 2
                },
                {
                    "paragraph": "“牖闲”至“漆仍几”",
                    "zhushu": "",
                    "type": 2
                },
                {
                    "paragraph": "正义曰：“牖”谓䆫也。“闲”者，䆫东户西，户牖之闲也。周礼司几筵云：“凡大朝觐、大飨射，凡封国、命诸侯，王位设黼扆，扆前南向，设莞筵纷纯，加缫席画纯，加次席黼纯，左右玉几。”彼所设者，即此坐也。又云：“户牖之闲谓之扆。”彼言“扆前”，此言“牖闲”，即“一坐”也。彼言“次席黼纯”，此言“篾席黼纯”，亦一物也。周礼天子之席三重，诸侯之席再重，则此“四坐”所言敷重席者，其席皆敷三重，举其上席而言“重”，知其下更有席也。此牖闲之坐，即是周礼扆前之坐，篾席之下二重，其次是缫席画纯，其下是莞筵纷纯也。此一坐有周礼可据，知其下二席必然。下文“三坐”，礼无其事，以扆前一坐敷三种之席，知下“三坐”必非一种之席敷三重，伹不知其下二重是何席耳。周礼天子左右几，诸侯惟右几，此言“仍几”，则四坐皆左右几也。郑玄云：“左右有几，优至尊也。”",
                    "zhushu": "",
                    "type": 2
                },
                {
                    "paragraph": "传“篾桃”至“之坐”",
                    "zhushu": "",
                    "type": 2
                },
                {
                    "paragraph": "正义曰：此“篾席”与周礼“次席”一也。郑注彼云：“次席，桃枝席，有次列成文。”郑玄不见孔传，亦言是桃枝席，则此席用桃枝之竹，必相传有旧说也。郑注此下则云：“篾，析竹之次青者。”王肃云：“蔑席，纤蒻苹席。”并不知其所据也。考工记云：“白与黑谓之黼。”释器云：“缘谓之纯。”知“黼纯”是白黑杂缯缘之，盖以白缯、黑缯错杂彩以缘之。郑玄注周礼云：“斧谓之黼，其绣白黑彩也，以绛帛为质。”其意以白黑之线缝刾为黼文以缘席，其事或当然也。华是彩之别名，故以为“彩色，用华玉以饰凭几”也。郑玄云：“华玉，五色玉也。”“仍，因也”，释诂文。周礼云：“凡吉事变几，凶事仍几。”礼之于几，有变有仍，故特言“仍几”，以见因生时几不改作也。“此见群臣、觐诸侯之坐”，周礼之文知之。又觐礼天子待诸侯，“设斧扆于户牖之闲，左右几，天子衮𠕤负斧扆”。彼在庙，此在寝为异，其牖闲之坐则同。",
                    "zhushu": "",
                    "type": 2
                },
                {
                    "paragraph": "传“东西”至“之坐”",
                    "zhushu": "",
                    "type": 2
                },
                {
                    "paragraph": "正义曰：“东西厢谓之序”，释宫文。孙炎曰：“堂东西墙，所以别序内外也。”礼注谓蒲席为蒻苹，孔以“底席”为蒻苹，当谓“蒲”为蒲蒻之席也。史游急就篇云：“蒲蒻蔺席。”“蒲蒻”谓此也。王肃云：“厎席，青蒲席也。”郑玄云：“厎，致也，篾纤致席也。”郑谓此“厎席”亦竹席也。凡此重席，非有明文可据，各自以意说耳。“缀”者，连缀诸色，席必以彩为缘，故以“缀”为杂彩也。“贝”者，水虫，取其甲以饰器物。释鱼于“贝”之下云：“余蚳，黄白文。余泉，白黄文。”李巡曰：“贝甲以黄为质，白为文彩，名为余蚳。贝甲以白为质，黄为文彩，名为余泉。”“有文之贝饰几”，谓用此余蚳、余泉之贝饰几也。“此旦夕听事之坐”，郑、王亦以为然。“牖闲”是“见群臣、觐诸侯之坐”，见于周礼。“其东序西向，养国老、飨群臣之坐”者，案燕礼云：“坐于阼阶上，西向。”则养国老及飨与燕礼同。其西序之坐在燕飨坐前，以其旦夕听事，重于燕饮，故西序为“旦夕听事之坐”。夹室之坐在燕飨坐后，又夹室是隐暎之处，又亲属轻于燕飨，故夹室为“亲属私宴之坐”。案朝士职掌治朝之位，王南面，此“西序东向”者，以此诸坐并陈，避牖闲南向觐诸侯之坐故也。王肃说四坐皆与孔同。",
                    "zhushu": "",
                    "type": 2
                },
                {
                    "paragraph": "传“丰莞”至“之坐”",
                    "zhushu": "",
                    "type": 2
                },
                {
                    "paragraph": "正义曰：释草云：“莞，苻蓠。”郭璞曰：“今西方人呼蒲为莞，用之为席也。”又云：“𦸣，鼠莞。”樊光曰：“诗云：‘下莞上簟。’”郭璞曰：“似莞而纤细，今蜀中所出莞席是也。”王肃亦云：“丰席，莞。”郑玄云：“丰席，刮冻竹席。”考工记云：“画缋之事杂五色。”是彩色为画，盖以五彩色画帛以为缘。郑玄云：“似云气，画之为缘。”释器云：“玉谓之雕，金谓之镂，木谓之刻。”是“雕”为刻镂之类，故以“刻镂”解“雕”，盖杂以金玉，刻镂为饰也。",
                    "zhushu": "",
                    "type": 2
                },
                {
                    "paragraph": "传“西厢”至“质饰”",
                    "zhushu": "",
                    "type": 2
                },
                {
                    "paragraph": "正义曰：下传云“西房，西夹坐东。东房，东厢夹室”，然则“房”与“夹室”实同而异名。天子之室有左右房，“房”即室也。以其夹中央之太室，故谓之“夹室”。此坐在西厢夹室之前，故系“夹室”言之。释草云：“笋，竹萌。”孙炎曰：“竹初萌生谓之笋。”是“笋”为蒻竹，取笋竹之皮以为席也。“纷”则组之小别，郑玄周礼注云：“纷如绶，有文而狭者也。”然则纷、绶一物，小大异名，故传以“玄纷”为黑绶。郑于此注云：“以玄组为之缘。”周礼大宗伯云：“以饮食之礼亲宗族兄弟。”郑玄云：“亲者，使之相亲。人君有食宗族饮酒之礼，所以亲之也。”文王世子云：“族食，世降一等。”是天子有与亲属私宴之事。以骨肉情亲，不事华丽，故席几质饰也。",
                    "zhushu": "",
                    "type": 2
                },
                {
                    "paragraph": "传“于东”至“器物”",
                    "zhushu": "",
                    "type": 2
                },
                {
                    "paragraph": "正义曰：此经为下摠目，下复分别言之。“越”训于也，“于”者，于其处所。上云“西序东向，东序西向”，则序旁已有王之坐矣。下句“陈玉”复云“在西序”“在东序”者，明于东西序坐北也。“序”者，墙之别名，其墙南北长，坐北犹有序墙，故言“在西序”“在东序”也。西序二重，东序三重，二序共为列玉五重。又陈先王所宝之器物，河图、大训、贝、鼓、戈、弓，皆是先王之宝器也。",
                    "zhushu": "",
                    "type": 2
                },
                {
                    "paragraph": "传“宝刀”至“二重”",
                    "zhushu": "",
                    "type": 2
                },
                {
                    "paragraph": "正义曰：上言“陈宝”，非宝则不得陈之，故知“赤刀”为宝刀也。谓之“赤刀”者，其刀必有赤处，刀一名削，故名赤刃削也。礼记少仪记执物授人之仪云：“刀授颖，削授拊。”郑玄云：“避用时也。颖，镮也。拊谓把也。”然则刀施镮，削用把，削似小于刀，相对为异，散文则通，故传以“赤刀”为“赤刃削”。吴录称吴人严白虎聚众反，遣弟兴治孙策，策引白削斫虎，兴体动，曰：“我见刃为然。”然则赤刃为赤削，白刃为白削，是削为刀之别名明矣。周礼考工记云：“筑氏为削，合六而成规。”郑注云：“曲刃刀也。”又云：“赤刀者，武王诛纣时刀，赤为饰，周正色。”不知其言何所出也。“大训，虞书典谟”，王肃亦以为然。郑云：“大训谓礼法，先王德教。”皆是以意言耳。“𢎞”训“大”也。“大璧、琬琰之圭为二重”，则“琬、琰共为一重”。周礼典瑞云：“琬圭以治德，琰圭以易行。”则琬、琰别玉而共为重者，盖以其玉形质同，故不别为重也。考工记“琬圭、琰圭皆九寸”，郑玄云：“大璧、大琬、大琰皆度尺二寸者。”孔既不分为二重，亦不知何所据也。",
                    "zhushu": "",
                    "type": 2
                },
                {
                    "paragraph": "传“三玉”至“宝之”",
                    "zhushu": "",
                    "type": 2
                },
                {
                    "paragraph": "正义曰：“三玉为三重”，与上共为五重也。“夷，常”，释诂文。禹贡雍州所贡球、琳、琅玕，知球是雍州所贡也。“常玉、天球”，传不解“常”“天”之义，未审孔意如何。王肃云：“夷玉，东夷之美玉。天球，玉磬也。”亦不解称“天”之意。郑玄云：“大玉，华山之球也。夷玉，东北之珣玕琪也。”“天球”，雍州所贡之玉，色如天者。皆璞，未见琢治，故不以礼器名之。释地云：“东方之美者，有医无闾之珣玗琪焉。”东方实有此玉，郑以“夷玉”为彼玉，未知经意为然否。“河图”，八卦”，是伏牺氏王天下，龙马出河，遂则其文以画八卦，谓之“河图”。当孔之时，必有书为此说也。汉书五行志：“刘歆以为伏牺氏继天而王，受河图，则而画之，八卦是也。”刘歆亦如孔说，是必有书明矣。易系辞云：“古者包牺氏之王天下也，仰则观象于天，俯则观法于地，观鸟兽之文与地之宜，近取诸身，远取诸物，于是始作八卦。”都不言法河图也。而此传言“河图”者，盖易理宽弘，无所不法，直如系辞之言，所法已自多矣，亦何妨更法河图也。且系辞又云：“河出图，洛出书，圣人则之。”若八卦不则河图，余复何所则也。王肃亦云：“河图，八卦也。”璧、玉，人之所贵，是为可宝之物。八卦、典、谟非金玉之类，嫌其非宝，故云“河图及典、谟皆历代传宝之”。此西序、东序各陈四物，皆是临时处置，未必别有他义。下二房各有二物，亦应无别意也。",
                    "zhushu": "",
                    "type": 2
                },
                {
                    "paragraph": "传“胤国”至“坐东”",
                    "zhushu": "",
                    "type": 2
                },
                {
                    "paragraph": "正义曰：以夏有胤侯，知“胤”是国名也。胤是前代之国，舞衣至今犹在，明其所为中法，故常宝之，亦不知舞者之衣是何衣也。大贝必大于余贝，伏生书传云：“散宜生之江淮，取大贝，如大车之渠。”是言大小如车渠也。考工记谓车罔为渠，大小如车罔，其贝形曲如车罔，故比之也。考工记云：“鼓长八尺谓之鼖鼓。”释乐云：“大鼓谓之鼖。”此鼓必有所异。周兴至此未久，当是先代之器，故云“商、周传宝之”。“西序”即是西夹，西夹之前已有南向坐矣。西序亦陈之宝，近在此坐之西，知此“在西房”者，在西夹坐东也。",
                    "zhushu": "",
                    "type": 2
                },
                {
                    "paragraph": "传“兑和”至“夹室”",
                    "zhushu": "",
                    "type": 2
                },
                {
                    "paragraph": "正义曰：戈、弓、竹矢，巧人所作，垂是巧人，知兑和亦占之巧人也。垂，舜共工，舜典文。若不中法，即不足可宝，知“所为皆中法，故亦传宝之”。垂是舜之共，二竹矢盖舜时之物，其兑和之所作，则不知宝来几何世也，故皆言“传宝之”耳。东夹室无坐，故直言“东厢夹室”，陈于夹室之前也。案郑注周礼，宗庙、路寝制如明堂，明堂则五室，此路寝得有东房、西房者，郑志张逸以此问郑，郑答云：“成王崩在镐京，镐京宫室因文、武，更不改作，故同诸侯之制，有左右房也。”孔无明说，或与郑异，路寝之制不必同明堂也。",
                    "zhushu": "",
                    "type": 2
                },
                {
                    "paragraph": "传“大辂”至“南向”",
                    "zhushu": "",
                    "type": 2
                },
                {
                    "paragraph": "正义曰：周礼巾车“掌王之五辂”：玉辂、金辂、象辂、革辂、木辂，是为五辂也。此经所陈四辂，必是周礼五辂之四。“大辂”，辂之最大，故知“大辂，玉辂”也。“缀辂”，系缀于下，必是玉辂之次，故为金辂也。“面前”者，据人在堂上，面向南方，知面前皆南向，谓辕向南也。地道尊右，故玉辂在西，金辂在东。",
                    "zhushu": "",
                    "type": 2
                },
                {
                    "paragraph": "传“先辂”至“顾命”",
                    "zhushu": "",
                    "type": 2
                },
                {
                    "paragraph": "正义曰：此经四辂，两两相配，上言“大辂”“缀辂”，此言“先辂”“次辂”，二者各自以前后为文。五辂金即次之，故言“先辂，象”。其木辂在象辂之下，故云“次辂，木”也。又解四辂之名，“金、玉、象皆以饰车”，三者以饰为之名，木则无饰，故指木为名耳。郑玄周礼注云：“革辂，鞔之以革而漆之。木辂，不鞔以革，漆之而已。”以直漆其木，故以“木”为名。木辂之上，犹有革辂，不以“次辂”为革辂者，礼五辂而此四辂，于五之内必将少一，盖以革辂是兵戎之用，于此不必陈之，故不云革辂，而以木辂为次。马融、王肃皆云：“不陈戎辂者，兵事非常，故不陈之。”孔意或当然也。郑玄以“缀、次是从后之言，二者皆为副贰之车”。先辂是金辂也，缀辂是玉辂之贰，次辂是金辂之贰。不陈象辂、革辂、木辂者，主于朝祀而已。未知孔、郑谁得经旨。“成王𣩵在路寝”下云“二人执惠，立于毕门之内”，“毕门”是路寝之门，知此陈设车辂“皆在路寝门内”也。释宫云：“门侧之堂谓之塾。”孙炎曰：“夹门堂也。”塾前陈车，必以辕向堂，故知“左右塾前皆北面”也。“左墪”者，谓门内之西，“右塾”者，门内之东，故以北面言之为左右。所陈坐位器物，皆以西为上，由王𣩵在西序故也。其执兵宿卫之人，则先东而后西者，以王在东宿卫，敬新王故也。顾氏云：“先辂在左塾之前，在寝门内之西，北面，对玉辂。次辂在右塾之前，在寝门内之东，对金辂也。”凡所陈列，自“狄设黼扆”已下至此，皆象成王生时华国之事，所以重顾命也。郑玄亦云：“陈宝者，方有大事，以华国也。”周礼典路云：“若有大祭祀，则出路。大丧、大宾客亦如之。”是大丧出辂为常礼也。",
                    "zhushu": "",
                    "type": 2
                },
                {
                    "paragraph": "“二人”至“侧阶”",
                    "zhushu": "",
                    "type": 2
                },
                {
                    "paragraph": "正义曰：礼，大夫服𠕤，士服弁也。此所执者，凡有七兵，立于毕门之内及夹两阶立堂下者，服雀弁、綦弁者，皆士也。以其去𣩵远，故使士为之。其在堂上服𠕤者，皆大夫也，以其去𣩵近，皆使大夫为之。“先门，次阶，次堂”，从外向内而叙之也。次东西垂，次侧阶，又从近向远而叙之也。在门者两，守门两厢各一人，故“二人”。在阶者两厢各二人，故“四人”。礼记明堂位三公在中阶之前。考工记“夏后氏世室九阶”，郑玄云：“南面三，三面各二。”郑玄又云：“宗庙及路寝制如明堂。”则路寝南面亦当有三阶矣。此惟四人夹两阶，不守中阶者，“路寝制如明堂”，惟郑玄之说耳。路寝三阶不书，亦未有明文。纵有中阶，中阶无人升降，不须以兵卫之。",
                    "zhushu": "",
                    "type": 2
                },
                {
                    "paragraph": "传“士卫”至“毕门”",
                    "zhushu": "",
                    "type": 2
                },
                {
                    "paragraph": "正义曰：士入庙助祭，乃服雀弁，于此服雀弁者，士卫王𣩵与在庙同，故“雀韦弁”也。郑玄云：“赤黑曰雀，言如雀头色也。雀弁制如𠕤，黑色，伹无藻耳。”然则雀弁所用，当与𠕤同。阮谌三礼图云：“雀弁以三十升布为之。”此传言“雀韦弁”者，盖以周礼司服云：“凡兵事，韦弁服。”此人执兵，宜以韦为之，异于祭服，故言“雀韦弁”。下云“綦弁”，孔言鹿子皮为弁，然则下言𠕤执兵者，不可以韦为𠕤，未知孔意如何。“天子五门”，皐、库、雉、应、路也。下云“王出在应门之内”，出毕门，始至应门之内，知毕门即是路寝之门，一名毕门也。此经所陈七种之兵，惟戈经传多言之，考工记有其形制，其余皆无文。传惟言“惠，三隅矛，锐亦矛也，戣、瞿皆戟属”，不知何所据也。“刘，钺属”者，以“刘”与“钺”相对，故言“属”以似之，而别又不知何以为异。古今兵器名异体殊，此等形制皆不可得而知也。郑玄云：“惠，状盖斜刃，宜芟刈。戈即今之句孑戟。刘盖今镵斧。钺，大斧。戣、瞿盖今三锋矛。锐，矛属。凡此七兵，或施矜，或著柄。周礼戈长六尺六寸，其余未闻长短之数。”王肃惟云“皆兵器之名也”。",
                    "zhushu": "",
                    "type": 2
                },
                {
                    "paragraph": "传“綦文”至“立处”",
                    "zhushu": "",
                    "type": 2
                },
                {
                    "paragraph": "正义曰：郑玄云：“青黑曰綦。”王肃云：“綦，赤黑色。”孔以为“綦文鹿子皮弁”，各以意言，无正文也。大夫则服𠕤，此服弁，知“亦士”也。“堂廉曰戺”，相传为然。廉者，棱也，所立在堂下，近于堂棱。",
                    "zhushu": "",
                    "type": 2
                },
                {
                    "paragraph": "传“𠕤皆”至“前堂”",
                    "zhushu": "",
                    "type": 2
                },
                {
                    "paragraph": "正义曰：周礼司服云：“大夫之服，自玄𠕤而下。”知服𠕤者皆大夫也。郑玄云：“序内半以前曰堂。”谓序内簷下，自室壁至于堂廉，中半以前摠名为“堂”。此立于东堂、西堂者，当在东西厢近阶而立，以备升阶之人也。",
                    "zhushu": "",
                    "type": 2
                },
                {
                    "paragraph": "传“戣瞿”至“阶上”",
                    "zhushu": "",
                    "type": 2
                },
                {
                    "paragraph": "正义曰：释诂云：“疆、界、边、卫、圉，垂也。”则“垂”是远外之名。此经所言，“𠕤”则在堂上，“弁”则在堂下，此二人服𠕤，知在堂上也。堂上而言“东垂”“西垂”，知在堂上之远地。堂之远地当于序外东厢、西厢，必有阶上堂，知此立于东西堂之阶上也。",
                    "zhushu": "",
                    "type": 2
                },
                {
                    "paragraph": "传“锐矛”至“阶上”",
                    "zhushu": "",
                    "type": 2
                },
                {
                    "paragraph": "正义曰：郑、王皆以侧阶为东下阶也，然立于东垂者，已在东下阶上，何由此人复共并立？故传以为“北下阶上”，谓堂北阶，北阶则惟堂北一阶而巳。“侧”犹特也。",
                    "zhushu": "",
                    "type": 2
                },
                {
                    "paragraph": "“王麻”至“𠕋命”",
                    "zhushu": "",
                    "type": 2
                },
                {
                    "paragraph": "正义曰：此将传顾命，布设位次，即上所作法度也。凡诸行礼，皆贱者先置，此必卿、下士、邦君即位既定，然后王始升阶。但以君臣之序，先言王服，困服之下即言升阶，从省文。卿士、邦君无所执事，故直言“即位”而巳。太保、太史、太宗皆执事之人，故别言衣服。各有所职，不得即言升阶，故别言所执，各从升阶为文次也。“卿士”，王臣，故先于邦君。太史乃是太宗之属，而先于太宗者，太史之职掌𠕋书，此礼主以为𠕋命，太史所掌事重，故先言之。",
                    "zhushu": "",
                    "type": 2
                },
                {
                    "paragraph": "传“王及”至“当主”",
                    "zhushu": "",
                    "type": 2
                },
                {
                    "paragraph": "正义曰：礼“绩麻三十升以为𠕤”，故称“麻𠕤”。传嫌麻非吉服，故言“王及群臣皆吉服”也。“王麻𠕤”者，盖衮𠕤也。周礼司服：“享先王则衮𠕤。”此礼授王𠕋命，进酒祭王，且衮是王之上服，于此正王之尊，明其服必衮𠕤也。其卿士、邦君当各以命服，服即助祭之𠕤矣。衮”，郑玄周礼注云：“衮之衣五章，裳四章。”则衮衣之裳非独有黼。言“黼裳”者，以裳之章色黼黻有文，故特取为文。诗采菽之篇言王赐诸侯云“玄衮及黼”，以黼有文，故特言之。郑玄于此注云：“黼裳者，𠕤服有文者也。”是言贵文，故称之。礼，君升阼阶，此用西阶升者，以未受顾命，不敢当主也。",
                    "zhushu": "",
                    "type": 2
                },
                {
                    "paragraph": "传“公卿”至“色玄”",
                    "zhushu": "",
                    "type": 2
                },
                {
                    "paragraph": "正义曰：“卿士”，卿之有事者，公则卿兼之。此行大礼，大夫亦与焉。略举“卿士”为文，公与大夫必在，故传言“公卿大夫及诸侯皆同服”，言同服吉服，此“亦庙中之礼”也。言其如助祭，各服其𠕤服也。礼无“蚁裳”，今云“蚁”者，裳之名也。“蚁”者，蚍蜉虫也，此虫色黑，知蚁裳色玄，以色玄如蚁，故以蚁名之。礼祭服皆玄衣纁裳，此独云玄裳者，卿士、邦君于此无事，不可全与祭同，改其裳以示变于常也。太保、太史有所主者，则纯如祭服，暂从吉也。“入即位”者，郑玄云：“卿西面，诸侯北面。”郑玄惟据经“卿士、邦君”言之，其公亦北面，孤东面也。",
                    "zhushu": "",
                    "type": 2
                },
                {
                    "paragraph": "传“执事”至“宗伯”",
                    "zhushu": "",
                    "type": 2
                },
                {
                    "paragraph": "正义曰：此三官者皆执事，俱“彤裳”，而言“各异裳”者，各自异于卿士、邦君也。“彤”，赤也。礼，祭服纁裳，纁是赤色之浅者，故以“彤”为纁，言是常祭服也。“太宗”与下文“上宗”一人，即宗伯之卿也。",
                    "zhushu": "",
                    "type": 2
                },
                {
                    "paragraph": "传“大圭”至“不嫌”",
                    "zhushu": "",
                    "type": 2
                },
                {
                    "paragraph": "正义曰：考工记玉人云：“镇圭尺有二寸，天子守之。”镇圭，圭之大者。“介”训大也，故知是彼镇圭。天子之所守，故奉之以奠康王所位，以明正位为天子也。礼又有“大圭长三尺”，知“介圭”非彼三尺圭者，典瑞云：“王搢大圭，执镇圭，以朝日。”玉人云：“大圭长三尺，天子服之。”彼搢于绅带，是天子之笏，不是天子所守，故知非彼三尺之大圭也。“上宗奉同、瑁”，则下文云天子“受同、瑁”，太保必奠于位。其奉介圭，下文不言“受介圭”者，以同、瑁并在手中，故不得执之，太保必奠于其位，但文不见耳。礼于奠爵无名“同”者，但下文祭酢皆用同奉酒，知“同”是酒爵之名也。玉人云：“天子执冒四寸，以朝诸侯。”郑玄注云：“名玉曰冒者，言德能覆盖天下也。四寸者，方，以尊接卑，以小为贵。”礼，天子所以执瑁者，诸侯即位，天子赐之以命圭。圭头邪锐，其瑁当下邪刻之，其刻阔狭长短如圭头。诸侯来朝，执圭以授天子，天子以冒之刻处瑁彼圭头，若大小相当，则是本所赐。其或不同，则圭是伪作，知诸侯信与不信。故天子执瑁，所以冒诸侯之圭，以齐瑞信，犹今之合符。然经传惟言圭之长短，不言阔狭。瑁方四寸，容彼圭头，则圭头之阔无四寸也。天子以一瑁冒天下之圭，则公、侯、伯之圭阔狭等也。此𤦛惟冒圭耳，不得冒璧。璧亦称瑞，不知所以齐信，未得而闻之也。“阼阶”者，东阶也。谓之“阼”者，郑玄士冠礼注云：“阼，犹酢也。东阶所以答酢宾客。”是其义也。礼，凶事设洗于西阶西南，吉事设洗于东阶东南。此太保、上宗皆行吉事，盥洗在东，故用阼阶升，由便，以卑不嫌为主人也。郑玄云：“上宗犹太宗，变其文者，宗伯之长，太宗伯一人，与小宗伯二人，凡三人，使其上二人也，一人奉同，一人奉瑁。”传无明解，当同于郑也。",
                    "zhushu": "",
                    "type": 2
                },
                {
                    "paragraph": "传“太史”至“同阶”",
                    "zhushu": "",
                    "type": 2
                },
                {
                    "paragraph": "正义曰：训“御”为进，太史持策书顾命，欲以进王，故与王同升西阶。郑玄云：“御犹向也。王此时王立宾阶上少东，太史东面，于𣩵西南而读策书，以命王嗣位之事。”孔虽以“御”为进，其意当如郑言，不言王面北可知也。篇以“顾命”为名，指上文为言，顾命策书，禀王之意为言，亦是顾命之事，故传言“策书”“顾命”。",
                    "zhushu": "",
                    "type": 2
                },
                {
                    "paragraph": "“曰皇”至“光训”",
                    "zhushu": "",
                    "type": 2
                },
                {
                    "paragraph": "正义曰：此即丁卯命作之𠕋书也。诰康王曰：“大君成王病困之时，凭玉几，所道称扬将终之教命，命汝继嗣其道，代为民主。用是道以临君周邦，率群臣循大法，用和道和天下，用对扬圣祖文、武之大教。”叙成王之意，言成王命汝如此也。",
                    "zhushu": "",
                    "type": 2
                },
                {
                    "paragraph": "传“𠕋命”至“托戒”",
                    "zhushu": "",
                    "type": 2
                },
                {
                    "paragraph": "正义曰：言“凭玉几所道”，以示不凭玉几则不能言，所以感动康王，令其哀而听之，不敢忽也。以“训”为道，命汝继嗣其道，继父道为天下之主，言所任者重，因以托戒也。",
                    "zhushu": "",
                    "type": 2
                },
                {
                    "paragraph": "传“用是”至“大法”",
                    "zhushu": "",
                    "type": 2
                },
                {
                    "paragraph": "正义曰：“卞”之为法，无正训也。告以为法之道，令率群臣循之，明所循者法也，故以“大卞”为大法。王肃亦同也。",
                    "zhushu": "",
                    "type": 2
                },
                {
                    "paragraph": "“乃受”至“降收”",
                    "zhushu": "",
                    "type": 2
                },
                {
                    "paragraph": "正义曰：王受𠕋命之时，立于西阶上少东，北面。太史于柩西南，东面，读策书。读册既讫，王再拜。上宗于王西南，北面奉同、瑁以授王。王一手受同，一手受瑁。王又以瑁授宗人。王乃执同就樽于两楹之闲酌酒，乃于𣩵东西面立，三进于神坐前，祭神如前祭。凡前祭酒，酹地而奠爵讫，复位，再拜。王又于樽所别以同酌酒，祭神如前，复三祭，故云“三宿，三祭，三咤”。然后酌福酒以授王，上宗赞王曰：“飨福酒。”王再拜，受酒，跪而祭，先哜至齿，兴，再拜。太保受同，降自东阶，反于篚。又盥以异同，执璋升自东阶，适樽所酌酒，至𣩵东，西面报祭之。欲祭之时，授宗人同，拜白王柩云：“已传顾命讫。”王则答拜。拜柩，尊所受命。太保乃于宗人处受同，祭柩如王礼，但一祭而已。祭讫，乃受福。祝酌同以授太保，宗人赞太保曰：“飨福酒。”太保再拜，受同，亦祭先而哜至齿，兴，再拜讫，于所居位授宗人同。太保更拜，白柩以事毕。王又答拜。拜柩，敬所白。王与太保降阶而下堂，有司于是收彻器物。",
                    "zhushu": "",
                    "type": 2
                },
                {
                    "paragraph": "传“王受”至“顾命”",
                    "zhushu": "",
                    "type": 2
                },
                {
                    "paragraph": "正义曰：天子执瑁，故“受瑁为主”。“同”是酒器，故“受同以祭”。郑玄云：“王既对神，则一手受同，一手受瑁。”然既受之后，王受同而祭，则瑁以授人。“礼成于三，酌者实三爵于王”，当是实三爵而续送。三祭各用一同，非一同而三反也。释诂云：“肃，进也。”“宿”即肃也，故以宿爵而续送。祭各用一同为一进。“三宿”谓三进爵，从立处而三进至神所也。“三祭酒”，三酹酒于神坐也。“𣫭一酹酒，则一奠爵”，三奠爵于地也。为此祭者，告神言已，已受群臣所传顾命，白神使知也。经典无此“咤”字，“咤”为奠爵，传记无文，正以既祭必当奠爵，既言“三祭”，知“三宅”为“三奠爵”也。王肃亦以“咤”为奠爵。郑玄云：“徐行前曰肃，却行曰咤。王徐行前三祭，又三却，复本位。”与孔异也。",
                    "zhushu": "",
                    "type": 2
                },
                {
                    "paragraph": "传“祭必”至“福酒”",
                    "zhushu": "",
                    "type": 2
                },
                {
                    "paragraph": "正义曰：礼于祭末必饮神之酒，受神之福。其大祭则有受嘏之福。礼特牲、少牢主人受嘏福，是受神之福也。其告祭小祀，则不得备仪，直饮酒而已。此非大祭，故于王三奠爵讫，上宗以同酌酒进王，赞王曰：“飨福酒也。”王取同哜之，乃以同授太保也。",
                    "zhushu": "",
                    "type": 2
                },
                {
                    "paragraph": "传“受王”至“于篚”",
                    "zhushu": "",
                    "type": 2
                },
                {
                    "paragraph": "正义曰：上宗赞王以飨福酒也，即云“太保受同”，明是“受王所飨同”也。祭祀饮酒之礼，爵未用皆实于篚，既饮皆反于篚，知此“下堂反于篚”也。",
                    "zhushu": "",
                    "type": 2
                },
                {
                    "paragraph": "传“太保”至“曰酢”",
                    "zhushu": "",
                    "type": 2
                },
                {
                    "paragraph": "正义曰：祭祀以变为敬，不可即用王同，故太保以盥手更洗异同，实酒于同中，乃秉璋以酢祭。于王祭后更复报祭，犹如正祭大礼之亚献也。周礼典瑞云：“四圭有邸以祀天，两圭有邸以祀地，圭璧以祀日月，璋邸射以祀山川。”从上而下，递减其半，知“半圭曰璋”。祭统云：“君执圭瓉，太宗执璋瓉。”谓亚献用璋瓉，此非正祭，亦是亚献之类，故亦执璋。若助祭，公、侯、伯、子、男自得执圭璧也。秉璋以酢是报祭之事，王已祭，太保又报祭也。“酢”训报也，故“报祭曰酢”。饮酒之礼称“献酢”者，亦是报之义也。",
                    "zhushu": "",
                    "type": 2
                },
                {
                    "paragraph": "传“宗人”至“受命”",
                    "zhushu": "",
                    "type": 2
                },
                {
                    "paragraph": "正义曰：“上宗”为大宗伯，知“宗人”为小宗伯也。太保所以拜者，白成王言已，已传顾命讫也。将欲拜，故先授宗人同。拜者，自为拜神，不拜康王，但白神言已传顾命之事，先告王已受顾命。王答拜者，尊所受之命，亦告神使知，故答拜也。王既祭，则奠同于地，太保不敢奠于地，故以同授宗人，然后拜也。太保既酢祭而拜，则王之奠爵、𣫭奠必拜。于王祭不言“拜”者，祭酒必拜，乃是常礼。于王不言“拜”，于太保言“拜”者，足以见王拜也。",
                    "zhushu": "",
                    "type": 2
                },
                {
                    "paragraph": "传“太保”至“相备”",
                    "zhushu": "",
                    "type": 2
                },
                {
                    "paragraph": "正义曰：“太保受同”者，谓太保既拜之后，于宗人边受前所授之同，而进以祭神。既祭神之后，遂更受福酒，哜以至齿。礼之通例，啐入口，是哜至于齿，示饮而实不饮也。太保报王之祭事与王祭礼同，而史录其事，二文不等，故传辨其意。于太保言“哜至齿”，则王飨福酒亦哜至齿也。于王言“上宗曰飨”，则太保亦应有宗人曰“飨”。二文不同，互见以相备。",
                    "zhushu": "",
                    "type": 2
                },
                {
                    "paragraph": "传“太保”至“所白”",
                    "zhushu": "",
                    "type": 2
                },
                {
                    "paragraph": "正义曰：“宅”训居也，太保居其所，于受福酒之处，足不移，为将拜，故授宗人同。祭祀既毕而更拜者，白成王以事毕也。既拜，白成王以传顾命事毕，则王受顾命亦毕，王答拜，敬所白也。“诸侯出庙门侯”正义曰：“庙门”谓路寝门也。出门待王后命，即作后篇。后篇云“二伯率诸侯入应门”，则诸侯之出应门之外，非出庙门而已。以其在庙行事，事毕出于庙门，不言出庙门即止也。",
                    "zhushu": ""
                }
            ]
        },
        {
            "name": "周书康王之诰第二十五",
            "paragraphs": [
                {
                    "paragraph": "周书康王之诰第二十五",
                    "zhushu": ""
                },
                {
                    "paragraph": "“康王之诰”",
                    "zhushu": "",
                    "type": 2
                },
                {
                    "paragraph": "正义曰：康王既受顾命，主天子之位，群臣进戒于王，王遂报诰诸侯。史叙其事，作康王之诰。伏生以此篇合于顾命，共为一篇，后人知其不可，分而为二。马、郑、王本此篇自“髙祖寡命”已上内于顾命之篇，“王若曰”以下始为康王之诰。诸侯告王，王报诰诸侯，而使告报异篇，失其义也。",
                    "zhushu": "",
                    "type": 2
                },
                {
                    "paragraph": "“王出”至“答拜”",
                    "zhushu": "",
                    "type": 2
                },
                {
                    "paragraph": "正义曰：此叙诸侯见新王之事。王出毕门，在应门之内，立于中庭。太保召公为西伯，率西方诸侯入应门左，立于门内之西厢也。太师毕公为东伯，率东方诸侯入应门右，立于门内之东厢也。诸侯皆布陈一乘四匹之黄马朱鬛，以为见新王之庭实。诸侯为王之宾，共使一人少前进，举奉圭兼币之辞，言曰：“一二天子之臣，在外为蕃卫者，敢执土壤所有，奠之于庭。”既为此言，乃皆再拜稽首，用尽礼致敬，以正王为天子也。康王先为太子，以义嗣先人明德，不以在丧为嫌，答诸侯之拜，以示受其圭币，与之为主也。",
                    "zhushu": "",
                    "type": 2
                },
                {
                    "paragraph": "传“出毕”至“南面”",
                    "zhushu": "",
                    "type": 2
                },
                {
                    "paragraph": "正义曰：出在门内，不言“王坐”，诸侯既拜，王即答拜，复不言“兴”，知立庭中南面也。",
                    "zhushu": "",
                    "type": 2
                },
                {
                    "paragraph": "传“二公”至“北面”",
                    "zhushu": "",
                    "type": 2
                },
                {
                    "paragraph": "正义曰：二公率领诸侯，知其“为二伯，各率其所掌诸侯”，曲礼所谓“职方”者，此之义也。王肃云：“毕公代周公为东伯，故率东方诸侯。”然则“毕公”是太师也。当“太师”之名在“太保”之上，此先言“太保”者，于时太保领冢宰，相王室，任重，故先言“西方”。若使东伯任重，亦当先言“东方”。北面，以东为右，西为左，入左入右，随其方为位，嫌东西相向，故云“皆北面”。将拜王，明“北面”也。",
                    "zhushu": "",
                    "type": 2
                },
                {
                    "paragraph": "传“诸侯”至“庭实”",
                    "zhushu": "",
                    "type": 2
                },
                {
                    "paragraph": "正义曰：诸侯朝见天子，必献国之所有，以表忠敬之心。故“诸侯皆陈四黄马朱鬛以为庭实”，言实之于王庭也。四马曰“乘”，言“乘黄”，正是马色黄矣。“黄”下言“朱”，“朱”非马色。定十年左传云：“宋公子地有白马四，公嬖向魋，魋欲之。公取而朱其尾、鬛以与之。”是古人贵朱鬛，知“朱”者，朱其尾鬛也。于时诸侯其数必众，众国皆陈四马，则非王庭所容，诸侯各有所献，必当少陈之也。案周礼小行人云：“合六币，圭以马，璋以皮，壁以帛，琮以锦，琥以绣，璜以黼。此六物者，以和诸侯之好。”郑玄云：“六币，所以享也。五等诸侯享天子用璧，享后用琮。用圭璋者，二王之后也。”如郑彼言，则诸侯之享天子，惟二王之后用马。此云皆陈马者，下云“奉圭兼币”，币即马是也。圭是文马之物，郑云“此币圭以马”，盖举王者之后以言耳。诸侯当璧以帛，亦有庭实。然则此陈马者，是二王之后享王物也。独取此物以摠表诸侯之意，故云“诸侯皆陈马也”。圭亦享王之物，下言“奉圭”，此不陈圭者，圭奉以文命，不陈之也。案觐礼诸侯享天子，“马卓上，九马随之”。此用乘黄者，因丧礼而行朝，故略之。",
                    "zhushu": "",
                    "type": 2
                },
                {
                    "paragraph": "传“宾诸”至“奠贽”",
                    "zhushu": "",
                    "type": 2
                },
                {
                    "paragraph": "正义曰：天子于诸侯有不纯臣之义，故以诸侯为宾。“称”训举也，举奉圭兼币之辞，以圭币奉王而为之作辞。辞出一人之口，而言“一二”者，见诸侯同为此意，意非一人也。郑玄云：“释辞者一人，其余奠币，拜者稽首而已”是也。言“卫”者，诸侯之在四方，皆为天子蕃卫，故曰“臣卫”。此时成王始崩，即得有诸侯在京师者，来朝而遇国丧，遂因见新王也。诸侯享天子，其物甚众，非徒圭马而已，皆是土地所有，故云“敢执壤地所出而奠贽”也。然“举奉圭兼币”，乃是享礼。凡享礼，则𣫭一国事毕，乃更余国复入，其朝则侯氏摠入，故郑玄注曲礼云：“春受贽于朝，受享于庙。”是“朝”与“享”别。此既诸侯摠入，而得有庭实享礼者，以新朝嗣王，因行享礼，故郑注云“朝兼享礼”也，与常礼不同。",
                    "zhushu": "",
                    "type": 2
                },
                {
                    "paragraph": "传“诸侯”至“其币”",
                    "zhushu": "",
                    "type": 2
                },
                {
                    "paragraph": "正义曰：周礼太祝“辨九拜，一曰稽首”，施之于极尊，故为“尽礼”也。“义嗣德”三字，史原王答拜之意也。康王先是太子，以义继先人明德，今为天子，无所嫌，故答其拜，受其币，自许与诸侯为主也。",
                    "zhushu": "",
                    "type": 2
                },
                {
                    "paragraph": "“太保”至“寡命”",
                    "zhushu": "",
                    "type": 2
                },
                {
                    "paragraph": "正义曰：太保召公与司徒芮伯皆共诸侯并进，相顾而揖，乃并再拜稽首，起而言曰：“敢告天子，大天改大国殷之王命，诛杀殷纣。惟周家文王、武正，大受大道而顺之，能忧我西土之民，以此王有天下。惟我周家新升王位，当尽和天下赏罚，戡定其为王之功用，布遗后人之美，将使施及子孙，无有穷尽之期。今王新即王位，其敬之哉。当张大我之六师，令国常强盛，无令倾坏我髙祖寡有之命。”戒王使继先王之业也。",
                    "zhushu": "",
                    "type": 2
                },
                {
                    "paragraph": "传“冢宰”至“见外”",
                    "zhushu": "",
                    "type": 2
                },
                {
                    "paragraph": "正义曰：召公为冢宰，芮伯为司徒，司徒位次冢宰，故言“太保与芮伯咸进”。芮伯已下，共告群臣诸侯并皆进也。“相揖”者，揖之使俱进也。太保揖群臣，群臣又报揖太保，故言“相揖”。动足然后相揖，故“相揖”之文在“咸进”之下。",
                    "zhushu": "",
                    "type": 2
                },
                {
                    "paragraph": "传“言文”至“所起”",
                    "zhushu": "",
                    "type": 2
                },
                {
                    "paragraph": "正义曰：“羑”声近猷，故训之为道。王肃云：“羑，道也。”文、武所忧，非忧西土而已，特言“能忧西土之民”，本其初起于西土故也。",
                    "zhushu": "",
                    "type": 2
                },
                {
                    "paragraph": "传“言当”至“教命”",
                    "zhushu": "",
                    "type": 2
                },
                {
                    "paragraph": "正义曰：“皇”训大也，国之大事在于强兵，故令张大六师之众。“髙德之祖”，谓文王也。王肃云：“美文王少有及之，故曰“寡有”也。”",
                    "zhushu": "",
                    "type": 2
                },
                {
                    "paragraph": "“王若”至“子羞”",
                    "zhushu": "",
                    "type": 2
                },
                {
                    "paragraph": "正义曰：群臣诸侯既进戒王，王顺其戒，呼而告之曰：“众邦在侯、甸、男、卫诸服内之国君，惟我一人钊报诰卿士群公，昔先君文王、武王，其道甚大，政化平美，专以美道教化，不务咎恶于人，致行至美中正诚信之道，用是显明于天下。”言圣道博洽也。“文、武既圣，时臣亦贤，则亦有如熊如罴之勇士，不二心之忠臣，共安治王家。以君圣臣良之故，用能受端直之命于上天。犬天用顺其道，付与四方之国，使文、武受此诸国，王有天下”。言文、武得贤臣之力也。“文、武以得臣力之故，乃施政命，封立贤臣为诸侯者，树之以为蕃屏，令屏卫在我后之人”。先王所立诸侯，即今诸侯之祖，故举先世之事以告今之诸侯。“今我一二伯父，庶几相与顾念文、武之道，安汝先公之用，臣服于先王之道而法循之。亦当以忠诚辅我天子。虽汝身在外土为国君，汝心常当无有不在王室，当各用心奉忧其所行顺道，无自荒怠，以遗我稚子之羞辱”。“稚子”，康王自谓。戒令匡弼已也。",
                    "zhushu": "",
                    "type": 2
                },
                {
                    "paragraph": "传“顺其”至“见内”",
                    "zhushu": "",
                    "type": 2
                },
                {
                    "paragraph": "正义曰：群臣戒王使勤，王又戒之使辅已，是顺其事而告之也。上文太保、芮伯进言，不言诸侯，以内见外。此王告庶邦，不言朝臣，以外见内，欲令互相备也。周制六服，此惟四服，不言采、要者，略举其事，犹武成云“甸、侯、卫骏奔走”，亦略举之矣。",
                    "zhushu": "",
                    "type": 2
                },
                {
                    "paragraph": "“予一人钊”",
                    "zhushu": "",
                    "type": 2
                },
                {
                    "paragraph": "正义曰：礼，天子自称予一人，不言名。此王自称名者，新即王位，谦也。",
                    "zhushu": "",
                    "type": 2
                },
                {
                    "paragraph": "传“言先”至“咎恶”",
                    "zhushu": "",
                    "type": 2
                },
                {
                    "paragraph": "正义曰：孔以“富”为美，故云“政化平美，不务咎恶于人”。言哀矜下民，不用刑罚。王肃云：“文、武道大，天下以平，万民以富是也。”",
                    "zhushu": "",
                    "type": 2
                },
                {
                    "paragraph": "传“致行”至“德洽”",
                    "zhushu": "",
                    "type": 2
                },
                {
                    "paragraph": "正义曰：孔以“齐”为中，致行中正诚信之道。王肃云：“立大中之道也。”传“天子”至“循之”正义曰：觐礼言天子呼诸侯之礼云：“同姓大国则曰伯父，其异姓则曰伯舅。同姓小邦则曰叔父，其异姓则曰叔舅。”计此时诸侯多矣，独云“伯父”，举同姓大国言之也。诸侯先公以臣道服于先王，其事有法，故令安汝先公之用臣，服于先王，以臣之道而法循之。",
                    "zhushu": "",
                    "type": 2
                },
                {
                    "paragraph": "传“言虽”至“诸侯”",
                    "zhushu": "",
                    "type": 2
                },
                {
                    "paragraph": "正义曰：王之此诰并告群臣诸侯，但互相发见，其言不备。言“先王有熊罴之士”，励朝臣使用力如先世之臣也。此言“汝身在外土，心念王室”，督诸侯使然。",
                    "zhushu": "",
                    "type": 2
                },
                {
                    "paragraph": "“群公”至“丧服”",
                    "zhushu": "",
                    "type": 2
                },
                {
                    "paragraph": "正义曰：“群公”摠谓朝臣与诸侯也。郑玄云：“群公主为诸侯与王之三公，诸臣亦在焉。”王释冕，反丧服，朝臣诸侯亦反丧服。礼丧服篇：“臣为君，诸侯为天子，皆斩衰。”",
                    "zhushu": ""
                }
            ]
        },
        {
            "name": "周书毕命第二十六",
            "paragraphs": [
                {
                    "paragraph": "周书毕命第二十六",
                    "zhushu": ""
                },
                {
                    "paragraph": "“康王”至“毕命”",
                    "zhushu": "",
                    "type": 2
                },
                {
                    "paragraph": "正义曰：康王命史官作册书命毕公，使毕公分别民之居里。今善恶有异于成周之邑，成定东周之郊境。史叙其事，作毕命。",
                    "zhushu": "",
                    "type": 2
                },
                {
                    "paragraph": "传“命为”至“毕公”",
                    "zhushu": "",
                    "type": 2
                },
                {
                    "paragraph": "正义曰：周礼内史云：“凡命诸侯及孤卿大夫，则策命之。”此云“命作𠕋”者，命内史为𠕋书以命毕公，故云“以𠕋命毕公”。",
                    "zhushu": "",
                    "type": 2
                },
                {
                    "paragraph": "传“分别”至“保护”",
                    "zhushu": "",
                    "type": 2
                },
                {
                    "paragraph": "正义曰：殷之顽民迁居此邑，历世化之，已得纯善，恐其变改，故更命毕公分别民之居里，异其善恶，即经所云“旌别淑慝，表厥宅里。彰善瘅恶，树之风声。殊厥井疆，㑭克畏慕”皆是也。“分”者，令其善恶分别，使恶者慕善，非分别其处，使之异居也。此邑本名成周，欲以成就周道，民不纯善，则是未成，故命毕公教之。“成定东周郊境”，即经“申画郊圻，慎固封守”，是其使有保护。",
                    "zhushu": "",
                    "type": 2
                },
                {
                    "paragraph": "“惟十”至“东郊”",
                    "zhushu": "",
                    "type": 2
                },
                {
                    "paragraph": "正义曰：惟康王即位十有二年，六月三日庚午，月光朏然而明也。于朏后三日壬申，王早朝，行从宗周镐京至于丰邑，就文王之庙。以成周之民众命太师毕公，使安理东郊之民，今得其所。",
                    "zhushu": "",
                    "type": 2
                },
                {
                    "paragraph": "传“康王”至“庚午”",
                    "zhushu": "",
                    "type": 2
                },
                {
                    "paragraph": "正义曰：汉初不得此篇，有伪作其书以代之者。汉书律历志云：“康王十二年六月戊辰朔，三日庚午，故毕命丰刑曰：“惟十有二年六月庚午朏，王命作策书丰刑。”此伪作者传闻旧语，得其年月，不得以下之辞，妄言作丰刑耳。亦不知丰刑之言何所道也。郑玄云：“今其逸篇有𠕋命霍侯之事，不同与此序相应，非也。”郑玄所见又似异于丰刑，皆妄作也。说文云：“朏，月未盛之明也。”此日未有事，而记此“庚午朏”者，为下言“壬申”张本，犹如记朔望与生魄、死魄然也。",
                    "zhushu": "",
                    "type": 2
                },
                {
                    "paragraph": "“王若”至“仰成”",
                    "zhushu": "",
                    "type": 2
                },
                {
                    "paragraph": "正义曰：康王顺其事，叹而呼毕公曰：“呜呼。父师，惟文王、武王布大德于天下，用此能受殷之王命，代殷为天子。惟周公佐助先王，安定其家，慎彼殷之顽民，恐其或有叛逆，故迁于洛邑，令之比近王室，用使化其教训。自尔已来，既历三纪，人世既变，风谷亦移，四方无可度之事，我天子一人用是而得安宁。但天道有上下交接之义，政教有用俗改更之理，今日虽善，或变为恶，若不善其善，则民无所劝慕。更须选贤教之，举善劝之，宜此任者，莫先于公。惟公勉力行德，能勤小事，辅佐四世，正色率下，无有不敬仰师法公言者。公之善功多于先王，我小子垂衣拱手，仰公成理，将欲任之，故盛称其德也。”",
                    "zhushu": "",
                    "type": 2
                },
                {
                    "paragraph": "传“王顺”至“王命”",
                    "zhushu": "",
                    "type": 2
                },
                {
                    "paragraph": "正义曰：毕公代周公为太师，故王呼为“父师”。率东方诸侯，是为“东伯”也。盖君陈卒，命之使代君陈也。",
                    "zhushu": "",
                    "type": 2
                },
                {
                    "paragraph": "传“言周”至“其家”",
                    "zhushu": "",
                    "type": 2
                },
                {
                    "paragraph": "正义曰：释诂云：“左、右，助也。”言周公助先王安定其家。伐殷之时，周公已有其功，复能迁殷顽民，言其功之多也。",
                    "zhushu": "",
                    "type": 2
                },
                {
                    "paragraph": "传“言殷”至“曰世”",
                    "zhushu": "",
                    "type": 2
                },
                {
                    "paragraph": "正义曰：周公以摄政七年营成周，成王元年迁殷顽民，成王在位之年虽未知，其实当在三十左右，至今应三十六年，是殷民迁周已历三纪。十一年者，天之大数，岁星、太岁皆十二年而一周天，故“十二年曰纪”。父子易人为世，大禹谟云：“赏延于世。”谓缘父及子也。",
                    "zhushu": "",
                    "type": 2
                },
                {
                    "paragraph": "传“天道”至“劝慕”",
                    "zhushu": "",
                    "type": 2
                },
                {
                    "paragraph": "正义曰：天气下降，地气上腾，而有寒暑生焉。刑新国用轻典，刑乱国用重典，轻重随俗，而有宽猛异焉。天道有上下交接之义，故寒暑易节。政教有用俗改更之理，故宽猛相济。天道有寒暑递来，政教以宽猛相济。民之风俗，善恶无常，或善变为恶，或恶变为善，不可以其既善，谓善必不变。民之俗善，须以善养之，令善遂不变。人之俗有不善，当以善法御之，使变而为善。若乃不善其善，则下民无所劝慕。民无所慕，则变为恶矣。殷民今虽已善，更当以善教之，欲以屈毕公之意。",
                    "zhushu": "",
                    "type": 2
                },
                {
                    "paragraph": "传“言公”至“师法”",
                    "zhushu": "",
                    "type": 2
                },
                {
                    "paragraph": "正义曰：小物犹小事也，能勤小事，则大事必能勤矣，故举能勤小事以为毕公之善。释诂云：“亮，佐也。”晋语说文王之事云：“询于八虞，访于辛、尹，重之以周、召、毕、荣。”则毕公于文王之世已为大臣，是“辅佐文、武、成、康四世为公卿”也。“正色”谓严其颜色，不惰慢，不阿谄，以此率下，下民无不敬仰师法之。",
                    "zhushu": "",
                    "type": 2
                },
                {
                    "paragraph": "传“公之”至“子孙”",
                    "zhushu": "",
                    "type": 2
                },
                {
                    "paragraph": "正义曰：先王之功，无由可及，言公之善功，多大先人之美，方欲委之以事。盛言之，重其功美矣。",
                    "zhushu": "",
                    "type": 2
                },
                {
                    "paragraph": "“王曰”至“念哉”",
                    "zhushu": "",
                    "type": 2
                },
                {
                    "paragraph": "正义曰：王更叹而呼毕公曰：“呜呼。父师，今日我敬命公以周公所为之事，公其往为之哉。公往至彼，当识别善之与恶，表异其善者所居之里，彰明其为善，病其为恶。其为善之人，当立其善风，扬其善声。其有不循道教之常者，则殊其井田疆界，使之能畏为恶之祸，慕为善之福。更重画郊圻境界，谨慎牢固其封疆守备，以安彼四海之内。为政贵在有常，言辞尚其体实要约，当不惟好其奇异。商之旧俗，靡靡然好相随顺，利口辩捷，阿谀顺旨者，惟以为贤，余风至今未绝，公其念绝之哉。”戒毕公以治殷民之法。",
                    "zhushu": "",
                    "type": 2
                },
                {
                    "paragraph": "传“言当”至“善声”",
                    "zhushu": "",
                    "type": 2
                },
                {
                    "paragraph": "正义曰：旌旗所以表识贵贱，故传以“旌”为识。“淑”，善也。“慝”，恶也。言当识别顽民之善恶，知其善者，表异其所居之里，若今孝子、顺孙、义夫、节妇表其门闾者也。表其善者，则恶者自见。明其为善，当襃赏之。病其为恶，当罪罚之。其有善人，立其善风，令邑里使放傚之。扬其善声，告之疏远，使闻知之。",
                    "zhushu": "",
                    "type": 2
                },
                {
                    "paragraph": "传“其不”至“沮劝”",
                    "zhushu": "",
                    "type": 2
                },
                {
                    "paragraph": "正义曰：孟子云：“方里为井，井九百𠭇，使民死徙无出郷，郷田同井，出入相友，守望相助，疾病相扶持，则百姓亲睦。”然则先王制之为井田也，欲使民相亲爱，生相佐助，死相𣩵葬。不循道教之常者，其人不可亲近，与善民杂居，或染善为恶，故殊其井田居界，令民不与来往。犹今下民有大罪过不肯服者，则𢷤出族党之外，吉凶不与交通，此之义也。亦既殊其井田，必当思自改悔，使其能畏为恶之祸，慕为善之福，所以沮止为恶者，劝勉为善者。",
                    "zhushu": "",
                    "type": 2
                },
                {
                    "paragraph": "传“郊圻”至“安矣”",
                    "zhushu": "",
                    "type": 2
                },
                {
                    "paragraph": "正义曰：“郊圻”谓邑之境界。境界虽旧有规画，而年世久远，或相侵夺，当重分明画之，以防后相侵犯。虽举邑之郊境为言，其民田疆畔亦令更重画之，不然何以得“殊其井疆”也。王城之立四郊，以为京师屏障，预备不虞，又当谨慎牢固封疆之守备，以安四海之内。此是王之近郊，牢设守备，惟可以安京师耳。而云“安四海”者，京师安则四海安矣。",
                    "zhushu": "",
                    "type": 2
                },
                {
                    "paragraph": "传“纣以”至“绝之”",
                    "zhushu": "",
                    "type": 2
                },
                {
                    "paragraph": "正义曰：韩宣子称“纣使师延作靡靡之乐”。“靡靡”者，相随顺之意。纣之为人，拒谏饰非，恶闻其短，惟以靡靡相随顺，利口捷给，能随从上意者，以之为贤。商人效之，遂成风俗，由此所以覆亡国家。殷民利口余风至今不绝，公其念绝之，欲令其变恶俗也。",
                    "zhushu": "",
                    "type": 2
                },
                {
                    "paragraph": "“我闻”至“共训”",
                    "zhushu": "",
                    "type": 2
                },
                {
                    "paragraph": "正义曰：我闻古人言曰：“世有禄位之家，恃富骄恣，少能用礼，以放荡之心陵邈有德之士。如此者，实悖乱天道。敝俗相化，奢侈华丽，虽相去万世，而共同一流。”此殷之众士，皆是富贵之家，居处宠势，惟已久矣。怙恃奢侈，以灭德义，身卑而僭上，饰其服，美于其人，骄恣过制，矜能自侉。行如此不变，将用恶自终。今以法约之，虽收敛其放佚之心，恒防闲之，惟大艰难。资财富足，能顺道义，则惟可以长年命矣。惟能用德，惟能行义，是乃为大顺德也。若不用古之训典，则于何其能顺乎？欲令毕公以古之训典教殷民也。",
                    "zhushu": "",
                    "type": 2
                },
                {
                    "paragraph": "传“特言”至“天道”",
                    "zhushu": "",
                    "type": 2
                },
                {
                    "paragraph": "正义曰：凡以善言教化，无非古之训典，于此特言“我闻”者，言此事自古有之，所以尤须严禁故也。世有禄位，财多势重，纵恣其心而无礼教，如此之人，少能不以放荡之心陵邈有德者。天这以上临下，以善率恶，今乃以下慢上，以恶陵善，如此者实乱天道也。",
                    "zhushu": "",
                    "type": 2
                },
                {
                    "paragraph": "传“此殷”至“僭上”",
                    "zhushu": "",
                    "type": 2
                },
                {
                    "paragraph": "正义曰：“席”者，人之所处，故为居之义。“旧”，久也。殷士多是世贵之家，故为“居宠日久”。怙恃己之奢侈，自谓奢侈为贤，德义废而不行，故为“以灭德义”。又以人轻位卑，美服盛饰，是“服饰过制度，美于其人”，言僭上服，服胜人也。",
                    "zhushu": "",
                    "type": 2
                },
                {
                    "paragraph": "传“言殷”至“惟难”",
                    "zhushu": "",
                    "type": 2
                },
                {
                    "paragraph": "正义曰：“淫”训过也，故为“过制”。强梁者不得其死，好胜者必遇其敌，故矜侉不变，将用恶自终。言“虽收放心”，则已收之矣。虽今顺从周制，畏威自止，故怨犹在，心未压服，故“以礼闲御其心，惟难”也。“闲”谓防闲。“御”，止也。",
                    "zhushu": "",
                    "type": 2
                },
                {
                    "paragraph": "传“敬顺”至“毕公”",
                    "zhushu": "",
                    "type": 2
                },
                {
                    "paragraph": "正义曰：“美于前人之政”，谓光前人之政，所以勉励毕公。",
                    "zhushu": ""
                }
            ]
        },
        {
            "name": "周书君牙第二十七",
            "paragraphs": [
                {
                    "paragraph": "周书君牙第二十七",
                    "zhushu": ""
                },
                {
                    "paragraph": "“穆王”至“君牙”",
                    "zhushu": "",
                    "type": 2
                },
                {
                    "paragraph": "正义曰：穆王命其臣名“君牙”者，为周大司徒之卿，以策书命之。史录其策书，作君牙。",
                    "zhushu": "",
                    "type": 2
                },
                {
                    "paragraph": "传“言汝”至“太常”",
                    "zhushu": "",
                    "type": 2
                },
                {
                    "paragraph": "正义曰：周礼司勋云：“凡有功者，铭书于王之太常，祭于大烝。”郑玄云：“铭之言名也。生则书于王旌，以识其人与其功也。死则于烝先王祭之。”是有功者书于王之太常，以表显之也。周礼司常云：“日月为常，王建太常。”是王之旌旗画日月，名之曰“太常”也。",
                    "zhushu": "",
                    "type": 2
                },
                {
                    "paragraph": "“今命”至“乃宁”",
                    "zhushu": "",
                    "type": 2
                },
                {
                    "paragraph": "正义曰：王言：“我以危惧之故，今命汝为我辅翼，汝当作我股肱心膂。”言将任之如已身也。“继汝先世旧所服行，亦如父祖忠勤，无为不忠，辱累汝祖考。当须大布五常之教，用和天下兆民，令有法则。凡欲率下，当先正身。汝身能正，则下无敢不正。民心无能中正，惟取汝之中正，汝当为中正以率之。夏月大暑大雨，天之常也，小民惟曰怨恨而咨嗟。冬月大寒，亦天之常也，小民亦惟曰怨恨而咨嗟。天不可怨，民尚怨之，治民欲使无怨，其惟难哉。思虑其难，以谋其易，为政不违道，不逆民，民乃安矣”。",
                    "zhushu": "",
                    "type": 2
                },
                {
                    "paragraph": "传“今命”至“委任”",
                    "zhushu": "",
                    "type": 2
                },
                {
                    "paragraph": "正义曰：“股”，脚也。“肱”，臂也。膂”，背也。“汝为我辅翼，当如我之身”，故举四支以言。“为股肱心体之臣”，言委任如身也。传以“膂”为体，以见四者皆体，非独“膂”为体也。礼记缁衣云：“民以君为心，君以民为体。”此举四体，今以臣为心者，君臣合体，则亦同心。诗云：“赳赳武矢，公侯腹心。”是臣亦为君心也。",
                    "zhushu": "",
                    "type": 2
                },
                {
                    "paragraph": "传“冬大”至“怨嗟”",
                    "zhushu": "",
                    "type": 2
                },
                {
                    "paragraph": "正义曰：传以“祁”为大，故云“冬大寒”。“寒”言大，则“夏暑雨”是大雨，于此言“祁”以见之。上言“暑雨”，此不言“寒雪”者，于上言“雨”以见之，互相备也。",
                    "zhushu": "",
                    "type": 2
                },
                {
                    "paragraph": "“呜呼”至“前人”",
                    "zhushu": "",
                    "type": 2
                },
                {
                    "paragraph": "正义曰：王又叹言：“呜呼。大是显明哉，文王之谋也。大可承奉哉，武王之业也。文王之谋，武王之业，开道佑助我在后之人，皆以正道无邪缺。”言先王之道易可遵也。“汝惟敬明汝之五教，用奉顺于先王之道。汝当答扬文、武光明之命，追配于前世令名之人，令其顺先王之道，同古之大贤也”。”",
                    "zhushu": "",
                    "type": 2
                },
                {
                    "paragraph": "传“言武”至“承奉”",
                    "zhushu": "",
                    "type": 2
                },
                {
                    "paragraph": "正义曰：文王未克殷，始谋造周，故美其谋。武王以杀纣功成业就，故美其业。谋则明白可遵，业则功成可奉，故“谋”言“显”，烈言“承”。诗周颂武篇曰：“于皇武王，无竞维烈。”亦美武王业之木也。",
                    "zhushu": "",
                    "type": 2
                },
                {
                    "paragraph": "传“文武”至“邪缺”",
                    "zhushu": "",
                    "type": 2
                },
                {
                    "paragraph": "正义曰：文始谋之，武卒成之，文谋大明，武业可奉。言先王以此成功，开道佑助我之后人，使我得安其事而奉行之。以正道见其无邪，罔缺失见其周备，故传言“无邪缺”。",
                    "zhushu": "",
                    "type": 2
                },
                {
                    "paragraph": "“王若”至“有乂”",
                    "zhushu": "",
                    "type": 2
                },
                {
                    "paragraph": "正义曰：王顺而呼之曰：“君牙，汝为大司徒，惟当奉用先世正官之法，诸臣所行故事旧典，于是法则之。民之治乱，在此而已，汝必奉而用之，循汝祖考之所行，明汝君之有治功。”“汝君”，王自谓也。",
                    "zhushu": ""
                }
            ]
        },
        {
            "name": "周书囧命第二十八",
            "paragraphs": [
                {
                    "paragraph": "周书囧命第二十八",
                    "zhushu": ""
                },
                {
                    "paragraph": "“穆王”至“囧命”",
                    "zhushu": "",
                    "type": 2
                },
                {
                    "paragraph": "正义曰：穆王命其臣名“伯囧”者，为周太仆正之官，以策书命之。史录其策书，作囧命。",
                    "zhushu": "",
                    "type": 2
                },
                {
                    "paragraph": "传“伯囧”至“大夫”",
                    "zhushu": "",
                    "type": 2
                },
                {
                    "paragraph": "正义曰：“正”训长也。周礼：“太御，中大夫。太仆，下大夫。”孔以此言“太仆正”，则官髙于太仆，故以为周礼太御者，知非周礼太仆。若是周礼太仆，则此云“太仆”是矣，何须云“正”乎？且此经云“命汝作大正，正于群仆”，案周礼“太驭中大夫”，而下有“戎仆”“齐仆”“道仆”“田仆”，太御最为长。既称“正于群仆”，故以为“太御中大夫”。且与君同车，最为亲近，故春秋随侯宠少师以为车右，汉书文帝爱赵同，命之为御。凡御者最为密昵，故此经云“汝无昵于憸人，充耳目之官”。故以为太御中大夫，掌御玉辂之官。戎仆虽中大夫，以戎事为重，叙在“太御”之下，故以太御为长。大仆虽掌燕朝，非亲近之任，又是下大夫，不得为长。",
                    "zhushu": "",
                    "type": 2
                },
                {
                    "paragraph": "“王若”至“咸休”",
                    "zhushu": "",
                    "type": 2
                },
                {
                    "paragraph": "正义曰：王顺其事而呼之曰：“伯囧，惟我不能于道德，而继嗣先人居大君之位，人轻任重，终常悚惧，心内怵惕，惟恐倾危，中夜以起，思望免其愆过。昔在文王、武王，聪无所不闲，明无所不见。‘齐’，中也，𣫭事得中。‘圣’，通也，通知诸事。其身明圣如此，又小大之臣无不皆思忠良，其左右侍御仆从无非中正之人，以旦夕承辅其君。故其君出入起居，无有不敬，文、武发号施令，无有不善。以此之故，下民敬顺其命，万邦皆美其化，由臣善故也。”",
                    "zhushu": "",
                    "type": 2
                },
                {
                    "paragraph": "传“言常”至“过悔”",
                    "zhushu": "",
                    "type": 2
                },
                {
                    "paragraph": "正义曰：礼记祭义云：“春雨露既濡，君子履之，必有怵惕之心。”“怵惕”是心动之名，多忧惧之意也。“厉”训危也，言常悚惧，惟恐倾危。易称“夕惕若厉”，即此义也。",
                    "zhushu": "",
                    "type": 2
                },
                {
                    "paragraph": "传“聪明”至“忠良”",
                    "zhushu": "",
                    "type": 2
                },
                {
                    "paragraph": "正义曰：聪发于耳，明发于目，故为“视听远”也。“齐”训中，“圣”训通也，动必得中，通而先识，是“无滞碍”也。",
                    "zhushu": "",
                    "type": 2
                },
                {
                    "paragraph": "“惟予”至“先烈”",
                    "zhushu": "",
                    "type": 2
                },
                {
                    "paragraph": "正义曰：王言：“惟我一人无善，亦既无知，实恃赖左右前后有职位之臣，匡正其智所不及者，责群臣使正已也。”即言正已之事。绳其愆过，纠其错谬，格其非妄之心，心有妄作，则格正之，使能继先王之功业。言得臣匡辅，乃可继世也。",
                    "zhushu": "",
                    "type": 2
                },
                {
                    "paragraph": "传“言恃”至“功业”",
                    "zhushu": "",
                    "type": 2
                },
                {
                    "paragraph": "正义曰：木不正者，以绳正之。“绳”谓弹正，“纠”谓发举，有愆过则弹正之，有错谬则发举之。“格”谓检括，其有非理枉妄之心，检括使妄心不作。臣当如此匡君，使能继先王之功业。言已无能，责臣使如此也。",
                    "zhushu": "",
                    "type": 2
                },
                {
                    "paragraph": "“今予”至“吉士”",
                    "zhushu": "",
                    "type": 2
                },
                {
                    "paragraph": "正义曰：今我命汝作太仆官大正，汝当教正于群仆侍御之臣，劝勉汝君为德。汝与同僚交更修进汝君智所不及之事。汝为仆官之长，当慎简汝之僚属，必使皆得正人。无得用巧言令色、便僻侧媚之人，其惟皆当用吉良善士，令选其在下属官小臣、仆隷之等，皆用善人。",
                    "zhushu": "",
                    "type": 2
                },
                {
                    "paragraph": "传“欲其”至“佞伪”",
                    "zhushu": "",
                    "type": 2
                },
                {
                    "paragraph": "正义曰：作大正。“正”，长也。作仆官之长，正于群仆，令教正之。二“正”义不同也。群仆虽官有小大，皆近天子，近人主者，多以谄佞白容，令大仆教正群仆，明使教之，无敢佞伪也。案周礼“太驭，中大夫”，堂御玉辂。“戎仆，中大夫”，掌御戎车。“齐仆，下大夫”，掌驭金辂。“道仆，上士”，掌驭象辂。“田仆，上士”，掌驭田辂。“群仆”谓此也。",
                    "zhushu": "",
                    "type": 2
                },
                {
                    "paragraph": "传“当谨”至“正士”",
                    "zhushu": "",
                    "type": 2
                },
                {
                    "paragraph": "正义曰：府史已下，官长所自辟除，命士以上，皆应人主自选。此令太仆正谨慎简选僚属者，人主所用，皆由臣下，臣下铨拟可者，然后用之，故令太仆正慎简僚属也。论语称“巧言、令色、足恭，左丘明耻之”。“便僻”是巧言令色之类，知是彼“足恭”也。“巧言”者，巧为言语以顺从上意，无情实也。“令色”者，善为颜色以媚说人主，无本质也。“便僻”者，前却俯仰，以足为恭。“侧媚”者，为僻侧之事，以求媚于君。此等皆是谄谀之人，不可用为近官也。“媚”，爱也。襄三十一年左传云：郑子产谓子皮曰：“谁敢求爱于子？”知此为“侧媚”者，为侧行以求爱，非是爱前人也。若能爱在上，则忠臣也，不当禁其无用。",
                    "zhushu": ""
                }
            ]
        },
        {
            "name": "周书吕刑第二十九",
            "paragraphs": [
                {
                    "paragraph": "周书吕刑第二十九",
                    "zhushu": ""
                },
                {
                    "paragraph": "“吕命”至“吕刑”",
                    "zhushu": "",
                    "type": 2
                },
                {
                    "paragraph": "正义曰：吕侯得穆王之命，为天子司宼之卿。穆王于是用㠯侯之言，训畅夏禹赎刑之法。吕侯称王之命而布告天下。史录其事，作吕刑。",
                    "zhushu": "",
                    "type": 2
                },
                {
                    "paragraph": "传“吕侯”至“司宼”",
                    "zhushu": "",
                    "type": 2
                },
                {
                    "paragraph": "正义曰：吕侯得王命，必命为王官。周礼司宼掌刑，知吕侯见命为天子司宼。郑玄云：“吕侯受王命，入为三公。”引书说云：“周穆王以吕侯为相。”书说谓书纬刑将得放之篇有此言也。以其言“相”，知为三公。即如郑言，当以三公领司宼，不然，何以得专王刑也？",
                    "zhushu": "",
                    "type": 2
                },
                {
                    "paragraph": "传“吕侯”至“天下”",
                    "zhushu": "",
                    "type": 2
                },
                {
                    "paragraph": "正义曰：名篇谓之吕刑，其经皆言“王曰”，知“吕侯以穆王命作书”也。经言陈罚赎之事，不言何代之礼，故序言“训夏”，以明经是夏法。王者代相革易，刑罚世轻世重，殷以变夏，周又改殷，夏法行于前代，废已久矣，今复训畅夏禹赎刑之法，以周法伤重，更从轻以布告天下。以其事合于当时，故孔子录之以为法。经多说治狱之事，是训释申畅之也。“金作赎刑”，唐、虞之法。周礼职金“掌受士之金罚、货罚，入于司兵”，则周亦有赎刑。而远训夏之赎刑者，周礼惟言“士之金罚”，人似不得赎罪，纵使亦得赎罪，赎必异于夏法，以夏刑为轻，故祖而用之。罪实则刑之，罪疑则赎之，故当并言赎刑，非是惟训赎罚也。周礼“司刑掌五刑之法，以丽万民之罪。墨罪五百，劓罪五百，宫罪五百，刖罪五百，杀罪五百”。五刑惟有二千五百，此经“五刑之属三千”，案刑数乃多于周礼，而言变从轻者，周礼五刑皆有五百，此则轻刑少而重刑多。此经墨、劓皆千，剕刑五百，宫刑三百，大辟二百，轻刑多而重刑少，变周用夏，是改重从轻也。然则周公圣人，相时制法，而使刑罚太重，令穆王改易之者，穆王远取夏法，殷刑必重于夏。夏承尧、舜之后，民淳易治，故制刑近轻。轻则民慢，故殷刑稍重。自汤已后，世渐苛酷，纣作炮烙之刑，明知刑罚益重。周承暴虐之后，不可顿使太轻，虽减之轻，犹重于夏法。成、康之闲，刑措不用，下及穆王，民犹易治，故吕侯度时制宜，劝王改从夏法。圣人之法非不善也，而不以经远。吕侯之智，非能髙也，而法可以适时。苟适于时，事即可为善，亦不言吕侯才髙于周公，法胜于前代。所谓观民设教，遭时制宜，刑罚所以世轻世重，为此故也。",
                    "zhushu": "",
                    "type": 2
                },
                {
                    "paragraph": "传“后为”至“甫刑”",
                    "zhushu": "",
                    "type": 2
                },
                {
                    "paragraph": "正义曰：礼记、书传，引此篇之言，多称为“甫刑曰”，故传解之。“后为甫侯，故或称甫刑”。知“后为甫侯”者，以诗大雅崧髙之篇宣王之诗，云“生甫及申”，扬之水为平王之诗，云“不与我戍甫”，明子孙改封为甫侯。不知因吕国改作甫名？不知别封余国而为甫号？然子孙封甫，穆王时未有甫名，而称为“甫刑”者，后人以子孙之国号名之也。犹若叔虞初封于唐，子孙封晋，而史记称晋世家。然宣王以后，改吕为“甫”，郑语史伯之言，幽王之时也，乃云“申、吕虽衰，齐、许犹在”，仍得有吕者，以彼史伯论四岳治水，其齐、许、申、吕是其后也。因上“申、吕”之文，而云“申、吕虽衰”，“吕”即“甫”也。",
                    "zhushu": "",
                    "type": 2
                },
                {
                    "paragraph": "“惟吕”至“四方”",
                    "zhushu": "",
                    "type": 2
                },
                {
                    "paragraph": "正义曰：惟吕侯见命为卿，于时穆王享有周国已积百年，王精神耄乱而荒忽矣。王虽老耄，犹能用贤，取吕侯之言，度时世所宜，作夏赎刑，以治天下四方之民也。",
                    "zhushu": "",
                    "type": 2
                },
                {
                    "paragraph": "传“言吕”至“扬名”",
                    "zhushu": "",
                    "type": 2
                },
                {
                    "paragraph": "正义曰：史述吕侯见命而记王年，知其“得命之时，王以享国百年”也。曲礼云：“八十、九十曰耄。”是“耄荒”为年老精神耄乱荒忽也。穆王即位之时，已年过四十矣，比至命吕侯之年，未必已有百年。言“百年”者，美大其事，虽则年老，而能用贤以扬名，故记其百年之耄荒也。周本纪云：“甫侯言于王，作修刑辟。”是修刑法者，皆吕侯之意，美王能用之。穆王即位过四十者，不知出何书也。周本纪云：“穆王即位，春秋已五十矣”，“立五十五年崩”。司马迁若在孔后，或当各有所据。无逸篇言殷之三王及文王享国若干年者，皆谓在位之年。此言“享国百年”，乃从生年而数，意在美王年老能用贤，而言其长寿，故举从生之年，以“耄荒”接之，美其老之意也。文不害意，不与彼同。",
                    "zhushu": "",
                    "type": 2
                },
                {
                    "paragraph": "“王曰”至“在下”",
                    "zhushu": "",
                    "type": 2
                },
                {
                    "paragraph": "正义曰：吕侯进言于王，使用轻刑，又称王之言以告天下，说重刑害民之义。王曰：“顺古道有遗余典训，记法古人之事。昔炎帝之末，有九黎之国君号蚩尤者，惟造始作乱，恶化递相染易，延及于平善之民。平民化之，亦变为恶，无有不相宼盗、相贼害，为鸱枭之义。钞掠良善，外奸内宄，劫夺人物，攘窃人财，矫称上命，以取人财，若已固自有之，然蚩尤之恶已如此矣。至于髙辛氏之末，又有三苗之国君，习蚩尤之恶，不肯用善化民，而更制重法，惟作五虐之刑，乃言曰：‘此得法也。’杀戮无罪之人，于是始大为四种之刑：刵，截人耳；劓，截人鼻；劅，椓人阴；黥，割人面。苗民于此施刑之时，并制无罪之人。对狱，有罪者无辞，无罪者有辞。苗民断狱，并皆罪之，无差简有直辞者，言滥及无罪者也。三苗之民，惯渎乱政，起相渐染，皆化为恶，泯泯为乱，棼棼同恶，小大为恶，民皆巧诈，无有中于信义。以此无中于信，反背诅盟之约，虽有要约，皆违背之。三苗虐政作威，众被戮者，方方各告无罪于上天，上天下视苗民，无有馨香之行，其所以为德刑者，发闻于外，惟乃皆腥臭，无馨香也。君帝帝尧，哀矜众被杀戮者，不以其罪，乃报为暴虐者以威，止绝苗民，使无世位在于下国。”言以刑虐，故灭之也。",
                    "zhushu": "",
                    "type": 2
                },
                {
                    "paragraph": "传“顺古”至“蚩尤”",
                    "zhushu": "",
                    "type": 2
                },
                {
                    "paragraph": "正义曰：古有遗训，顺而言之，故为“顺古有遗训”也。“蚩尤造始作乱”，其事往前未有，蚩尤今始造之，必是乱民之事，不知造何事也。下说三苗之主习蚩尤之恶，作五虐之刑，此章主说虐刑之事，蚩尤所作，必亦造虐刑也。以峻法治民，民不堪命，故恶化转相染易，延及于平善之民，亦化为恶也。“九黎之君号曰蚩尤”，当有旧说云然，不知出何书也。史记五帝本纪云：“神农氏世衰，诸侯相侵伐，蚩尤最为暴虐，莫能伐之。黄帝乃征师诸侯，与蚩尤战于涿鹿之野，遂擒杀蚩尤，而诸侯咸尊轩辕为天子。”如本纪之言，蚩尤是炎帝之末诸侯君也。应劭云：“蚩尤，古天子。”郑云：“蚩尤霸天下，黄帝所伐者。”汉书音义有“臣瓉”者，引孔子三朝记云：“蚩尤，庶人之贪者。”诸说不同，未知蚩尤是何人也。楚语曰：“少昊氏之衰也，九黎乱德，颛顼受之，使复旧常。”则九黎在少昊之末，非蚩尤也。韦昭云：“九黎氏九人，蚩尤之徒也。”韦昭虽以九黎为蚩尤，要史记蚩尤在炎帝之末，国语“九黎在少昊之木”，二者不得同也。“九黎”之文，惟出楚语，孔以蚩尤为九黎，下传又云：“蚩尤，黄帝所灭。”言“黄帝所灭”，则与史记同矣。孔非不见楚语而为此说，盖以蚩尤是九黎之君，黄帝虽灭蚩尤，犹有种类尚在，故下至少昊之末，更复作乱。若其不然，孔意不可知也。郑玄云：“学蚩尤为此者，九黎之君，在少昊之代也。”其意以蚩尤当炎帝之末，九黎当少昊之末，九黎学蚩尤，九黎非蚩尤也。",
                    "zhushu": "",
                    "type": 2
                },
                {
                    "paragraph": "传“平民”至“之甚”",
                    "zhushu": "",
                    "type": 2
                },
                {
                    "paragraph": "正义曰：蚩尤作乱，当是作重刑以乱民，以峻法酷刑，民无所措手足，困于苛虐所酷，人皆苟且，故平民化之，无有不相宼贼。群行攻劫曰“宼”，杀人曰“贼”，言攻杀人以求财也。“鸱枭”，贪残之鸟。诗云：“为枭为鸱。”枭是鸱类。郑玄云：“盗贼状如鸱枭，钞掠良善，劫夺人物。”传言“鸱枭之义”，如郑说也。释诂云：“虔，固也。”“若固有之”，言取得人物如己自有也。",
                    "zhushu": "",
                    "type": 2
                },
                {
                    "paragraph": "传“三苗”至“同恶”",
                    "zhushu": "",
                    "type": 2
                },
                {
                    "paragraph": "正义曰：上说蚩尤之恶，即以“苗民”继之，知经意言“三苗之君习蚩尤之恶”。“灵”，善也。不用善化民，而制以重刑，学蚩尤制之，用五刑而虐为之，故为“五虐之刑”，不必皐陶五刑之外别有五也。“曰法”者，述苗民之语，自谓所作得法，欲民行而畏之。如史记之文，蚩尤黄帝所灭，下句所说三苗帝尧所诛，楚语云“三苗复九黎之恶”，是“异世而同恶”也。郑玄以为“苗民即九黎之后，颛顼诛九黎，至其子孙为三国。髙辛之衰，又复九黎之恶。尧兴，又诛之。尧末，又在朝。舜臣尧，又𥨥之。后禹摄位，又在洞庭逆命，禹又诛之。穆王深恶此族三生凶德，故著其恶而谓之民”。孔惟言“异世同恶”，不言三苗是蚩尤之子孙。韦昭云：“三苗，炎帝之后，诸侯共工也。”",
                    "zhushu": "",
                    "type": 2
                },
                {
                    "paragraph": "传“三苗”至“五虐”",
                    "zhushu": "",
                    "type": 2
                },
                {
                    "paragraph": "正义曰：三苗之主，实国君也，顽凶若民，故谓之“苗民”。不于上经为传者，就此恶行解之，以其顽凶，敢行虐刑，以杀戮无罪。释诂云：“淫，大也。”“于是大为截人耳鼻，椓阴、黥面”，苗民为此刑也。“椓阴”即宫刑也，“黥面”即墨刑也。康诰周公戒康叔云：“无或劓刵人”，即周出有劓、刵之刑，非苗民别造此刑也。以加无辜，故曰“五虐”。郑玄云：“刵，断耳。劓，截鼻。椓谓椓破阴。黥为羁黥人面。苗民大为此四刑者，言其特深刻，异于皐陶之为。”郑意盖谓截耳、截鼻多截之，椓阴苦于去势，黥面甚于墨頟，孔意或亦然也。",
                    "zhushu": "",
                    "type": 2
                },
                {
                    "paragraph": "传“三苗”至“之约”",
                    "zhushu": "",
                    "type": 2
                },
                {
                    "paragraph": "正义曰：“三苗之民”，谓三苗国内之民也。“渎”谓惯渎。苗君久行虐刑，民惯见乱政，习以为常，起相渐化。“泯泯”，相似之意。“棼棼”，扰攘之状。“泯泯为乱”，习为乱也。“棼棼同恶”，共为恶也。“中”犹当也，“皆无中于信义”，言为行无与信义合者。诗云：“君子屡盟，乱是用长。”乱世之民，多相盟诅，既无信义，必背违之，以此无中于信，反背诅盟之约也。",
                    "zhushu": "",
                    "type": 2
                },
                {
                    "paragraph": "传“三苗”至“腥臭”",
                    "zhushu": "",
                    "type": 2
                },
                {
                    "paragraph": "正义曰：“方方各告无罪于上天”，言其处处告也。天矜于下，俯视苗民，无有馨香之行。“馨香”以喻善也。“其所以为德刑”，苗民自谓是德刑者，发闻于外，惟乃皆是腥臭。“腥臭”喻恶也。",
                    "zhushu": "",
                    "type": 2
                },
                {
                    "paragraph": "传“君帝”至“下国”",
                    "zhushu": "",
                    "type": 2
                },
                {
                    "paragraph": "正义曰：释诂云：“皇，君也。”此言“遏绝苗民”，下句即云“乃命重、黎”，重、黎是帝尧之事，知此灭苗民亦帝尧也。此灭苗民在尧之初兴，使无世位在于下国，而尧之末年，又有𥨥三苗者。礼天子不灭国，择立其次贤者。此为五虐之君，自无世位在下，其改立者，复得在朝，但此族数生凶德，故历代𣫭被诛耳。",
                    "zhushu": "",
                    "type": 2
                },
                {
                    "paragraph": "“乃命”至“惟明”",
                    "zhushu": "",
                    "type": 2
                },
                {
                    "paragraph": "正义曰：三苗乱德，民神杂扰，帝尧既诛苗民，乃命重、黎二氏，使绝天地相通，令民神不杂。于是天神无有下至地，地民无有上至天，言天神地民不相杂也。群后诸侯相与在下国，群臣皆以明明大道辅行常法，鳏寡皆得其所，无有掩盖之者。君帝帝尧，清审详问下民所患，鳏寡皆有辞怨于苗民。言诛之合民意。尧视苗民见怨，则又增修其德。以德行威，则民畏之，不敢为非。以德明人，人皆勉力自修，使德明。言尧所行赏罚得其所也。",
                    "zhushu": "",
                    "type": 2
                },
                {
                    "paragraph": "传“重即”至“相干”",
                    "zhushu": "",
                    "type": 2
                },
                {
                    "paragraph": "正义曰：楚语云：昭王问于观射父曰：“周书所谓重、黎实使天地不通者，何也？若无然氏，将能登天乎？”对曰：“非此之谓也。古者民神不杂。少昊氏之衰也，九黎乱德，家为巫史，民神同位，祸灾荐臻。颛顼受之，乃命南正重司天以属神，命火正黎司地以属民，使复旧常，无相侵渎，是谓绝地天通。其后三苗复九黎之德，尧复育重、黎之后，不忘旧者，使复典之。”彼言主说此事，而尧典云“乃命羲、和，钦若昊天”，即所谓育重、黎之后，使典之也。以此知“重”即“羲”也，“黎”即“和”也。言羲是重之子孙，“和”是黎之子孙，能不忘祖之旧业，故以“重、黎”言之。传言“尧乃命羲、和掌天地四时之官”，尧典文也。“民神不扰，是谓绝地天通”，楚语文也。孔惟加“各得其序”一句耳。楚语又云：“司天属神，司地属民。”令神与天在上，民与地在下，定上下之分，使民神不杂，则祭享有度，灾厉不生。经言民神分别之意，故言“罔有降格”。言天神无有降至于地者，谓神不干民。孔因互文云地民不有上至于天者，言民不干神也。乃摠之云“明不相干”，即是民神不杂也。“地民”或作“地祇”，学者多闻䄂“祇”，又“民”字似“祇”，因妄改使谬耳。如楚语云“乃命重、黎”，是颛顼命之。郑玄以“皇帝哀矜庶戮之不辜”至“罔有降格”皆说颛顼之事，“乃命重、黎”即是命重、黎之身，非羲、和也。“皇帝清问”以下乃说尧事，颛顼与尧再诛苗民，故上言“遏绝苗民”，下云“有辞于苗”，异代别时，非一事也。案楚语云“少昊氏之衰也，九黎乱德”，又云“其后三苗复九黎之德”，则“九黎”“三苗”非一物也。颛顼诛九黎，谓之“遏绝苗民”，于郑义为不惬。楚语言颛顼命重、黎，解为帝尧命羲、和，于孔说又未允。不知二者谁得经意也。",
                    "zhushu": "",
                    "type": 2
                },
                {
                    "paragraph": "传“言尧”至“名焉”",
                    "zhushu": "",
                    "type": 2
                },
                {
                    "paragraph": "正义曰：此经二句说帝尧之德事也，而其言不顺，文在“苗民”之下，故传以为“尧监苗民之见怨，则又増修其德”，敦德以临之，以德行其威罚，则民畏之而不敢为非。“明贤则德明人”者，若凡人虽欲以德明贤者，不能照察，今尧德明贤者，则能以德明识贤人，故皆劝慕为善。明与上句相互。“则德威”者，凡人虽欲以德行威，不能威肃，今尧行威罚，则能以德威罚罪人，故人皆畏威服德也。",
                    "zhushu": "",
                    "type": 2
                },
                {
                    "paragraph": "“乃命”至“祗德”",
                    "zhushu": "",
                    "type": 2
                },
                {
                    "paragraph": "正义曰：尧既诛苗民，乃命三君伯夷、禹、稷忧施功于民。使伯夷下礼典教民，折断下民，惟以典法。伯禹身平治水土，主名天下山川，其无名者皆与作名。后稷下教民布种，在于农𠭇种殖嘉榖。三君者各成其功，惟以殷盛于民，使民衣食充足，乃使士官制御百官之姓于刑之中，正以教民为敬德。言先以礼法化民，民既富而后教之，非苟欲刑杀也。",
                    "zhushu": "",
                    "type": 2
                },
                {
                    "paragraph": "传“伯夷”至“于民”",
                    "zhushu": "",
                    "type": 2
                },
                {
                    "paragraph": "正义曰：伯夷与稷言“降”，禹不言“降”，“降”可知。“降”，下也，从上而下于民也。舜典伯夷主礼典，教民而断以法，即论语所谓“齐之以礼”也。山川与天地并生，民应先与作名，但禹治洪水，万事改新，古老既死，其名或灭，故当时无名者，禹皆主名之。言此者，以见禹治山川，为民于此耕稼故也。此三事者，皆是为民，故传既解三事，乃结上句，此即所谓“尧命三君，忧功于民”，忧欲与民施功也。此三事之次，当禹功在先，先治水土，乃得种榖，民得榖食，乃能行礼。管子云：“衣食足，知荣辱。仓廪实，知礼节。”是言足食足衣，然后行礼也。此经先言“伯夷”者，以民为国之本，礼是民之所急，将言制刑，先言用礼，刑、礼相须，重礼，故先言之也。",
                    "zhushu": "",
                    "type": 2
                },
                {
                    "paragraph": "传“言伯”至“敬德”",
                    "zhushu": "",
                    "type": 2
                },
                {
                    "paragraph": "正义曰：此经大意，言禹、稷教民，使衣食充足。伯夷道民，使知礼节。有不从教者，乃以刑威之。故先言三君之功，乃说用刑之事。言禹、稷教民稼穑，衣食既已充足，伯夷道民典礼，又能折之以法。礼法既行，乃使皐陶作士，制百官于刑之中，令百官用刑皆得中正，使不僭不滥，不轻不重，助成道化，以教民为敬德。言从伯夷之法，敬德行礼也。",
                    "zhushu": "",
                    "type": 2
                },
                {
                    "paragraph": "“穆穆”至“棐彝”",
                    "zhushu": "",
                    "type": 2
                },
                {
                    "paragraph": "正义曰：言尧躬行敬敬之道，在于上位。三后之徒躬秉明德，明君道在于下。君臣敬明，其德灼然著于四方，故天下之士无不惟德之勤，悉皆勤行德矣。天下之士皆勤立德，故乃能明于用刑之中正，循大道以治于民，辅成常教。美尧君臣明德，能用刑得中，以辅礼教。",
                    "zhushu": "",
                    "type": 2
                },
                {
                    "paragraph": "传“尧躬”至“之勤”",
                    "zhushu": "",
                    "type": 2
                },
                {
                    "paragraph": "正义曰：释训云：“穆穆，敬也。”“明明”重明，则“穆穆”重敬，当敬天敬民，在于上位也。“明明在下”，则是臣事，知是“三后之徒秉明德，明君道于下”也。“彰著于四方”，四方皆法效之，故天下之士无不惟德之勤。",
                    "zhushu": "",
                    "type": 2
                },
                {
                    "paragraph": "传“天下”至“常教”",
                    "zhushu": "",
                    "type": 2
                },
                {
                    "paragraph": "正义曰：刑者所以助教，而不可专用，非是身有明德，则不能用刑。以天下之大，万方之众，必当尽能用刑，天下乃治。此美尧能使天下皆勤立德，故乃能明于用刑之中正。言天下皆能用刑，尽得中正，循治民之道，以治于民，辅成常教。伯夷所典之礼，是常行之教也。",
                    "zhushu": "",
                    "type": 2
                },
                {
                    "paragraph": "“典狱”至“在下”",
                    "zhushu": "",
                    "type": 2
                },
                {
                    "paragraph": "正义曰：尧时典狱之官，非能止绝于威，有犯必当行威，威刑不可止也。惟能止绝于富，受货然后得富，无货富自绝矣。言于时世，治货赂不行。尧时典狱之官，皆能敬其职事，忌其过失，无有可择之言在于其身。天德平均，惟能为天之德，志性平均，自为长久大命，配当天意，在于天下。言尧德化之深，于时典狱之官皆能贤也。",
                    "zhushu": "",
                    "type": 2
                },
                {
                    "paragraph": "传“言尧”至“不行”",
                    "zhushu": "",
                    "type": 2
                },
                {
                    "paragraph": "正义曰：尧时主狱之官有威严，有德行，有恕心。有犯罪必罪之，是有威也。无罪则赦之，是有德也。有威有德，有恕心，行之不受货赂，是恕心也。“讫”是尽也，故传以“讫”为绝。不可能使民不犯，非绝于威。能使不受货赂，惟绝于富。言以恕心行之，世治则货赂不行，故狱官无得富者。",
                    "zhushu": "",
                    "type": 2
                },
                {
                    "paragraph": "传“凡明”至“天下”",
                    "zhushu": "",
                    "type": 2
                },
                {
                    "paragraph": "正义曰：“惟克天德”，言能效天为德，当谓天德平均，狱官效天为平均，凡能明于刑之中正矣，又能使无可择之言在身者，此人必是惟能为天平均之德，断狱必平矣。皇天无亲，惟德是辅，若能断狱平均者，必寿长久大命。大命由已而来，是自为大命。“享”训当也，是此人能配当天命，在于天之下。郑云：“大命谓延期长久也。”“王曰”至“厥世”正义曰：王呼诸侯戒之曰：“咨嗟。汝四方主政事、典狱讼者诸侯之君等，非汝惟为天牧养民乎？”言汝等皆为天养民。言任重也。“受任既重，当观古成败。“今汝何所监视乎？其所视者，非是伯夷布刑之道也”。言当效伯夷善布刑法，受令名也。“其今汝何所惩创乎？其所创者，惟是苗民，非察于狱之施刑乎”。言当创苗民施刑，不当取灭亡也。“彼苗民之为政也，无肯选择善人，使观视于五刑之中正，惟是众为威虐者任之，以夺取人之货赂，任用此人，使断制五刑，以乱加无罪之人。上天不絜其所为，故下咎恶于苗民。苗民无以辞于天罚，尧乃绝灭其世，汝等安得不惩创乎？”",
                    "zhushu": "",
                    "type": 2
                },
                {
                    "paragraph": "传“言当”至“法之”",
                    "zhushu": "",
                    "type": 2
                },
                {
                    "paragraph": "正义曰：伯夷典礼，皐陶主刑，刑礼相成以为治。不使视皐陶而今视伯夷者，欲其先礼而后刑，道之以礼，礼不从乃刑之，则刑亦伯夷之所布，故令视伯夷布刑之道而法之。王肃云：“伯夷道之以礼，齐之以刑。”",
                    "zhushu": "",
                    "type": 2
                },
                {
                    "paragraph": "传“其今”至“灭亡”",
                    "zhushu": "",
                    "type": 2
                },
                {
                    "paragraph": "正义曰：上言“非时”，此言“惟时”，文异者，“非时”者，言岂非是事也；“惟时”者，言惟当是事也，虽文异而意同。“惟是苗民非察于狱之施刑，以取灭亡”也。言其正谓察于狱之施刑，不当于罪，以取灭亡。",
                    "zhushu": "",
                    "type": 2
                },
                {
                    "paragraph": "传“苗民”至“诛之”",
                    "zhushu": "",
                    "type": 2
                },
                {
                    "paragraph": "正义曰：“以乱加无罪”者，正谓以罪加无罪，是乱也。“蠲”训絜也，“天不絜其所为”者，郑玄云：“天以苗民所行腥臊不絜，故下祸诛之。”",
                    "zhushu": "",
                    "type": 2
                },
                {
                    "paragraph": "“王曰”至“惟永”",
                    "zhushu": "",
                    "type": 2
                },
                {
                    "paragraph": "正义曰：王言而叹曰：“呜呼。汝等诸侯，其当念之哉。”念以伯夷为法，苗民为戒。既令念此法戒，又呼同姓诸侯曰：伯父、伯兄、仲叔、季弟、幼子、童孙等，汝皆听从我言，依行用之，庶几有至善之命，命必长寿也。今汝等诸侯无不用安道以自居，曰：“我当勤之哉。”汝已许自勤，即当必勤。“汝无有徒念我戒”，许欲自勤，而身竟不勤。戒使必自勤也。“上天欲整齐于下民，使我为之，令我为天子，整齐下民也。我一日所行失其道，非为天所终。一日所行得其理，惟为天所终。此事皆在人所行”。言已当慎行以顺天也。“我巳冀欲顺天，汝等当庶几敬逆天命，以奉用我一人之戒。汝所行事，虽见畏，勿自谓可敬畏。虽见美，勿自谓有德美”。欲令其谦而勿自取也。“汝等惟当敬慎用此五刑，以成刚、柔、正直之三德，以辅我天子。我天子一人有善事，则亿兆之民蒙赖之。若能如此，其乃安宁，惟久长之道也”。",
                    "zhushu": "",
                    "type": 2
                },
                {
                    "paragraph": "传“皆王”至“至命”",
                    "zhushu": "",
                    "type": 2
                },
                {
                    "paragraph": "正义曰：此摠告诸侯，不独告同姓，知“举同姓包异姓”也。“格”训至也，言庶几有至命。“至命”当谓至善之命，不知是何命也。郑玄云：“格，登也。登命谓寿考者。”传云“至命”，亦谓寿考。",
                    "zhushu": "",
                    "type": 2
                },
                {
                    "paragraph": "传“今汝”至“不勤”",
                    "zhushu": "",
                    "type": 2
                },
                {
                    "paragraph": "正义曰：“由”，用也。“慰”，安也。人之行事，多有始无终，从而不改。王既殷勤教诲，恐其知而不行，或当日欲勤行而中道倦怠，故以此言戒之。今汝等诸侯无不用安道以自居，言曰：“我当勤之。”“安道”者，谓勤其职，是安之道。若不勤其职，是危之道也。",
                    "zhushu": "",
                    "type": 2
                },
                {
                    "paragraph": "传“天整”至“所行”",
                    "zhushu": "",
                    "type": 2
                },
                {
                    "paragraph": "正义曰：“天整齐于下民”者，欲使之顺道依理，以性命自终也。以民不能自治，故使我为之，使我为天子。我既受天委付，务欲称天之心。坠失天命，是不为天所终。保全禄位，是为天所终。我一日所行善之与恶，非为天所终，惟为天所终，皆在人所行。王言已冀，欲使为行，称天意也。",
                    "zhushu": "",
                    "type": 2
                },
                {
                    "paragraph": "传“汝当”至“德美”",
                    "zhushu": "",
                    "type": 2
                },
                {
                    "paragraph": "正义曰：“逆”，迎也。上天授人为主，是下天命也。诸侯上辅天子，是逆天命也。言与天意相迎逆也。“汝当庶几敬逆天命，以奉我一人之戒”。欲使之顺天意而用已命。凡人被人畏，必当自谓已有可畏敬；被人誉，必自谓已实有德美。故戒之：“汝等所行事，虽见畏，勿自谓可敬畏；虽见美，勿自谓有德美。”教之令谦而不自恃也。",
                    "zhushu": "",
                    "type": 2
                },
                {
                    "paragraph": "传“先戒”至“之道”",
                    "zhushu": "",
                    "type": 2
                },
                {
                    "paragraph": "正义曰：上句“虽畏勿畏，虽休勿休”，是“先戒以劳谦之德”也。“劳谦”，易谦卦九三爻辞。谦则心劳，故云“劳谦”。天子有善，以善事教天下，则兆民蒙赖之。",
                    "zhushu": "",
                    "type": 2
                },
                {
                    "paragraph": "“王曰”至“天威”",
                    "zhushu": "",
                    "type": 2
                },
                {
                    "paragraph": "正义曰：凡与人言，必呼使来前。“吁”，叹声也。王叹而呼诸侯曰：“吁来，有邦国、有土地诸侯国君等，告汝以善用刑之道。在于今日，汝安百姓兆民之道。何所选择？非惟选择善人乎？何所敬慎？非惟敬慎五刑乎？何所谋度，非惟度及世之用刑轻重所宜乎？”即教诸侯以断狱之法。凡断狱者，必令囚之与证两皆来至。囚、证具备，取其言语，乃与众狱官共听其入五刑之辞。其五刑之辞简核，信实有罪，则正之于五刑，以五刑之罪罪其身也。五刑之辞，不如众所简核，不合入五刑，则正之于五罚。罚谓取其赎也。于五罚论之，又有辞不服，则正之于五过。过失可宥，则赦宥之。从刑入罚，从罚入过。此五过之所病者，惟尝同官位，惟诈反囚辞，惟内亲用事，惟行货枉法，惟旧相往来。以此五病出入人罪，其罪与犯法者均。其当清证审察，能使五者不行，乃为能耳。五刑之疑有赦，赦从罚也。五罚之疑有赦，赦从过也，过则赦之矣。其当清证审察，使能之，勿使妄入人罪，妄得赦免。既得囚辞，简核诚信，有合众心，或记可刑，或皆可放，虽云合罪，惟更审察其貌，有所考合，谓貌又当罪，乃决断之。“无简不听”者，谓虽似罪状，无可简核，诚信合罪者，则不听理其狱，当放赦之。皆当严敬天威，勿轻听用刑也。",
                    "zhushu": "",
                    "type": 2
                },
                {
                    "paragraph": "传“在今”至“宜乎”",
                    "zhushu": "",
                    "type": 2
                },
                {
                    "paragraph": "正义曰：“何度非及”，其言不明。以论刑事而言度所及，知所度者，度及世之用刑轻重所宜。王肃云：“度，谋也。非当与主狱者谋虑刑事，度世轻重所宜也。”",
                    "zhushu": "",
                    "type": 2
                },
                {
                    "paragraph": "传“两谓”至“之辞”",
                    "zhushu": "",
                    "type": 2
                },
                {
                    "paragraph": "正义曰：“两”谓两人，谓囚与证也。凡竞狱必有两人为敌，各言有辞理。或时两皆须证，则囚之与证，非徒两人而巳。两人谓囚与证，不为两敌。至者将断其罪，必须得证，两敌同时在官，不须待至。且两人竞理，或并皆为囚，各自须证，故以“两”为囚与证也。两至具备，谓囚、证具足，各得其辞，乃据辞定罪，与众狱官共听其辞，观其犯状，斟酌入罪，或入墨、劓，或入宫、剕，故云“听其入五刑之辞”也。",
                    "zhushu": "",
                    "type": 2
                },
                {
                    "paragraph": "传“五辞”至“五刑”",
                    "zhushu": "",
                    "type": 2
                },
                {
                    "paragraph": "正义曰：既得囚、证，将入五刑之辞，更复简练核实，知其信有罪状，与刑书正同，则依刑书断之，应墨者墨之，应杀者杀之。",
                    "zhushu": "",
                    "type": 2
                },
                {
                    "paragraph": "传“不简”至“赎罪”",
                    "zhushu": "",
                    "type": 2
                },
                {
                    "paragraph": "正义曰：“不简核”者，谓覆审囚、证之辞，不如简核之状。既囚与证辞不相符合，则是犯状不定，谓“不应五刑”，不与五刑书同，狱官疑不能决，则当正之于五罚，令其出金赎罪。依准五刑，疑则从罚，故为“五罚”，即下文是也。今律疑罪各依所犯以赎，论虚实之证等，是非之理均，或事涉疑似，旁无证见；或虽有证见，事非疑似，如此者皆为疑罪。",
                    "zhushu": "",
                    "type": 2
                },
                {
                    "paragraph": "传“不服”至“赦免”",
                    "zhushu": "",
                    "type": 2
                },
                {
                    "paragraph": "正义曰：“不服，不应罚”者，欲令赎罪，而其人不服，狱官重加简核，无复疑似之状，本情非罪，不可强遣出金，如是者则正之于五过。虽事涉疑似有罪，乃是过失，过则可原，故从赦免。下文惟有“五刑”“五罚”，而无“五过”，亦称“五”者，缘五罚为过，故谓之“五过”。五者之过，皆可原也。",
                    "zhushu": "",
                    "type": 2
                },
                {
                    "paragraph": "传“五过”至“所在”",
                    "zhushu": "",
                    "type": 2
                },
                {
                    "paragraph": "正义曰：释诂云：“疵，病也。”此五过之所病，皆谓狱吏故出入人罪，应刑不刑，应罚不罚，致之五过而赦免之，故指言“五过之疵”。于五刑、五罚，不赦其罪，未有此病，故不言“五刑之疵”“五罚之疵”。应刑而罚，亦是其病，于赦免言“病”，则赦刑从罚亦是病可知。损害王道，于政为病，故谓之“病”。“惟官”谓尝同官位，与吏旧同僚也。“或诈反囚辞”，拒讳实情”，不承服也。“或内亲用事”，囚有亲戚在官，吏或望其意而曲笔也。“或行货于吏”，吏受财枉法也。或囚与吏旧相往来。此五事皆是病之所在。五事皆是枉法，但枉法多是为货，故于“货”言“枉”，余皆枉可知。",
                    "zhushu": "",
                    "type": 2
                },
                {
                    "paragraph": "传“以病”至“不行”",
                    "zhushu": "",
                    "type": 2
                },
                {
                    "paragraph": "正义曰：以五病所在，出入人罪，不罚不刑，使得在于五过，妄赦免之，此狱吏之罪，与犯法者同。诸侯国君清证审察，能使之不行，乃为善也。此以病所在，惟出人罪尔，而传并言“入”者，有罪而妄出，与无罪而妄入，狱吏之罪等，故以“出入”言之。今律“故出入者与同罪”，即此是也。",
                    "zhushu": "",
                    "type": 2
                },
                {
                    "paragraph": "传“刑疑”至“其理”",
                    "zhushu": "",
                    "type": 2
                },
                {
                    "paragraph": "正义曰：刑疑有赦，赦从罚也。罚疑有赦，赦从免也。上云“五罚不服，正于五过”，即是免之也。不言五过之疑有赦者，知过则赦之，不得疑也。“其当清察，能得其理”，不使应刑妄得罚，应罚妄得免也。舜典云：“眚灾肆赦。”大禹谟云：“宥过无大。”易解卦象云：“君子以赦过宥罪。”论语云：“赦小过。”是过失之罪皆当赦放，故知过即是赦之。郑玄云：“不言五过之疑有赦者，过不赦也。”礼记云：“凡执禁以齐众者，不赦过。”如郑此言，“五罚不服，正于五过”者，五过皆当罪之也。五刑之疑，赦刑取赎，五罚疑者，反使服刑，是刑疑而输赎，罚疑而受刑，不疑而更轻，可疑而益重，事之颠倒，一至此乎。谓之“祥刑”，岂当若是。然则“不赦过”者，复何所谓。“执禁以齐众”，非谓平常之过失也。人君故设禁约，将以齐整大众，小事易犯，人必轻之。过犯悉皆赦之，众人不可复禁，是故不赦小过，所以齐整众人，令其不敢犯也。今律：“合和御药，误不如本方，御幸舟船，误不牢固，罪皆死。”乏军兴者斩。”故失等皆是“不赦过”也。",
                    "zhushu": "",
                    "type": 2
                },
                {
                    "paragraph": "传“简核”至“之至”",
                    "zhushu": "",
                    "type": 2
                },
                {
                    "paragraph": "正义曰：“简核诚信，有合众心”，或皆以为可刑，或可以为赦，未得即断之，惟当察其囚貌，更有所考合，考合复同，乃从众议断之，重刑之至也。“察其貌”者，即周礼“五听”：辞听、色听、气听、耳听、目听也。郑玄以为辞听“观其出言，不直则烦”，色听“观其颜色，不直则𧹞然”，气听“观其气息，不直则喘”，耳听“观其听聆，不直则惑”。目听“观其眸子，视不直则眊然”。是“察其貌有所考合”也。",
                    "zhushu": "",
                    "type": 2
                },
                {
                    "paragraph": "传“无简”至“用刑”",
                    "zhushu": "",
                    "type": 2
                },
                {
                    "paragraph": "正义曰：“无简核诚信”者，谓简核之，于罪无诚信效验可简核，即是无罪之人，当赦之。",
                    "zhushu": "",
                    "type": 2
                },
                {
                    "paragraph": "传“刻其”至“相当”",
                    "zhushu": "",
                    "type": 2
                },
                {
                    "paragraph": "正义曰：五刑之名，见于经传，唐虞已来皆有之矣，未知上古起在何时也。汉文帝始除肉刑，其刻颡、截鼻、刖足、割势皆法传于先代，孔君亲见之。说文云：“颡，頟也。”“墨”一名黥。郑玄周礼注云：“墨，黥也。先刻其面，以墨窒之。”言刻頟为疮，以墨塞疮孔，令变色也。“六两曰锾”，盖古语存于当时，未必有明文也。考工记云：“戈矛重三锊。”马融云：“锊，量名。当与吕刑“锾”同。俗儒云锊六两为一川，不知所出耳。”郑玄云：“锾，称轻重之名。”今代东莱称或以太半两为钧，十钧为锾，锾重六两太半两，锾、锊似同也。或有存行之者，十钧为锾，二锾四钧而当一斤，然则锾重六两三分两之二。周礼谓“锾”为锊，如郑玄之言，一锾之重六两，多于孔、王所说，惟校十六铢尔。舜典云“金作赎刑”。传以“金”为黄金，此言“黄铁”者，古者金、银、铜、铁摠号为“金”，今别之以为四名。此传言“黄铁”，舜典传言“黄金”，皆是今之铜也。古人赎罪悉皆用铜，而传或称“黄金”，或言“黄铁”，谓铜为金为铁尔。“阅实其罪”，检阅核实其所犯之罪，使与罚名相当，然后收取其赎。此既罪疑而取赎，疑罪不定，恐受赎参差，故五罚之下皆言“阅实其罪”，虑其不相当故也。传“刖足”至“百锾”",
                    "zhushu": "",
                    "type": 2
                },
                {
                    "paragraph": "正义曰：释言云：“剕，刖也。”李巡云：“断足曰刖。”说文云：“刖，绝也。”是“刖”者断绝之名，故“刖足曰剕”。赎劓倍墨，剕应倍劓，而云“倍差”，倍之又有差，则不啻一倍也。下句赎宫六百锾，知倍之又半之为五百锾也。截鼻重于黥頟，相校犹少，刖足重于截鼻，所校则多。刖足之罪，近于官刑，故使赎剕不啻倍劓，而多少近于赎宫也。",
                    "zhushu": "",
                    "type": 2
                },
                {
                    "paragraph": "传“宫淫”至“之宜”",
                    "zhushu": "",
                    "type": 2
                },
                {
                    "paragraph": "正义曰：伏生书传云：“男女不以义交者，其刑宫。”是宫刑为“淫刑”也。男子之阴名为势，割去其势，与椓去其阴，事亦同也。“妇人幽闭，闭于宫，使不得出也。本制宫刑，主为淫者，后人被此罪者，未必尽皆为淫。”昭五年左传楚子“以羊舌𦙝为司宫”，非坐淫也。汉除肉刑，除墨、劓、剕耳，宫刑犹在。近代反逆缘坐，男子十五已下不应死者，皆宫之。大隋开皇之初，始除男子宫刑，妇人犹闭于宫。宫是次死之刑，宫于四刑为最重也。人犯轻刑者多，犯重刑者少，又以锾数以倍相加，序五刑先轻后重，取事之宜。",
                    "zhushu": "",
                    "type": 2
                },
                {
                    "paragraph": "传“死刑”至“制也”",
                    "zhushu": "",
                    "type": 2
                },
                {
                    "paragraph": "正义曰：释诂云：“辟，罪也。”死是罪之大者，故谓死刑为“大辟”。经历陈罚之锾数，“五刑之疑，各自入罚，不降相因”，不合死疑入宫，宫疑入剕者，是古之制也。所以然者，以其所犯疑不能决，故使赎之。次刑非其所犯，故不得降相因。",
                    "zhushu": "",
                    "type": 2
                },
                {
                    "paragraph": "传“别言”至“相备”",
                    "zhushu": "",
                    "type": 2
                },
                {
                    "paragraph": "正义曰：此经历言“二百”“三百”“五百”者，各是刑之条也。𣫭于其条，有犯者，实则刑之，疑则罚之，刑属、罚属，其数同也。别言罚属，五者各言其数，合言刑属，但摠云“三千”，明刑罚同其属数，互见其义，以相备也。经云“大辟之罚，其属二百”，文异于上四罚者，以“大辟”二字不可云“大辟罚之属”，故分为二句，以其二字足使成文。",
                    "zhushu": "",
                    "type": 2
                },
                {
                    "paragraph": "“上下”至“有要”",
                    "zhushu": "",
                    "type": 2
                },
                {
                    "paragraph": "正义曰：此又述断狱之法。将断狱讼，当上下比方其罪之轻重，乃与狱官众议断之。其囚有僭乱之虚辞者，无得听之，勿用此辞断狱。此僭乱之辞，言不可行也。惟当清察罪人之辞，惟当附以法理，其当详审使能之，勿使僭失为不能也。“上刑适轻”者，谓一人虽犯一罪，状当轻重两条，据重条之上有可以亏减者，则之轻条，服下罪也。“下刑适重”者，谓一人之身轻重二罪俱发，则以重罪而从上服，令之服上罪。或轻或重，诸所罪罚皆有权宜，当临时斟酌其状，不得雷同加罪。刑罚有世轻世重，当视世所宜，权而行之。行罚者，所以齐非齐者，有伦理，有要善，戒令审量之。",
                    "zhushu": "",
                    "type": 2
                },
                {
                    "paragraph": "传“上下”至“可行”",
                    "zhushu": "",
                    "type": 2
                },
                {
                    "paragraph": "正义曰：罪条虽有多数，犯者未必当条，当取故事并之，上下比方其罪之轻重，上比重罪，下比轻罪，观其所犯当与谁同。狱官不可尽贤，其闲或有阿曲，宜预防之。“僭”，不信也。狱官与囚等或作不信之辞，以惑乱在上。人君无得听此僭乱之辞以自疑惑，勿即用此僭乱之辞以之断狱，此僭乱之言不可行用也。",
                    "zhushu": "",
                    "type": 2
                },
                {
                    "paragraph": "传“一人”至“权宜”",
                    "zhushu": "",
                    "type": 2
                },
                {
                    "paragraph": "正义曰：“一人有二罪，则之重而轻并数”者，谓若一人有二罪，则应两罪俱治，今惟断狱以重条，而轻者不更别数，与重并数为一。刘君以为“上刑适轻，下刑适重，皆以为一人有二罪。上刑适轻者，若今律重罪应赎，轻罪应居作官当者，以居作官当为重，是为上刑适轻。下刑适重者，谓若二者俱是赃罪，罪从重科，轻赃亦备，是为而轻并数也”。知不然者，案经既言“下刑适重上服”，则是重上服而已，何得云“轻赃亦备”。又今律云“重罪应赎，轻罪应居作官当者，以居作官当为重”者，此即是下刑适重之条，而以为上刑适轻之例，实为未允。且孔传下经始云“一人有二罪”，则上经所云非一人有二罪者也。刘君妄为其说，故今不从。",
                    "zhushu": "",
                    "type": 2
                },
                {
                    "paragraph": "传“言刑”至“要善”",
                    "zhushu": "",
                    "type": 2
                },
                {
                    "paragraph": "正义曰：“刑罚随世轻重”，言观世而制刑也。“刑新国用轻典，刑乱国用重典，刑平国用中典”，周礼大司宼文也。郑玄云：“新国者，新辟地立君之国。用轻法者，为其民未习于教也。平国，承平守成之国。用中典者，常行之法也。乱国，篡弑叛逆之国。用重典者，以其化恶伐灭之也。”",
                    "zhushu": "",
                    "type": 2
                },
                {
                    "paragraph": "“罚惩”至“两刑”",
                    "zhushu": "",
                    "type": 2
                },
                {
                    "paragraph": "正义曰：言圣人之制刑罚，所以惩创罪过，非要使人死也，欲使恶人极于病苦，莫敢犯之而已。非口才辩佞之人可以断狱，惟良善之人乃可以断狱。言断狱无非在其中正，佞人即不能然也。“察囚之辞，其难在于言辞差错，断狱者非从其伪辞，惟从其本情。断狱之时，当哀怜下民之犯法，敬慎断狱之害人，勿得轻耳断之。必令典狱诸官明开刑书，相与占之，皆庶几得中正之道。其所刑罚，其当详审能之，勿使失中。其断狱成辞，得其信实，又当输汝信实之状而告于王。其断刑文书上于王府，皆使备具，勿有疏漏。其囚若犯二事，罪虽从重，有并两刑上之者。”言有两刑，亦具上之，恐狱官有所隐没，故戒之。",
                    "zhushu": "",
                    "type": 2
                },
                {
                    "paragraph": "传“当怜”至“之道”",
                    "zhushu": "",
                    "type": 2
                },
                {
                    "paragraph": "正义曰：论语云：阳肤为士师，曽子戒之云：“如得其情，则哀矜而勿喜。”是断狱者于断之时，当怜下民之犯法也。死者不可复生，断者不可复续，当须敬慎。断狱之害人，勿得轻耳，即决之。五刑之属三千，皆著在刑书，使断狱者依案用之。宜令断狱诸官明开刑书，相与占之，使刑书当其罪。今人之所犯，不必当条，须探测刑书之意，比附以断其罪，若卜筮之占然，故称“占”也。“皆庶几必得中正之道”，令狱官同心思使中也。此言“明启刑书”，而左传云“昔先王议事以制，不为刑辟”者，彼铸刑书以宣示百姓，故云临事制宜，不预明刑辟。人有犯罪，原其情之善恶，断定其轻重，乃于刑书比附而罪之。故彼此各据其一，义不相违。",
                    "zhushu": "",
                    "type": 2
                },
                {
                    "paragraph": "传“断狱”至“文辞”",
                    "zhushu": "",
                    "type": 2
                },
                {
                    "paragraph": "正义曰：“孚”，信也。“输”，写也。下“而”为“汝”也。断狱成辞而得信实，当输写汝之信实，以告于王，勿藏隐其情，不告王也。曲必隐情，直则无隐，令其不隐情者，欲使之无阿曲也。汉世问罪谓之“鞫”，断狱谓之“劾”，谓上其鞫劾文辞也。",
                    "zhushu": "",
                    "type": 2
                },
                {
                    "paragraph": "传“其断”至“上之”",
                    "zhushu": "",
                    "type": 2
                },
                {
                    "paragraph": "正义曰：“其断刑文书上王府，皆当备具”，若今曹司写案申尚书省也。“有并两刑”，谓人犯两事，刑有上下，虽罪从重断，有两刑者，亦并具上之，使王知其事。王或时以下刑为重，改下为上，故并亦上之。",
                    "zhushu": "",
                    "type": 2
                },
                {
                    "paragraph": "“王曰”至“天下”",
                    "zhushu": "",
                    "type": 2
                },
                {
                    "paragraph": "正义曰：王叹而呼诸侯曰：“呜呼。刑罚事重，汝当敬之哉。谓诸侯官之长，此同族异姓等，我言多可戒惧。我敬于刑，当敬命有德者惟典刑事。今上天治民，命人君为天子，配天在于下，氶天之意，为事甚重。其听狱讼，当明白清审于狱之单辞。民之所以治者，由狱官无有不用中正听讼之两辞，由以中正之故，下民得治。汝狱官无有敢受货赂，成私家于狱之两辞，勿于狱之两家受货致富。治狱受货，非家宝也，惟是聚罪之事。”言汝身多违，则不达虚言，戒行急恶，疏非虚论矣。多聚罪则天报汝，以众人见被尤怨而罚责之。汝当长畏，惟天所罚。天罚汝者，非是天道不中，惟人在于自作教命，使不中尔。教命不中，则天罚汝，天道罚不中也。若令众民无有善政在于天下，则是人主不中，天亦将罚人主。诸侯为民之主，故以天罚惧之。",
                    "zhushu": "",
                    "type": 2
                },
                {
                    "paragraph": "传“敬之”至“儆之”",
                    "zhushu": "",
                    "type": 2
                },
                {
                    "paragraph": "正义曰：此篇主多戒诸侯百官之长，故知“官长”即诸侯也。襄卜二年左传哭诸侯之例云：“异姓临于外，同族于祢庙。”是相对则“族”为同姓，“姓”为异姓也。告之以“我言多可戒惧”者，以儆戒之也。下言民无善政，则天罚人主，是儆戒诸侯也。",
                    "zhushu": "",
                    "type": 2
                },
                {
                    "paragraph": "传“我敬”至“典刑”",
                    "zhushu": "",
                    "type": 2
                },
                {
                    "paragraph": "正义曰：“当使有德者惟典刑”，言将选有德之人使为刑官，刑官不用无德之人也。",
                    "zhushu": "",
                    "type": 2
                },
                {
                    "paragraph": "传“今天”至“言之”",
                    "zhushu": "",
                    "type": 2
                },
                {
                    "paragraph": "正义曰：传以“相”为治，“今天治民”者，天有意治民，而天不自治，使人治之。人君为配天在下，当承天意治民，治之常使称天心也。欲称天心，听狱当清审单辞。“单辞”谓一人独言，未有与对之人，讼者多直已以曲彼，构辞以诬人，单辞特难听，故言之也。孔子美子路云：“片言可以折狱者，其由也与。”“片言”即“单辞”也。子路行直，闻于天下，不肯自道已长，妄称彼短，得其单辞，即可以断狱者，惟子路尔。凡人少能然，故难听也。",
                    "zhushu": "",
                    "type": 2
                },
                {
                    "paragraph": "传“民之”至“民治”",
                    "zhushu": "",
                    "type": 2
                },
                {
                    "paragraph": "正义曰：“狱之两辞”，谓两人竞理，一虚一实，实者枉屈，虚者得理，则此民之所以不得治也。民之所以得治者，由典狱之官，其无不以有中正之心听狱之两辞，弃虚从实，实者得理，虚者受刑，虚者不敢更讼，则刑狱清而民治矣。孔子称“必也使无讼乎”，谓此也。",
                    "zhushu": "",
                    "type": 2
                },
                {
                    "paragraph": "传“典狱”至“两辞”",
                    "zhushu": "",
                    "type": 2
                },
                {
                    "paragraph": "正义曰：典狱知其虚，受其货而听其诈，诈者虚而得理，狱官致富成私家，此民之所以乱也。故戒诸侯无使狱官成私家于狱之两辞。",
                    "zhushu": "",
                    "type": 2
                },
                {
                    "paragraph": "传“受狱”至“见罪”",
                    "zhushu": "",
                    "type": 2
                },
                {
                    "paragraph": "正义曰：“府”，聚也。“功”，事也。受狱货非是家之宝也，惟是聚近罪之事尔。罪多必有恶报，其报则以众人见罪也。众人见罪者多，天必报以祸罚，故下句戒令畏天罚也。",
                    "zhushu": "",
                    "type": 2
                },
                {
                    "paragraph": "传“当长”至“罚之”",
                    "zhushu": "",
                    "type": 2
                },
                {
                    "paragraph": "正义曰：众人见罪者多，天必报以祸罚。汝诸侯等当长畏惧，为天所罚。天之罚人，非天道不得其中，惟人在其教命自使不中，教命不中，则天罚之。诸侯一国之君，施教命于民者也，故戒以施教命中否也。",
                    "zhushu": "",
                    "type": 2
                },
                {
                    "paragraph": "传“天道”至“罚之”",
                    "zhushu": "",
                    "type": 2
                },
                {
                    "paragraph": "正义曰：天道下罚，罚不中者，令使众民无有善政在于天下，由人主不中。为人主不中，故无善政，天将亦罚人主。“人主”谓诸侯，此言戒诸侯也。",
                    "zhushu": "",
                    "type": 2
                },
                {
                    "paragraph": "“王曰”至“祥刑”",
                    "zhushu": "",
                    "type": 2
                },
                {
                    "paragraph": "正义曰：戒之既终，王又言而叹曰：“呜呼。汝诸侯嗣世子孙等，从自今已往，当何所监视？非当视立德于民而为之中正乎？”言诸侯并嗣世，惟当视此立德于民为之中正之事。“汝必视此，庶几明听我言而行之哉。有智之人惟能用刑，乃有无疆境之善辞。得有无疆善辞者，以其折狱能属于五常之中正，皆中其理，而法有善政故也。汝有邦有土之君，受王之善众而治之，当视于此善刑。”从上已来，举善刑以告之，欲其勤而法之，使有无穷之美誉。",
                    "zhushu": "",
                    "type": 2
                },
                {
                    "paragraph": "传“言智”至“以然”",
                    "zhushu": "",
                    "type": 2
                },
                {
                    "paragraph": "正义曰：“属”谓属著也。“极”，中也。“庆”，善也。“五常”谓仁、义、礼、智、信，人所常行之道也。言得有善辞，名闻于后世者，以其断狱能属著于五常之中正，皆得其理，而法之有善，所以得然也。知“五”是“五常”者，以人所常行惟有五事，知“五常”也。",
                    "zhushu": ""
                }
            ]
        },
        {
            "name": "周书文侯之命第三十",
            "paragraphs": [
                {
                    "paragraph": "周书文侯之命第三十",
                    "zhushu": ""
                },
                {
                    "paragraph": "“平王”至“之命”",
                    "zhushu": "",
                    "type": 2
                },
                {
                    "paragraph": "正义曰：幽王嬖襃姒，废申后，逐太子宜臼，宜臼奔申。申侯与犬戎既杀幽王，晋文侯与郑武公迎宜臼立之，是为平王，迁于东都。平王乃以文侯为方伯，赐其秬鬯之酒，以圭瓉副焉，作策书命之吏录其策书，作文侯之命。",
                    "zhushu": "",
                    "type": 2
                },
                {
                    "paragraph": "傅“以圭”至“圭瓉”",
                    "zhushu": "",
                    "type": 2
                },
                {
                    "paragraph": "正义曰：祭之初，酌郁鬯之酒以灌尸。圭瓉者，酌郁鬯之杓，杓下有槃，瓉即槃之名也。是以圭为杓之柄，故谓之圭瓉。周礼典瑞云：“祼圭有瓉，以肆先王，以祼宾客。”郑司农云：“于圭头为器，可以□鬯祼祭谓之瓉。以肆先王，灌先王祭也。”郑玄云：“肆，解牲体以祭，因以为名。爵行曰祼。汉礼：“瓉槃大五升，口径八寸，下有槃，口径一尺。”诗云：“瑟彼玉瓉，黄流在中。”毛傅云：“玉瓉，圭瓉也。黄金所以饰流鬯也。”郑云：“黄流，秬鬯也。圭瓉之状，以圭为柄，黄金为勺，青金为外，朱中央。”是说圭瓉之形状也。礼无明文，而知其然者，祭统云：“君执圭瓉祼尸，大宗执璋瓉亚祼。”郑云：“圭瓉、璋瓉，祼器也。以圭璋为柄，酌郁鬯曰祼。然则圭瓉、璋瓉，惟柄，以圭璋为异，其瓉形则同。考工记玉人云：“祼圭尺有二寸，有瓉，以祀庙。大璋、中璋九寸，边璋七寸，厚寸，黄金勺，青金外，朱中，鼻寸。”郑云：“鼻，勺流也。凡流𣅜为龙口也。三璋之勺，形如圭瓉。”是郑以璋形如此，知圭瓉亦然。毛传又云：“九命然后锡以秬鬯圭瓉。”则晋文侯于时九命为东西大伯，故得受此赐也。“秬鬯”从经为傅，故此惟解“圭瓉”。傅“所以”至“命焉”",
                    "zhushu": "",
                    "type": 2
                },
                {
                    "paragraph": "正义曰：周本纪云：“幽王嬖襃姒，襃姒生子伯服。幽王废申后，并去太子，用襃姒为后，伯服为太子。申侯怒，乃与西夷犬戌共攻杀幽王。于是诸侯乃与申侯共立太子宜臼，是为平王。东徙于洛邑，避戎𡨥。”隐六年左傅：“周桓公言于王曰：“我周之东迁，晋、郑焉依？”郑语云：“晋文侯于是乎定天子。”是迎送安定之，故平王锡命焉。",
                    "zhushu": "",
                    "type": 2
                },
                {
                    "paragraph": "傅“平王命为侯伯”",
                    "zhushu": "",
                    "type": 2
                },
                {
                    "paragraph": "正义曰：“伯”，长也。诸侯之长，谓二伯也。僖元年左傅云：“凡侯伯，救患、分灾、讨罪，礼也。”是谓诸侯之长为侯伯。王肃云：“幽王既灭，平王东迁，晋文侯、郑武公夹辅王室。晋为大国，功重，故平王命为侯伯。”",
                    "zhushu": "",
                    "type": 2
                },
                {
                    "paragraph": "“王若”至“在位”",
                    "zhushu": "",
                    "type": 2
                },
                {
                    "paragraph": "正义曰：平王顺文侯之功，亲之，敬而呼其字曰：“父义和。”既呼其字，乃告以上世之事：大明乎文王、武王之道，能详慎显，用有德之人以为大臣。文王之为王也，圣德明升于天，言其道至天也。又布闻于在下，言其德被民也。惟以是故，上天成其大命于文王，使之身为天子，泽流后世。文武圣明如此，亦惟先世长官之臣能左右明事其君，君圣臣贤之故，于小大所谋道德，天下无有不循从其化，故我之先祖文、武之后诸王，𣅜得归在王位。言先世圣王得贤臣之力。将说已无贤臣，故言此也。",
                    "zhushu": "",
                    "type": 2
                },
                {
                    "paragraph": "傅“顺其”至“别之”",
                    "zhushu": "",
                    "type": 2
                },
                {
                    "paragraph": "正义曰：观礼说天子呼诸侯之义曰：“同姓大国则曰伯父，其异姓则曰伯舅。同姓小国则曰叔父，其异姓则曰叔舅。”郑玄礼注云：“称之以父与舅，亲亲之辞。”晋文侯，唐叔之后，与王同姓，故称曰“父”。曲礼天子谓二伯为伯父、伯舅。计文侯为侯伯，天子当呼为“伯父”，此不云“伯”而直称“父”者，尤亲之也。左傅以文侯名仇，今呼曰“义和”，知是字也。天子于同姓诸侯𣅜呼为“父”，称“父”者非一人，若不称其字，无以知是文侯，故以字别之。郑玄读“义”为仪，“仪”“仇”𣅜训匹也，故名仇，字仪。古人名字不可𣅜今相配，不必然。“□。傅文王”至“王位”",
                    "zhushu": "",
                    "type": 2
                },
                {
                    "paragraph": "正义曰：“后世先祖”，谓文、武之后，在今王之先祖，成、康以至宣、幽𣅜是也。“怀”，归也，归在王位者。王位是其所有也，若归向家然，故称“归”也。",
                    "zhushu": "",
                    "type": 2
                },
                {
                    "paragraph": "“鸣呼”至“罔克”",
                    "zhushu": "",
                    "type": 2
                },
                {
                    "paragraph": "正义曰：王又叹而自伤：“鸣呼，疲病者，是我小子继嗣先王之位，遭天大罪过于我周家，父死国败，倾覆祖业，致使周邦丧乱，绝其资用惠泽于下民。”言下民资用尽，致使而王泽竭也。“西夷犬戎侵兵伤我国及𡖖大夫之家，其祸亦甚大也。所以遇此祸者，即我治事之臣，无有耆宿寿考俊德之人在其服位，我则材弱，无能之致”。自恨已弱，不能致得贤臣，恐又不能自立也。",
                    "zhushu": "",
                    "type": 2
                },
                {
                    "paragraph": "傅“言周”至“甚大”",
                    "zhushu": "",
                    "type": 2
                },
                {
                    "paragraph": "正义曰：此经所言，追叙幽王灭事。民不自治，立君以养之。民之资用，是王者佑助以得之。言周邦丧乱，不能抚佑下民，绝其资用，惠泽于下民也。幽王之灭，由夷狄交侵，兵伤我国及𡖖大夫之家，其祸甚大。诸言“国家”者，𣅜谓“国”为“国家”，傅意欲见君臣俱被其害，故以“家”为𡖖大夫之家。王肃云：“遭天之大愆，谓幽王为大戎所杀，殄绝其先祖之泽于下民，侵犯兵𡨥，伤我国家。甚大，谓大戎也。”",
                    "zhushu": "",
                    "type": 2
                },
                {
                    "paragraph": "傅“所以”至“之致”",
                    "zhushu": "",
                    "type": 2
                },
                {
                    "paragraph": "正义曰：此经亦是追叙往事，言幽王所以遇祸者，即我周家治事之臣，无有耆宿寿考俊德之人在其服位，致使有犬戎之祸，亦是我材劣无能之致。幽王之时，平王被逐在外，国之兴亡，非平王所知。言“我无能之致”者，引过归已，自惧将来复然，故下句思得贤臣。",
                    "zhushu": "",
                    "type": 2
                },
                {
                    "paragraph": "“曰惟”至“予嘉”",
                    "zhushu": "",
                    "type": 2
                },
                {
                    "paragraph": "正义曰：王又言：“我以无能之致，私为言曰，同姓诸侯，惟我祖之列者，惟我父之列者，其惟当忧念我身。”又自伤叹：“呜呼。此诸侯等，若有能助我有功，则我一人长安在王位。”言已无能，惟恃赖诸侯也。又呼文侯字曰：“父义和，汝能明汝显祖唐叔之道，汝始法文武之道，用是道合会继汝君以善，追孝于前世文德之人，救周之日，汝功为多，甚修矣。乃能扞蔽我于艰难。”谓救周诛犬戎也。“如汝之功，是我所善”。陈其前功，以劝勉之。",
                    "zhushu": "",
                    "type": 2
                },
                {
                    "paragraph": "傅“王曰”至“诸侯”",
                    "zhushu": "",
                    "type": 2
                },
                {
                    "paragraph": "正义曰：文侯是同姓诸侯，王言已未得文侯之时，常望同姓助已。王私为言曰：“同姓诸侯在我惟祖惟父列者，惟当忧念我身。”“伊”训惟也。望得同姓之闲有忧已者。以“思”谓未得，更复叹而为言：“呜呼。同姓诸侯，若有能助我有功，则我一人长得安在王位。”言已恃赖诸侯，思得其人。在后果得文侯。告文侯以此言，言已思文侯之功。",
                    "zhushu": "",
                    "type": 2
                },
                {
                    "paragraph": "傅“重称”至“奖之”",
                    "zhushu": "",
                    "type": 2
                },
                {
                    "paragraph": "正义曰：天子之于诸侯，当称“父”“舅”而已。既呼其“父”，又称其字，所以别他人也。初则别于他人，重则可以已矣。重称其字者，亲之也。礼：君父之前白名，朋友之交白字，是名重于字也。轻前人则并其名，尊前人则避其重，故不称其名，尊之也。不于上文作傅，于此言“尊之”者，就此“亲之”，并解之也。“昭乃显祖”，不知所斥，以晋之上世有功名者惟有唐叔耳，故知“明汝显祖唐叔之道，所以劝□之，令其继唐叔之业也。",
                    "zhushu": "",
                    "type": 2
                },
                {
                    "paragraph": "傅“言汝”至“为孝”",
                    "zhushu": "",
                    "type": 2
                },
                {
                    "paragraph": "正义曰：以其初有大功，终当不殒其业，故言“始法文武之道”。“当用是文武之道，合会继汝君以善”，令以功德佐汝君，使汝君继前世，追行孝道于前世文德之人。“汝君”者，平王自谓也。先祖之志在于平定天下，故子孙继父祖之志为孝也。",
                    "zhushu": "",
                    "type": 2
                },
                {
                    "paragraph": "傅“战功”至“所善”",
                    "zhushu": "",
                    "type": 2
                },
                {
                    "paragraph": "正义曰：“战功曰多”者，周礼司勋文。又云：“王功曰勋，国功曰功，民功曰庸，事功曰劳，治功曰力，战功曰多。”彼有此六功也。言功多殊于他人，故云“汝之功多甚修矣”。言其功修整，美其功之善也。文侯之功在于诛犬戎，立平王，言“乃扞蔽我于艰难”，知“谓救周诛犬戎”也。”若”训如也，如汝之功，我所善也。王肃云：“如汝之功，我所嘉也。”“王曰”至“显德”",
                    "zhushu": "",
                    "type": 2
                },
                {
                    "paragraph": "正义曰：王既陈其功，乃赉赐之。王曰：“父义和，其当归汝晋国，视汝众民，安汝国内上下，用赐汝秬鬯之酒一卣罇，归以告祭汝之始祖。又赐汝彤弓一、彤矢百、玈弓一、玈矢百，马四匹。父往归国哉。必以文德安彼远人。欲安远，必能安近，是远近乃得安耳。当以顺道安汝之小民，无得荒废人事，以自安逸。简核汝所任之臣，忧治汝都鄙之人民，用成汝显明之德。”戒使归国善治民也。",
                    "zhushu": "",
                    "type": 2
                },
                {
                    "paragraph": "传“黑黍”至“赐鬯”",
                    "zhushu": "",
                    "type": 2
                },
                {
                    "paragraph": "正义曰：释草云：“秬，黑黍。”李巡曰：“黑黍一名秬。”周礼郁人：“掌和郁鬯，以实彝而陈之。”郑云：“郁，郁金，香草也。筑郁金煑之，以和鬯酒。”郑众云：“郁为草若兰。”又有鬯人“掌共秬鬯”，郑玄云：“鬯，酿秬为酒，芬香调畅于上下也。”如彼郑说，酿黑黍之米为酒，筑郁金之草煑以和之。此传言“酿以鬯草”，似用鬯草合酿，不同者，终是以鬯和黍米之酒，或先或后言之耳。诗美宣王赐召穆公云：“厘尔圭瓉，秬鬯一卣，告于文人。”知赐秬鬯者，必以圭瓉副焉。此不言“圭瓉”，明并赐之可知也。“卣，中尊也”，释器文。孙炎云：“樽，彝为上，罍为下，卣居中。”郭璞曰：“在罍彝之闲，即牺、象、壶、著、大、山等六尊是也。”周礼司尊彝云：“春祠夏禴，祼用鸡彝、鸟彝。秋尝、冬烝，棵用斝彝、黄彝。”则祭时实鬯酒于彝。此用卣者，未祭则盛于卣，及祭则实于彝，此初赐未祭，故盛以卣也。诗称“告于文人”，毛传云：“文人，文德之人也。”郑玄云：“王赐召虎以鬯酒一尊，使以祭其宗庙，告其先祖诸有德美见记也。”然则得秬鬯之赐，当徧告宗庙，此传惟言告始祖者，举祖之尊者言之耳。",
                    "zhushu": "",
                    "type": 2
                },
                {
                    "paragraph": "传“彤赤”至“子孙”",
                    "zhushu": "",
                    "type": 2
                },
                {
                    "paragraph": "正义曰：“彤”字从丹，“玈”字从玄，故“彤，赤。玈，黑”也。是“诸侯有大功，赐弓矢，然后专征伐”，礼记王制文也。周礼司弓矢“掌六弓”，其名王、弧、夹、庾、唐、大。郑玄云：“六者，弓异体之名也。往体寡，来体多，曰王、弧。往体多，来体寡，曰夹、庾。往体来体若一，曰唐、大。”经又云：“唐弓、大弓以授学射者、使者、劳者。”郑云：“学射者弓用中，后习强，弱则易也。使者、劳者，弓亦用中，远近可也。劳者，勤劳王事，若晋文侯受弓矢之赐者。”郑玄以此“彤弓”“玈弓”为周礼“唐弓”“大弓”，“唐”“大”是弓强弱之名，“彤”“玈”是弓赤黑之色，孔意亦当然也。此传及毛传皆云“彤弓以讲德习射”，用周礼为说也。唐弓、大弓以授学射者，是习射也。授使者、劳者，是“讲德”也。讲论知其有德，乃赐之耳。襄八年左传云，“晋范宣子来聘，季武子赋彤弓。宣子曰：“城濮之役，我先君文公受彤弓于襄王，以为子孙藏。”杜预云：“藏之以示子孙。”",
                    "zhushu": "",
                    "type": 2
                },
                {
                    "paragraph": "传“马供”至“为度”",
                    "zhushu": "",
                    "type": 2
                },
                {
                    "paragraph": "正义曰：六畜特以马赐之者，为“马供武用”故也。周礼校人云：“乘马一师四圉。”圉养一马，是四匹曰乘，乘车必驾四马故也。司勋云：“凡赏无常，轻重视功。”是“侯伯之赐无常，以功大小为度”。",
                    "zhushu": "",
                    "type": 2
                },
                {
                    "paragraph": "传“父往”至“自安”",
                    "zhushu": "",
                    "type": 2
                },
                {
                    "paragraph": "正义曰：论语云：“远人不服，则修文德以来之。”是怀柔远人，必以文德”也。能柔远者，必能柔近，远近俱安，然后国安。“惠”，顺也。“康”，安也。言顺安小民者，安小民之道，必以顺道安之，故言“顺，安”也。顺者，顺小民之心为其政也。论语云：“因民之所利而利之。”是顺安也。传“当简”至“及远”",
                    "zhushu": "",
                    "type": 2
                },
                {
                    "paragraph": "正义曰：“简恤”者共有“尔都”之文，当简核汝都内善人而任之，令以德忧治汝都鄙之人。人和政治，则汝显用有德之功成矣。言用贤之名既成，国君之治亦成也。郑云：“都，国都也。都，边邑也。言都不言鄙，由近以及远也。”",
                    "zhushu": ""
                }
            ]
        },
        {
            "name": "周书费誓第三十一",
            "paragraphs": [
                {
                    "paragraph": "周书费誓第三十一",
                    "zhushu": ""
                },
                {
                    "paragraph": "“鲁侯”至“费誓”",
                    "zhushu": "",
                    "type": 2
                },
                {
                    "paragraph": "正义曰：鲁侯伯禽于成王即政元年始就封于鲁，居曲阜之地。于时徐州之戎、淮浦之夷并起为𡨥于鲁，东郊之门不敢开辟。鲁侯时为方伯，率诸侯征之，至费地而誓戒士众。史录其誓辞，作费誓。",
                    "zhushu": "",
                    "type": 2
                },
                {
                    "paragraph": "传“徐戎”至“不开”",
                    "zhushu": "",
                    "type": 2
                },
                {
                    "paragraph": "正义曰：经称“淮夷”“徐戎”，序言“徐夷”，略之也。此戎夷在鲁之东，诸侯之制，于郊有门，恐其侵逼鲁境，故“东郊之门不开”。",
                    "zhushu": "",
                    "type": 2
                },
                {
                    "paragraph": "传“费鲁”至“地名”正义曰：甘誓、牧誓皆至战地而誓，知“费”非战地者，“东郊不开”，则戎夷去鲁近矣。此誓令其治兵器，具糗粮，则是未出鲁境，故知“费”是鲁东郊地名，非战处也。",
                    "zhushu": "",
                    "type": 2
                },
                {
                    "paragraph": "“公曰”至“不善”",
                    "zhushu": "",
                    "type": 2
                },
                {
                    "paragraph": "正义曰：鲁侯将征徐戎，召集士众，叹而敕之。公曰：“嗟。在军之人，无得喧哗，皆静而听我誓命。今往征此淮浦之夷、徐州之戎，以其并起为宼故也。汝等善简择汝之甲胄，施汝楯纷，无敢不令至攻极坚。备汝弓矢，一弓百矢，令弓调矢利。鍜炼汝之戈矛，磨砺汝之锋刃，无敢不使皆善。”戒之使善，言不善将得罪也。",
                    "zhushu": "",
                    "type": 2
                },
                {
                    "paragraph": "传“伯禽”至“誓命”",
                    "zhushu": "",
                    "type": 2
                },
                {
                    "paragraph": "正义曰：礼：诸侯不得专征伐，惟州牧于当州之内有不顺者，得专征之。于时伯禽为方伯，监七百里内之诸侯，故得帅之以征戎夷。王制云：“千里之外设方伯，以八州八伯。”是州别立一贤侯以为方伯，即周礼大宗伯云“八命作牧”是也。礼记明堂位云：“封周公于曲阜，地方七百里。”孔意以周之大国不过百里，礼记云“七百里”者，监此七百里内之诸侯，非以七百里地并封伯禽也。下云“鲁人三郊三遂”，指言“鲁人”，明于时军内更有诸侯之人，故知帅七百里内诸侯之人以之共征也。郑云：“人谓军之士众及费地之民。”案下句令填塞坑穽，必使军旁之民塞之，或当如郑言也。",
                    "zhushu": "",
                    "type": 2
                },
                {
                    "paragraph": "传“今往”至“出之”",
                    "zhushu": "",
                    "type": 2
                },
                {
                    "paragraph": "正义曰：诗美宣王命程伯休父“率彼淮浦，省此徐土”，知“淮夷”是淮浦之夷，“徐戎”是徐州之戎也。四海之名，东方曰夷，西方曰戎，谓在九州之外。此徐州淮浦，中夏之地，而得有戎夷者，此戎夷帝王之所羁縻而统叙之，不以中国之法齐其风俗，故得杂错居九州之内。此伯禽之时有淮浦者，淮浦之夷并起，诗美宣王命召穆公平淮夷，则戎、夷之处中国久矣。汉时内地无戎、夷者，秦始皇逐出之。始皇之崩，至孔之初，惟可三四十年，古老犹在，及见其事，故孔得亲知之也。王肃云：“皆纣时错居中国，经传不□其事，无以知纣时来也。”传“言当”至“可用”",
                    "zhushu": "",
                    "type": 2
                },
                {
                    "paragraph": "正义曰：世本云：“杼作甲。”宋仲子云：“少康子杼也。” 文云：“胄，兜鍪也。”“兜鍪”，首铠也。经典皆言“甲胄”，秦世已来始有“铠”“兜鍪”之文。古之作甲用皮，秦汉已来用铁，“铠”“鍪”二字皆从金，盖用铁为之，而因以作名也。甲胄为有善有恶，故令敹简取其善者。郑云：“敹谓穿彻之。”谓甲绳有断绝，当使敹理穿治之。“干”是楯也，“敿乃干”，必施功于楯，但楯无施功之处，惟系纷于楯，故以为“施汝楯纷”。纷如绶而小，系于楯以持之，其以为饰。郑云：“敿犹系也。”王肃云：“敿楯当有纷系持之。”是相传为此说也。“吊”训至也，无敢不令至极，攻坚使可用。郑云：“至犹善也。”",
                    "zhushu": "",
                    "type": 2
                },
                {
                    "paragraph": "传“备汝”至“功善”",
                    "zhushu": "",
                    "type": 2
                },
                {
                    "paragraph": "正义曰：“备”训具也。每弓百矢，弓十矢千，使其数备足，令弓调矢利。案毛传云：“五十失为束”，或临战用五十矢为束。凡金为兵器，皆须鍜砺，有刃之兵，非独戈矛而已。云“鍜炼戈矛，磨砺锋刃”，令其文互相通称。诸侯兵器，皆使无敢不功善，令皆利快也。“今惟”至“常刑”",
                    "zhushu": "",
                    "type": 2
                },
                {
                    "paragraph": "正义曰：此戒军旁之民也。今军人惟欲大放舍牿牢之牛马，令牧于野泽，杜汝捕兽之擭，塞汝陷兽之穽，无敢令伤所放牿牢之牛马。牛马之伤，汝则有残害人畜之常刑。",
                    "zhushu": "",
                    "type": 2
                },
                {
                    "paragraph": "传“今军”至“放牧”",
                    "zhushu": "",
                    "type": 2
                },
                {
                    "paragraph": "正义曰：“淫”训大也。周礼：充人：“掌系祭祀之牲牷，祀五帝则系于牢，刍之三月。”郑玄云：“牢，闲也。”“校人掌王马之政，天子十有二闲，马六种。”然则养牛马之处谓之“牢闲”，“牢闲”是周卫之名也。此言“大舍牿牛马”，则是出之牢闲，牧于野泽，令其逐草而牧之，故谓此牢闲之牛马为“牿牛马”，而知“牿”即闲牢之谓也。故言“大放舍牿牢之牛马”，言军人所在，必须放牧，此告军旁之民也。既言牛马在“牿”，遂以“牿”为牛马之名。下云“无敢伤牿”，谓伤牛马，牿之伤，谓牛马伤也。郑玄以“牿”为桎梏之梏，施梏于牛马之脚，使不得走失。",
                    "zhushu": "",
                    "type": 2
                },
                {
                    "paragraph": "传“擭捕”至“常刑”正义曰：周礼冥氏：“掌为阱擭，以攻猛兽”。知穽、擭皆□捕兽之器也。槛以捕虎豹，穿地为深坈，又设机于上，防甘□□出也。穽以捕小兽，穿地为深坈，入必不能出，其上不设机也。穽以穿地为名，擭以得兽为名，擭亦设于穽中，但穽不设机为异耳。“杜”，塞之，“窒”，敜之，皆闭塞之义。使之填坈废机，无敢令伤所放牿牢之牛马。牛马之伤，汝则有残人畜之常刑。今律文：“施机抢作坈穽者，杖一百；伤人之畜产者，偿所减价。”王肃云：“杜，闭也。擭，所以捕禽兽机槛之属。敜，塞也。穽，穿地为之，所以陷堕之。恐害牧牛马，故使闭塞之。”郑玄云：“山林之田，春始穿地为穽，或设擭其中以遮兽。擭，作㓵也。”",
                    "zhushu": "",
                    "type": 2
                },
                {
                    "paragraph": "“马牛”至“常刑”",
                    "zhushu": "",
                    "type": 2
                },
                {
                    "paragraph": "正义曰：“马牛其有放佚，臣妾其有逋逃，汝无敢弃越垒伍而远求逐之。其有得逸马牛、逃臣妾，皆敬还复之，归于本主，我则商度汝功，赏赐汝。汝若弃越垒伍，远求逐马牛、臣妾，及有得马牛、臣妾，不肯敬还复归本主者，汝则有常刑。”传“马牛”至“曰妾”",
                    "zhushu": "",
                    "type": 2
                },
                {
                    "paragraph": "正义曰：僖四年左传云：“唯是风马牛不相及也。”贾逵云：“风，放也。牝牡相诱谓之风。”然则马牛风佚，因牝牡相逐而遂至放佚。“遂”，去也。“逋”亦逃也。军士在军，当各守部署，止则有垒壁，行则有队伍，勿敢弃越垒伍而远求逐之。周礼太宰：“以九职任万民，八曰臣妾，聚敛𨁻材。”僖十七年左传云，“晋惠公之妻梁嬴孕，过期。 卜招父与其子卜之。其子曰：“将生一男一女。”招曰：“然。男为人臣，女为人妾。”是役人贱者，男曰“臣”，女曰“妾”也。古人或以妇女从军，故云“臣妾逋逃”也。",
                    "zhushu": "",
                    "type": 2
                },
                {
                    "paragraph": "传“皆当”至“死刑”",
                    "zhushu": "",
                    "type": 2
                },
                {
                    "paragraph": "正义曰：“峙”，具也。预贮米粟，谓之“储峙”。郑众云：“糗，熬大豆及米也。”说文云：“糗，熬米麦也。”郑玄云：“糗，捣熬榖也。”谓熬米麦使熟，又捣之以为粉也。“糒”，乾飰也。“糗糒”是行军之粮，皆当诸峙汝糗糒之粮，使在军足食。无敢不相逮及。谓储粮少，不及众人，汝则有之，军兴之死刑。兴军征伐而有乏少，谓之“乏军兴”。今律：“乏军兴者斩。”传“摠诸”至“之属”",
                    "zhushu": "",
                    "type": 2
                },
                {
                    "paragraph": "正义曰：指言“鲁人”，明更有他国之人。摠诸国之兵，而但谓鲁人”。“峙具桢干”，为道近故也。“峙具桢干”，以拟筑之用。“题曰桢”，谓当墙两端者也。“旁曰干”，谓在墙两边者也。释诂云：“桢，干也。”舍人曰：“桢，正也，筑墙所立两木也。干所以当墙两边障士者。”“三郊三遂”，谓鲁人三军。周礼司徒：“万二千五百家为郷。”司马法：“万二千五百人为军。”小司徒云：“凡起徒役，无过家一人。”是家出一人，一郷为一军。天子六军，出自六郷，则诸侯大国三军，亦当出自三郷也。周礼又云：“万二千五百家为遂。”遂人职云：“以岁时稽其人民，简其兵器，以起征役。”则六遂亦当出六军，郷为正，遂为副耳。郑众云：“六遂之地，在王国百里之外。”然则王国百里为郊，郷在郊内，遂在郊外。释地云：“邑外谓之郊。”孙炎曰：“邑，国都也。设百里之国，去国十里为郊。”则诸侯之制，亦当郷在郊内，遂在郊外。此言“三郊三遂”者，“三郊”谓三郷也。盖使三郷之民，分在四郊之内，三遂之民，分在四郊之外。郷近于郊，故以郊言之。郷遂之民，分在国之四面，当有四郊四遂，惟言“三郊三遂”者，明东郊令留守，不令峙桢干也。上云“甲戍，我惟征徐戎”，此云“甲戍，我惟筑”，期以至日即筑，当筑攻敌之垒、距堙之属。兵法：“攻城筑土为山，以闚望城内，谓之距堙。”襄六年左传云：“晏弱城东阳，而遂围莱。甲寅，堙之环城，傅于堞。”杜预云：“堞，女墙也。堙，土山也。周城为土山及女墙。”宣十五年公羊传：楚子围宋”，“使司马子反乘堙而闚宋城，宋华元亦乘堙而出见之”。”何休云：“堙，距堙，上城具也。”是攻敌城垒必有距堙，知筑者，筑距堙之属也。",
                    "zhushu": "",
                    "type": 2
                },
                {
                    "paragraph": "传“峙具”至“杀汝”",
                    "zhushu": "",
                    "type": 2
                },
                {
                    "paragraph": "正义曰：上云“无敢不逮”，此云“无敢不供”，下云“无敢不多”，文异者，糗粮难备，不得偏少，故云“无敢不逮”，桢干易得，惟恐阙事，故云“无敢不供”，刍茭贱物，惟多为善，故云“无敢不多”，量事而为文也。“不供，汝则有无余之刑”者，言刑者非一，谓合家尽刑之。王肃云：“汝则有无余刑，父母妻子同产皆坐之，无遗免之者，故谓无余之刋。然入于罪隷，亦不杀之。”郑玄云：“无余刑非杀者，谓尽奴其妻子，不遗其种类，在军使给厮役，反则入于罪□、舂槀，不杀之。”周礼司厉云：“其奴，男子入于罪□，女子入于舂槀。”郑玄云：“奴从坐而没入县官者，男女同名。”郑众云：“输于罪隷、舂人、槀人之官也。”然不供桢干，虽是大罪，未应缘坐尽及家人，盖亦权以胁之，使勿犯耳。",
                    "zhushu": "",
                    "type": 2
                },
                {
                    "paragraph": "“刍茭”",
                    "zhushu": "",
                    "type": 2
                },
                {
                    "paragraph": "正义曰：郑云：“茭，乾刍也。”",
                    "zhushu": ""
                }
            ]
        },
        {
            "name": "周书秦誓第三十二",
            "paragraphs": [
                {
                    "paragraph": "周书秦誓第三十二",
                    "zhushu": ""
                },
                {
                    "paragraph": "“秦穆”至“秦誓”",
                    "zhushu": "",
                    "type": 2
                },
                {
                    "paragraph": "正义曰：秦穆公使孟明视、西乞术、白乙丙三帅帅师伐郑，未至郑而还。晋襄公帅师败之于崤山，囚其三帅。后晋舍三帅，得还归于秦。秦穆公自悔已过，誓戒群臣。史录其誓辞，作秦誓。",
                    "zhushu": "",
                    "type": 2
                },
                {
                    "paragraph": "传“遣三”至“伐之”",
                    "zhushu": "",
                    "type": 2
                },
                {
                    "paragraph": "正义曰：左传僖三十年，晋文公与秦穆公围郑，郑使烛之武说秦伯，秦伯窃与郑人盟，使杞子、逢孙、扬孙戍之，乃还。三十二年，杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔，蹇叔曰：“不可。”公辞焉。召孟明、西乞、白乙，使出师伐郑。是“遣三帅帅师往伐之”事也。序言“穆公伐郑”，嫌似穆公亲行，故辨之耳。",
                    "zhushu": "",
                    "type": 2
                },
                {
                    "paragraph": "传“崤晋”至“三帅”",
                    "zhushu": "",
                    "type": 2
                },
                {
                    "paragraph": "正义曰：杜预云：“殽在𢎞农渑池县西。”筑城守道谓之“塞”，言其要塞盗贼之路也。崤山险阨，是晋之要道关塞也。从秦向郑，路经晋之南境，于南河之南崤关而东适郑。礼：征伐朝聘过人之国，必遣使假道。晋以秦不假道，故伐之。左传僖三十二年，晋文公卒。三十三年，秦师及滑，郑商人弦髙将市于周，遇之，矫郑伯之命，以牛十二犒师。孟明曰：“郑有备矣，不可冀也。攻之不克，围之不继，吾其还也。”灭滑而还。晋先轸请伐秦师，襄公在丧，墨缞绖。夏四月，败秦师于殽，获百里孟明视、西乞术、白乙丙以归。是襄公亲自帅师，伐而败之，囚其三帅也。春秋之例，君将不言“帅师”，举其重者。此言“襄公帅师”，依实为文，非彼例也。又春秋经书事云：“晋人及姜戎败秦师于殽。”实是晋侯，而书“晋人”者，杜预云：“晋侯讳背丧用兵，通以贱者告也。”是言晋人告鲁，不言晋侯亲行，而云“大夫将兵”，大夫贱，不合书名氏，故称“人”也。直言“败秦师于殽”，不言秦之将帅之名，亦讳背丧用兵，故告辞略也。",
                    "zhushu": "",
                    "type": 2
                },
                {
                    "paragraph": "传“晋舍”至“作誓”",
                    "zhushu": "",
                    "type": 2
                },
                {
                    "paragraph": "正义曰：左传又称晋文公之夫人文嬴，秦女也，请三帅，曰：“皮实构吾二君，寡君若得而食之，不厌，君何辱讨焉？使归就戮于秦，以逞寡君之志，若何？”公许之。秦伯素服郊次，向师而哭曰：“孤违蹇叔，以辱二三子，孤之罪也。不替孟明，孤之过也。”是晋舍三帅而得还，秦穆公于是悔过作誓。序言“还归”，谓三帅还也。嫌穆公身还，故辨之。公羊传说此事云“匹马只轮无反者”。左传称秦伯“向师而哭”，则师亦少有还者。",
                    "zhushu": "",
                    "type": 2
                },
                {
                    "paragraph": "“公曰”至“云来”",
                    "zhushu": "",
                    "type": 2
                },
                {
                    "paragraph": "正义曰：穆公自悔伐郑，召集群臣而告之。公曰：“咨嗟。我之朝廷之士，听我诰于汝，无得喧哗。我誓告汝众言之首，诰汝以言中之最要者。古人有言曰：‘民之行已，尽用顺道，是多乐。’言顺善事，则身大乐也。见他有非理，以义责之，此无难也。惟已有非理，受人之责，即能改之，使如水之流下，此事是惟难哉。言已已往之前，不受人言，故自悔也。今我心忧，欲自改过自新，但日月益为疾行，如似不复云来，恐已老死，不得改悔也。”",
                    "zhushu": "",
                    "type": 2
                },
                {
                    "paragraph": "传“誓其”至“称士”",
                    "zhushu": "",
                    "type": 2
                },
                {
                    "paragraph": "正义曰：“士”者，男子之大号，故群臣通称之。郑云：“誓其群臣，下及万民，独云士者，举中言之。",
                    "zhushu": "",
                    "type": 2
                },
                {
                    "paragraph": "”传“言民”至“忠臣”",
                    "zhushu": "",
                    "type": 2
                },
                {
                    "paragraph": "正义曰：“讫”，尽也。“自”，用。“若”，顺。“盘”，乐也。尽用顺道则有福，有福则身乐，故云“是多乐”也。“称古人言”者，悔前不用古人之言，不顺忠臣之谋故也。昔汉明帝问东平王刘苍云：“在家何者为乐？”对曰：“为善最乐。”是其用顺道则多乐。",
                    "zhushu": "",
                    "type": 2
                },
                {
                    "paragraph": "传“言我”至“所益”",
                    "zhushu": "",
                    "type": 2
                },
                {
                    "paragraph": "正义曰：“逾”，益。“迈”，行也。“员”即“云”也。言日月益为疾行，并皆过去，如似不复云来，畏其去而不复来，夜而不复明，言□□□云：“□□，近虽欲改悔，恐死及之，不得修改，身无所益也。”王肃云：“年已衰老，恐命将终，日月遂往，若不云来，将不复见日月，虽欲改过，无所及。益自恨改过迟晚，深自咎责之辞。”",
                    "zhushu": "",
                    "type": 2
                },
                {
                    "paragraph": "“惟古”至“为亲”",
                    "zhushu": "",
                    "type": 2
                },
                {
                    "paragraph": "正义曰：此穆公自说已之前过，我欲伐郑之时，群臣共为谋计，惟为我执古义之谋人，我则曰：“未成我之所欲，反猜忌之。”惟指今事为我所谋之人，我且将以为亲，已而用之。悔前违古从今，自取破败也。其“古之谋人”，当谓忠贤之臣，若蹇叔之等。“今之谋人”，劝穆公使伐郑者，盖谓𣏌子之类，国内亦当有此人。",
                    "zhushu": "",
                    "type": 2
                },
                {
                    "paragraph": "“虽则”至“不欲”",
                    "zhushu": "",
                    "type": 2
                },
                {
                    "paragraph": "正义曰：言我前事虽则有云然之过，我今庶几以道谋此黄发贤老，受用其言，则行事无所过也。番番然勇武之善士，虽众刀既过老，而谋计深长，我庶几欲有此人而用之。仡仡然壮勇之夫，虽射御不有违失，而智虑浅近，我庶几不欲用之。自悔往前用壮勇之计失也。",
                    "zhushu": "",
                    "type": 2
                },
                {
                    "paragraph": "“惟截”至“有容”",
                    "zhushu": "",
                    "type": 2
                },
                {
                    "paragraph": "正义曰：惟察察然便巧善为辩佞之言，能使君子回心易辞，我前大多有之，昧昧然我思之不明故也。如有一心耿介之臣，断断守善猗然，虽无他技艺，而其心乐善休休焉。其如是，则能有所含容。如此者，我将任用之。悔前用巧佞之人，今将任宽容善士也。",
                    "zhushu": "",
                    "type": 2
                },
                {
                    "paragraph": "传“惟察”至“故也”",
                    "zhushu": "",
                    "type": 2
                },
                {
                    "paragraph": "正义曰：“截截”犹“察察”，明辩便巧之意。“谝”犹辩也，由其便巧善为辩佞之言，使君子听之回心易辞。“皇”训大也，我前大多有之，谓𣏌子之等及在国从己之人，以我昧昧而暗，思之不明，故有此辈在我侧也。",
                    "zhushu": "",
                    "type": 2
                },
                {
                    "paragraph": "传“如有”至“任之”",
                    "zhushu": "",
                    "type": 2
                },
                {
                    "paragraph": "正义曰：孔注论语以“束修”为“束带修饰”，此亦当然。“一介”谓一心耿介。“断断”，守善之貌。“休休”，好善之意。如有束带修饰，一心耿介，断断然守等，猗然专一之臣，虽复无他技艺，休休焉好乐善道，其心行如是，则能有所含容。”言得此人，将任用之。猗者，足句之辞，不为义也。礼记太学引此作“断断兮”，“猗”是“兮”之类，诗云“河水清且涟漪”是也。王肃云：“一介，耿介，一心端悫。断断，守善之貌。无他技能，徒守善而已。休休，好善之貌。其如是，人能有所容忍小过，宽则得众。穆公疾技巧多端，故思断断无他技者。”",
                    "zhushu": "",
                    "type": 2
                },
                {
                    "paragraph": "“人之”至“利哉”",
                    "zhushu": "",
                    "type": 2
                },
                {
                    "paragraph": "正义曰：此说大贤之行也。大贤之人，见人之有技，如似已自有之。见人之有美善通圣者，其心爱好之，不啻如自其口出。爱彼美圣，口必称扬而荐达之。其心爱之，又甚于口。言其爱之至也。是人于民必能含容之，用此爱好技圣之人，安我子孙众民，则我子孙众民亦主有利益哉。言其能兴邦也。",
                    "zhushu": "",
                    "type": 2
                },
                {
                    "paragraph": "“人之”至“殆哉”",
                    "zhushu": "",
                    "type": 2
                },
                {
                    "paragraph": "正义曰：此说大佞之行也。大佞之人，见人之有技，蔽冒疾害以恶之。见人之有美善通圣者，而违背壅塞之，使不达于在上，是人之不能含容人也。用此疾恶技圣之人，不能安我子孙众民，则我子孙众民亦曰危殆哉。言其必乱邦也。",
                    "zhushu": "",
                    "type": 2
                },
                {
                    "paragraph": "传“见人”至“上通”",
                    "zhushu": "",
                    "type": 2
                },
                {
                    "paragraph": "正义曰：传以“冒”为复冒之“冒”，谓蔽障掩盖之也。“疾”谓疾恶之，谓憎疾患害之也。见人之美善通圣而违背之，不从其言，壅塞之使不得上通，皆是佞人害贤之行也。",
                    "zhushu": "",
                    "type": 2
                },
                {
                    "paragraph": "“邦之”至“之庆”",
                    "zhushu": "",
                    "type": 2
                },
                {
                    "paragraph": "正义曰：既言贤佞行异，又言用之安否。邦之杌陧，危而不安，曰由所任一人之不贤也。邦之光荣，为民所归，亦庶几所任一人之有善也。言国家用贤则荣，背贤则危。穆公自誓，将改前过，用贤人者也。",
                    "zhushu": ""
                }
            ]
        },
        {
            "name": "跋",
            "paragraphs": [
                {
                    "paragraph": "跋",
                    "zhushu": ""
                },
                {
                    "paragraph": "尚书单疏，吾国久佚。日本图书寮藏宋刊本，大阪每日新闻社据以景印。原书完善无缺，半叶十五行，与他经同。惟每行字数，春秋公羊传、尔雅多至三十，礼记、仪礼多至二十七，此仅二十四经注起止并疏文各提行，与他经异，较疏朗悦目。卷二第二十六叶、卷六第二十七叶，原缺抄配，有脱行补注，今依本书原式重写，更见整饬。卷首有日本人校注，标抹句读，均为彼邦读者所用，于吾国无取，故悉去之。海盐张元济。",
                    "zhushu": ""
                }
            ]
        }
    ]
}