{
    "name": "论语",
    "author": "三国・何晏",
    "loadChapterCount": 3,
    "hasZhushu": true,
    "chapters": [
        {
            "name": "论语序",
            "paragraphs": [
                {
                    "paragraph": "论语序",
                    "zhushu": "",
                    "type": 1
                },
                {
                    "paragraph": "叙曰：汉中垒校尉刘向言：鲁论语二十篇，皆孔子弟子记诸善言也。太子太傅夏侯胜、前将军萧望之、丞相韦贤及子玄成等传之。齐论语二十二篇，其二十篇中章句，颇多于鲁论。 瑯瑘王卿及胶东庸生、昌邑中尉王吉，皆以教之，故有鲁论，有齐论。鲁恭王时，尝欲以孔子宅为宫，坏，得古文论语。齐论有问王、知道，多于鲁论二篇，古论亦无此二篇，分尧曰下章子张问以为一篇，有两子张，凢二十一篇，篇次不与齐、鲁论同。安昌侯张禹本受鲁论，兼讲齐说，善从之，号曰张侯论，为世所贵，苞氏、周氏章句出焉。古论唯博士孔安国为之训说，而世不传。至顺帝时，南郡太守马融亦为之训说。汉末，太司农郑玄就鲁论篇章，考之齐、古，以为之注。近故司空陈群、太常王肃、博士周生烈，皆为义说。前世传受师说，虽有异同，不为训解。中间为之训解，至于今多矣。所见不同，互有得失。",
                    "zhushu": ""
                },
                {
                    "paragraph": "今集诸家之善说，记其姓名，有不安者，颇为改易，名曰论语集解。光禄大夫关内侯臣孙邕、光禄大夫臣郑冲、㪚骑常侍中领军安卿亭侯臣曹羲、侍中臣荀顗、尚书驸马都尉关内侯臣何晏䓁上。",
                    "zhushu": ""
                }
            ]
        },
        {
            "name": "学而第一",
            "paragraphs": [
                {
                    "paragraph": "学而第一",
                    "zhushu": "",
                    "type": 1
                },
                {
                    "paragraph": "子曰：学而时习之，不亦悦乎？",
                    "zhushu": "马融曰：子者，男子之通称，谓孔子也。王肃曰：时者，学者以时诵习之。诵习以时，学无废业，所以为悦怿也。"
                },
                {
                    "paragraph": "有朋自远方来，不亦乐乎？",
                    "zhushu": "苞氏曰：同门曰朋也。"
                },
                {
                    "paragraph": "人不知而不愠，不亦君子乎？",
                    "zhushu": "愠，怒也。凡人有所不知，君子不愠也。"
                },
                {
                    "paragraph": "有子曰：",
                    "zhushu": "孔安国曰：弟子有若。"
                },
                {
                    "paragraph": "其为人也孝悌，而好犯上者，鲜矣。 ",
                    "zhushu": "鲜，少也。上，谓凡在己上者，言孝悌之人，必有恭顺，好欲犯其上者少也。"
                },
                {
                    "paragraph": "不好犯上，而好作乱者，未之有也。君子务本，本立而道生。",
                    "zhushu": "本，基也。基立而后可大成也。"
                },
                {
                    "paragraph": "孝悌也者，其仁之本与？",
                    "zhushu": "先能事父兄，然后可乃仁成也。"
                },
                {
                    "paragraph": "子曰：巧言令色，鲜矣仁。",
                    "zhushu": "苞氏曰：巧言，好其言语。令色，善其颜色。皆欲令人说之，少能有仁也。"
                },
                {
                    "paragraph": "曽子曰：",
                    "zhushu": "马融曰：弟子曽参也。"
                },
                {
                    "paragraph": "吾日三省吾身，为人谋而不忠乎？与朋友交言而不信乎？传不习乎？",
                    "zhushu": "言凡所传之事，得无素不讲习而传乎？"
                },
                {
                    "paragraph": "子曰：导千乘之国，",
                    "zhushu": "马融曰：导，谓为之政教也。司马法：六尺为步，步百为亩，亩百为夫，夫三为屋，屋三为井，井十为通，通十为城，城出革车一乘。然则千乘之赋，其地千城也。居地方三百一十六里有奇，唯公侯之封乃能容之，虽大国之赋，亦不是过焉。苞氏曰：导，治。千乘之国者，百里之国也。古者井田，方里为井，井十为乘，百里之国，适千乘也。马融依周礼，苞氏依王制、孟子，义疑，故两存焉（之）。"
                },
                {
                    "paragraph": "敬事而信，",
                    "zhushu": "苞氏曰：为国者，举事必敬慎，与民必诚信也。"
                },
                {
                    "paragraph": "节用而爱人，",
                    "zhushu": "苞氏曰：莭用，不奢侈。 国以民为本，故爱飬也。"
                },
                {
                    "paragraph": "使民以时。",
                    "zhushu": "苞氏曰：作使民必以其时，不妨夺农务也。"
                },
                {
                    "paragraph": "子曰：弟子入则孝，出则悌，谨而信，泛爱众，而亲仁，行有余力，则以学文。",
                    "zhushu": "马融曰：文者，古之遗文也。"
                },
                {
                    "paragraph": "子夏曰：贤贤易色。 ",
                    "zhushu": "孔安国曰：子夏，弟子卜商也。言以好色之心好贤，则善也。"
                },
                {
                    "paragraph": "事父母，能竭其力； 事君，能致其身；",
                    "zhushu": "孔安国曰：尽忠节，不爱其身也。"
                },
                {
                    "paragraph": "与朋友交，言而有信。 虽曰未学，吾必谓之学矣。",
                    "zhushu": ""
                },
                {
                    "paragraph": "子曰：君子不重则不威，学则不固。",
                    "zhushu": "孔安国曰：固，弊也。一曰：言人不敦重，既无威，学又不能坚固，识其义理也。"
                },
                {
                    "paragraph": "主忠信，无友不如己者，过则勿惮改。",
                    "zhushu": "郑玄曰：主，亲也。惮，难也。"
                },
                {
                    "paragraph": "曽子曰：慎终追远，民徳归厚矣。",
                    "zhushu": "孔安国曰：慎终者，丧尽其哀也，追远者，祭尽其敬也。人君行此二者，民化其徳而皆归于厚也。"
                },
                {
                    "paragraph": "子禽问于子贡曰：夫子至于是邦也，必闻其政。求之与？抑与之与？",
                    "zhushu": "郑玄曰：子禽，弟子陈亢也。子贡，弟子，姓端木，名赐，字子贡也。亢恠孔子所至之邦，必与闻其邦政，求而得邪？抑人君自愿与为治也？"
                },
                {
                    "paragraph": "子贡曰：夫子温、良、恭、俭、让以得之。夫子之求也，其诸异乎人求之与？",
                    "zhushu": "郑玄曰：言夫子行此五徳而得之，与人求异，明人君自愿与为治也。"
                },
                {
                    "paragraph": "子曰：父在，观其志；父没，观其行。",
                    "zhushu": "孔安国曰：父在，子不得自专，故观其志而已。父没，乃观其行也。"
                },
                {
                    "paragraph": "三年无改于父之道，可谓孝矣。",
                    "zhushu": "孔安国曰：孝子在丧，哀慕犹若父在，无所改于父之道也。"
                },
                {
                    "paragraph": "有子曰：礼之用，和为贵。先王之道，斯为羙，小大由之，有所不行，知和而和，不以礼节之，亦不可行也。",
                    "zhushu": "马融曰：人知礼贵和，而每事从和，不以礼为节，亦不可行也。"
                },
                {
                    "paragraph": "有子曰：信近于义，言可复也。",
                    "zhushu": "复，犹覆也。义不必信，信不必义也，以其言可反复，故曰近于义也。"
                },
                {
                    "paragraph": "恭近于礼，远耻辱也。",
                    "zhushu": "苞氏曰：恭不合礼，非礼也。以其能远耻辱，故曰近于礼也。"
                },
                {
                    "paragraph": "因不失其亲，亦可宗也。",
                    "zhushu": "孔安国曰：因，亲也。言所亲不失其亲，亦可宗敬也。"
                },
                {
                    "paragraph": "子曰：君子食无求饱，居无求安，",
                    "zhushu": "郑玄曰：学者之志，有所不暇也。"
                },
                {
                    "paragraph": "敏于事而慎于言，就有道而正焉，可谓好学也已矣。",
                    "zhushu": "孔安国曰：敏，疾也。有道，有道徳者也。正，谓问事是非也。"
                },
                {
                    "paragraph": "子贡曰：贫而无謟，富而无骄，何如？子曰：可也，",
                    "zhushu": "孔安国曰：未足多也。"
                },
                {
                    "paragraph": "未若贫而乐道，富而好礼者也。",
                    "zhushu": "郑玄曰：乐，谓志于道，不以贫贱为忧苦也。"
                },
                {
                    "paragraph": "子贡曰：诗云：如切如磋，如琢如磨，其斯之谓与？",
                    "zhushu": "孔安国曰：能贫而乐道，富而好礼，能自切磋琢磨者也。"
                },
                {
                    "paragraph": "子曰：赐也，始可与言诗已矣，告诸往而知来者也。",
                    "zhushu": "孔安国曰：诸，之也。子贡知引诗以成孔子义，善取类也，故然之。往，告以贫而乐道。来，答以切磋琢磨者。"
                },
                {
                    "paragraph": "子曰：不患人之不己知，患己不知人也。",
                    "zhushu": ""
                }
            ]
        },
        {
            "name": "为政第二",
            "paragraphs": [
                {
                    "paragraph": "为政第二",
                    "zhushu": "",
                    "type": 1
                },
                {
                    "paragraph": "子曰：为政以徳，譬如北辰居其所而众星共之。",
                    "zhushu": "苞氏曰：徳者无为，譬犹北辰之不移而众星共之。"
                },
                {
                    "paragraph": "子曰：诗三百，",
                    "zhushu": "孔安国曰：篇之大数也。"
                },
                {
                    "paragraph": "一言以蔽之，",
                    "zhushu": "苞氏曰：蔽，犹当也。"
                },
                {
                    "paragraph": "曰：思无邪。",
                    "zhushu": "苞氏曰：归于正。"
                },
                {
                    "paragraph": "子曰：导之以政，",
                    "zhushu": "孔安国曰：政，谓法教。"
                },
                {
                    "paragraph": "齐之以刑，",
                    "zhushu": "马融曰：齐整之以刑罚也。"
                },
                {
                    "paragraph": "民免而无耻。",
                    "zhushu": "孔安国曰：苟免罪也。"
                },
                {
                    "paragraph": "导之以徳，",
                    "zhushu": "苞氏曰：德，谓道徳。"
                },
                {
                    "paragraph": "齐之以礼，有耻且格。",
                    "zhushu": "格者，正也。"
                },
                {
                    "paragraph": "子曰：吾十有五而志乎学，三十而立，",
                    "zhushu": "有所成立也。"
                },
                {
                    "paragraph": "四十而不惑，",
                    "zhushu": "孔安国曰：不疑惑也。"
                },
                {
                    "paragraph": "五十而知天命，",
                    "zhushu": "孔安国曰：知天命之终始也。"
                },
                {
                    "paragraph": "六十而耳顺，",
                    "zhushu": "郑玄曰：耳顺，闻其言而知其微旨也。"
                },
                {
                    "paragraph": "七十而纵心所欲，不逾矩。",
                    "zhushu": "马融曰：矩，法也。纵心所欲，无非法也。"
                },
                {
                    "paragraph": "孟懿子问孝，",
                    "zhushu": "孔安国曰：鲁大夫仲孙何忌。懿，谥也。"
                },
                {
                    "paragraph": "子曰：无违。樊遟御，子告之曰：孟孙问孝于我，我对曰：无违。",
                    "zhushu": "郑玄曰：孟孙不晓无违意，将问于樊迟，故告之。樊迟，弟子樊须也。"
                },
                {
                    "paragraph": "樊迟曰：何谓也？子曰：生，事之以礼；死，葬之以礼，祭之以礼。",
                    "zhushu": ""
                },
                {
                    "paragraph": "孟武伯问孝，子曰：父母唯其疾之忧。",
                    "zhushu": "马融曰：武伯，懿子之子仲孙彘也。武，谥也。言孝子不妄为非，唯疾病然后使父母忧耳也。"
                },
                {
                    "paragraph": "子游问孝，",
                    "zhushu": "孔安国曰：子游，弟子也，姓言，名偃也。"
                },
                {
                    "paragraph": "子曰：今之孝者，是谓能飬。至于犬马，皆能有飬。 不敬，何以别乎？",
                    "zhushu": "苞氏曰：犬以守御，马以代劳。能飬人者，一曰：人之所飬，乃能至于犬马，不敬则无以别。孟子曰：飬而弗爱， 豕畜也。爱而弗敬也，兽畜也。"
                },
                {
                    "paragraph": "子夏问孝。 子曰：色难。",
                    "zhushu": "色难，谓承望父母颜色乃为难也。"
                },
                {
                    "paragraph": "有事，弟子服其劳， 有酒食，先生馔，",
                    "zhushu": "马融曰：先生，谓父兄。馔，饮食也。"
                },
                {
                    "paragraph": "曽是以为孝乎？",
                    "zhushu": "马融曰：孔子喻子夏曰：服劳先食，汝谓此为孝乎？未足为孝也。承顺父母颜色，乃为孝耳也。"
                },
                {
                    "paragraph": "子曰：吾与回言终日，不违，如愚。",
                    "zhushu": "孔安国曰：囬，弟子也，姓颜，字子渊，鲁人也。不违者，无所恠问。于孔子之言，默而识之，如愚也。"
                },
                {
                    "paragraph": "退而省其私，亦足以发，回也不愚。",
                    "zhushu": "孔安国曰：察其退还，与二三子说释道义，发明大軆，知其不愚也。"
                },
                {
                    "paragraph": "子曰：视其所以，",
                    "zhushu": "以，用也。言视所其行用也。"
                },
                {
                    "paragraph": "观其所由，",
                    "zhushu": "由，经也。言观其所经从也。"
                },
                {
                    "paragraph": "察其所安，人焉廋哉？人焉廋哉？",
                    "zhushu": "孔安国曰：廋，匿也。言观人终始，安有所匿其情也。"
                },
                {
                    "paragraph": "子曰：温故而知新，可以为师矣。",
                    "zhushu": "温，寻也。寻绎故者又知新，可以为师也。"
                },
                {
                    "paragraph": "子曰：君子不器。",
                    "zhushu": "苞氏曰：器者，各周其用，至于君子，无所不施也。"
                },
                {
                    "paragraph": "子贡问君子。子曰：先行其言而后从之。",
                    "zhushu": "孔安国曰：疾小人多言而行不周也。"
                },
                {
                    "paragraph": "子曰：君子周而不比，",
                    "zhushu": "孔安国曰：忠信为周，阿党为比也。"
                },
                {
                    "paragraph": "小人比而不周。",
                    "zhushu": ""
                },
                {
                    "paragraph": "子曰：学而不思则罔，",
                    "zhushu": "苞氏曰：学而不寻思其义理，罔然无所得之也。"
                },
                {
                    "paragraph": "思而不学则殆。",
                    "zhushu": "不学而思，终卒不得，使人精神疲殆也。"
                },
                {
                    "paragraph": "子曰：攻乎异端，斯害也已矣。",
                    "zhushu": "攻，治。善道有统，故殊涂而同归，异端不同归也。"
                },
                {
                    "paragraph": "子曰：由，诲汝知之乎？",
                    "zhushu": "孔安国曰：由，弟子也，姓仲，名由，字子路也。"
                },
                {
                    "paragraph": "知之为知之，不知为不知，是知也。",
                    "zhushu": ""
                },
                {
                    "paragraph": "子张学干禄。",
                    "zhushu": "郑玄曰：子张，弟子，姓颛孙，名师，字子张。干，求也。禄，禄位也。"
                },
                {
                    "paragraph": "子曰：多闻阙疑，慎言其余，则寡尤。",
                    "zhushu": "苞氏曰：尤，过也。疑则阙之，其余不疑，犹慎言之，则少过也。"
                },
                {
                    "paragraph": "多见阙殆，慎行其余，则寡悔。",
                    "zhushu": "苞氏曰：殆，危也。所见危者，阙而不行，则少悔也。"
                },
                {
                    "paragraph": "言寡尤，行寡悔，禄在其中矣。",
                    "zhushu": "郑玄曰：言行如此，虽不得禄，得禄之道也。"
                },
                {
                    "paragraph": "哀公问曰：何为则民服？",
                    "zhushu": "苞氏曰：哀公，鲁君之谥也。"
                },
                {
                    "paragraph": "孔子对曰：举直错诸枉，则民服；",
                    "zhushu": "苞氏曰：错，置也。举用正直之人，废置邪枉之人，则民服其上也。"
                },
                {
                    "paragraph": "举枉错诸直，则民不服。",
                    "zhushu": ""
                },
                {
                    "paragraph": "季康子问：使民敬、忠以劝，如之何？",
                    "zhushu": "孔安国曰：鲁卿季孙肥也。康，谥也。"
                },
                {
                    "paragraph": "子曰：临之以荘，则敬；",
                    "zhushu": "苞氏曰：荘，严也。君临民以严，则民敬其上也。"
                },
                {
                    "paragraph": "孝慈，则忠；",
                    "zhushu": "苞氏曰：君能上孝于亲，下慈于民，则民忠也。"
                },
                {
                    "paragraph": "举善而教不能，则民劝。",
                    "zhushu": "苞氏曰：举用善人而教不能者，则民劝也。"
                },
                {
                    "paragraph": "或谓孔子曰：子奚不为政？",
                    "zhushu": "苞氏曰：或人以为居位乃是为政也。"
                },
                {
                    "paragraph": "子曰：书云：孝乎惟孝，友于兄弟，施于有政。 是亦为政也，奚其为为政也？",
                    "zhushu": "苞氏曰：孝乎惟孝，羙孝之辞也。友于兄弟，善于兄弟。施，行也。所行有政道，即是与为政同也。"
                },
                {
                    "paragraph": "子曰：人而无信，不知其可也。",
                    "zhushu": "孔安国曰：言人而无信，其余终无可也。"
                },
                {
                    "paragraph": "大车无輗，小车无䡄，其何以行之哉？",
                    "zhushu": "苞氏曰：大车，牛车也。輗者，辕端横木，以缚枙者也。小车，四马车也。䡄者，辕端上曲拘衡者也。"
                },
                {
                    "paragraph": "子张问：十世可知也？",
                    "zhushu": "孔安国曰：文质礼变也。"
                },
                {
                    "paragraph": "子曰：殷因于夏礼，所损益，可知也。周因于殷礼，所损益，可知也。",
                    "zhushu": "马融曰：所因，谓三纲五常也。所损益，谓文质三统也。"
                },
                {
                    "paragraph": "其或继周者，虽百世，亦可知。",
                    "zhushu": "马融曰：物类相招，势数相生，其变有常，故可豫知也。"
                },
                {
                    "paragraph": "子曰：非其鬼而祭之，謟也。",
                    "zhushu": "郑玄曰：人神曰鬼，非其祖，孝而祭之，是谄以求福也。"
                },
                {
                    "paragraph": "见义不为，无勇。",
                    "zhushu": "孔安国曰：义者，所宜为也，而不能为，是无勇也。"
                }
            ]
        },
        {
            "name": "八佾第三",
            "paragraphs": [
                {
                    "paragraph": "八佾第三",
                    "zhushu": "",
                    "type": 1
                },
                {
                    "paragraph": "孔子谓季氏：八佾舞于庭，是可忍也，孰不可忍也？",
                    "zhushu": "马融曰：孰，谁也。佾，列也。天子八佾，诸侯六，卿大夫四，士二。八人为列，八八六十四人也。鲁以周公故，受王者礼乐，有八佾之舞。今季桓子僣于其家庙，舞之，故孔子讥之也。"
                },
                {
                    "paragraph": "三家者以雍彻。",
                    "zhushu": "马融曰：三家者，谓仲孙、叔孙、季孙也。雍，周颂臣工篇名也。天子祭于宗庙，歌之以彻祭。今三家亦作此乐者也。"
                },
                {
                    "paragraph": "子曰：相维辟公，天子穆穆，奚取于三家之堂？",
                    "zhushu": "苞氏曰：辟公，谓诸侯及二王之后也。穆穆，天子之容也。雍篇歌此者，有诸侯及二王之后来助祭故也。今三家但家臣而已，何取此义而作之于堂邪也？"
                },
                {
                    "paragraph": "子曰：人而不仁，如礼何？人而不仁，如乐何？",
                    "zhushu": "苞氏曰：言人而不仁，必不能行礼乐也。"
                },
                {
                    "paragraph": "林放问礼之本。",
                    "zhushu": "郑玄曰：林放，鲁人也。"
                },
                {
                    "paragraph": "子曰：大哉问！礼，与其奢也，宁俭；丧，与其易也，宁戚。",
                    "zhushu": "苞氏曰：易，和易也。言礼之本意失于奢，不如俭也。丧失于和易，不如哀戚也。"
                },
                {
                    "paragraph": "子曰：夷狄之有君，不如诸夏之亡也。",
                    "zhushu": "苞氏曰：诸夏，中国也。亡，无也。"
                },
                {
                    "paragraph": "季氏旅于泰山。子谓冉有曰：汝不能救与？",
                    "zhushu": "马融曰：旅，祭名也。礼，诸侯祭山川在其封内者。今陪臣祭泰山，非礼也。冉有，弟子冉求也，时仕于季氏。救，犹止也。"
                },
                {
                    "paragraph": "对曰：不能。子曰：呜呼，曽谓泰山不如林放乎？",
                    "zhushu": "苞氏曰：神不享非礼。林放尚知礼，泰山之神，反不如林放邪？欲诬而祭之。"
                },
                {
                    "paragraph": "子曰：君子无所争，必也射乎！",
                    "zhushu": "孔安国曰：言于射而后有争也。"
                },
                {
                    "paragraph": "揖让而升，下而饮，",
                    "zhushu": "王肃曰：射于堂，升及下，皆揖让而相饮也。"
                },
                {
                    "paragraph": "其争也君子。",
                    "zhushu": "马融曰：多筭饮少筭，君子之所争也。"
                },
                {
                    "paragraph": "子夏问曰：巧笑倩兮，羙目盻兮，素以为绚兮，何谓也？",
                    "zhushu": "马融曰：倩，笑貌。盻，动目貌也。绚，文貌也。此上二句，在卫风硕人二章，其下一句逸也。"
                },
                {
                    "paragraph": "子曰：绘事后素。",
                    "zhushu": "郑玄曰：绘，画文也。凡画绘，先布众色，然后以素分其间，以成其文，喻美女虽有倩、盻羙质，亦湏礼以成之也。"
                },
                {
                    "paragraph": "曰：礼后乎？",
                    "zhushu": "孔安国曰：孔子言绘事后素，子夏闻而解，知以素喻礼，故曰礼后乎。"
                },
                {
                    "paragraph": "子曰：起予者商也，始可与言诗已矣。",
                    "zhushu": "苞氏曰：予，我也。孔子言子夏能发明我意，可与共言诗已矣。"
                },
                {
                    "paragraph": "子曰：夏礼，吾能言之，杞不足征；殷礼，吾能言之，宋不足征也。",
                    "zhushu": "苞氏曰：征，成也。杞、宋，二国名也。夏、殷之后也。夏、殷之礼，吾能说之，杞、宋之君，不足以成之也。"
                },
                {
                    "paragraph": "文献不足故也，足则吾能征之矣。",
                    "zhushu": "郑玄曰：献，犹贤也。我能不以其礼成之者，以此二国之君，文章贤才不足故也。"
                },
                {
                    "paragraph": "子曰：禘自既灌而往者，吾不欲观之矣。",
                    "zhushu": "孔安国曰：禘、祫之礼，为序昭、穆也，故毁庙之主及群庙之主，皆合食于太祖，灌者，酌郁鬯灌于太祖，以降神也。既灌之后，别尊卑，序昭穆，而鲁逆祀，跻僖公，乱昭穆，故不欲观之矣。"
                },
                {
                    "paragraph": "或问禘之说，子曰：不知也。",
                    "zhushu": "孔安国曰：答以不知者，为鲁君讳也。"
                },
                {
                    "paragraph": "知其说者之于天下也，其如示诸斯乎，指其掌。",
                    "zhushu": "苞氏曰：孔子谓或人，言知禘礼之说者，于天下之事，如指示以掌中之物，言其易了也。"
                },
                {
                    "paragraph": "祭如在，",
                    "zhushu": "孔安国曰：言事死如事生也。"
                },
                {
                    "paragraph": "祭神如神在。",
                    "zhushu": "孔安国曰：谓祭百神也。"
                },
                {
                    "paragraph": "子曰：吾不与祭，如不祭。",
                    "zhushu": "苞氏曰：孔子或出或病，而不自亲祭，使摄者为之，不致敬于心，与不祭同也。"
                },
                {
                    "paragraph": "王孙贾问曰：与其媚于奥，寜媚于灶，何谓也？",
                    "zhushu": "孔安国曰：王孙贾，卫大夫也。奥，内也，以喻近臣也。灶，以喻执政也。贾者，执政者也。欲使孔子求眤之，故微以世俗之言感动之。"
                },
                {
                    "paragraph": "子曰：不然。获罪于天，无所祷也。",
                    "zhushu": "孔安国曰：天以喻君。孔子距之曰：如获罪于天，无所祷于众神也。"
                },
                {
                    "paragraph": "子曰：周监于二代，郁郁乎文哉！吾从周！",
                    "zhushu": "孔安国曰：监，视也。言周文章备于二代，当从周也。"
                },
                {
                    "paragraph": "子入太庙，",
                    "zhushu": "苞氏曰：太庙，周公庙也。孔子仕鲁，鲁祭周公而助祭也。"
                },
                {
                    "paragraph": "毎事问。或曰：孰谓鄹人之子知礼乎？入太庙，毎事问。",
                    "zhushu": "孔安国曰：鄹，孔子父叔梁纥所治邑也。时人多言孔子知礼，或人以为知礼者不当𣸪问也。"
                },
                {
                    "paragraph": "子闻之，曰：是礼也。",
                    "zhushu": "孔安国曰：虽知之，当复问，慎之至也。"
                },
                {
                    "paragraph": "子曰：射不主皮，",
                    "zhushu": "马融曰：射有五善焉：一曰和志，体和也；二曰和容，有容仪也；三曰主皮，能中质也；四曰和颂，合雅颂也；五曰兴舞，与舞同也。天子有三侯，以熊、虎、豹皮为之，言射者不但以中皮为善，亦兼取和容也。"
                },
                {
                    "paragraph": "为力不同科，古之道也。",
                    "zhushu": "马融曰：为力，为力伇之事也。亦有上中下，设三科焉，故曰不同科之也。"
                },
                {
                    "paragraph": "子贡欲去告朔之饩羊。",
                    "zhushu": "郑玄曰：牲生曰饩。礼，人君毎月告朔于庙，有祭，谓之朝享也。鲁自文公始不视朔，子贡见其礼废，故欲去其羊也。"
                },
                {
                    "paragraph": "子曰：赐也，汝爱其羊，我爱其礼。",
                    "zhushu": "苞氏曰：羊在，犹所以识其礼也。羊亡，礼遂废也。"
                },
                {
                    "paragraph": "子曰：事君尽礼，人以为谄。",
                    "zhushu": "孔安国曰：时事君者多无礼，故以有礼者为谄也。"
                },
                {
                    "paragraph": "定公问：君使臣，臣事君，如之何？",
                    "zhushu": "孔安国曰：定公，鲁君谥也。时臣失礼，定公患之，故问也。"
                },
                {
                    "paragraph": "孔子对曰：君使臣以礼，臣事君以忠。",
                    "zhushu": ""
                },
                {
                    "paragraph": "子曰：关雎，乐而不淫，哀而不伤。",
                    "zhushu": "孔安国曰：乐而不至淫，哀而不至伤，言其和也。"
                },
                {
                    "paragraph": "哀公问社于宰我，宰我对曰：夏后氏以松，殷人以栢，周人以栗，曰使民战栗也。",
                    "zhushu": "孔安国曰：凡建邦立社，各以其圡所宜之木。宰我不本其意，妄为之说，因周用栗，便云使民战栗之也。"
                },
                {
                    "paragraph": "子闻之，曰：成事不说，",
                    "zhushu": "苞氏曰：事已成，不可复解说也。"
                },
                {
                    "paragraph": "遂事不谏，",
                    "zhushu": "苞氏曰：事已遂，不可复谏止也。"
                },
                {
                    "paragraph": "既往不咎。",
                    "zhushu": "苞氏曰：事已往，不可复追，非咎也。孔子非宰我，故历言三者，欲使慎其后也。"
                },
                {
                    "paragraph": "子曰：管仲之器小哉！",
                    "zhushu": "言其器量小也。"
                },
                {
                    "paragraph": "或曰：管仲俭乎？",
                    "zhushu": "苞氏曰：或人见孔子小之，以为谓之太俭也。"
                },
                {
                    "paragraph": "曰：管氏有三归，官事不摄，焉得俭乎？",
                    "zhushu": "苞氏曰：三归，娶三姓女也。妇人谓嫁为归。摄，犹兼也。礼：国君事大，官各有人，大夫并兼。今管仲家臣备軄，非为俭也。"
                },
                {
                    "paragraph": "曰：然则管仲知礼乎？ ",
                    "zhushu": "苞氏曰：或人以俭问，故答以安得俭。或人闻不俭，更谓为得礼也。"
                },
                {
                    "paragraph": "曰：邦君树塞门，管氏亦树塞门。邦君为两君之好，有反坫，管氏亦有反坫。",
                    "zhushu": "郑玄曰：反玷，反爵之玷也，在两楹之间，人君有别外内，于门树屏以蔽之也。若与邻国君为好会，其献酢之礼更酌，酌毕则各反爵于玷上。今管仲皆僭为之如是，是，不知礼也。"
                },
                {
                    "paragraph": "管氏而知礼，孰不知礼？",
                    "zhushu": ""
                },
                {
                    "paragraph": "子语鲁太师乐，曰：乐其可知已也：始作，翕如也。",
                    "zhushu": "大师，乐官名也。五音始奏，翕如盛也。"
                },
                {
                    "paragraph": "从之，纯如也，",
                    "zhushu": "从读曰纵。言五音既发，放纵尽其声，纯纯。和谐也。"
                },
                {
                    "paragraph": "皦如也，",
                    "zhushu": "言其音节明也。"
                },
                {
                    "paragraph": "绎如也，以成。",
                    "zhushu": "纵之以纯如，皦如，绎如，言乐始于翕如，而成于三也。"
                },
                {
                    "paragraph": "仪封人请见，",
                    "zhushu": "郑玄曰：仪，盖卫邑也。封人，官名也。"
                },
                {
                    "paragraph": "曰：君子之至于斯者，吾未尝不得见也。从者见之，",
                    "zhushu": "苞氏曰：从者，弟子随孔子行者也。通使得见也。"
                },
                {
                    "paragraph": "出曰：二三子何患于丧乎？天下之无道久矣，",
                    "zhushu": "孔安国曰：语诸弟子，言何患于夫子圣徳之将丧亡邪？天下之无道已久矣，极衰必有盛也。"
                },
                {
                    "paragraph": "天将以夫子为木铎。",
                    "zhushu": "孔安国曰：木铎，施政教之时所振也。言天将命孔子制法度，以号令于天下也。"
                },
                {
                    "paragraph": "子谓韶：尽羙矣，又尽善也。",
                    "zhushu": "孔安国曰：韶，舜乐也。谓以圣徳受禅，故曰尽善也。"
                },
                {
                    "paragraph": "谓武：尽羙矣，未尽善也。",
                    "zhushu": "孔安国曰：武，武王乐也。以征伐取天下，故曰未尽善也。"
                },
                {
                    "paragraph": "子曰：居上不宽，为礼不敬，临丧不哀，吾何以观之哉？",
                    "zhushu": ""
                }
            ]
        },
        {
            "name": "里仁第四",
            "paragraphs": [
                {
                    "paragraph": "里仁第四",
                    "zhushu": "",
                    "type": 1
                },
                {
                    "paragraph": "子曰：里仁为善，",
                    "zhushu": "郑玄曰：里者，民之所居也，居于仁者之里，是为善也。"
                },
                {
                    "paragraph": "择不䖏仁，焉得智？",
                    "zhushu": "郑玄曰：求善居而不䖏仁者之里，不得为有智也。"
                },
                {
                    "paragraph": "子曰：不仁者不可以久处约，",
                    "zhushu": "孔安国曰：久困则为非也。"
                },
                {
                    "paragraph": "不可以长处乐。",
                    "zhushu": "孔安国曰：必骄佚也。"
                },
                {
                    "paragraph": "仁者安仁，",
                    "zhushu": "苞氏曰：唯性仁者自然體之，故谓安仁也。"
                },
                {
                    "paragraph": "智者利仁。",
                    "zhushu": "王肃曰：知仁为羙，故利行之也。"
                },
                {
                    "paragraph": "子曰：唯仁者能好人，能悪人。",
                    "zhushu": "孔安国曰：唯仁者能审人好悪也。"
                },
                {
                    "paragraph": "子曰：苟志于仁矣，无悪。",
                    "zhushu": "孔安国曰：苟，诚也。言诚能志于仁者，则其余无悪也。"
                },
                {
                    "paragraph": "子曰：富与贵，是人之所欲也，不以其道得之，不处也。",
                    "zhushu": "孔安国曰：不以其道得富贵，不处也。"
                },
                {
                    "paragraph": "贫与贱，是人之所悪，不以其道得之，不去。",
                    "zhushu": "时有否泰，故君子履道而反贫贱，此则不以其道而得之者也。虽是人之所悪，不可违而去也。"
                },
                {
                    "paragraph": "君子去仁，悪乎成名",
                    "zhushu": "？孔安国曰：悪乎成名者，不得成名为君子也。"
                },
                {
                    "paragraph": "君子无终食之间违仁，造次必于是，颠沛必于是。",
                    "zhushu": "马融曰：造次，急遽也。颠沛，僵仆也。虽急遽僵仆，不违于仁也。"
                },
                {
                    "paragraph": "子曰：我未见好仁者，悪不仁者。好仁者，无以尚之。 ",
                    "zhushu": "孔安国曰：难复加也。"
                },
                {
                    "paragraph": "悪不仁者，其为仁矣，不使不仁者加乎其身。",
                    "zhushu": "孔安国曰：言悪不仁者，能使不仁者不加非义于己，不如好仁者无以加尚为之优也。"
                },
                {
                    "paragraph": "有能一日用其力于仁矣乎？我未见力不足者也。",
                    "zhushu": "孔安国曰：言人无能一日用其力㫦仁者耳，我未见欲为仁而力不足者也。"
                },
                {
                    "paragraph": "盖有之乎？我未之见也。",
                    "zhushu": "孔安国曰：谦不欲尽诬时人，言不能为仁，故云为能有耳，其我未见也。"
                },
                {
                    "paragraph": "子曰：民之过也，各于其党。观过，斯知仁矣。",
                    "zhushu": "孔安国曰：党，党类也。小人不能为君子之行，非小人之过也，当恕而勿责之。观过，使贤愚各当其所，则为仁之也。"
                },
                {
                    "paragraph": "子曰：朝闻道，夕死可矣。",
                    "zhushu": "言将至死不闻世之有道也。"
                },
                {
                    "paragraph": "子曰：士志于道，而耻悪衣悪食者，未足与议也。",
                    "zhushu": ""
                },
                {
                    "paragraph": "子曰：君子之于天下也，无适也，无莫也，义之与比也。",
                    "zhushu": "言君子于天下，无适，无莫，无所贪慕也，唯义之所在也。"
                },
                {
                    "paragraph": "子曰：君子怀徳，",
                    "zhushu": "孔安国曰：怀，安也。"
                },
                {
                    "paragraph": "小人怀圡。",
                    "zhushu": "孔安国曰：重迁也。"
                },
                {
                    "paragraph": "君子怀刑，",
                    "zhushu": "孔安国曰：安于法也。"
                },
                {
                    "paragraph": "小人怀惠。",
                    "zhushu": "苞氏曰：惠，恩惠也。"
                },
                {
                    "paragraph": "子曰：放于利而行，",
                    "zhushu": "孔安国曰：放，依也，毎事依利而行也。"
                },
                {
                    "paragraph": "多怨。",
                    "zhushu": "孔安国曰：取怨之道也。"
                },
                {
                    "paragraph": "子曰：能以礼让为国乎？何有？",
                    "zhushu": "何有者，言不难之也。"
                },
                {
                    "paragraph": "不能以礼让为国，如礼何？",
                    "zhushu": "苞氏曰：如礼何者，言不能用礼也。"
                },
                {
                    "paragraph": "子曰：不患无位，患所以立，不患莫己知也，求为可知也。",
                    "zhushu": "苞氏曰：求善道而学行之，则人知己也。"
                },
                {
                    "paragraph": "子曰：参乎，吾道一以贯之哉。曽子曰：唯。",
                    "zhushu": "孔安国曰：直晓不问，故答曰唯也。"
                },
                {
                    "paragraph": "子出，门人问曰：何谓也？曽子曰：夫子之道，忠恕而已矣。",
                    "zhushu": ""
                },
                {
                    "paragraph": "子曰：君子喻于义，小人喻于利。",
                    "zhushu": "孔安国曰：喻，犹晓也。"
                },
                {
                    "paragraph": "子曰：见贤思齐焉，",
                    "zhushu": "苞氏曰：思与贤者䒭也。"
                },
                {
                    "paragraph": "见不贤者而内自省也。",
                    "zhushu": ""
                },
                {
                    "paragraph": "子曰：事父母几谏，",
                    "zhushu": "苞氏曰：几，微也。当微谏纳善言于父母也。"
                },
                {
                    "paragraph": "见志不从，又敬不违，劳不怨。",
                    "zhushu": "苞氏曰：见志者，见父母志有不从己谏之色，则又当恭敬，不敢违父母意而遂己谏也。"
                },
                {
                    "paragraph": "子曰：父母在，子不远逰，逰必有方。",
                    "zhushu": "郑玄曰：方，犹常也。"
                },
                {
                    "paragraph": "子曰：三年无改于父之道，可谓孝矣。",
                    "zhushu": "郑玄曰：孝子在丧，哀戚思慕，无改其父之道，非心所忍为也。"
                },
                {
                    "paragraph": "子曰：父母之年，不可不知也，一则以喜，一则以惧。",
                    "zhushu": "孔安国曰：见其夀考则喜，见其衰老则惧之也。"
                },
                {
                    "paragraph": "子曰：古者言之不出也，耻躬之不逮也。",
                    "zhushu": "苞氏曰：古之人言不妄出口者，为耻其身行之将不及也。"
                },
                {
                    "paragraph": "子曰：以约失之者鲜矣。",
                    "zhushu": "孔安国曰：俱不得中也。奢则骄，溢则招祸，俭约则无忧患也。"
                },
                {
                    "paragraph": "子曰：君子欲讷于言而敏于行。",
                    "zhushu": "苞氏曰：讷，迟钝也。言欲遅钝，而行欲敏也。"
                },
                {
                    "paragraph": "子曰：徳不孤，必有邻。",
                    "zhushu": "方以类聚，同志相求，故必有邻也，是以不孤也。"
                },
                {
                    "paragraph": "子游曰：事君数，斯辱矣；朋友数，斯疏矣。",
                    "zhushu": "数，谓速数之数也。"
                }
            ]
        },
        {
            "name": "公冶长第五",
            "paragraphs": [
                {
                    "paragraph": "公冶长第五",
                    "zhushu": "",
                    "type": 1
                },
                {
                    "paragraph": "子谓公冶长：可妻也。虽在缧绁之中，非其罪也。以其子妻之。",
                    "zhushu": "孔安国曰：公冶长，弟子，鲁人也，姓公冶，名长也。缧，黑索，绁，挛也，所以拘于罪人也。"
                },
                {
                    "paragraph": "子谓南容：邦有道，不废；邦无道，免于刑戮。以其兄之子妻之。",
                    "zhushu": "王肃曰：南容，弟子南宫縚也，鲁人也，字子容。不废，言见任用也。"
                },
                {
                    "paragraph": "子谓子贱：",
                    "zhushu": "孔安国曰：子贱，鲁人，弟子密不齐也。"
                },
                {
                    "paragraph": "君子哉若人！鲁无君子者，斯焉取斯？",
                    "zhushu": "苞氏曰：若人，若此人也。如鲁无君子，子贱安得此行而学行之？"
                },
                {
                    "paragraph": "子贡问曰：赐也如何？子曰：汝，器也。",
                    "zhushu": "孔安国曰：言汝器用之人也。"
                },
                {
                    "paragraph": "曰：何器也？曰：瑚琏也。",
                    "zhushu": "苞氏曰：瑚琏者，黍稷之器也。夏曰瑚，殷曰琏，周曰簠。簋，宗庙器之贵者也。"
                },
                {
                    "paragraph": "或曰：雍也仁而不佞。",
                    "zhushu": "马融曰：雍，弟子仲弓名也，姓冉也。"
                },
                {
                    "paragraph": "子曰：焉用佞也？御人以给，屡憎民，不知其仁也，焉用佞也？",
                    "zhushu": "孔安国曰：屡，数也。佞人口辞捷给，数为民之所憎之也。"
                },
                {
                    "paragraph": "子使漆雕开仕，对曰：吾斯之未能信。",
                    "zhushu": "孔安国曰：𨳩，弟子也。漆雕，姓也。𨳩，名也。仕进之道未能信者，未能究习也。"
                },
                {
                    "paragraph": "子说。",
                    "zhushu": "郑玄曰：喜其志道之深也。"
                },
                {
                    "paragraph": "子曰：道不行，乘桴浮于海。从我者，其由也与",
                    "zhushu": "？马融曰：桴，编竹木也。大者曰筏，小者曰桴。"
                },
                {
                    "paragraph": "子路闻之喜。",
                    "zhushu": "孔安国曰：喜与已俱行矣。"
                },
                {
                    "paragraph": "子曰：由也，好勇过我，无所取材。",
                    "zhushu": "郑玄曰：子路信夫子欲行，故言好勇过我也。无所取材者，言无所取桴材也。以子路不解微言，故戏之耳也。一曰：子路闻孔子欲浮海，便喜，不复顾望，故孔子叹其勇，曰：过我，无所复取哉！言唯取于己也。古材、哉同。"
                },
                {
                    "paragraph": "孟武伯问：子路仁乎？子曰：不知也。",
                    "zhushu": "孔安国曰：仁道至大，不可全名也。"
                },
                {
                    "paragraph": "又问，子曰：由也，千乘之国，可使治其赋也，",
                    "zhushu": "孔安国曰：赋，兵赋也。"
                },
                {
                    "paragraph": "不知其仁也。求也何如？子曰：求也，千室之邑，百乘之家，可使为之宰也，",
                    "zhushu": "孔安国曰：千室之邑，卿大夫之邑也。卿大夫称家，诸侯千乘，卿大夫故曰百乘也。宰，家臣也。"
                },
                {
                    "paragraph": "不知其仁也。赤也何如？子曰：赤也，束带立于朝，可使与宾客言也，",
                    "zhushu": "马融曰：赤，弟子公西华也。有容仪，可使为行人之也。"
                },
                {
                    "paragraph": "不知其仁也。",
                    "zhushu": ""
                },
                {
                    "paragraph": "子谓子贡曰：女与回也孰愈？",
                    "zhushu": "孔安国曰：愈，犹胜也。"
                },
                {
                    "paragraph": "对曰：赐也何敢望回？回也闻一以知十，赐也闻一以知二。子曰：弗如也。吾与女弗如也。",
                    "zhushu": "苞氏曰：既然子贡弗如，复云吾与女俱不如者，盖欲以慰子贡心也。"
                },
                {
                    "paragraph": "宰予昼寝。",
                    "zhushu": "苞氏曰：宰予，弟子宰我也。"
                },
                {
                    "paragraph": "子曰：朽木不可雕也，",
                    "zhushu": "苞氏曰：朽，腐也。雕，雕琢刻画也。"
                },
                {
                    "paragraph": "粪圡之墙不可杇也，",
                    "zhushu": "王肃曰：杇，槾也。二者喻虽施功，犹不成也。"
                },
                {
                    "paragraph": "于予与何诛？",
                    "zhushu": "孔安国曰：诛，责也。今我当何责于汝乎？深责之辞也。"
                },
                {
                    "paragraph": "子曰：始吾于人也，聴其言而信其行；今吾于人也，聴其言而观其行。于予与改是。",
                    "zhushu": "孔安国曰：改是，始聴言信行，今更察言观行，发于宰我之昼寝也。"
                },
                {
                    "paragraph": "子曰：吾未见刚者。或对曰：申枨。",
                    "zhushu": "苞氏曰：申枨，鲁人也。"
                },
                {
                    "paragraph": "子曰：枨也欲，焉得刚？",
                    "zhushu": "孔安国曰：欲，多情欲之也。"
                },
                {
                    "paragraph": "子贡曰：我不欲人之加诸我也，吾亦欲无加诸人也。",
                    "zhushu": "马融曰：加，凌也。"
                },
                {
                    "paragraph": "子曰：赐也，非尔所及也。",
                    "zhushu": "孔安国曰：言不能止人，使不加非义于己之也。"
                },
                {
                    "paragraph": "子贡曰：夫子之文章，可得而闻也。 ",
                    "zhushu": "章，明也。文彩形质著见，可得以耳目修也。"
                },
                {
                    "paragraph": "夫子之言性与天道，不可得而闻也已矣。",
                    "zhushu": "性者，人之所受以生也。天道者，元亨日新之道也。深微，故不可得而闻也。"
                },
                {
                    "paragraph": "子路有闻，未能行，唯恐有闻。",
                    "zhushu": "孔安国曰：前所闻未及得行，故恐后有闻不得并行也。"
                },
                {
                    "paragraph": "子贡问曰：孔文子何以谓之文也？",
                    "zhushu": "孔安国曰：孔文子，卫大夫孔叔圉也。文，谥也。"
                },
                {
                    "paragraph": "子曰：敏而好学，不耻下问，是以谓之文也。",
                    "zhushu": "孔安国曰：敏者，识之疾也。下问，问凡在己下者也。"
                },
                {
                    "paragraph": "子谓子产有君子之道四焉：",
                    "zhushu": "孔安国曰：子产，郑大夫公孙侨也。"
                },
                {
                    "paragraph": "其行己也恭，其事上也敬，其飬民也惠，其使民也义。",
                    "zhushu": ""
                },
                {
                    "paragraph": "子曰：晏平仲善与人交，久而人敬之。",
                    "zhushu": "周生烈曰：齐大夫。晏，姓也。 平，谥也。 名婴也。"
                },
                {
                    "paragraph": "子曰：臧文仲居蔡，",
                    "zhushu": "苞氏曰：臧文仲，鲁大夫臧孙辰也。文，谥也。蔡，国君之守龟也，出蔡地，囙以为名焉，长尺有二寸，居蔡，僣也。"
                },
                {
                    "paragraph": "山节藻棁，",
                    "zhushu": "苞氏曰：节者，栭也，刻镂为山也。棁者，梁上之楹，画为藻文也。言其奢侈也。"
                },
                {
                    "paragraph": "何如其知也？",
                    "zhushu": "孔安国曰：非时人谓以为知之。"
                },
                {
                    "paragraph": "子张问曰：令尹子文",
                    "zhushu": "孔安国曰：令尹子文，楚大夫，姓斗，名㝅，于搜也。"
                },
                {
                    "paragraph": "三仕为令尹，无喜色。三已之，无愠色。旧令尹之政，必以告新令尹，何如也？子曰：忠矣。曰：仁矣乎？曰：未知，焉得仁？",
                    "zhushu": "孔安国曰：但闻其忠事，未知其仁也。"
                },
                {
                    "paragraph": "崔子弑齐君，陈文子有马十乘，弃而违之。",
                    "zhushu": "孔安国曰：皆齐大夫也。崔杼作乱，陈文子恶之，捐四十匹马，违而去之。"
                },
                {
                    "paragraph": "至于他邦，则又曰：犹吾大夫崔子也。违之。至一邦，则又曰：犹吾大夫崔子也。违之，何如？子曰：清矣。曰：仁矣乎？曰：未知。焉得仁？",
                    "zhushu": "孔安国曰：文子避悪逆，无道，求有道，当春秋时，臣凌其君，皆如崔子，无有可者也。"
                },
                {
                    "paragraph": "季文子三思而后行。子闻之，曰：再思，斯可矣。",
                    "zhushu": "郑玄曰：季文子，鲁大夫季孙行父也。文，谥也。文子忠而有贤行，其举事寡过，不必及三思之也。"
                },
                {
                    "paragraph": "子曰：寗武子",
                    "zhushu": "马融曰：卫大夫寗喻也。武，谥也。"
                },
                {
                    "paragraph": "邦有道则知，邦无道则愚。其知可及也，其愚不可及也。",
                    "zhushu": "孔安国曰：诈愚似实，故曰不可及也。"
                },
                {
                    "paragraph": "子在陈，曰：归与！归与！吾党之小子狂简，斐然成章，不知所以裁之也。",
                    "zhushu": "孔安国曰：简，大也。孔子在陈，思归欲去，曰：吾党之小子狂者，进取于大道，妄穿凿以成文章，不知所以裁制，我当归以裁制之耳。遂归也。"
                },
                {
                    "paragraph": "子曰：伯夷、叔齐不念旧悪，怨是用希。",
                    "zhushu": "孔安国曰：伯夷、叔齐，孤竹君之二子也。孤竹，国名也。"
                },
                {
                    "paragraph": "子曰：孰谓微生髙直？",
                    "zhushu": "孔安国曰：微生，姓也。名高，鲁人也。"
                },
                {
                    "paragraph": "或乞醯焉，乞诸其隣而与之。",
                    "zhushu": "孔安国曰：乞之四隣以应求者，用意委曲，非为直人也。"
                },
                {
                    "paragraph": "子曰：巧言、令色、足恭，",
                    "zhushu": "孔安国曰：足恭，便僻之貌也。"
                },
                {
                    "paragraph": "左丘明耻之，丘亦耻之。",
                    "zhushu": "孔安国曰：左丘明，鲁大夫也。"
                },
                {
                    "paragraph": "匿怨而友其人，",
                    "zhushu": "孔安国曰：心内相怨而外诈亲也。"
                },
                {
                    "paragraph": "左丘明耻之，丘亦耻之。",
                    "zhushu": ""
                },
                {
                    "paragraph": "颜渊、季路侍。子曰：盍各曰尔志？子路曰：愿车马，衣轻裘，与朋友共，敝之而无憾。",
                    "zhushu": "孔安国曰：憾，恨也。"
                },
                {
                    "paragraph": "颜渊曰：愿无伐善，",
                    "zhushu": "孔安国曰：自无称己之善也。"
                },
                {
                    "paragraph": "无施劳。",
                    "zhushu": "孔安国曰：无以劳事置施于人也。"
                },
                {
                    "paragraph": "子路曰：愿闻子之志。子曰：老者安之，朋友信之，少者怀之。",
                    "zhushu": ""
                },
                {
                    "paragraph": "子曰：已矣乎！吾未见能见其过而内自讼者也。",
                    "zhushu": "苞氏曰：讼，犹责也。言人有过，莫能自责也。"
                },
                {
                    "paragraph": "子曰：十室之邑，必有忠信如丘者焉，不如丘之好学者也。",
                    "zhushu": ""
                }
            ]
        },
        {
            "name": "雍也第六",
            "paragraphs": [
                {
                    "paragraph": "雍也第六",
                    "zhushu": "",
                    "type": 1
                },
                {
                    "paragraph": "子曰：雍也，可使南面也。",
                    "zhushu": "苞氏曰：可使南面者，言任诸侯，可使治国也。"
                },
                {
                    "paragraph": "仲弓问子桒伯子。",
                    "zhushu": "王肃曰：伯子，书传无见焉。"
                },
                {
                    "paragraph": "子曰：可也，简。",
                    "zhushu": "以其能简，故曰可也。"
                },
                {
                    "paragraph": "仲弓曰：居敬而行简，以临其民，不亦可乎？",
                    "zhushu": "孔安国曰：居身敬肃，临下宽畧，则可也。"
                },
                {
                    "paragraph": "居简而行简，无乃太简乎？",
                    "zhushu": "苞氏曰：伯子之简，大简也。"
                },
                {
                    "paragraph": "子曰：雍之言然。",
                    "zhushu": ""
                },
                {
                    "paragraph": "哀公问曰：弟子孰为好学？孔子对曰：有颜回者好学，不迁怒，不贰过，不幸短命死矣。今也则亡，未闻好学者也。",
                    "zhushu": "凡人任情，喜怒违理。颜渊任道，怒不过分。迁者，移也，怒当其理，不移易也。不贰过者，有不善，未尝复行也。"
                },
                {
                    "paragraph": "子华使于齐，冉子为其母请粟。子曰：与之釜。",
                    "zhushu": "马融曰：子华，弟子公西华，赤，字也。六斗四升曰釜也。"
                },
                {
                    "paragraph": "请益，曰：与之庾。",
                    "zhushu": "苞氏曰：十六斗为庾也。"
                },
                {
                    "paragraph": "冉子与之粟五秉。",
                    "zhushu": "马融曰：十六斛曰秉，五秉合八十斛也。"
                },
                {
                    "paragraph": "子曰：赤之适齐也，乘肥马，衣轻裘。吾闻之也：君子周急不継富。",
                    "zhushu": "郑玄曰：非冉有与之太多也。"
                },
                {
                    "paragraph": "原思为之宰，",
                    "zhushu": "苞氏曰：弟子原宪也。思，字也。孔子为鲁司冦，以原宪为家邑宰也。"
                },
                {
                    "paragraph": "与之粟九百，辤。",
                    "zhushu": "孔安国曰：九百，九百斗也。辤，让不受也。"
                },
                {
                    "paragraph": "子曰：毋，",
                    "zhushu": "孔安国曰：禄法所当受，毋以让也。"
                },
                {
                    "paragraph": "以与尔隣里郷党乎？",
                    "zhushu": "郑玄曰：五家为邻，五邻为里，万二千五百家为郷，五百家为党也。"
                },
                {
                    "paragraph": "子谓仲弓曰：犁牛之子骍且角，虽欲勿用，山川其舍诸？",
                    "zhushu": "犁，杂文也。骍，赤色。角者，角周正，中牺牲也。虽欲以其所生犁而不用，山川寜肯舍之乎？言父虽不善，不害于其子之羙也。"
                },
                {
                    "paragraph": "子曰：回也，其心三月不违仁，其余则日月至焉而已矣。",
                    "zhushu": "言余人暂有至仁时，唯囬移时而不变也。"
                },
                {
                    "paragraph": "季康子问：仲由可使从政也与？子曰：由也果，",
                    "zhushu": "苞氏曰：果，谓果敢决断也。"
                },
                {
                    "paragraph": "于从政乎何有？曰：赐也可使从政也与？子曰：赐也达，",
                    "zhushu": "孔安国曰：达，谓通于物理也。"
                },
                {
                    "paragraph": "于从政乎何有？曰：求也可使从政也与？子曰：求也艺，",
                    "zhushu": "孔安国曰：艺，曰多才能也。"
                },
                {
                    "paragraph": "于从政乎何有？",
                    "zhushu": ""
                },
                {
                    "paragraph": "季氏使闵子骞为费宰，",
                    "zhushu": "孔安国曰：费，季氏邑也。季氏不臣，而其邑宰叛，闻闵子骞贤，故欲用之也。"
                },
                {
                    "paragraph": "闵子骞曰：善为我辤焉。",
                    "zhushu": "孔安国曰：不欲为季氏宰。语使者曰：善为我作辤说，令不复召我之也。"
                },
                {
                    "paragraph": "如有复我者，",
                    "zhushu": "孔安国曰：复我者，重来召我也。"
                },
                {
                    "paragraph": "则吾必在汶上矣。",
                    "zhushu": "孔安国曰：去之汶水上，欲北如齐也。"
                },
                {
                    "paragraph": "伯牛有疾，",
                    "zhushu": "马融曰：伯牛，弟子冉耕也。"
                },
                {
                    "paragraph": "子问之，自牖执其手，",
                    "zhushu": "苞氏曰：有悪疾，不欲见人，故孔子从牗执其手也。"
                },
                {
                    "paragraph": "曰：亡之，",
                    "zhushu": "孔安国曰：亡，丧也。疾甚，故持其手曰丧之也。"
                },
                {
                    "paragraph": "命矣夫！斯人也而有斯疾也。斯人也而有斯疾也。",
                    "zhushu": "苞氏曰：再言之者，痛惜之甚也。"
                },
                {
                    "paragraph": "子曰：贤哉，回也！一箪食，一瓢饮，",
                    "zhushu": "孔安国曰：箪，笥，瓢，瓠也。"
                },
                {
                    "paragraph": "在陋巷，人不堪其忧，囬也不改其乐，贤哉，囬也！",
                    "zhushu": "孔安国曰：颜渊乐道，虽箪食、在陋巷，不改其所乐也。"
                },
                {
                    "paragraph": "冉有曰：非不说子之道也，力不足也。子曰：力不足者，中道而废，今女画。",
                    "zhushu": "孔安国曰：画，止也。力不足者，当中道而废。今女自止耳，非力极之也。"
                },
                {
                    "paragraph": "子谓子夏曰：为君子儒，毋为小人儒。",
                    "zhushu": "君子为儒，将以明道；小人为儒，则矜其名也。"
                },
                {
                    "paragraph": "子㳺为武城宰。",
                    "zhushu": "苞氏曰：武城，鲁下邑也。"
                },
                {
                    "paragraph": "子曰：女得人焉耳乎哉？",
                    "zhushu": "孔安国曰：焉、耳、乎、哉，皆辞也。"
                },
                {
                    "paragraph": "曰：有澹䑓灭明者，行不由径，非公事，未尝至于偃之室也。",
                    "zhushu": "苞氏曰：澹䑓，姓；灭明，名也，字子羽。言其公且方也。"
                },
                {
                    "paragraph": "子曰：孟之反不伐，",
                    "zhushu": "孔安国曰：鲁大夫孟之侧也，与齐战，军大败。不伐者，不自伐其功也。"
                },
                {
                    "paragraph": "奔而殿，将入门，筞其马，曰：非敢后也，马不进也。",
                    "zhushu": "马融曰：殿，在军后者也。前曰启，后曰殿。孟之反贤而有勇，军大奔，犹为殿。人迎功之，不欲独有其名，故曰：我非敢在后距敌也，马不能进也。"
                },
                {
                    "paragraph": "子曰：不有祝鮀之佞，而有宋朝之羙，难乎免于今之世矣。",
                    "zhushu": "孔安国曰：佞，口才也。祝鮀，卫大夫，名子鱼也，时世贵之。宋朝，宋国之羙人也，而善淫，言当如祝鮀佞，而反如宋朝之美，难矣免于今世之害也。"
                },
                {
                    "paragraph": "子曰：谁能出不由户者？何莫由斯道也",
                    "zhushu": "？言人立身成功当由道，譬犹人出入要当从户也。"
                },
                {
                    "paragraph": "子曰：质胜文则野，",
                    "zhushu": "苞氏曰：野，如野人，言鄙略也。"
                },
                {
                    "paragraph": "文胜质则史。",
                    "zhushu": "苞氏曰：史者，文多而质少也。"
                },
                {
                    "paragraph": "文质彬彬，然后君子。",
                    "zhushu": "苞氏曰：彬彬，文质相半之貌也。"
                },
                {
                    "paragraph": "子曰：人之生也直，",
                    "zhushu": "马融曰：言人之所以生于世而自终者，以其正直之道也。"
                },
                {
                    "paragraph": "罔之生也幸而免。",
                    "zhushu": "苞氏曰：诬罔正直之道而亦生，是幸而免也。"
                },
                {
                    "paragraph": "子曰：知者不如好之者，好之者不如乐之者。",
                    "zhushu": "苞氏曰：学问，知之者，不如好之者笃。 好之者，又不如乐之者深也。"
                },
                {
                    "paragraph": "子曰：中人以上，可以语上也；中人以下，不可以语上也。",
                    "zhushu": "王肃曰：上，谓上知之所知也。两举中人，以其可上可下也。"
                },
                {
                    "paragraph": "樊遅问知。子曰：务民之义，",
                    "zhushu": "王肃曰：务所以化导民之义也。"
                },
                {
                    "paragraph": "敬鬼神而远之，可谓知矣。",
                    "zhushu": "苞氏曰：敬鬼神而不渎也。"
                },
                {
                    "paragraph": "问仁。子曰：仁者先难而后获，可谓仁矣。",
                    "zhushu": "孔安国曰：先劳苦乃得功，此所以为仁也。"
                },
                {
                    "paragraph": "子曰：知者乐水，",
                    "zhushu": "苞氏曰：知者乐运其才知以治世，如水流而不知已之也。"
                },
                {
                    "paragraph": "仁者乐山。",
                    "zhushu": "仁者乐如山之安固，自然不动，而万物生焉也。"
                },
                {
                    "paragraph": "知者动，",
                    "zhushu": "苞氏曰：自进，故动也。"
                },
                {
                    "paragraph": "仁者静。",
                    "zhushu": "孔安国曰：无欲，故静也。"
                },
                {
                    "paragraph": "知者乐，",
                    "zhushu": "郑玄曰：知者自伇得其志，故乐之也。"
                },
                {
                    "paragraph": "仁者寿。",
                    "zhushu": "苞氏曰：性静，故寿考也。"
                },
                {
                    "paragraph": "子曰：齐一变，至于鲁。 鲁一变，至于道。",
                    "zhushu": "苞氏曰：言齐、鲁有太公、周公之余化也。太公大贤，周公圣人也。今其政教虽衰，若有明君兴之者，齐可使如鲁，鲁可使如大道，行之时之也。"
                },
                {
                    "paragraph": "子曰：觚不觚，",
                    "zhushu": "马融曰：觚，礼器也。一升曰爵，二升曰觚也。"
                },
                {
                    "paragraph": "觚哉！觚哉！",
                    "zhushu": "觚哉，觚哉，言非觚也，以喻为政而不得其道，则不成也。"
                },
                {
                    "paragraph": "宰我问曰：仁者，虽告之曰：井有仁者焉，其从之也",
                    "zhushu": "？孔安国曰：宰我以为仁者必济人于患难，故问有仁人堕井，将自投下而出之乎？否乎？欲极观仁人忧乐之所至也。"
                },
                {
                    "paragraph": "子曰：何为其然也？君子可逝也，不可陷也；",
                    "zhushu": "苞氏曰：逝，往也。言君子可使往视之耳，不肯自投从之也。"
                },
                {
                    "paragraph": "可欺也，不可罔也。",
                    "zhushu": "马融曰：可欺者，可使往也。不可罔者，不可得诬罔，令自投下也。"
                },
                {
                    "paragraph": "子曰：君子博学于文，约之以礼，亦可以弗畔矣夫。",
                    "zhushu": "郑玄曰：弗畔，不违道也。"
                },
                {
                    "paragraph": "子见南子，子路不说。夫子矢之曰：予所否者，天厌之，天厌之。",
                    "zhushu": "孔安国曰：䓁以为南子者，卫灵公夫人也。淫乱而灵公惑之。孔子见之者，欲因以说灵公，使行治道也。矢，誓也。子路不说，故夫子誓之。曰：行道既非妇人之事，而弟子不说，与之咒誓，义可疑也。"
                },
                {
                    "paragraph": "子曰：中庸之为徳也，其至矣乎！民鲜久矣。",
                    "zhushu": "庸，常也。中和可常行之徳也。世乱，先王之道废，民鲜能行此道久矣，非适今也。"
                },
                {
                    "paragraph": "子贡曰：如能博施于民而能济众者，何如？可谓仁乎？子曰：何事于仁？必也圣乎！尧、舜其犹病诸。",
                    "zhushu": "孔安国曰：若能广施恩惠，济民于患难，尧、舜至圣，犹病其难也。"
                },
                {
                    "paragraph": "夫仁者，己欲立而立人，己欲达而达人，能近取譬，可谓仁之方也已。",
                    "zhushu": "孔安国曰：更为子贡说仁者之行也。方，道也，但能近取譬于己，皆恕己所不欲，而勿施于人之也。"
                }
            ]
        },
        {
            "name": "述而第七",
            "paragraphs": [
                {
                    "paragraph": "述而第七",
                    "zhushu": "",
                    "type": 1
                },
                {
                    "paragraph": "子曰：述而不作，信而好古，窃比于我老彭。",
                    "zhushu": "苞氏曰：老彭，殷贤大夫也。好述古事。我若老彭矣，但述之耳也。"
                },
                {
                    "paragraph": "子曰：默而识之，学而不厌，诲人不倦，何有于我哉？",
                    "zhushu": "郑玄曰：人无有是行。 于我，我独有之也。"
                },
                {
                    "paragraph": "子曰：徳之不修也，学之不讲也，闻义不能从也，不善不能改也，是吾忧也。",
                    "zhushu": "孔安国曰：夫子常以此四者为忧也。"
                },
                {
                    "paragraph": "子之燕居，申申如也，夭夭如也。",
                    "zhushu": "马融曰：申申、夭夭，和舒之貌也。"
                },
                {
                    "paragraph": "子曰：甚矣，吾衰也。久矣，吾不复梦见周公也。",
                    "zhushu": "孔安国曰：孔子衰老，不复梦见周公也。明盛时梦见周公，欲行其道也。"
                },
                {
                    "paragraph": "子曰：志于道，",
                    "zhushu": "志，慕也。道不可体，故志之而已矣也。"
                },
                {
                    "paragraph": "据于徳，",
                    "zhushu": "据，杖也。徳有成形，故可据也。"
                },
                {
                    "paragraph": "依于仁，",
                    "zhushu": "依，倚也。仁者功施于人，故可倚之也。"
                },
                {
                    "paragraph": "游于艺。",
                    "zhushu": "艺，六艺也。不足据依，故曰逰也。"
                },
                {
                    "paragraph": "子曰：自行束修以上，吾未尝无诲焉。",
                    "zhushu": "孔安国曰：言人能奉礼，自行束修以上，则皆教诲之也。"
                },
                {
                    "paragraph": "子曰：不愤不启，不悱不发，举一隅而示之，不以三隅反，则吾不复。",
                    "zhushu": "郑玄曰：孔子与人言，必待其人心愤愤、口悱悱，乃后启发为之说也，如此，则识思之深也，说则举一隅以语之，其人不思其类，则不复重教之也。"
                },
                {
                    "paragraph": "子食于有丧者之侧，未尝饱也。子于是日也哭，则不歌。",
                    "zhushu": "丧者哀戚，饱食于其侧，是无恻隐之心之也。"
                },
                {
                    "paragraph": "子谓颜渊曰：用之则行，舍之则蔵，唯我与尔有是夫。",
                    "zhushu": "孔安国曰：言可行则行，可止则止，唯我与颜渊同耳也。"
                },
                {
                    "paragraph": "子路曰：子行三军，则谁与？",
                    "zhushu": "孔安国曰：大国三军，子路见孔子独羙颜渊，以为己有勇。至于夫子为三军将，亦当唯有与己俱，故发此问也。"
                },
                {
                    "paragraph": "子曰：暴虎凭河，死而无悔者，吾不与也，",
                    "zhushu": "孔安国曰：暴虎，徒搏也。凭河，徒涉也。"
                },
                {
                    "paragraph": "必也临事而惧，好谋而成者也。",
                    "zhushu": ""
                },
                {
                    "paragraph": "子曰：富而可求也，虽执鞭之士，吾亦为之。",
                    "zhushu": "郑玄曰：富贵不可求而得者也，当修徳以得之矣。若于道可求者，虽执鞭贱軄，我亦为之矣。"
                },
                {
                    "paragraph": "如不可求者，从吾所好。",
                    "zhushu": "孔安国曰：所好者，古人之道也。"
                },
                {
                    "paragraph": "子之所慎：齐、战、疾。 ",
                    "zhushu": "孔安国曰：此三者，人所不能慎，而夫子能慎之也。"
                },
                {
                    "paragraph": "子在齐闻韶乐，三月不知肉味，",
                    "zhushu": "周生烈曰：孔子在齐，闻习韶乐之盛羙，故忘于肉味也。"
                },
                {
                    "paragraph": "曰：不图为乐之至于斯也。",
                    "zhushu": "王肃曰：为，作也。不图作韶乐至于此。此，齐也。"
                },
                {
                    "paragraph": "冉有曰：夫子为卫君乎？",
                    "zhushu": "孔安国曰：为，犹助也。卫君者，谓辄也。卫灵公逐太子蒯聩，公薨而立孙辄也。后晋赵鞅纳蒯聩于戚，卫石曼姑帅师围之，故问其意助辄否乎？"
                },
                {
                    "paragraph": "子贡曰：诺。吾将问之。入，曰：伯夷、叔齐，何人也？子曰：古之贤人也。曰：怨乎？曰：求仁而得仁，又何怨乎？",
                    "zhushu": "孔安国曰：夷、齐让国远去，终于饿死，故问怨乎。以让为仁，岂怨乎？"
                },
                {
                    "paragraph": "出，曰：夫子不为也。",
                    "zhushu": "郑玄曰：文子争国，悪行也。孔子以伯夷、叔齐为贤且仁，故知不助卫君明也。"
                },
                {
                    "paragraph": "子曰：饭蔬食，饮水，曲肱而枕之，乐亦在其中矣。",
                    "zhushu": "孔安国曰：蔬食，菜食也。肱，臂也。孔子以此为乐也。"
                },
                {
                    "paragraph": "不义而富且贵，于我如浮云。",
                    "zhushu": "郑玄曰：富贵而不以义者，于我如浮云，非己之有也。"
                },
                {
                    "paragraph": "子曰：加我数年，五十以学易，可以无大过矣。",
                    "zhushu": "易穷理尽性，以至于命，年五十而知天命，以知天命之年，读至命之书，故可以无大过也。"
                },
                {
                    "paragraph": "子所雅言，",
                    "zhushu": "孔安国曰：雅言，正言也。"
                },
                {
                    "paragraph": "诗、书、执礼，皆雅言也。",
                    "zhushu": "郑玄曰：读先王典法，必正言其音，然后义全，故不可有所讳也。礼不诵，故言执也。"
                },
                {
                    "paragraph": "叶公问孔子于子路，子路不对。",
                    "zhushu": "孔安国曰：叶公名诸梁，楚大史也，食采于叶，僣称公。不对者，未知所以答也。"
                },
                {
                    "paragraph": "子曰：女奚不曰：其为人也，发愤忘食，乐以忘忧，不知老之将至也云尔。",
                    "zhushu": ""
                },
                {
                    "paragraph": "子曰：我非生而知之者，好古，敏而求之者也。",
                    "zhushu": "郑玄曰：言此者，勉人于学也。"
                },
                {
                    "paragraph": "子不语，恠、力、乱、神。",
                    "zhushu": "孔安国曰：恠，恠异也。力，谓若奡荡舟、乌获举千钧之属也。乱，谓臣弑君、子弑父也。神，谓鬼神之事也。或无益于教化也，或所不忍言也。"
                },
                {
                    "paragraph": "子曰：我三人行，必得我师焉，择其善者而従之，其不善者而改之。",
                    "zhushu": "言我三人行，本无贤愚，择善从之，不善改之，故无常师也。"
                },
                {
                    "paragraph": "子曰：天生徳于予，桓魋其如予何？",
                    "zhushu": "苞氏曰：桓魋，宋司马黎也。天生徳于予者，谓授以圣性也。合徳天地，吉无不利，故曰其如予何也。"
                },
                {
                    "paragraph": "子曰：二三子以我为隐子乎？吾无隐乎尔。",
                    "zhushu": "苞氏曰：二三子，谓诸弟子也。圣人知广道深，弟子学之不能及，以为有所隐匿，故解之也。"
                },
                {
                    "paragraph": "吾无所行而不与二三子者，是丘也。",
                    "zhushu": "苞氏曰：我所为无不与尔共之者，是丘之心也。"
                },
                {
                    "paragraph": "子以四教：文、行、忠、信。",
                    "zhushu": "四者有形质，可举以教也。"
                },
                {
                    "paragraph": "子曰：圣人，吾不得而见之矣。得见君子者，斯可矣。",
                    "zhushu": "疾世无明君也。"
                },
                {
                    "paragraph": "子曰：善人，吾不得而见之矣。 得见有恒者，斯可矣。亡而为有，虚而为盈，约而为泰，难乎有恒矣。",
                    "zhushu": "孔安国曰：难可名之为有常也。"
                },
                {
                    "paragraph": "子钓而不纲，弋不射宿。",
                    "zhushu": "孔安国曰：钓者，一竿钓也。纲者，为大纲，以撗绝流，以缴繋钓，罗属著纲也。弋，缴射也。宿，宿鸟也。"
                },
                {
                    "paragraph": "子曰：盖有不知而作之者，我无是也。",
                    "zhushu": "苞氏曰：时人多有穿凿妄作篇籍者，故云然也。"
                },
                {
                    "paragraph": "多闻，择其善者而从之。多见而识之，知次也。",
                    "zhushu": "孔安国曰：如此，次于知之者也。"
                },
                {
                    "paragraph": "互乡难与言。童子见，门人惑。",
                    "zhushu": "郑玄曰：互乡，乡名也。其乡人言语自专，不达时宜，而有童子来见孔子，门人恠孔子见也。"
                },
                {
                    "paragraph": "子曰：与其进也，不与其退也。唯何甚",
                    "zhushu": "？孔安国曰：教诲之道，与其进，不与其退，怪我见此童子，悪悪何一甚也。"
                },
                {
                    "paragraph": "人㓗已以进，与其㓗也，不保其往也。",
                    "zhushu": "郑玄曰：往，犹去也。人虚已自㓗而来，当与其进之，亦何能保其去后之行也。"
                },
                {
                    "paragraph": "子曰：仁远乎哉！我欲仁，斯仁至矣。",
                    "zhushu": "苞氏曰：仁道不远，行之则是至也。"
                },
                {
                    "paragraph": "陈司败问：昭公知礼乎？",
                    "zhushu": "孔安国曰：司败，官名也，陈大夫也。昭公，鲁昭公也。"
                },
                {
                    "paragraph": "孔子对曰：知礼。孔子退。揖巫马期而进之，曰：吾闻君子不党。君娶于吴，为同姓，谓之吴孟子。君而知礼，孰不知礼",
                    "zhushu": "？孔安国曰：巫马期，弟子也，名施，相助匿非曰党。鲁、吴俱姫姓也。礼，同姓不㛰，而君娶之，当称吴姬，讳曰孟子也。"
                },
                {
                    "paragraph": "巫马期以告。子曰：丘也幸，苟有过，人必知之。",
                    "zhushu": "孔安国曰：以司败言告也。讳国悪，礼也。圣人智深道弘，故受以为过也。"
                },
                {
                    "paragraph": "子与人歌而善，必使反之，而后和之。",
                    "zhushu": "乐其善，故使重歌而后自和之也。"
                },
                {
                    "paragraph": "子曰：文，莫吾犹人也。",
                    "zhushu": "莫，无也。文无者，犹俗言文不也。文不吾犹人者，言凢文皆不胜于人也。"
                },
                {
                    "paragraph": "躬行君子，则吾未之有得也。",
                    "zhushu": "孔安国曰：躬为君子，己未能得之也。"
                },
                {
                    "paragraph": "子曰：若圣与仁，则吾岂敢。",
                    "zhushu": "孔安国曰：孔子谦，不敢自名仁、圣也。"
                },
                {
                    "paragraph": "抑为之不厌，诲人不倦，则可谓云尔已矣。公西华曰：正唯弟子不能学也。",
                    "zhushu": "苞氏曰：正如所言，弟子犹不能学也，况仁圣乎也。"
                },
                {
                    "paragraph": "子疾病，子路请祷。",
                    "zhushu": "苞氏曰：祷，祷请于鬼神也。"
                },
                {
                    "paragraph": "子曰：有诸？",
                    "zhushu": "周生烈曰：言有此祷请于鬼神之事乎也。"
                },
                {
                    "paragraph": "子路对曰：有之。诔曰：祷尔于上下神祗。",
                    "zhushu": "孔安国曰：子路失指也。诔，祷，篇名也。"
                },
                {
                    "paragraph": "子曰：丘之祷之久矣。",
                    "zhushu": "孔安国曰：孔子素行合于神明，故曰丘之祷之久矣。"
                },
                {
                    "paragraph": "子曰：奢则不逊，俭则固，与其不逊也，宁固。",
                    "zhushu": "孔安国曰：俱失之也。奢不如俭，奢则僣上，俭则不及礼耳。固，陋也。"
                },
                {
                    "paragraph": "子曰：君子坦荡荡，小人长戚戚。",
                    "zhushu": "郑玄曰：坦荡荡，宽广貌也。长戚戚，多忧惧貌也。"
                },
                {
                    "paragraph": "子温而厉，威而不猛，恭而安。",
                    "zhushu": ""
                }
            ]
        },
        {
            "name": "泰伯第八",
            "paragraphs": [
                {
                    "paragraph": "泰伯第八",
                    "zhushu": "",
                    "type": 1
                },
                {
                    "paragraph": "子曰：泰伯，其可谓至徳也已矣。三以天下让，民无得而称焉。",
                    "zhushu": "王肃曰：泰伯，周太王之太子也。次仲雍，少弟曰季历。季历贤，又生圣子文王昌。昌必有天下，故泰伯以天下三让于王季。其让隐，故无得而称言之者，所以为至徳也。"
                },
                {
                    "paragraph": "子曰：恭而无礼则劳，慎而无礼则葸，",
                    "zhushu": "葸，畏惧之貌也。言慎而不以礼节之，则常畏惧也。"
                },
                {
                    "paragraph": "勇而无礼则乱，直而无礼则绞。",
                    "zhushu": "马融曰：绞，绞刺也。"
                },
                {
                    "paragraph": "君子笃于亲，则民兴于仁。 故旧不遗，则民不偷。",
                    "zhushu": "苞氏曰：兴，起也。君能厚于亲属，不遗忘其故旧，行之羙者也。则民皆化之，起为仁厚之行。不偷薄也。"
                },
                {
                    "paragraph": "曽子有疾，召门弟子曰：启予足，启予手。",
                    "zhushu": "郑玄曰：启，开也。曽子以为受身體于父母，不敢毁伤之，故使弟子开衾而视之也。"
                },
                {
                    "paragraph": "诗云：战战兢兢，如临深渊，如履薄氷。",
                    "zhushu": "孔安国曰：言此诗者，喻己常诫慎，恐有所毁伤也。"
                },
                {
                    "paragraph": "而今而后，吾知免夫！小子！",
                    "zhushu": "周生烈曰：乃今日而后，我自知免于患难矣。小子，弟子也。呼者，欲使聼识其言也。"
                },
                {
                    "paragraph": "曽子有疾，孟敬子问之。",
                    "zhushu": "马融曰：孟敬子，鲁大夫仲孙踕也。"
                },
                {
                    "paragraph": "曽子言曰：鸟之将死，其鸣也哀。人之将死，其言也善。",
                    "zhushu": "苞氏曰：欲戒敬子，言我将且死，言善可用也。"
                },
                {
                    "paragraph": "君子所贵道者三：动容貌，斯远暴慢矣；正颜色，斯近信矣；出辞气，斯远鄙倍矣",
                    "zhushu": "。郑玄曰：此道，谓礼也。动容貌，能济济跄跄，则人不敢暴慢之也，正颜色，能务荘严栗，则人不敢欺诞之也，出辞气，能顺而说，则无悪戾之言入于耳也。"
                },
                {
                    "paragraph": "笾豆之事，则有司存。",
                    "zhushu": "苞氏曰：敬子忘大务小，故又戒之以此也。笾豆，礼器也。"
                },
                {
                    "paragraph": "曽子曰：以能问于不能，以多问于寡，有若无，实若虚，犯而不校。",
                    "zhushu": "苞氏曰：校，报也。言见侵犯而不报之也。"
                },
                {
                    "paragraph": "昔者吾友尝从事于斯矣。",
                    "zhushu": "马融曰：友，谓颜渊也。"
                },
                {
                    "paragraph": "曽子曰：可以托六尺之孤，",
                    "zhushu": "孔安国曰：六尺之孤，谓幼少之君也。"
                },
                {
                    "paragraph": "可以寄百里之命，",
                    "zhushu": "孔安国曰：摄君之政令也。"
                },
                {
                    "paragraph": "临大节而不可夺也。",
                    "zhushu": "大节，安国家，定社稷也。夺者，不可倾夺之也。"
                },
                {
                    "paragraph": "君子人与？君子人也。",
                    "zhushu": ""
                },
                {
                    "paragraph": "曽子曰：士不可以不弘毅，任重而道远，",
                    "zhushu": "苞氏曰：弘，大也。毅，强而能决断也。士弘毅，然后能负重任，致远路也。"
                },
                {
                    "paragraph": "仁以为已任，不亦重乎？死而后已，不亦远乎？",
                    "zhushu": "孔安国曰：以仁为己任，重莫重焉。 死而后已，远莫远焉也。"
                },
                {
                    "paragraph": "子曰：兴于诗，",
                    "zhushu": "苞氏曰：兴，起也。言修身当先学诗也。"
                },
                {
                    "paragraph": "立于礼，",
                    "zhushu": "苞氏曰：礼者，所以立身也。"
                },
                {
                    "paragraph": "成于乐。",
                    "zhushu": "孔安国曰：乐，所以成性也。"
                },
                {
                    "paragraph": "子曰：民可使由之，不可使知之。",
                    "zhushu": "由，用也。可使用而不可使知者，百姓能日用而不能知也。"
                },
                {
                    "paragraph": "子曰：好勇疾贫，乱也。",
                    "zhushu": "苞氏曰：好勇之人而患疾己之贫贱者，必将为乱也。"
                },
                {
                    "paragraph": "人而不仁，疾之已甚，乱也。",
                    "zhushu": "孔安国曰：疾悪太甚，亦使其为乱也。"
                },
                {
                    "paragraph": "子曰：如有周公之才之羙，使骄且悋，其余不足观也已矣。",
                    "zhushu": "孔安国曰：周公者，周公旦也。"
                },
                {
                    "paragraph": "子曰：三年学，不至于糓，不易得也已。",
                    "zhushu": "孔安国曰：糓，善也。言人三岁学，不至于善，不可得。言必无及也，所以劝人于学也。"
                },
                {
                    "paragraph": "子曰：笃信好学，守死善道，危邦不入，乱邦不居。天下有道则见，无道则隐。",
                    "zhushu": "苞氏曰：言行当常然也。危邦不入，谓始欲往也。乱邦不居，今欲去也。臣弑君，子弑父，乱也。危者，将乱之兆也。"
                },
                {
                    "paragraph": "邦有道，贫且贱焉，耻也。邦无道，富且贵焉，耻也。",
                    "zhushu": ""
                },
                {
                    "paragraph": "子曰：不在其位，不谋其政也。",
                    "zhushu": "孔安国曰：欲各专一于其軄也。"
                },
                {
                    "paragraph": "子曰：师挚之始，关雎之乱，洋洋乎盈耳哉！",
                    "zhushu": "郑玄曰：师挚，鲁大师之名。始，犹首也。周道既衰，郑、卫之音作，正乐废而失节，鲁太师挚识关雎之声，而首理其乱，洋洋乎盈耳哉，聼而羙也。"
                },
                {
                    "paragraph": "子曰：狂而不直，",
                    "zhushu": "孔安国曰：狂者进取，宜直也。"
                },
                {
                    "paragraph": "侗而不愿，",
                    "zhushu": "孔安国曰：侗，未成器之人也， 宜谨愿也。"
                },
                {
                    "paragraph": "悾悾而不信，",
                    "zhushu": "苞氏曰：悾悾，悫悫也， 宜可信也。"
                },
                {
                    "paragraph": "吾不知之矣。",
                    "zhushu": "孔安国曰：言皆与常度反，故我不知也。"
                },
                {
                    "paragraph": "子曰：学如不及，犹恐失之。",
                    "zhushu": "学自外入，至熟乃可长久。如不及，犹恐失之耳也。"
                },
                {
                    "paragraph": "子曰：巍巍乎，舜、禹之有天下也，而不与焉。",
                    "zhushu": "羙舜、禹已不与求天下而得之也。巍巍者，髙大之称也。"
                },
                {
                    "paragraph": "子曰：大哉！尧之为君也。巍巍乎！唯天为大。唯尧则之。",
                    "zhushu": "孔安国曰：则，法也。美尧能法天而行化也。"
                },
                {
                    "paragraph": "荡荡乎！ 民无能名焉。",
                    "zhushu": "苞氏曰：荡荡，广远之称也。言其布徳广远，民无能识名焉。"
                },
                {
                    "paragraph": "巍巍乎其有成㓛也， ",
                    "zhushu": "㓛成化隆，髙大巍巍也。"
                },
                {
                    "paragraph": "焕乎其有文章。",
                    "zhushu": "焕，明也。其立文垂制，复著明也。"
                },
                {
                    "paragraph": "舜有臣五人而天下治。",
                    "zhushu": "孔安国曰：禹、稷、契、皐陶、伯益也。"
                },
                {
                    "paragraph": "武王曰：予有乱臣十人。",
                    "zhushu": "孔安国曰：乱，理也。理官者十人也。谓周公旦、召公奭、太公望、毕公、荣公、太颠、闳夭、散宜生、南宫适也。其余一人，谓文母也。"
                },
                {
                    "paragraph": "孔子曰：才难，不其然乎？唐虞之际，于斯为盛。有妇人焉，九人而已。",
                    "zhushu": "孔安国曰：唐者，尧号也。虞者，舜号也。际者，尧、舜交会之间也。斯，此也。此，于周也。言尧、舜交会之间，比于此周，周最盛，多贤。 然尚有一妇人，其余九人而已。 大才难得，岂不然乎？"
                },
                {
                    "paragraph": "三分天下有其二，以服事殷，周徳，其可谓至徳也已矣。",
                    "zhushu": "苞氏曰：殷纣淫乱，文王为西伯，而有圣徳，天下之归周者三分有二，而犹以服事殷，故谓之至德也。"
                },
                {
                    "paragraph": "子曰：禹，吾无间然矣。",
                    "zhushu": "孔安国曰：孔子推禹功徳之盛，言已不能复间厕其间也。"
                },
                {
                    "paragraph": "菲饮食，而致孝乎鬼神。 ",
                    "zhushu": "马融曰：菲，薄也。致孝乎鬼神，祭祀丰㓗也。"
                },
                {
                    "paragraph": "悪衣服，而致羙乎黻冕。 ",
                    "zhushu": "孔安国曰：损其常服，以盛祭服也。"
                },
                {
                    "paragraph": "卑宫室，而尽力乎沟洫。",
                    "zhushu": "苞氏曰：方里为井，井间有沟，沟广深四尺。十里为城，城间有洫，洫广深八尺也。"
                },
                {
                    "paragraph": "禹，吾无间然矣。",
                    "zhushu": ""
                }
            ]
        },
        {
            "name": "子罕第九",
            "paragraphs": [
                {
                    "paragraph": "子罕第九",
                    "zhushu": "",
                    "type": 1
                },
                {
                    "paragraph": "子罕言利，与命与仁。",
                    "zhushu": "罕者，希也。利者，义之和也。命者，天之命也。仁者，行之盛也。寡能及之，故希言也。"
                },
                {
                    "paragraph": "达巷党人曰：大哉，孔子！博学而无所成名。",
                    "zhushu": "郑玄曰：达巷，党名也。五百家为党。此党之人，美孔子博学道艺，不成一名而已也。"
                },
                {
                    "paragraph": "子闻之，谓门弟子曰：吾何执？执御乎？执射乎？吾执御矣。",
                    "zhushu": "郑玄曰：闻人羙之，承以谦也。吾执御者，欲名六艺之卑也。"
                },
                {
                    "paragraph": "子曰：麻冕，礼也，今也纯，俭，吾从众。",
                    "zhushu": "孔安国曰：冕，缁布冠也。古者绩麻三十升布以为之。纯，丝也，丝易成，故从俭也。"
                },
                {
                    "paragraph": "拜下，礼也，今拜乎上，泰，虽违众，吾从下。",
                    "zhushu": "王肃曰：臣之与君行礼者，下拜然后升成礼。时臣骄泰，故于上拜。今从下，礼之恭也。"
                },
                {
                    "paragraph": "子绝四：毋意，",
                    "zhushu": "以道为度，故不任意也。"
                },
                {
                    "paragraph": "毋必，",
                    "zhushu": "用之则行，舍之则藏，故无专必也。"
                },
                {
                    "paragraph": "毋固，",
                    "zhushu": "无可无不可，故无固行也。"
                },
                {
                    "paragraph": "毋我。",
                    "zhushu": "述古而不自作，处群萃而不自异，唯道是从，故不自有其身也。"
                },
                {
                    "paragraph": "子畏于匡，",
                    "zhushu": "苞氏曰：匡人误围夫子，以为阳虎。阳虎尝暴于匡，夫子弟子颜尅，时又与虎俱往。后尅为夫子御，至于匡，匡人相与共识尅。又夫子容貌与虎相似，故匡人以兵围之也。"
                },
                {
                    "paragraph": "曰：文王既没，文不在兹乎？",
                    "zhushu": "孔安国曰：兹，此也。言文王虽已没，其文见在此。此，自此其身也。"
                },
                {
                    "paragraph": "天之将丧斯文也，后死者不得与于斯文也。",
                    "zhushu": "孔安国曰：文王既没，故孔子自谓后死也。言天将丧此文者，本不当使我知之，今使我知，未欲丧之。"
                },
                {
                    "paragraph": "天之未丧斯文，匡人其如予何？",
                    "zhushu": "马融曰：如予何者，犹言奈我何也。天之未丧此文也，则我当传之，匡人欲奈我何。言其不能违天而害己也。"
                },
                {
                    "paragraph": "太宰问于子贡曰：夫子圣者与？何其多能也？",
                    "zhushu": "孔安国曰：太宰，大夫官名也。或吴或宋，未可分也。疑孔子多能于小艺也。"
                },
                {
                    "paragraph": "子贡曰：固天纵之将圣，又多能也。",
                    "zhushu": "孔安国曰：言天固纵之大圣之徳，又使多能也。"
                },
                {
                    "paragraph": "子闻之曰：太宰知我者乎？吾少也贱，故多能鄙事。君子多乎哉？不多也。",
                    "zhushu": "苞氏曰：我少小贫贱，常自执事，故多能为鄙人之事。君子固不当多能也。"
                },
                {
                    "paragraph": "牢曰：子云：吾不试，故艺。",
                    "zhushu": "郑玄曰：牢，弟子子牢也。试，用也。言孔子自云，我不见用，故多能伎艺也。"
                },
                {
                    "paragraph": "子曰：吾有知乎哉？无知也。",
                    "zhushu": "知者，知意之知也。言知者，言未必尽也。今我诚尽也。"
                },
                {
                    "paragraph": "有鄙夫问于我，空空如也，我叩其两端而竭焉。",
                    "zhushu": "孔安国曰：有鄙夫来问于我，其意空空然，我则发事之终始两端以语之，竭尽所知，不为有爱也。"
                },
                {
                    "paragraph": "子曰：凤鸟不至，河不出图，吾已矣夫。",
                    "zhushu": "孔安国曰：有圣人受命，则凤鸟至，河出图。今天无此瑞，吾已矣夫者，不得见也。河图，八卦是也。"
                },
                {
                    "paragraph": "子见齐衰者、冕衣裳者与瞽者，",
                    "zhushu": "苞氏曰：冕者，冕冠也，大夫之服也。瞽者，盲者也。"
                },
                {
                    "paragraph": "见之，虽少者必作，过之必趋。",
                    "zhushu": "苞氏曰：作，起也。趋，疾行也。此夫子哀有丧，尊在位，恤不成人之也。"
                },
                {
                    "paragraph": "颜渊喟然叹曰：",
                    "zhushu": "喟然，叹声也。"
                },
                {
                    "paragraph": "仰之𣃥髙，钻之𣃥坚，",
                    "zhushu": "言不可穷尽也。"
                },
                {
                    "paragraph": "瞻之在前，忽焉在后。",
                    "zhushu": "言忽恍不可为形像也。"
                },
                {
                    "paragraph": "夫子循循然善诱人，",
                    "zhushu": "循循，次序貌也。诱，进也。言夫子正以此道劝进人，有次序也。"
                },
                {
                    "paragraph": "博我以文，约我以礼。欲罢不能，既竭吾才，如有所立卓尔。虽欲从之，未由也已。",
                    "zhushu": "孔安国曰：言夫子既以文章𨳩博我，又以礼节节约我，使我欲罢而不能已。竭我才矣，其有所立，则又卓然不可及。言己虽蒙夫子之善诱，犹不能及夫子之所立也。"
                },
                {
                    "paragraph": "子疾病，",
                    "zhushu": "苞氏曰：疾甚曰病也。"
                },
                {
                    "paragraph": "子路使门人为臣。",
                    "zhushu": "郑玄曰：孔子尝为大夫，故子路欲使弟子行其臣之礼也。"
                },
                {
                    "paragraph": "病间，曰：久矣哉，由之行诈也。无臣而为有臣，吾谁欺？欺天乎？",
                    "zhushu": "孔安国曰：病小差曰间。言子路有是心，非唯今日也。"
                },
                {
                    "paragraph": "且予与其死于臣之手也，无宁死于二三子之手乎？",
                    "zhushu": "马融曰：无宁，宁也。二三子，门人也。既使我有臣而死其手，我宁死弟子之手乎也。"
                },
                {
                    "paragraph": "且予纵不得大葬，",
                    "zhushu": "孔安国曰：君臣礼葬也。"
                },
                {
                    "paragraph": "予死于道路乎？",
                    "zhushu": "马融曰：就使之不得以君臣之礼葬，有二三子在，我宁当忧弃于道路乎？"
                },
                {
                    "paragraph": "子贡曰：有羙玉于斯，韫匵而蔵诸？求善贾而沽诸？",
                    "zhushu": "马融曰：韫，蔵也。匵，匮也。蔵诸匮中。沽，卖也。得善贾，宁卖之耶也。"
                },
                {
                    "paragraph": "子曰：沽之哉！沽之哉！我待贾者。",
                    "zhushu": "苞氏曰：沽之哉，不衒卖之辞也。我居而待贾者也。"
                },
                {
                    "paragraph": "子欲居九夷，",
                    "zhushu": "马融曰：九夷，东方之夷，有九种也。"
                },
                {
                    "paragraph": "或曰：陋，如之何？子曰：君子居之，何陋之有？",
                    "zhushu": "马融曰：君子所居者，皆化也。"
                },
                {
                    "paragraph": "子曰：吾自卫反于鲁，然后乐正，雅颂各得其所。",
                    "zhushu": "郑玄曰：反鲁，鲁哀公十一年冬也。是时道衰乐废，孔子来还，乃正之。故曰：雅颂各得其所也。"
                },
                {
                    "paragraph": "子曰：出则事公卿，入则事父兄，丧事不敢不勉，不为酒困，何有于我哉？",
                    "zhushu": "马融曰：困，乱也。"
                },
                {
                    "paragraph": "子在川上曰：逝者如斯夫，不舍昼夜。",
                    "zhushu": "苞氏曰：逝，往也。言凢往者，如川之流也。"
                },
                {
                    "paragraph": "子曰：吾未见好徳如好色者也。",
                    "zhushu": "疾时人薄于徳而厚于色也，故发此言也。"
                },
                {
                    "paragraph": "子曰：譬如为山，未成一篑，止，吾止也；",
                    "zhushu": "苞氏曰：篑，圡笼也。此劝人进于道徳也。为山者，其功虽已多，未成一笼，而中道止者，我不以其前功多而善之，见其志不遂，故不与也。"
                },
                {
                    "paragraph": "譬如平地，虽覆一篑，进，吾往也。",
                    "zhushu": "马融曰：平地者，将进加功，虽始覆一篑，我不以其见功少而薄之也。据其欲进而与之也。"
                },
                {
                    "paragraph": "子曰：语之而不惰者，其回与？",
                    "zhushu": "颜渊则解，故语之不惰。余人不解，故有惰语之时也。"
                },
                {
                    "paragraph": "子谓颜渊，曰：惜乎！吾见其进也，未见其止也。",
                    "zhushu": "苞氏曰：孔子谓颜渊进益未止，痛惜之甚也。"
                },
                {
                    "paragraph": "子曰：苗而不秀者有矣夫！秀而不实者有矣夫！",
                    "zhushu": "孔安国曰：言万物有生而不育成者，喻人亦然也。"
                },
                {
                    "paragraph": "子曰：后生可畏也，焉知来者之不如今也？",
                    "zhushu": "后生。谓年少也。"
                },
                {
                    "paragraph": "四十五十而无闻焉，斯亦不足畏也已矣。",
                    "zhushu": ""
                },
                {
                    "paragraph": "子曰：法语之言，能无从乎？改之为贵。",
                    "zhushu": "孔安国曰：人有过，以正道告之，口无不顺从之，能必改乃为贵也矣。"
                },
                {
                    "paragraph": "巽与之言，能无说乎？绎之为贵。",
                    "zhushu": "马融曰：巽，恭也。谓恭巽谨敬之言，闻之无不悦也。能寻绎行之，乃为贵也。"
                },
                {
                    "paragraph": "悦而不绎，从而不改，吾末如之何也已矣。",
                    "zhushu": ""
                },
                {
                    "paragraph": "子曰：主忠信，无友不如己者，过则勿惮改。",
                    "zhushu": "慎其所主、所友，有过务改，皆所以为益也。"
                },
                {
                    "paragraph": "子曰：三军可夺帅也，匹夫不可夺志也。",
                    "zhushu": "孔安国曰：三军虽众，人心非一，则其将帅可夺之而取，匹夫虽微，苟守其志，不可得而夺也。"
                },
                {
                    "paragraph": "子曰：衣弊缊袍与衣狐狢者立，而不耻者，其由与？",
                    "zhushu": "孔安国曰：缊，枲著也。"
                },
                {
                    "paragraph": "不忮不求，何用不臧？",
                    "zhushu": "马融曰：忮，害也。臧，善也。言不忮害，不贪求，何用为不善，疾贪悪忮害之诗也。"
                },
                {
                    "paragraph": "子路终身诵之。子曰：是道也，何足以臧？",
                    "zhushu": "马融曰：臧，善也。尚复有美于是者，何足以为善也。"
                },
                {
                    "paragraph": "子曰：岁寒，然后知松栢之后雕也。",
                    "zhushu": "大寒之岁，众木皆死，然后知松栢小雕伤也。平岁则众木亦有不死者，故须岁寒而后别之。喻凢人处治世，亦能自修整，与君子同。在浊世，然后知君子之正不苟容也。"
                },
                {
                    "paragraph": "子曰：知者不惑，",
                    "zhushu": "苞氏曰：不惑乱也。"
                },
                {
                    "paragraph": "仁者不忧，",
                    "zhushu": "孔安国曰：无忧患也。"
                },
                {
                    "paragraph": "勇者不惧。",
                    "zhushu": ""
                },
                {
                    "paragraph": "子曰：可与共学，未可与适道；",
                    "zhushu": "适，之也。虽学，或得异端，未必能之道也。"
                },
                {
                    "paragraph": "可与适道，未可与立；",
                    "zhushu": "虽能之道，未必能以有所成立也。"
                },
                {
                    "paragraph": "可与立，未可与权。",
                    "zhushu": "虽能有所立，未必能权量其轻重之极也。"
                },
                {
                    "paragraph": "唐棣之华，偏其反而。岂不尔思？室是远而。",
                    "zhushu": "逸诗也。唐棣，栘也。华反而后合，赋此诗以言权，道反而后至大顺也。思其人而不得见者，其室远也。以言思权而不得见者，其道远也。"
                },
                {
                    "paragraph": "子曰：未之思也，夫何远之有哉？",
                    "zhushu": "夫思者，当思其反，反是不思，所以为远也。能思其反，何远之有？言权可知，唯不知思耳。思之有次序，斯可知之也。"
                }
            ]
        },
        {
            "name": "乡党第十",
            "paragraphs": [
                {
                    "paragraph": "乡党第十",
                    "zhushu": "",
                    "type": 1
                },
                {
                    "paragraph": "孔子于郷党，恂恂如也，似不能言者。",
                    "zhushu": "王肃曰：恂恂，温恭之貌也。"
                },
                {
                    "paragraph": "其在宗庙朝廷，便便言，唯谨尔。",
                    "zhushu": "郑玄曰：便便，办也，虽办而谨敬也。"
                },
                {
                    "paragraph": "朝，与下大夫言，侃侃如也；",
                    "zhushu": "孔安国曰：侃侃，和乐之貌也。"
                },
                {
                    "paragraph": "与上大夫言，訚訚如也。",
                    "zhushu": "孔安国曰：訚訚，中正之貌也。"
                },
                {
                    "paragraph": "君在，踧踖如也，与与如也。",
                    "zhushu": "马融曰：君在者，君视朝也。踧踖，恭敬之貌也。与与，威仪中适之貌也。"
                },
                {
                    "paragraph": "君召使摈，",
                    "zhushu": "郑玄曰：君召使摈者，有宾客使迎也。"
                },
                {
                    "paragraph": "色勃如也，",
                    "zhushu": "孔安国曰：必变色也。"
                },
                {
                    "paragraph": "足躩如也。",
                    "zhushu": "苞氏曰：槃辟，貌之也。"
                },
                {
                    "paragraph": "揖所与立，左右其手，衣前后，襜如也。",
                    "zhushu": "郑玄曰：揖左人，左其手；揖右人，右其手。一俯一仰，故衣前后则襜如也。"
                },
                {
                    "paragraph": "趋进，翼如也。",
                    "zhushu": "孔安国曰：言端好也。"
                },
                {
                    "paragraph": "宾退，必𣸪命，曰：宾不顾矣。",
                    "zhushu": "孔安国曰：复命，白君，宾已去也矣。"
                },
                {
                    "paragraph": "入公门，鞠躬如也，如不容。",
                    "zhushu": "孔安国曰：敛身也。"
                },
                {
                    "paragraph": "立不中门，行不履阈。",
                    "zhushu": "孔安国曰：阈，门限也。"
                },
                {
                    "paragraph": "过位，色勃如也，足躩如也，",
                    "zhushu": "苞氏曰：过君之空位也。"
                },
                {
                    "paragraph": "其言似不足者。摄齐升堂，鞠躬如也，屏气似不息者。",
                    "zhushu": "孔安国曰：皆重慎也。衣下曰齐，摄齐者，抠衣也。"
                },
                {
                    "paragraph": "出降一䒭，逞颜色，怡怡如也。",
                    "zhushu": "孔安国曰：先屏气，下阶舒气，故怡怡如也。"
                },
                {
                    "paragraph": "没阶，趋进，翼如也。",
                    "zhushu": "孔安国曰：没，尽也。下尽阶也。"
                },
                {
                    "paragraph": "复其位，踧踖如也。",
                    "zhushu": "孔安国曰：来时所过位也。"
                },
                {
                    "paragraph": "执圭，鞠躬如也，如不胜。",
                    "zhushu": "苞氏曰：为君使以聘问隣国。执持君之圭，鞠躬者，敬慎之至也。"
                },
                {
                    "paragraph": "上如揖，下如授。勃如战色，足蹜蹜，如有循也。",
                    "zhushu": "郑玄曰：上如揖，授玉宜，敬也；下如授，不敢忘礼，战色，敬也。足蹜蹜如有循，举前曳踵行之也。"
                },
                {
                    "paragraph": "享礼，有容色，",
                    "zhushu": "郑玄曰：享，献也。聘礼既聘而享，享用圭璧，有庭实也。"
                },
                {
                    "paragraph": "私觌，愉愉如也。",
                    "zhushu": "郑玄曰：觌，见也。既享，乃以私礼见。愉愉，颜色之和也。"
                },
                {
                    "paragraph": "君子不以绀緅饰，",
                    "zhushu": "孔安国曰：一入曰緅。饰者，不以为领袖缘也。绀者，齐服盛色，以为饰，似衣齐服也。緅者，三年练，以緅饰衣，为其似衣丧服，故皆不以饰衣也。"
                },
                {
                    "paragraph": "红紫，不以为䙝服。",
                    "zhushu": "王肃曰：䙝服，私居非公会之服者也，皆不正。䙝尚不衣，正服无所施也。"
                },
                {
                    "paragraph": "当暑，缜絺绤，必表而出。",
                    "zhushu": "孔安国曰：暑则单服，絺绤，葛也，必表而出，加上衣也。"
                },
                {
                    "paragraph": "缁衣，羔裘，素衣，麑裘，黄衣，狐裘。䙝裘长，短右袂，",
                    "zhushu": "孔安国曰：服皆中外之色相称也。私家裘长主，温也。短右袂者，便作事也。"
                },
                {
                    "paragraph": "必有寝衣，长一身有半，",
                    "zhushu": "孔安国曰：今之被也。"
                },
                {
                    "paragraph": "狐狢之厚以居。",
                    "zhushu": "郑玄曰：在家以接宾客之也。"
                },
                {
                    "paragraph": "去丧，无所不佩，",
                    "zhushu": "孔安国曰：去，除也。非丧则俻佩，所宜佩也。"
                },
                {
                    "paragraph": "非惟裳，必杀之。",
                    "zhushu": "王粛曰：衣必有杀缝，唯帷裳无杀之也。"
                },
                {
                    "paragraph": "羔裘玄冠不以吊。",
                    "zhushu": "孔安国曰：丧主素，吉主玄，吉凶异服，故不相吊也。"
                },
                {
                    "paragraph": "吉月，必朝服而朝。",
                    "zhushu": "孔安国曰：吉月，月朔也。朝服，皮弁服也。"
                },
                {
                    "paragraph": "斋，必有明衣，布也；",
                    "zhushu": "孔安国曰：以布为沐浴之衣也。"
                },
                {
                    "paragraph": "斋，必变食，",
                    "zhushu": "孔安国曰：改常食也。"
                },
                {
                    "paragraph": "居必迁坐。",
                    "zhushu": "孔安国曰：易，常处也。"
                },
                {
                    "paragraph": "食不厌精，脍不厌细。食饐而餲，",
                    "zhushu": "孔安国曰：饐餲，臭味变也。"
                },
                {
                    "paragraph": "鱼馁而肉败，不食。",
                    "zhushu": "孔安国曰：鱼败曰馁也。"
                },
                {
                    "paragraph": "色悪，不食；臭悪，不食；失饪，不食；",
                    "zhushu": "孔安国曰：失饪，失生熟之节也。"
                },
                {
                    "paragraph": "不时，不食。",
                    "zhushu": "郑玄曰：不时，非朝夕日中时也。"
                },
                {
                    "paragraph": "割不正，不食；不得其酱，不食。",
                    "zhushu": "马融曰：鱼脍非芥酱不食也。"
                },
                {
                    "paragraph": "肉虽多，不使胜食气。唯酒无量，不及乱。沽酒市脯，不食。不撤姜食，",
                    "zhushu": "孔安国曰：撤，去也。齐禁薰物，姜辛不臭，故不去也。"
                },
                {
                    "paragraph": "不多食。",
                    "zhushu": "孔安国曰：不过饱。"
                },
                {
                    "paragraph": "祭于公，不宿肉。",
                    "zhushu": "周生烈曰：助祭于君，所得牲軆，归则以班赐，不留神惠也。"
                },
                {
                    "paragraph": "祭肉，不出三日。出三日，不食之矣。",
                    "zhushu": "郑玄曰：自其家祭肉也，过三日不食也，是亵鬼神之余也。"
                },
                {
                    "paragraph": "食不语，寝不言。虽疏食，菜羹、瓜，祭，必齐如也。",
                    "zhushu": "孔安国曰：齐，严敬之貌也。三物虽薄，祭之必敬也。"
                },
                {
                    "paragraph": "席不正，不㘴。",
                    "zhushu": ""
                },
                {
                    "paragraph": "郷人饮酒，杖者出，斯出矣。",
                    "zhushu": "孔安国曰：杖者，老人也。郷人饮酒之礼，主于老者，老者礼毕出，孔子从而出之。"
                },
                {
                    "paragraph": "郷人傩，朝服而立，阼阶，",
                    "zhushu": "孔安国曰：傩，驱逐疫鬼也。恐惊先祖，故朝服立于庙之阼阶也。"
                },
                {
                    "paragraph": "问人于他邦，再拜送之。",
                    "zhushu": "孔安国曰：拜送使者，敬也。"
                },
                {
                    "paragraph": "康子馈药，拜而受之，",
                    "zhushu": "苞氏曰：遗孔子药也。"
                },
                {
                    "paragraph": "曰：丘未达，不敢尝之。",
                    "zhushu": "孔安国曰：未知其故，故不尝，礼也。"
                },
                {
                    "paragraph": "廐焚，子退朝，曰：伤人乎？不问马。",
                    "zhushu": "郑玄曰：重人，贱畜也。退朝，自鲁君之朝来归。"
                },
                {
                    "paragraph": "君赐食，必正席先尝。",
                    "zhushu": "孔安国曰：敬君之惠也。既尝之，乃以班赐之也。"
                },
                {
                    "paragraph": "君赐腥，必熟而荐之。",
                    "zhushu": "孔安国曰：荐，荐其先祖也。"
                },
                {
                    "paragraph": "君赐生，必畜之。侍食于君，君祭，先饭。",
                    "zhushu": "郑玄曰：于君祭，则先饮矣，若为先尝食然也。"
                },
                {
                    "paragraph": "疾，君视之，东首，加朝服𢬘，绅。",
                    "zhushu": "苞氏曰：夫子疾也，处南牗之下，东首，加其朝服𢬘，绅。绅，太带。不敢不衣朝服见君也。"
                },
                {
                    "paragraph": "君命召，不俟驾行矣。",
                    "zhushu": "郑玄曰：急趋君命也。行出而车既驾从也。"
                },
                {
                    "paragraph": "入太庙，毎事问。",
                    "zhushu": "郑玄曰：为君助祭也。大庙，周公庙也。"
                },
                {
                    "paragraph": "朋友死，无所归，曰：于我殡。",
                    "zhushu": "孔安国曰：重朋友之㤙也。无所归，无亲昵也。"
                },
                {
                    "paragraph": "朋友之馈，虽车马，非祭肉，不拜。",
                    "zhushu": "孔安国曰：不拜，有通财之义也。"
                },
                {
                    "paragraph": "寝不尸，",
                    "zhushu": "苞氏曰：偃卧四軆，布展手足，似死人也。"
                },
                {
                    "paragraph": "居不容。",
                    "zhushu": "孔安国曰：为家室之敬难久也。"
                },
                {
                    "paragraph": "子见齐衰者，虽狎必变；",
                    "zhushu": "孔安国曰：狎者，素亲狎也。"
                },
                {
                    "paragraph": "见冕者与瞽者，虽䙝必以貌。",
                    "zhushu": "周生烈曰：䙝，谓数相见也。必当以貌礼也。"
                },
                {
                    "paragraph": "凶服者式之。式负版者。",
                    "zhushu": "孔安国曰：凶服者，送死之衣物也；负版者，持邦国之图籍者也。"
                },
                {
                    "paragraph": "有盛馔，必变色而作。",
                    "zhushu": "孔安国曰：作，起也。敬主人之亲馈也。"
                },
                {
                    "paragraph": "迅雷风烈，必变。",
                    "zhushu": "郑玄曰：敬天之怒，风疾雷为烈也。"
                },
                {
                    "paragraph": "升车，必正立执绥。",
                    "zhushu": "周生烈曰：必正立执绥，所以为安也。"
                },
                {
                    "paragraph": "车中不内顾，",
                    "zhushu": "苞氏曰：车中不内顾者，前视不过衡扼，傍视不过輢毂之也。"
                },
                {
                    "paragraph": "不疾言，不亲指，",
                    "zhushu": ""
                },
                {
                    "paragraph": "色斯举矣，",
                    "zhushu": "马融曰：见颜色不善，则去之也。"
                },
                {
                    "paragraph": "翔而后集。",
                    "zhushu": "周生烈曰：廽翔，审观而后下止也。"
                },
                {
                    "paragraph": "曰：山梁雌雉，时哉！时哉！子路供之，三嗅而作。",
                    "zhushu": "言山梁雌雉得其时，而人不得时，故叹之。子路以其时物，故供具之，非其本意，不苟食，故三嗅而起也。"
                }
            ]
        },
        {
            "name": "先进第十一",
            "paragraphs": [
                {
                    "paragraph": "先进第十一",
                    "zhushu": "",
                    "type": 1
                },
                {
                    "paragraph": "子曰：先进于礼乐，野人也；后进于礼乐，君子也。",
                    "zhushu": "先进、后进，谓士先后辈也。礼乐因世损益，后进与礼乐，俱得时之中，斯君子矣。先进有古风，斯野人也。"
                },
                {
                    "paragraph": "如用之，则吾从先进。",
                    "zhushu": "苞氏曰：将移风易俗，归之纯素，先进犹近古风，故从之也。"
                },
                {
                    "paragraph": "子曰：从我于陈蔡者，皆不及门者也。",
                    "zhushu": "郑玄曰：言弟子之从我而厄于陈、蔡者，皆不及仕进之门，而失其所也。"
                },
                {
                    "paragraph": "子曰：徳行：颜渊、闵子骞、冉伯牛、仲弓。言语：宰我、子贡。政事：冉有、季路。文学：子游、子夏。",
                    "zhushu": ""
                },
                {
                    "paragraph": "子曰：回也，非助我者也，于吾言无所不说。",
                    "zhushu": "孔安国曰：助，犹益也。言回闻言即解，无可，发起增益于己也。"
                },
                {
                    "paragraph": "子曰：孝哉！闵子骞。人不间于其父母兄弟之言。",
                    "zhushu": "陈群曰：言闵子骞，为人上事父母，下顺兄弟，动静尽善，故人不得有非间之言也。"
                },
                {
                    "paragraph": "南容三复白圭，",
                    "zhushu": "孔安国曰：诗云：白圭之玷尚可磨也。斯言之玷，不可为也。南容读诗至此，三反复之，是其心慎言也。"
                },
                {
                    "paragraph": "孔子以其兄之子妻之。",
                    "zhushu": ""
                },
                {
                    "paragraph": "季康子问：弟子孰为好学。孔子对曰：有颜回者好学，不迁怒，不贰过，不幸短命死矣。今也则亡，未闻好学者也。",
                    "zhushu": ""
                },
                {
                    "paragraph": "颜渊死，颜路请子之车。",
                    "zhushu": "孔安国曰：颜路，颜渊之父也。家贫，故欲请孔子之车，卖以作椁。"
                },
                {
                    "paragraph": "子曰：才不才，亦各言其子也。鲤死，有棺而无椁，吾不可徒行，以为之椁。以吾从大夫之后，吾以不可徒行也。",
                    "zhushu": "孔安国曰：鲤，孔子之子伯鱼。孔子时为大夫，故言吾从大夫之后，不可以徒行，是谦辞也。"
                },
                {
                    "paragraph": "颜渊死，子曰：噫！",
                    "zhushu": "苞氏曰：噫，痛伤之声。"
                },
                {
                    "paragraph": "天丧予？天丧予！",
                    "zhushu": "天丧予者，若丧己也。再言之者，痛惜之甚也。"
                },
                {
                    "paragraph": "颜渊死，子哭之恸。",
                    "zhushu": "马融曰：恸，哀过也。"
                },
                {
                    "paragraph": "从者曰：子恸矣。子曰：有恸乎？",
                    "zhushu": "孔安国曰：不自知己之悲哀之过也。"
                },
                {
                    "paragraph": "非夫人之为恸，而谁为恸？",
                    "zhushu": ""
                },
                {
                    "paragraph": "颜渊死，门人欲厚葬之。子曰：不可。",
                    "zhushu": "礼：贫富各有宜。颜渊家贫，而门人欲厚葬之，故不聴也。"
                },
                {
                    "paragraph": "门人厚葬之。子曰：回也视予犹父也，予不得视犹子也。非我也，夫二三子也。",
                    "zhushu": "马融曰：言回自有父。父意欲聴门人厚葬之，我不得制止，非其厚葬，故云尒也。"
                },
                {
                    "paragraph": "季路问事鬼神。子曰：未能事人，焉能事鬼？曰：敢问事死？曰：未知生，焉知死？",
                    "zhushu": "陈群曰：鬼神及死事难明，语之无益，故不答也。"
                },
                {
                    "paragraph": "闵子骞侍侧，訚訚如也。子路，行行如也。冉子、子贡，侃侃如也。子乐。",
                    "zhushu": "郑玄曰：乐各尽其性也。行行，刚强之貌也。"
                },
                {
                    "paragraph": "若由也，不得其死然。",
                    "zhushu": "孔安国曰：不得以夀终也。"
                },
                {
                    "paragraph": "鲁人为长府。闵子骞曰：仍旧贯，如之何？何必改作？",
                    "zhushu": "郑玄曰：长府，蔵名也。蔵货曰府。仍，因也。贯，事也。囙旧事则可，何乃复更改作也。"
                },
                {
                    "paragraph": "子曰：夫人不言，言必有中。",
                    "zhushu": "王肃曰：言必有中，善其不欲劳民改作之也。"
                },
                {
                    "paragraph": "子曰：由之鼓瑟，奚为于丘之门？",
                    "zhushu": "马融曰：言子路鼓瑟，不合雅颂也。"
                },
                {
                    "paragraph": "门人不敬子路。子曰：由也升堂矣，未入于室也。",
                    "zhushu": "马融曰：升我堂矣，未入室耳。门人不解，谓孔子言为贱子路，故复解之也。"
                },
                {
                    "paragraph": "子贡问：师与摘也孰贤乎？子曰：师也过，摘也不及。",
                    "zhushu": "孔安国曰：言俱不得中也。"
                },
                {
                    "paragraph": "曰：然则师愈与？子曰：过犹不及也。",
                    "zhushu": "愈，犹胜也。"
                },
                {
                    "paragraph": "季氏富于周公，",
                    "zhushu": "孔安国曰：周公，天子之宰、卿士也。"
                },
                {
                    "paragraph": "而求也为之聚敛而附益之。",
                    "zhushu": "孔安国曰：冉求为季氏宰，为之急赋税也。"
                },
                {
                    "paragraph": "子曰：非吾徒也。小子鸣皷而攻之可也。",
                    "zhushu": "郑玄曰：小子，门人也。鸣皷，声其罪以责之。"
                },
                {
                    "paragraph": "柴也愚，",
                    "zhushu": "弟子髙柴也，字子羔。愚，愚直之愚也。"
                },
                {
                    "paragraph": "参也鲁。",
                    "zhushu": "孔安国曰：鲁，钝也。曽子迟钝也。"
                },
                {
                    "paragraph": "师僻也，",
                    "zhushu": "马融曰：子张才过人，失在邪僻，文过也。"
                },
                {
                    "paragraph": "由喭也。",
                    "zhushu": "郑玄曰：子路之行，失于吸喭也。"
                },
                {
                    "paragraph": "子曰：回也其庶乎！屡空。赐不受命，而货殖焉，忆则屡中。",
                    "zhushu": "言回庶几圣道，虽数空匮，而乐在其中矣。赐不受教命，唯财货是殖，亿度是非，盖羙回所以励赐也。一曰屡，犹每也，空，犹虚中也。以圣人之善教，数子之庶几，犹不至于知道者，各内有此害也。其于庶几每能虚中者，唯回怀道深远，不虚心，不能知道。子贡无数子病，然亦不知道者，虽不穷理而幸中，虽非天命而偶富，亦所以不虚心也。"
                },
                {
                    "paragraph": "子张问善人之道。子曰：不践迹，亦不入于室。",
                    "zhushu": "孔安国曰：践，循也。言善人不循追旧迹而已，亦多少能创业，然亦不能入于圣人之奥室也。"
                },
                {
                    "paragraph": "子曰：论笃是与，君子者乎？色荘者乎！",
                    "zhushu": "论笃者，谓口无择言也。君子者，谓身无鄙行也。色庄者，不恶而严，以远小人者也。言此三者，皆可以为善人者也。"
                },
                {
                    "paragraph": "子路问：闻斯行诸？",
                    "zhushu": "苞氏曰：赈穷救之之事也。"
                },
                {
                    "paragraph": "子曰：有父兄在，如之何其闻斯行之也？",
                    "zhushu": "孔安国曰：当白父兄，不可得自专也。"
                },
                {
                    "paragraph": "冉有问：闻斯行诸？子曰：闻斯行之。公西华曰：由也问：闻斯行诸？子曰：有父兄在。求也问：闻斯行诸？子曰：闻斯行之。赤也惑，敢问。",
                    "zhushu": "孔安国曰：惑其问同而答异也。"
                },
                {
                    "paragraph": "子曰：求也退，故进之。由也兼人，故退之。",
                    "zhushu": "郑玄曰：言冉有性谦退，子路务在胜尚人，各因其人之失而正也。"
                },
                {
                    "paragraph": "子畏于匡，颜渊后。",
                    "zhushu": "孔安国曰：言与孔子相失，故在后也。"
                },
                {
                    "paragraph": "子曰：吾以汝为死矣。曰：子在，回何敢死？",
                    "zhushu": "苞氏曰：言夫子在，己无所敢死也。"
                },
                {
                    "paragraph": "季子然问：仲由：冉求可谓大臣与？",
                    "zhushu": "孔安国曰：季子然，季氏之子弟。自多得臣此二子，故问之。"
                },
                {
                    "paragraph": "子曰：吾以子为异之问，曽由与求之问。",
                    "zhushu": "孔安国曰：谓子问异事耳，则此二人之问，安足为大臣乎？"
                },
                {
                    "paragraph": "所谓大臣者，以道事君，不可则止。今由与求也，可谓具臣矣。",
                    "zhushu": "孔安国曰：言备臣数而已也。"
                },
                {
                    "paragraph": "曰：然则从之者与？",
                    "zhushu": "孔安国曰：问为臣皆当从君所欲邪？"
                },
                {
                    "paragraph": "子曰：弑父与君，亦不从也。",
                    "zhushu": "孔安国曰：二子虽从其主，亦不与为大逆也。"
                },
                {
                    "paragraph": "子路使子羔为费宰。子曰：贼夫人之子。",
                    "zhushu": "苞氏曰：子羔学未熟习，而使为政，所以贼害人也。"
                },
                {
                    "paragraph": "子路曰：有民人焉，有社稷焉，何必读书，然后为学？",
                    "zhushu": "孔安国曰：言治民事神，于是而习，亦学也。"
                },
                {
                    "paragraph": "子曰：是故悪夫佞者。",
                    "zhushu": "孔安国曰：疾其以口给应，遂己非，而不知穷也。"
                },
                {
                    "paragraph": "子路、曽晢、",
                    "zhushu": "孔安国曰：曽晢，曽参父也，名点。"
                },
                {
                    "paragraph": "冉有、公西华侍坐。子曰：以吾一日长乎尔，无吾以也。",
                    "zhushu": "孔安国曰：言我问汝，汝无以我长故难对也。"
                },
                {
                    "paragraph": "居则曰：不吾知也。",
                    "zhushu": "孔安国曰：汝常居云，人不知己。"
                },
                {
                    "paragraph": "如或知尔，则何以哉？",
                    "zhushu": "孔安国曰：如有用汝者，则何以为治乎？"
                },
                {
                    "paragraph": "子路率尔而对，",
                    "zhushu": "率尔，先三人对也。"
                },
                {
                    "paragraph": "曰：千乘之国，摄乎大国间，加之以师旅，因之以饥馑。",
                    "zhushu": "苞氏曰：摄，摄迫乎大国之间也。"
                },
                {
                    "paragraph": "由也为之，比及三年，可使有勇，且知方也。",
                    "zhushu": "方，义方也。"
                },
                {
                    "paragraph": "夫子哂之。",
                    "zhushu": "马融曰：哂，笑也。"
                },
                {
                    "paragraph": "求，尔何如？对曰：方六七十，如五、六十，",
                    "zhushu": "求性谦退，言欲得方六七十，如五六十里小国治之而已也。"
                },
                {
                    "paragraph": "求也为之，比及三年，可使足民也。如其礼乐，以俟君子。",
                    "zhushu": "孔安国曰：求自云能足民而已，谓衣食足也。若礼乐之化，当以待君子，谦辞也。"
                },
                {
                    "paragraph": "赤，尔何如？对曰：非曰能之也，愿学焉。宗庙之事，如会同，端章甫，愿为小相焉。",
                    "zhushu": "郑玄曰：我非自言能也，愿学为之。宗庙之事，谓祭祀也。诸侯时见曰会，殷见曰同。端，玄端也，衣玄端、冠章甫，诸侯日视朝之服也。小相，谓相君之礼者也。"
                },
                {
                    "paragraph": "点，尔何如？鼓瑟希，",
                    "zhushu": "孔安国曰：思所以对，故音希也。"
                },
                {
                    "paragraph": "铿尔，舍瑟而作。对曰：异乎三子者之撰。",
                    "zhushu": "孔安国曰：置瑟，起对也。撰，具也，为政之具也。铿尔者，投瑟之声也。"
                },
                {
                    "paragraph": "子曰：何伤乎？亦各言其志也。",
                    "zhushu": "孔安国曰：各言己志，于义无伤之。"
                },
                {
                    "paragraph": "曰：暮春者，春服既成，得冠者五六人，童子六七人。浴乎沂，风乎舞𩁹，咏而归。",
                    "zhushu": "苞氏曰：暮春者，季春三月也。春服既成者，衣单袷之时也。我欲得冠者五六人，童子六七人，浴于沂水之上，风凉于舞𩁹之下，歌咏先王之道，归夫子之门也。"
                },
                {
                    "paragraph": "夫子喟然叹曰：吾与点也。",
                    "zhushu": "周生烈曰：善点之独知时之。"
                },
                {
                    "paragraph": "三子者出，曽晢后。曽晢曰：夫三子者之言何如？子曰：亦各言其志也已矣。曰：夫子何哂由也？子曰：为国以礼，其言不让，是故哂之。",
                    "zhushu": "苞氏曰：为国以礼，礼贵让。子路言不让，故笑之。"
                },
                {
                    "paragraph": "唯求，则非邦也与？安见方六七十如五六十而非邦也者？唯赤则非邦也与？宗庙之事，如会同，非诸侯如之何？",
                    "zhushu": "孔安国曰：明皆诸侯之事，与子路同，徒笑子路不让也。"
                },
                {
                    "paragraph": "赤也为之小，孰能为之大相？",
                    "zhushu": "孔安国曰：赤谦，言小相耳，孰能为大相者也？"
                }
            ]
        },
        {
            "name": "颜渊第十二",
            "paragraphs": [
                {
                    "paragraph": "颜渊第十二",
                    "zhushu": "",
                    "type": 1
                },
                {
                    "paragraph": "颜渊问仁，子曰：尅己𣸪礼为仁。",
                    "zhushu": "马融曰：尅己，约身也。孔安国曰：复，反也。身能反礼，则为仁矣。"
                },
                {
                    "paragraph": "一日尅己复礼，天下归仁焉。",
                    "zhushu": "马融曰：一日犹见归，况终身乎？"
                },
                {
                    "paragraph": "为仁由己，而由人乎哉？",
                    "zhushu": "孔安国曰：行善在己，不在人也。"
                },
                {
                    "paragraph": "颜渊曰：请问其目。",
                    "zhushu": "苞氏曰：知其必有条目，故请问之也。"
                },
                {
                    "paragraph": "子曰：非礼勿视，非礼勿聴，非礼勿言，非礼勿动。",
                    "zhushu": "郑玄曰：此四者，尅己复礼之目。"
                },
                {
                    "paragraph": "颜渊曰：回虽不敏，请事斯语矣。",
                    "zhushu": "王肃曰：敬事此语，必行之。"
                },
                {
                    "paragraph": "仲弓问仁，子曰：出门如见大宾，使民如承大祭，",
                    "zhushu": "孔安国曰：仁之道，莫尚乎敬也。"
                },
                {
                    "paragraph": "己所不欲，勿施于人；在邦无怨，在家无怨。",
                    "zhushu": "苞氏曰：在邦为诸侯也，在家为卿大夫也。"
                },
                {
                    "paragraph": "仲弓曰：雍虽不敏，请事斯语矣。",
                    "zhushu": ""
                },
                {
                    "paragraph": "司马牛问仁。子曰：仁者其言也讱也。",
                    "zhushu": "孔安国曰：讱，难也。牛，宋人也，弟子司马犁也。"
                },
                {
                    "paragraph": "曰：其言也讱，斯可谓之仁已矣乎？子曰：为之难，言之得无讱乎？",
                    "zhushu": "孔安国曰：行仁难，言仁亦不得不难矣。"
                },
                {
                    "paragraph": "司马牛问君子。子曰：君子不忧不惧。",
                    "zhushu": "孔安国曰：牛兄桓魋将为乱，牛自宋来学，常忧惧，故孔子解之。"
                },
                {
                    "paragraph": "曰：不忧不惧，斯可谓君子已乎？子曰：内省不疚，夫何忧何惧？",
                    "zhushu": "苞氏曰：疚，病也。内省无罪悪，无可忧惧也。"
                },
                {
                    "paragraph": "司马牛忧，曰：人皆有兄弟，我独亡。",
                    "zhushu": "郑玄曰：牛兄桓魋行悪，死亡无日，我为无兄弟也。"
                },
                {
                    "paragraph": "子夏曰：商闻之矣，死生有命，富贵在天。君子敬而无失，与人恭而有礼，四海之内，皆为兄弟也。君子何患乎无兄弟也？",
                    "zhushu": "苞氏曰：君子疏悪而友贤，九州之人皆可以礼亲之。"
                },
                {
                    "paragraph": "子张问明。子曰：浸润之譛，肤受之愬，不行焉，可谓明也已矣。",
                    "zhushu": "郑玄曰：譛人之言，如水之浸润，以渐成人之祸。马融曰：肤受，皮肤，外语，非其内实也。"
                },
                {
                    "paragraph": "浸润之譛，肤受之愬，不行焉，可谓远也已矣。",
                    "zhushu": "马融曰：无此二者，非但为明，其徳行髙远，人莫能及之。"
                },
                {
                    "paragraph": "子贡问政。子曰：足食，足兵，使民信之矣。子贡曰：必不得已而去，于斯三者何先？曰：去兵。曰：必不得已而去，于斯二者何先？曰：去食。自古皆有死，民不信不立。",
                    "zhushu": "孔安国曰：死者古今常道，人皆有之，治邦不可失信也。"
                },
                {
                    "paragraph": "棘子城曰：君子质而已矣，何以文为矣。",
                    "zhushu": "郑玄曰：旧说云，棘子城，卫大夫也。"
                },
                {
                    "paragraph": "子贡曰：惜乎！夫子之说君子也，驷不及舌。",
                    "zhushu": "郑玄曰：惜乎，夫子之说君子也，过言一出，驷马追之，不及舌。"
                },
                {
                    "paragraph": "文犹质也，质犹文也。虎豹之鞹，犹犬羊之鞹也。",
                    "zhushu": "孔安国曰：皮去毛曰鞹。虎豹与犬羊别者，正以毛文异耳。今使文质同者，何以别虎豹与犬羊邪？"
                },
                {
                    "paragraph": "哀公问于有若曰：年饥，用不足，如之何？有若对曰：盍彻乎？",
                    "zhushu": "郑玄曰：盍者，何不也。周法十一而税，谓之彻。彻，通也，为天下通法也。"
                },
                {
                    "paragraph": "曰：二，吾犹不足，如之何其彻也？",
                    "zhushu": "孔安国曰：二，谓十二而税也。"
                },
                {
                    "paragraph": "对曰：百姓足，君孰与不足？百姓不足，君孰与足？",
                    "zhushu": "孔安国曰：孰，谁也。"
                },
                {
                    "paragraph": "子张问崇德、辨惑。",
                    "zhushu": "苞氏曰：辨，别也。"
                },
                {
                    "paragraph": "子曰：主忠信，徙义，崇德也。",
                    "zhushu": "苞氏曰：徙义，见义则徙意从之。"
                },
                {
                    "paragraph": "爱之，欲其生也，悪之，欲其死也。既欲其生，又欲其死，是惑。",
                    "zhushu": "苞氏曰：爱悪当有常，一欲生之，一欲死之，是心惑也。"
                },
                {
                    "paragraph": "诚不以富，亦祗以异。",
                    "zhushu": "郑玄曰：此诗小雅也。祗，适也。言此行诚不可以致富，适以足为异耳，取此诗之异义以非之也。"
                },
                {
                    "paragraph": "齐景公问政于孔子，孔子对曰：君君，臣臣，父父，子子。",
                    "zhushu": "孔安国曰：当此时，陈桓制齐，君不君，臣不臣，故以此对也。"
                },
                {
                    "paragraph": "公曰：善哉！信如君不君，臣不臣，父不父，子不子，虽有粟，吾岂得而食诸？",
                    "zhushu": "孔安国曰：言将危也。陈氏果灭齐也。"
                },
                {
                    "paragraph": "子曰：片言可以折狱者，其由也与！",
                    "zhushu": "孔安国曰：片，犹偏也。聴讼必湏两辞以定是非，偏信一言以折狱者，唯子路可也。"
                },
                {
                    "paragraph": "子路无宿诺。",
                    "zhushu": "宿，犹豫也。子路䔍信，恐临时多故，故不豫诺也。"
                },
                {
                    "paragraph": "子曰：聴讼，吾犹人也，",
                    "zhushu": "苞氏曰：言与人䓁。"
                },
                {
                    "paragraph": "必也使无讼乎？",
                    "zhushu": "王肃曰：化之在前也。"
                },
                {
                    "paragraph": "子张问政，子曰：居之无倦，行之以忠。",
                    "zhushu": "王粛曰：言为政之道，居之于身无得懈倦，行之于民必以忠信也。"
                },
                {
                    "paragraph": "子曰：君子博学于文，约之以礼，亦可以弗畔矣夫。",
                    "zhushu": "弗畔，不违道也。"
                },
                {
                    "paragraph": "子曰：君子成人之羙，不成人之悪，小人反是。",
                    "zhushu": ""
                },
                {
                    "paragraph": "季康子问政于孔子，孔子对曰：政者，正也。子帅而正，孰敢不正。",
                    "zhushu": "郑玄曰：季康子，鲁上卿，诸臣之帅也。"
                },
                {
                    "paragraph": "季康子患盗，问于孔子，孔子对曰：苟子不欲，虽赏之，不窃。",
                    "zhushu": "孔安国曰：欲，情欲也。言民化于上，不从其所令，从其所好也。"
                },
                {
                    "paragraph": "季康子问政于孔子曰：如杀无道，以就有道，何如？",
                    "zhushu": "孔安国曰：就，成也。欲多杀以止姧也。"
                },
                {
                    "paragraph": "孔子对曰：子为政，焉用杀。子欲善而民善矣。君子之徳风也，小人之徳草也。草尚之风，必偃。",
                    "zhushu": "孔安国曰：亦欲令康子先自正也。偃，仆，加草以风，无不仆者，犹民之化于上也。"
                },
                {
                    "paragraph": "子张问：士何如斯可谓之达也？子曰：何㢤尔所谓达者矣？子张对曰：在邦必闻，在家必闻。",
                    "zhushu": "郑玄曰：言士之所在，皆能有名誉也。"
                },
                {
                    "paragraph": "子曰：是闻也，非达也。夫达者，质直而好义，察言而观色，虑以下人，",
                    "zhushu": "马融曰：常有谦退之志，察言语，见颜色，知其所欲，其念虑常欲以下人也。"
                },
                {
                    "paragraph": "在邦必达，在家必达。",
                    "zhushu": "马融曰：谦尊而光，卑而不可逾也。"
                },
                {
                    "paragraph": "夫闻者，色取仁而行违，居之不疑，",
                    "zhushu": "马融曰：此言佞人也。佞人假仁者之色，行之则违，安居其伪而不自疑者也。"
                },
                {
                    "paragraph": "在邦必闻，在家必闻。",
                    "zhushu": "马融曰：佞人党多也。"
                },
                {
                    "paragraph": "樊遅从逰于舞雩之下，",
                    "zhushu": "苞氏曰：舞雩之处，有坛墠树木，故其下可游也。"
                },
                {
                    "paragraph": "曰：敢问崇徳、修慝、辨惑？",
                    "zhushu": "孔安国曰：慝，悪也。修，治也。治悪为善也。"
                },
                {
                    "paragraph": "子曰：善哉问。先事后得，非崇徳与？",
                    "zhushu": "孔安国曰：先劳于事，然后得报也。"
                },
                {
                    "paragraph": "攻其悪，毋攻人之悪，非修慝与？一朝之忿，忘其身以及其亲，非惑与？",
                    "zhushu": ""
                },
                {
                    "paragraph": "樊遅问仁，子曰：爱人。问知，子曰：知人。樊遅未达，子曰：举直错诸抂，能使枉者直。",
                    "zhushu": "苞氏曰：举正直之人用之，废置邪枉之人，则皆化为直也。"
                },
                {
                    "paragraph": "樊遅退，见子夏，曰：向也吾见于夫子而问知。子曰：举直错诸枉，能使抂者直，何谓也？子夏曰：富哉是言乎！",
                    "zhushu": "孔安国曰：富，盛也。"
                },
                {
                    "paragraph": "舜有天下，选于众，举皐陶，不仁者远矣。汤有天下，选众，举伊尹，不仁者远矣。",
                    "zhushu": "孔安国曰：言舜、汤有天下，选择于众，举皐陶、伊尹，则不仁者远矣，仁者至矣。"
                },
                {
                    "paragraph": "子贡问友。子曰：忠告而以善导之，否则止，无自辱焉。",
                    "zhushu": "苞氏曰：忠告，以是非告之也。以善导之，不见从则止。必言之，或见辱也。"
                },
                {
                    "paragraph": "曽子曰：君子以文会友，",
                    "zhushu": "孔安国曰：友以文徳合也。"
                },
                {
                    "paragraph": "以友辅仁。",
                    "zhushu": "孔安国曰：友有相切磋之道，所以辅成己之仁也。"
                }
            ]
        },
        {
            "name": "子路第十三",
            "paragraphs": [
                {
                    "paragraph": "子路第十三",
                    "zhushu": "",
                    "type": 1
                },
                {
                    "paragraph": "子路问政。子曰：先之，劳之。",
                    "zhushu": "孔安国曰：先导之以徳，使民信之，然后劳之也。易曰：悦以使民，民忘其劳之也。"
                },
                {
                    "paragraph": "请益，曰：无倦。",
                    "zhushu": "孔安国曰：子路嫌其少，故请益，曰：无倦者，行此上事，无倦则可也。"
                },
                {
                    "paragraph": "仲弓为季氏宰，问政，子曰：先有司，",
                    "zhushu": "王肃曰：言为政当先任有司，而后责其事也。"
                },
                {
                    "paragraph": "赦小过，举贤才。曰：焉知贤才而举之？曰：举尔所知，尔所不知，人其舍诸？",
                    "zhushu": "孔安国曰：汝所不知者，人将自举之，各举其所知，则贤才无遗也。"
                },
                {
                    "paragraph": "子路曰：卫君待子而为政，子将奚先？",
                    "zhushu": "苞氏曰：问往将何所先行也。"
                },
                {
                    "paragraph": "子曰：必也正名乎！",
                    "zhushu": "马融曰：正，正百事之名也。"
                },
                {
                    "paragraph": "子路曰：有是哉！子之迃也，奚其正名？",
                    "zhushu": "苞氏曰：迃，犹远也。言孔子之言远于事也。"
                },
                {
                    "paragraph": "子曰：野哉，由也！",
                    "zhushu": "孔安国曰：野，犹不达也。"
                },
                {
                    "paragraph": "君子于其所不知，盖阙如也。",
                    "zhushu": "苞氏曰：君子于其所不知，当阙而勿据。今由不知正名之义，而谓之迂远也。"
                },
                {
                    "paragraph": "名不正，则言不顺；言不顺，则事不成；事不成，则礼乐不兴；礼乐不兴，则刑罚不中；",
                    "zhushu": "孔安国曰：礼以安上，乐以移风，二者不行，则有淫刑滥罚也。"
                },
                {
                    "paragraph": "刑罚不中，则民无所措手足。故君子名之必可言也，言之必可行也，",
                    "zhushu": "王肃曰：所名之事，必可得而明言也；所言之事，必可得而遵行也。"
                },
                {
                    "paragraph": "君子于其言，无所苟而已矣。",
                    "zhushu": ""
                },
                {
                    "paragraph": "樊遅请学稼，子曰：吾不如老农。请学为圃，子曰：吾不如老圃。",
                    "zhushu": "马融曰：树五谷曰稼，树业蔬曰圃也。"
                },
                {
                    "paragraph": "樊遅出，子曰：小人哉，樊须也！上好礼，则民莫敢不敬；上好义，则民莫敢不服；上好信，则民莫敢不用情。",
                    "zhushu": "孔安国曰：情，情实也。言民化其上，各以情实应也。"
                },
                {
                    "paragraph": "夫如是，则四方之民襁负其子而至矣，焉用稼？",
                    "zhushu": "苞氏曰：礼义与信，足以成徳，何用学稼教民乎？负者以器曰襁也。"
                },
                {
                    "paragraph": "子曰：诵诗三百，授之以政，不达；使于四方，不能専对，虽多，亦奚以为哉？",
                    "zhushu": "専，犹独也。"
                },
                {
                    "paragraph": "子曰：其身正，不令而行；其身不正，虽令不从。",
                    "zhushu": "令，教令也。"
                },
                {
                    "paragraph": "子曰：鲁卫之政，兄弟也。",
                    "zhushu": "苞氏曰：鲁，周公之封；卫，康叔之封也。周公、康叔既为兄弟，康叔睦于周公，其国之政亦如兄弟也。"
                },
                {
                    "paragraph": "子谓卫公子荆，善居室，",
                    "zhushu": "王肃曰：荆与蘧瑗、史䲡，并为君子也。"
                },
                {
                    "paragraph": "始有，曰：苟合矣。少有，曰：苟完矣。富有，曰：苟羙矣。",
                    "zhushu": ""
                },
                {
                    "paragraph": "子适卫，冉有仆。",
                    "zhushu": "孔安国曰：孔子之卫，冉有御也。"
                },
                {
                    "paragraph": "子曰：庶矣哉。",
                    "zhushu": "孔安国曰：庶，众也，言卫民众多也。"
                },
                {
                    "paragraph": "冉有曰：既庶矣，又何加焉？曰：富之。曰：既富矣，又何加焉？曰：教之。",
                    "zhushu": ""
                },
                {
                    "paragraph": "子曰：苟有用我者，期月而已可也。三年有成。",
                    "zhushu": "孔安国曰：言诚有用我于政事者，期月而可以行其政教，必三年乃有成功也。"
                },
                {
                    "paragraph": "子曰：善人为邦百年，亦可以胜残去杀矣。",
                    "zhushu": "王肃曰：胜残，胜残暴之人，使不为悪也。去杀，不用刑杀也。"
                },
                {
                    "paragraph": "诚哉是言也。",
                    "zhushu": "孔安国曰：古有此言，故孔子信也。"
                },
                {
                    "paragraph": "子曰：如有王者，必世而后仁。",
                    "zhushu": "孔安国曰：三十年曰世，如有受命王者，必三十年仁政乃成也。"
                },
                {
                    "paragraph": "子曰：苟正其身矣，于从政乎何有？不能正其身，如正人何？",
                    "zhushu": ""
                },
                {
                    "paragraph": "冉子退朝。",
                    "zhushu": "周生烈曰：谓罢朝于鲁君也。"
                },
                {
                    "paragraph": "子曰：何晏也？对曰：有政。",
                    "zhushu": "马融曰：政者，有所改更匡正也。"
                },
                {
                    "paragraph": "子曰：其事也。",
                    "zhushu": "马融曰：事者，凡所行常事也。"
                },
                {
                    "paragraph": "如有政，虽不吾以，吾其与闻之。",
                    "zhushu": "马融曰：如有政，非常之事，我为大夫，虽不见任用，必当与闻之。"
                },
                {
                    "paragraph": "定公问：一言而可以兴邦，有诸？孔子对曰：言不可以若是其几也。",
                    "zhushu": "王肃曰：以其大要，一言不能正兴国也。几，近也。有近一言可兴国也。"
                },
                {
                    "paragraph": "人之言曰：为君难，为臣不易。如知为君之难也，不几乎一言而兴邦乎？",
                    "zhushu": "孔安国曰：事不可一言而成也，知如此则可近也。"
                },
                {
                    "paragraph": "曰：一言而可丧邦，有诸？孔子对曰：言不可以若是其几也。人之言曰：予无乐乎为君，唯其言而乐，莫予违也。",
                    "zhushu": "孔安国曰：言无乐于为君，所乐者，唯乐其言而不见违也。"
                },
                {
                    "paragraph": "如其善而莫之违也，不亦善乎？如不善而莫之违也，不几乎一言而丧邦乎？",
                    "zhushu": "孔安国曰：人君所言善，无违之者，则善也；其所言不善，而无敢违之者，则近一言而丧国也。"
                },
                {
                    "paragraph": "叶公问政，子曰：近者悦，远者来。",
                    "zhushu": ""
                },
                {
                    "paragraph": "子夏为莒父宰，问政。",
                    "zhushu": "郑玄曰：旧说曰：莒父，鲁下邑也。"
                },
                {
                    "paragraph": "子曰：毋欲速，毋见小利。欲速则不达，见小利则大事不成。",
                    "zhushu": "孔安国曰：事不可以速成，而欲其速则不达矣。见小利妨大事，则大事不成也。"
                },
                {
                    "paragraph": "叶公语孔子曰：吾党有直躬者，",
                    "zhushu": "孔安国曰：直躬，直身而行也。"
                },
                {
                    "paragraph": "其父攘羊，而子证之。",
                    "zhushu": "周生烈曰：有囙而盗曰攘。"
                },
                {
                    "paragraph": "孔子曰：吾党之直者异于是。父为子隐，子为父隐，直在其中矣。",
                    "zhushu": ""
                },
                {
                    "paragraph": "樊遅问仁，子曰：居处恭，执事敬，与人忠，虽之夷狄，不可弃也。",
                    "zhushu": "苞氏曰：虽之夷狄，无礼义之处，犹不可弃去而不行也。"
                },
                {
                    "paragraph": "子贡问曰：何如斯可谓之士矣？子曰：行己有耻，",
                    "zhushu": "孔安国曰：有耻，有所不为也。"
                },
                {
                    "paragraph": "使于四方，不辱君命，可谓士矣。曰：敢问其次。曰：宗族称孝焉，郷党称悌焉。曰：敢问其次。曰：言必信，行必果，硁硁然小人也，抑亦可以为次矣。",
                    "zhushu": "郑玄曰：行必果，所欲行必敢为之。硁硁者，小人之貌也。抑亦其次，言可以为次也。"
                },
                {
                    "paragraph": "曰：今之从政者何如？子曰：噫！斗筲之人，何足筭也？",
                    "zhushu": "郑玄曰：噫，心不平之声也。筲，竹器，容斗二升者也。筭，数也。"
                },
                {
                    "paragraph": "子曰：不得中行而与之，必也狂狷乎！",
                    "zhushu": "苞氏曰：中行，行能得其中者也。言不得中行，则欲得狂狷也。"
                },
                {
                    "paragraph": "狂者进取，狷者有所不为也。",
                    "zhushu": "苞氏曰：狂者进取于善道，狷者守节无为。欲得此二人者，以时多进退，取其恒一也。"
                },
                {
                    "paragraph": "子曰：南人有言曰：人而无恒，不可以作巫医。",
                    "zhushu": "孔安国曰：南人，南国之人也。郑玄曰：言巫医不能治无常之人也。"
                },
                {
                    "paragraph": "善夫，",
                    "zhushu": "苞氏曰：善南人之言也。"
                },
                {
                    "paragraph": "不恒其德，或承之羞。",
                    "zhushu": "孔安国曰：此易恒卦之辞也。言徳无常，则羞辱承之。"
                },
                {
                    "paragraph": "子曰：不占而已矣。",
                    "zhushu": "郑玄曰：易所以占吉凶也。无恒之人，易所不占也。"
                },
                {
                    "paragraph": "子曰：君子和而不同，小人同而不和。",
                    "zhushu": "君子心和，然其所见各异，故曰不同。小人所嗜好者同，然各争其利，故曰不和也。"
                },
                {
                    "paragraph": "子贡问曰：郷人皆好之，何如？子曰：未可也。郷人皆悪之，何如？子曰：未可也。不如郷人之善者好之，其不善者悪之也。",
                    "zhushu": "孔安国曰：善人善己，悪人悪己，是善善明、悪悪著也。"
                },
                {
                    "paragraph": "子曰：君子易事而难悦也，",
                    "zhushu": "孔安国曰：不责备于一人，故易事也。"
                },
                {
                    "paragraph": "悦之不以道，不悦也，及其使人也，器也。",
                    "zhushu": "孔安国曰：度才而任官也。"
                },
                {
                    "paragraph": "小人难事而易悦也，悦之虽不以道，悦也，及其使人也，求备焉。",
                    "zhushu": ""
                },
                {
                    "paragraph": "子曰：君子泰而不骄，小人骄而不泰。",
                    "zhushu": "君子自纵泰，似骄而不骄。小人拘忌，而实自骄矜也。"
                },
                {
                    "paragraph": "子曰：刚、毅、木、讷，近仁。",
                    "zhushu": "王肃曰：刚，无欲也。毅，果敢也。木，质朴也。讷，迟钝也。有此四者，近于仁也。"
                },
                {
                    "paragraph": "子路问曰：何如斯可谓之士矣？子曰：切切偲偲，怡怡如也，可谓士矣，朋友切切偲偲，兄弟怡怡如也。",
                    "zhushu": "马融曰：切切偲偲，相切责之貌也。怡怡，和顺之貌也。"
                },
                {
                    "paragraph": "子曰：善人教民七年，亦可以即戎矣。",
                    "zhushu": "苞氏曰：即戎，就兵，可以攻戦也。"
                },
                {
                    "paragraph": "子曰：以不教民战，是谓弃之。",
                    "zhushu": "马融曰：言用不习民使之戦，必破败，是谓弃之也。"
                }
            ]
        },
        {
            "name": "宪问第十四",
            "paragraphs": [
                {
                    "paragraph": "宪问第十四",
                    "zhushu": "",
                    "type": 1
                },
                {
                    "paragraph": "宪问耻。子曰：邦有道，糓，",
                    "zhushu": "孔安国曰：糓，禄也。邦有道，当食其禄也。"
                },
                {
                    "paragraph": "邦无道，糓，耻也。",
                    "zhushu": "孔安国曰：君无道而在其朝，食其禄，是耻辱也。"
                },
                {
                    "paragraph": "克、伐、怨、欲不行焉，可以为仁矣。",
                    "zhushu": "马融曰：克，好胜人也。伐，自伐其功也。怨，忌小怨也。欲，贪欲也。"
                },
                {
                    "paragraph": "子曰：可以为难矣，仁则吾不知也。",
                    "zhushu": "苞氏曰：此四者，行之难者，未足以为仁也。"
                },
                {
                    "paragraph": "子曰：士而怀居，不足以为士矣。",
                    "zhushu": "士当志道，不求安。而怀其居，非士也。"
                },
                {
                    "paragraph": "子曰：邦有道，危言危行；",
                    "zhushu": "苞氏曰：危，厉也。邦有道，可以厉言行也。"
                },
                {
                    "paragraph": "邦无道，危行言逊。",
                    "zhushu": "逊，顺也。厉行不随俗，顺言以远害也。"
                },
                {
                    "paragraph": "子曰：有徳者必有言，",
                    "zhushu": "徳不可以忆中，故必有言也。"
                },
                {
                    "paragraph": "有言者不必有德。仁者必有勇，勇者不必有仁。",
                    "zhushu": ""
                },
                {
                    "paragraph": "南宫适",
                    "zhushu": "孔安国曰：适，南宫敬叔，鲁大夫也。"
                },
                {
                    "paragraph": "问于孔子曰：羿善射，奡荡舟，",
                    "zhushu": "孔安国曰：羿，有穷之君也。篡夏后相之位，其臣寒浞杀之，因其室而生奡。奡多力，能陆地行舟，为夏后少康所杀也。"
                },
                {
                    "paragraph": "俱不得其死然。",
                    "zhushu": "孔安国曰：此二子者，皆不得以寿终也。"
                },
                {
                    "paragraph": "禹、稷躬稼而有天下，夫子不答，",
                    "zhushu": "马融曰：禹尽力于沟洫，稷播殖百糓，故曰躬稼也。禹及其身，稷及后世，皆王也。适意欲以禹、稷比孔子，孔子谦，故不答也。"
                },
                {
                    "paragraph": "南宫适出，子曰：君子哉若人！尚德哉若人！",
                    "zhushu": "孔安国曰：贱不义而贵有徳，故曰君子也。"
                },
                {
                    "paragraph": "子曰：君子而不仁者有矣夫，未有小人而仁者也。",
                    "zhushu": "孔安国曰：虽曰君子，犹未能备也。"
                },
                {
                    "paragraph": "子曰：爱之，能勿劳乎？忠焉，能勿诲乎？",
                    "zhushu": "孔安国曰：言人有所爱必欲劳来之，有所忠必欲教诲之也。"
                },
                {
                    "paragraph": "子曰：为命，卑谌草创之，",
                    "zhushu": "孔安国曰：卑谌，郑大夫名也。谋于野则获，谋于国则否。郑国将有诸侯之事，则使乘车以适野，而谋作盟会之辞也。"
                },
                {
                    "paragraph": "世叔讨论之，行人子羽修饰，东里子产润色之，",
                    "zhushu": "马融曰：世叔，郑大夫游吉也。讨，治也。卑谌既造谋，世叔𣸪治而论之，详而审之也。行人，掌使之官也。子羽，公孙挥也。子产居东里，因以为号也。更此四贤而成，故鲜有败事也。"
                },
                {
                    "paragraph": "或问子产。子曰：惠人也。",
                    "zhushu": "孔安国曰：惠，爱也。子产，古之遗爱也。"
                },
                {
                    "paragraph": "问子西，曰：彼哉，彼哉！",
                    "zhushu": "马融曰：子西，郑大夫。彼哉彼哉，言无足称也。或曰：楚令尹子西也。"
                },
                {
                    "paragraph": "问管仲，曰：人也，",
                    "zhushu": "犹诗言所谓伊人也。"
                },
                {
                    "paragraph": "夺伯氏骈邑三百，饭蔬食，没齿无怨言。",
                    "zhushu": "孔安国曰：伯氏，齐大夫，骈邑，地名也。齿，年也。伯氏食邑三百家，管仲夺之，使至蔬食，而没齿无怨言，以当其理故也。"
                },
                {
                    "paragraph": "子曰：贫而无怨难，富而无骄易。",
                    "zhushu": ""
                },
                {
                    "paragraph": "子曰：孟公绰为赵、魏老则优，不可以为藤薛大夫也。",
                    "zhushu": "孔安国曰：公绰，鲁大夫也。赵、魏皆晋卿也，家臣称老。公绰性寡欲，赵、魏贪贤，家老无軄，故优。藤，薛小国，大夫軄烦，故不可为也。"
                },
                {
                    "paragraph": "子路问成人，曰：若臧武仲之智，",
                    "zhushu": "马融曰：鲁大夫臧孙纥也。"
                },
                {
                    "paragraph": "公绰之不欲，",
                    "zhushu": "马融曰：鲁大夫孟公绰也。"
                },
                {
                    "paragraph": "卞荘子之勇，",
                    "zhushu": "周生烈曰：卞邑大夫也。"
                },
                {
                    "paragraph": "冉求之艺，文之以礼乐，",
                    "zhushu": "孔安国曰：加之以礼乐文成也。"
                },
                {
                    "paragraph": "亦可以为成人矣。曰：今之成人者何必然？见利思义，",
                    "zhushu": "马融曰：义然后取，不苟得也。"
                },
                {
                    "paragraph": "见危授命，久要不忘平生之言，亦可以为成人矣。",
                    "zhushu": "孔安国曰：久要旧约也。平生，犹少时也。"
                },
                {
                    "paragraph": "子问公叔文子于公明贾曰：信乎，夫子不言、不笑、不取乎？",
                    "zhushu": "孔安国曰：公叔文子，卫大夫公孙拔也。文，谥也。"
                },
                {
                    "paragraph": "公明贾对曰：以告者过也。夫子时然后言，人不厌其言也；乐然后笑，人不厌其笑也；义然后取，人不厌其取也。子曰：其然，岂其然乎？",
                    "zhushu": "马融曰：羙其得道，嫌其不能悉然也。"
                },
                {
                    "paragraph": "子曰：臧武仲以防求为后于鲁，虽曰不要君，吾不信也。",
                    "zhushu": "孔安国曰：防，武仲故邑也。为后，立后也。鲁襄公三十三年，武仲为孟氏所譛，出奔邾，自邾如防，使以大蔡纳请曰：纥非敢害也，智不足也。非敢私请，苟守先祀，无废二勋，敢不避邑？乃立臧为纥致防而奔齐，此所谓要君也。"
                },
                {
                    "paragraph": "子曰：晋文公谲而不正，",
                    "zhushu": "郑玄曰：谲者，诈也。谓召于天子而使诸侯朝之。仲尼曰：以臣召君，不可以训。故书曰：天王狩于河阳，是谲而不正也。"
                },
                {
                    "paragraph": "齐桓公正而不谲。",
                    "zhushu": "马融曰：伐楚以公义，责苞苐之贡不入，问昭王南征不还，是正而不谲也。"
                },
                {
                    "paragraph": "子路曰：桓公杀公子紏，召忽死之，管仲不死。曰：未仁乎？",
                    "zhushu": "孔安国曰：齐襄公立，无常，鲍叔牙曰：君使民慢，乱将作矣。奉公子小白出奔苢。襄公从弟公孙无知杀襄公，管夷吾、召忽奉公子紏出奔鲁。齐人杀无知。鲁伐齐，纳子紏。小白自莒先入，是为桓公。乃杀子纠，召忽死也。"
                },
                {
                    "paragraph": "子曰：桓公九合诸侯，不以兵车，管仲之力也。如其仁！如其仁！",
                    "zhushu": "孔安国曰：谁如管仲之仁矣？"
                },
                {
                    "paragraph": "子贡曰：管仲非仁者与？桓公杀公子紏，不能死，又相之。子曰：管仲相桓公，覇诸侯，一匡天下，",
                    "zhushu": "马融曰：匡，正也。天子微弱，桓公率诸侯以尊周室，一正天下也。"
                },
                {
                    "paragraph": "民到于今受其赐。",
                    "zhushu": "受其赐者，谓不被发左袵之惠也。"
                },
                {
                    "paragraph": "微管仲，吾其被发左袵矣。",
                    "zhushu": "马融曰：微，无也。无管仲，则君不君，臣不臣，皆为夷狄也。"
                },
                {
                    "paragraph": "岂若匹夫匹妇之为谅也，自经于沟渎而莫之知也？",
                    "zhushu": "王肃曰：经，经死于沟渎之中也。管仲、召忽之于公子紏，君臣之义未正成，故死之未足深嘉，不死未足多非。死既难，亦在于过厚，故仲尼但羙管仲之功，亦不言召忽不当死也。"
                },
                {
                    "paragraph": "公叔文子之臣大夫僎，与文子同升诸公。",
                    "zhushu": "孔安国曰：大夫僎，本文子家臣也，荐之使与己并为大夫，同升在公朝也。"
                },
                {
                    "paragraph": "子闻之，曰：可以为文矣。",
                    "zhushu": "孔安国曰：行如是，可谥为文也。"
                },
                {
                    "paragraph": "子曰：卫霊公之无道也；康子曰：夫如是，奚而不丧？孔子曰：仲叔圉治宾客，祝鮀治宗庙，王孙贾治军旅，夫如是，奚其丧？",
                    "zhushu": "孔安国曰：言君虽无道，所任者各当其才，何为当亡乎也。"
                },
                {
                    "paragraph": "子曰：其言之不怍，则其为之难也。",
                    "zhushu": "马融曰：怍，惭也。内有其实，则言之不惭。积其实者，为之难也。"
                },
                {
                    "paragraph": "陈成子杀简公，孔子沐浴而朝，告于哀公曰：陈桓杀其君，请讨之。",
                    "zhushu": "马融曰：陈成子，齐大夫陈桓也。将告君，故先齐，斋必沐浴也。"
                },
                {
                    "paragraph": "公曰：告夫二三子。",
                    "zhushu": "孔安国曰：谓三卿也。"
                },
                {
                    "paragraph": "孔子曰：以吾从大夫之后，不敢不告也，君曰：告夫二三子者。",
                    "zhushu": "马融曰：我于礼当告君，不当告二三子。君使我往，故复往也。"
                },
                {
                    "paragraph": "之二三子告，不可。孔子曰：以吾从大夫之后，不敢不告。",
                    "zhushu": "马融曰：孔子由君命之二三子告，不可，故𣸪以此辞语之而止也。"
                },
                {
                    "paragraph": "子路问事君。子曰：勿欺也，而犯之。",
                    "zhushu": "孔安国曰：事君之道，义不可欺，当能犯颜色谏争也。"
                },
                {
                    "paragraph": "子曰：君子上达，小人下达。",
                    "zhushu": "本为上，末为下也。"
                },
                {
                    "paragraph": "子曰：古之学者为己，今之学者为人也。",
                    "zhushu": "孔安国曰：为己，履而行之，无为人徒能言之也。"
                },
                {
                    "paragraph": "蘧伯玉使人于孔子，孔子与人坐而问焉，",
                    "zhushu": "孔安国曰：伯玉，卫大夫蘧瑗也。"
                },
                {
                    "paragraph": "曰：夫子何为？对曰：夫子欲寡其过而未能也。",
                    "zhushu": "言夫子欲寡其过而未能无过也。"
                },
                {
                    "paragraph": "使者出，子曰：使乎，使乎！",
                    "zhushu": "陈群曰：再言使乎？善之也。言使得其人也。"
                },
                {
                    "paragraph": "子曰：不在其位，不谋其政？",
                    "zhushu": ""
                },
                {
                    "paragraph": "曽子曰：君子思不出其位。",
                    "zhushu": ""
                },
                {
                    "paragraph": "子曰：君子耻其言之过其行也。",
                    "zhushu": ""
                },
                {
                    "paragraph": "子曰：君子道者三，我无能焉：仁者不忧，知者不惑，勇者不惧。子贡曰：夫子自道也。",
                    "zhushu": ""
                },
                {
                    "paragraph": "子贡方人。",
                    "zhushu": "孔安国曰：比方人也。"
                },
                {
                    "paragraph": "子曰：赐也贤乎我？夫我则不睱。",
                    "zhushu": "孔安国曰：不睱，比方人也。"
                },
                {
                    "paragraph": "子曰：不患人之不己知，患己无能也。",
                    "zhushu": "王肃曰：徒患己之无能也。"
                },
                {
                    "paragraph": "子曰：不逆诈，不忆，不信，抑亦先觉者，是贤乎？",
                    "zhushu": "孔安国曰：先觉人情者，是宁能为贤乎？或时及怨人也。"
                },
                {
                    "paragraph": "微生亩谓孔子曰：丘何为是栖栖者与？无乃为佞乎？",
                    "zhushu": "苞氏曰：微生，姓也。亩，名也。"
                },
                {
                    "paragraph": "孔子对曰：非敢为佞也，疾固也。",
                    "zhushu": "苞氏曰：疾世固陋，欲行道以化人也。"
                },
                {
                    "paragraph": "子曰：骥不称其力，称其德也。",
                    "zhushu": "郑玄曰：德者，谓调良之德也。"
                },
                {
                    "paragraph": "或曰：以德报怨，何如？子曰：何以报德？",
                    "zhushu": "德，恩惠之德也。"
                },
                {
                    "paragraph": "以直报怨，以德报德。",
                    "zhushu": ""
                },
                {
                    "paragraph": "子曰：莫我知也夫！子贡曰：何为其莫知子也？",
                    "zhushu": "子贡恎夫子言，何为莫知己，故问也。"
                },
                {
                    "paragraph": "子曰：不怨天，不尤人，",
                    "zhushu": "马融曰：孔子不用于世而不怨天，人不知己亦不尤人也。"
                },
                {
                    "paragraph": "下学而上达，",
                    "zhushu": "孔安国曰：下学人事，上知天命也。"
                },
                {
                    "paragraph": "知我者其天乎！",
                    "zhushu": "圣人与天地合其德，故曰唯天知己也。"
                },
                {
                    "paragraph": "公伯寮愬子路于季孙，",
                    "zhushu": "马融曰：愬，谮也。伯寮，鲁人弟子也。"
                },
                {
                    "paragraph": "子服景伯以告，",
                    "zhushu": "马融曰：鲁大夫子服何忌也。告，告孔子也。"
                },
                {
                    "paragraph": "曰：夫子固有惑志，",
                    "zhushu": "孔安国曰：季孙信䜛，恚子路也。"
                },
                {
                    "paragraph": "于公伯寮也，吾力犹能肆诸市朝。",
                    "zhushu": "郑玄曰：吾势能辨子路之无罪于季孙，使之诛伯寮而肆之也。有罪既刑，陈其尸曰肆也。"
                },
                {
                    "paragraph": "子曰：道之将行也与，命也。道之将废也与，命也。公伯寮其如命何？",
                    "zhushu": ""
                },
                {
                    "paragraph": "子曰：贤者避世，",
                    "zhushu": "孔安国曰：世主莫得而臣之也。"
                },
                {
                    "paragraph": "其次避地，",
                    "zhushu": "马融曰：去乱国，适治邦也。"
                },
                {
                    "paragraph": "其次避色，",
                    "zhushu": "孔安国曰：色斯举也。"
                },
                {
                    "paragraph": "其次避言。",
                    "zhushu": "孔安国曰：有悪言乃去也。"
                },
                {
                    "paragraph": "子曰：作者七人矣。",
                    "zhushu": "苞氏曰：作，为也。为之者凡七人，谓长沮、桀溺、丈人、石门、荷篑、仪封人、楚狂接舆也。"
                },
                {
                    "paragraph": "子路宿于石门，石门，晨门曰：奚自？",
                    "zhushu": "晨门者，阍人也。"
                },
                {
                    "paragraph": "子路曰：自孔氏。曰：是知其不可而为之者与？",
                    "zhushu": "苞氏曰：言孔子知世不可为，而强为之也。"
                },
                {
                    "paragraph": "子击磬于卫，有荷篑而过孔子之门者，曰：有心哉，击磬乎！",
                    "zhushu": "篑，草器也。有心，谓契契然也。"
                },
                {
                    "paragraph": "既而曰：鄙哉，硁硁乎！莫己知也，斯己而已矣。",
                    "zhushu": "此硁，硁徒信己而已，言亦无益也。"
                },
                {
                    "paragraph": "深则厉，浅则揭。",
                    "zhushu": "苞氏曰：以衣涉水为厉。揭，揭衣，言随世以行己，若遇水必以济，知其不可，则当不为也。"
                },
                {
                    "paragraph": "子曰：果哉，未之难矣。",
                    "zhushu": "未知己志而便讥己，所以为果也。未，无也。无以难者，以其不能解己道也。"
                },
                {
                    "paragraph": "子张曰：书云：髙宗谅阴，三年不言，何谓也？",
                    "zhushu": "孔安国曰：髙宗，殷之中兴王武丁也。谅，信也。阴，犹默也。"
                },
                {
                    "paragraph": "子曰：何必髙宗？古之人皆然。君薨，百官总己，",
                    "zhushu": "马融曰：己，己百官也。"
                },
                {
                    "paragraph": "以聴于冢宰三年。",
                    "zhushu": "孔安国曰：冢宰，天官，佐王治者也。三年丧毕，然后王自聴政也。"
                },
                {
                    "paragraph": "子曰：上好礼，则民易使也。",
                    "zhushu": "民莫敢不敬，故易使之也。"
                },
                {
                    "paragraph": "子路问君子。子曰：修己以敬人。",
                    "zhushu": "孔安国曰：敬其身也。"
                },
                {
                    "paragraph": "曰：如斯而已乎？曰：修己以安人。",
                    "zhushu": "孔安国曰：人，谓朋友、九族也。"
                },
                {
                    "paragraph": "曰：如斯而已乎？曰：修己以安百姓。修己以安百姓，尧、舜其犹病诸！",
                    "zhushu": "孔安国曰：病。犹难也。"
                },
                {
                    "paragraph": "原壤夷俟，",
                    "zhushu": "马融曰：原壤，鲁人，孔子故旧也。夷，踞也。俟，待也。踞待孔子也。"
                },
                {
                    "paragraph": "子曰：幼而不逊悌，长而无述焉，老而不死，是为贼。",
                    "zhushu": "贼。为贼害也。"
                },
                {
                    "paragraph": "以杖叩其胫。",
                    "zhushu": "孔安国曰：叩，击也。胫，脚胫也。"
                },
                {
                    "paragraph": "阙党童子将命矣。",
                    "zhushu": "马融曰：阙党之童子将命者，传宾主之语出入之也。"
                },
                {
                    "paragraph": "或问之曰：益者与？子曰：吾见其踞于位也，",
                    "zhushu": "童子隅坐无位，成人乃有位也。"
                },
                {
                    "paragraph": "见其与先生并行也。非求益者也，欲速成者也。",
                    "zhushu": "苞氏曰：先生，成人也。并行，不差在后也。违礼，欲速成者也，则非求益者也。"
                }
            ]
        },
        {
            "name": "卫灵公第十五",
            "paragraphs": [
                {
                    "paragraph": "卫灵公第十五",
                    "zhushu": "",
                    "type": 1
                },
                {
                    "paragraph": "卫灵公问陈于孔子，",
                    "zhushu": "孔安国曰：军陈，行列之法也。"
                },
                {
                    "paragraph": "孔子对曰：俎豆之事，则尝闻之矣；",
                    "zhushu": "孔安国曰：俎豆，礼器也。"
                },
                {
                    "paragraph": "军旅之事，未之学也。",
                    "zhushu": "郑玄曰：万二千五百人为军，五百人为旅，军旅末事，本未立则不可教以末事也。"
                },
                {
                    "paragraph": "明日遂行。",
                    "zhushu": ""
                },
                {
                    "paragraph": "在陈绝粮，从者病，莫能兴。",
                    "zhushu": "孔安国曰：从者，弟子也。兴，起也。孔子去卫如曹，曹不容，又之宋，遭匡人之难，又之陈，会吴伐陈，陈乱，故乏食也。"
                },
                {
                    "paragraph": "子路愠见曰：君子亦穷乎？子曰：君子固穷，小人穷，斯滥矣。",
                    "zhushu": "滥，溢也。君子固亦有穷时，但不如小人穷滥溢为非也。"
                },
                {
                    "paragraph": "子曰：赐也，汝以予为多学而识之者与？对曰：然。",
                    "zhushu": "孔安国曰：然。谓多学而识之也。"
                },
                {
                    "paragraph": "非与？",
                    "zhushu": "孔安国曰：问今不然邪也。"
                },
                {
                    "paragraph": "曰：非也，予一以贯之。",
                    "zhushu": "善有元，事有会，天下殊涂而同归，百虑而一致。知其元则众善举矣。故不待多学，一以知之也。"
                },
                {
                    "paragraph": "子曰：由，知德者鲜矣。",
                    "zhushu": "王肃曰：君子固穷，而子路愠见，故谓之少于知徳者也。"
                },
                {
                    "paragraph": "子曰：无为而治者，其舜也与！夫何为哉？恭己正南面而已矣。",
                    "zhushu": "言任官得其人，故无为而治也。"
                },
                {
                    "paragraph": "子张问行。子曰：言忠信，行䔍敬，虽蛮㹮之邦，行矣。言不忠信，行不䔍敬，虽州里，行乎哉！",
                    "zhushu": "郑玄曰：万二千五百家为州，五家为隣，五隣为里。行乎哉？言不可行也。"
                },
                {
                    "paragraph": "立，则见其参然于前也，在舆，则见其倚于衡也，夫然后行也。",
                    "zhushu": "苞氏曰：衡，扼也。言思念忠信，立则常想见，参然在前，在舆则若倚衡扼也。"
                },
                {
                    "paragraph": "子张书诸绅。",
                    "zhushu": "孔安国曰：绅，大带也。"
                },
                {
                    "paragraph": "子曰：直哉史鱼！",
                    "zhushu": "孔安国曰：卫大夫史䲡也。"
                },
                {
                    "paragraph": "邦有道，如矢；邦无道，如矢。",
                    "zhushu": "孔安国曰：有道无道，行直如矢，不曲也。"
                },
                {
                    "paragraph": "君子哉，蘧伯玉！邦有道，则仕；邦无道，则可卷而怀也。",
                    "zhushu": "苞氏曰：卷而怀，谓不与时政，柔顺不忤于人也。"
                },
                {
                    "paragraph": "子曰：可与言而不与言，失人；不可与言而与言之，失言。知者不失人，亦不失言。",
                    "zhushu": ""
                },
                {
                    "paragraph": "子曰：志士仁人，无求生以害仁，有杀身以成仁。",
                    "zhushu": "孔安国曰：无求生而害仁，死而后成仁，则志士仁人不爱其身也。"
                },
                {
                    "paragraph": "子贡问为仁。子曰：工欲善其事，必先利其器。居是邦也，事其大夫之贤者，友其士之仁者也。",
                    "zhushu": "孔安国曰：言二以利器为用，人以贤友为助也。"
                },
                {
                    "paragraph": "颜渊问为邦。子曰：行夏之时，",
                    "zhushu": "据见万物之生，以为四时之始，取其易知也。"
                },
                {
                    "paragraph": "乘殷之辂，",
                    "zhushu": "马融曰：殷车曰大辂。左传曰：大辂，越席也。昭其俭也。"
                },
                {
                    "paragraph": "服周之冕，",
                    "zhushu": "苞氏曰：冕，礼冠也。周之礼文而备也。取其黈纩塞耳。不任视聴也。"
                },
                {
                    "paragraph": "乐则韶舞，",
                    "zhushu": "韶，舜乐也。尽善尽羙，故取之。"
                },
                {
                    "paragraph": "放郑声，远佞人。郑声淫，佞人殆。",
                    "zhushu": "孔安国曰：郑声、佞人，亦俱能感人心，与雅乐、贤人同，而使人淫乱、危殆，故当放远也。"
                },
                {
                    "paragraph": "子曰：人而无远虑，必有近忧。",
                    "zhushu": ""
                },
                {
                    "paragraph": "子曰：已矣乎，吾未见好徳如好色者也。",
                    "zhushu": ""
                },
                {
                    "paragraph": "子曰：臧文仲其窃位者与？知柳下惠之贤，而不与立也。",
                    "zhushu": "孔安国曰：柳下惠，展禽也。知其贤而不举，为窃位也。"
                },
                {
                    "paragraph": "子曰：躬自厚而薄责于人，则远怨矣。",
                    "zhushu": "孔安国曰：自责己厚，责人薄，所以远怨咎也。"
                },
                {
                    "paragraph": "子曰：不曰如之何，",
                    "zhushu": "孔安国曰：不曰如之何者，犹不曰奈是何也。"
                },
                {
                    "paragraph": "如之何者，吾末如之何也已矣。",
                    "zhushu": "孔安国曰：如之何者，言祸难已成，吾亦无如之何也。"
                },
                {
                    "paragraph": "子曰：群居终日，言不及义，好行小慧，难矣哉！",
                    "zhushu": "郑玄曰：小慧，谓小小才知也。难矣哉，言终无成也。"
                },
                {
                    "paragraph": "子曰：君子义以为质，礼以行之，逊以出之，信以成之，君子哉！",
                    "zhushu": ""
                },
                {
                    "paragraph": "子曰：君子病无能焉，不病人之不己知也。",
                    "zhushu": ""
                },
                {
                    "paragraph": "子曰：君子疾没世而名不称焉。",
                    "zhushu": "疾，犹病也。"
                },
                {
                    "paragraph": "子曰：君子求诸己，小人求诸人。",
                    "zhushu": "君子责己，小人责人也。"
                },
                {
                    "paragraph": "子曰：君子矜而不争，",
                    "zhushu": "苞氏曰：矜，矜庄也。"
                },
                {
                    "paragraph": "群而不党。",
                    "zhushu": "孔安国曰：党，助也。君子虽众，不相私助，义之与比之也。"
                },
                {
                    "paragraph": "子曰：君子不以言举人，",
                    "zhushu": "苞氏曰：有言者不必有徳，故不可必言举人也。"
                },
                {
                    "paragraph": "不以人废言。",
                    "zhushu": ""
                },
                {
                    "paragraph": "子贡问曰：有一言而可以终身行者乎？子曰：其恕乎！己所不欲，勿施于人也。",
                    "zhushu": ""
                },
                {
                    "paragraph": "子曰：吾之于人也，谁毁谁誉？如有可誉者，其有所试矣。",
                    "zhushu": "苞氏曰：所誉辄试以事，不空誉而已矣。"
                },
                {
                    "paragraph": "斯民也，三代之所以直道而行也。",
                    "zhushu": "马融曰：三代，夏、殷、周也。用民如此，无所阿私，所以云直道而行也。"
                },
                {
                    "paragraph": "子曰：吾犹及史之阙文也，",
                    "zhushu": "苞氏曰：古之史于书字有疑，则阙之，以待知者也。"
                },
                {
                    "paragraph": "有马者，借人乘之，今则亡矣夫。",
                    "zhushu": "苞氏曰：有马不能调良，则借人使习之。孔子自谓及见其人如此，至今无有矣。言此者，以俗多穿凿也。"
                },
                {
                    "paragraph": "子曰：巧言乱徳，小不忍乱大谋。",
                    "zhushu": "孔安国曰：巧言利口则乱徳义，小不忍则乱大谋也。"
                },
                {
                    "paragraph": "子曰：众悪之，必察焉。众好之，必察焉。",
                    "zhushu": "王肃曰：或众阿党比周，或其人特立不群，故好悪不可不察也。"
                },
                {
                    "paragraph": "子曰：人能弘道，非道弘人也。",
                    "zhushu": "材大者道随大，材小者道随小，故不能弘人也。"
                },
                {
                    "paragraph": "子曰：过而不改，是谓过矣。",
                    "zhushu": ""
                },
                {
                    "paragraph": "子曰：吾尝终日不食，终夜不寝，以思，无益，不如学也。",
                    "zhushu": ""
                },
                {
                    "paragraph": "子曰：君子谋道不谋食。耕也，馁在其中矣。学也，禄在其中矣。君子忧道不忧贫也。",
                    "zhushu": "郑玄曰：馁，饿也。言人虽念耕而不学，故饥饿，学则得禄，虽不耕而不饥，劝人学也。"
                },
                {
                    "paragraph": "子曰：知及之，仁不能守之，虽得之，必失之。",
                    "zhushu": "苞氏曰：知能及治其官，而仁不能守，虽得之，必失之也。"
                },
                {
                    "paragraph": "知及之，仁能守之，不荘以莅之，则民不敬。",
                    "zhushu": "苞氏曰：不严以临之，则民不敬从上也。"
                },
                {
                    "paragraph": "知及之，仁能守之，荘以莅之，动之不以礼，未善也。",
                    "zhushu": "王肃曰：动必以礼，然后善也。"
                },
                {
                    "paragraph": "子曰：君子不可小知，而可大受也；小人不可大受也，而可小知也。",
                    "zhushu": "君子之道深远，不可以小了知，而可大受也。小人之道浅近，可以小了知，而不可大受也。"
                },
                {
                    "paragraph": "子曰：民之于仁也，甚于水火。",
                    "zhushu": "马融曰：水火与仁，皆民所仰而生者也，仁最为甚也。"
                },
                {
                    "paragraph": "水火，吾见蹈而死者矣，未见蹈仁而死者也。",
                    "zhushu": "马融曰：蹈水火，或时杀人，蹈仁，未尝杀人也。"
                },
                {
                    "paragraph": "子曰：当仁不让于师。",
                    "zhushu": "孔安国曰：当行仁之事，不𣸪让于师，行仁急也。"
                },
                {
                    "paragraph": "子曰：君子贞而不谅。",
                    "zhushu": "孔安国曰：贞，正也。谅，信也。君子之人，正其道耳，言不必信也。"
                },
                {
                    "paragraph": "子曰：事君，敬其事，而后其食。",
                    "zhushu": "孔安国曰：先尽力，然后食禄也。"
                },
                {
                    "paragraph": "子曰：有教无类。",
                    "zhushu": "马融曰：言人在见教，无有种类也。"
                },
                {
                    "paragraph": "子曰：道不同，不相为谋。",
                    "zhushu": ""
                },
                {
                    "paragraph": "子曰：辞达而已矣。",
                    "zhushu": "凡事莫过于实足也，辞达则足矣，不烦文艶之辞也。"
                },
                {
                    "paragraph": "师冕见，",
                    "zhushu": "孔安国曰：师，乐人盲者也，名冕也。"
                },
                {
                    "paragraph": "及阶，子曰：阶也。及席也，子曰：席也。皆坐，子告之曰：某在斯，某在斯。",
                    "zhushu": "孔安国曰：历告以坐中人姓字及所在处也。"
                },
                {
                    "paragraph": "师冕出，子张问曰：与师言之道与？子曰：然，固相师之道也。",
                    "zhushu": "马融曰：相，导也。"
                }
            ]
        },
        {
            "name": "季氏第十六",
            "paragraphs": [
                {
                    "paragraph": "季氏第十六",
                    "zhushu": "",
                    "type": 1
                },
                {
                    "paragraph": "季氏将伐颛臾，冉有、季路见于孔子曰：季氏将有事于颛臾。",
                    "zhushu": "孔安国曰：颛臾，宓羲之后，风姓之国，本鲁之附庸，当时臣属鲁。季氏贪其地，欲灭而有之。冉有与季路为季氏臣，来告孔子也。"
                },
                {
                    "paragraph": "孔子曰：求，无乃尔是过与？",
                    "zhushu": "孔安国曰：冉求为季氏宰，相其室，为之聚敛，故孔子独疑求教也。"
                },
                {
                    "paragraph": "夫颛臾，昔者先王以为东蒙主，",
                    "zhushu": "孔安国曰：使主祭蒙山也。"
                },
                {
                    "paragraph": "且在邦域之中矣，",
                    "zhushu": "孔安国曰：鲁七百里之邦，颛臾为附庸，在其域中也。"
                },
                {
                    "paragraph": "是社稷之臣也，何以为伐也？",
                    "zhushu": "孔安国曰：已属鲁，为社稷之臣，何用灭之为也？"
                },
                {
                    "paragraph": "冉有曰：夫子欲之，吾二臣者皆不欲也。",
                    "zhushu": "孔安国曰：归咎于李氏也。"
                },
                {
                    "paragraph": "孔子曰：求，周任有言曰：陈力就列，不能者止。",
                    "zhushu": "马融曰：周任，古之良吏也。言当陈才事，度己所任，以就其位，不能则当止也。"
                },
                {
                    "paragraph": "危而不持，颠而不扶，则将焉用彼相矣？",
                    "zhushu": "苞氏曰：言辅相人者，当持危扶颠。若不能，何用相为也。"
                },
                {
                    "paragraph": "且尔言过矣，虎兕出于柙，龟玉毁椟中，是谁之过与？",
                    "zhushu": "马融曰：柙，槛也。椟，樻也。非典守者之过邪也。"
                },
                {
                    "paragraph": "冉有曰：今夫颛臾固而近于费，",
                    "zhushu": "马融曰：固，谓城郭完坚，兵甲利也。费，季氏之邑也。"
                },
                {
                    "paragraph": "今不取，后世必为子孙忧。孔子曰：求，君子疾夫",
                    "zhushu": "孔安国曰：疾如汝之言也。"
                },
                {
                    "paragraph": "舍曰欲之而必更为之辞。",
                    "zhushu": "孔安国曰：舍其贪利之说，更作佗辞，是所疾也。"
                },
                {
                    "paragraph": "丘也闻有国有家者，不患寡而患不均，",
                    "zhushu": "孔安国曰：国者，诸侯，家者，卿大夫也。不患圡地人民之寡少，患政治之不均平。"
                },
                {
                    "paragraph": "不患贫而患不安。",
                    "zhushu": "孔安国曰：忧不能安民耳，民安则国富也。"
                },
                {
                    "paragraph": "盖均无贫，和无寡，安无倾。",
                    "zhushu": "苞氏曰：政教均平，则不患贫矣；上下和同，不患寡矣；小大安宁，不倾危也矣。"
                },
                {
                    "paragraph": "夫如是，故远人不服，则修文徳以来之，既来之，则安之。今由与求也相夫子，远人不服，而不能来也，邦分崩离折，而不能守也，",
                    "zhushu": "孔安国曰：民有异心曰分，欲去曰崩，不可会聚曰离折也。"
                },
                {
                    "paragraph": "而谋动干戈于邦内，",
                    "zhushu": "孔安国曰：干，楯也。戈，戟也。"
                },
                {
                    "paragraph": "吾恐季孙之忧不在于颛臾，而在萧墙之内也。",
                    "zhushu": "郑玄曰：萧之言肃也，萧墙，谓屏也。君臣相见之礼，至屏而加肃敬焉，是以谓之萧墙。后季氏之家臣阳虎果囚季桓子也。"
                },
                {
                    "paragraph": "孔子曰：天下有道，则礼乐征伐自天子出。天下无道，则礼乐征伐自诸侯出。自诸侯出，盖十世希不失矣。",
                    "zhushu": "孔安国曰：希，少也。周幽王为犬戎所杀，平王东迁，周始微弱，诸侯自作礼乐，专征伐，始于隐公，至照公十世失政，死于乾侯也。"
                },
                {
                    "paragraph": "自大夫出，五世希不失矣。",
                    "zhushu": "孔安国曰：季文子初得政，至桓子五世，为家臣阳虎所囚也。"
                },
                {
                    "paragraph": "陪臣执国命，三世希不失矣。",
                    "zhushu": "马融曰：陪，重也，谓家臣也。阳氏为季氏家臣，至虎三世，而出奔齐也。"
                },
                {
                    "paragraph": "天下有道，则政不在大夫；",
                    "zhushu": "孔安国曰：制之由君也。"
                },
                {
                    "paragraph": "天下有道，则庶人不议。",
                    "zhushu": "孔安国曰：无所非议也。"
                },
                {
                    "paragraph": "孔子曰：禄之去公室五世矣。",
                    "zhushu": "郑玄曰：言此之时，鲁定公之初也。鲁自东门襄仲杀文公之子赤而立宣公，于是政在大夫，爵禄不从君出，至定公为五世也。"
                },
                {
                    "paragraph": "政逮大夫，四世矣。",
                    "zhushu": "郑玄曰：文子、武子、悼子、平子也。"
                },
                {
                    "paragraph": "故夫三桓之子孙微矣。",
                    "zhushu": "孔安国曰：三桓者，谓仲孙、叔孙、季孙也，三卿皆出桓公也，故曰三桓也。仲孙氏改其氏称孟氏，至哀公皆衰也。"
                },
                {
                    "paragraph": "孔子曰：益者三友，损者三友。友直，友谅，友多闻，益矣。友便僻，",
                    "zhushu": "马融曰：便巧辟人所忌，以求容媚也。"
                },
                {
                    "paragraph": "友善柔，",
                    "zhushu": "马融曰：面柔也。"
                },
                {
                    "paragraph": "友便佞，损矣。",
                    "zhushu": "郑玄曰：便，辨也。谓佞而辨也。"
                },
                {
                    "paragraph": "孔子曰：益者三乐，损者三乐。乐节礼乐，",
                    "zhushu": "动得礼乐之节也。"
                },
                {
                    "paragraph": "乐噵人之善，乐多贤友，益矣。乐骄乐，",
                    "zhushu": "孔安国曰：恃尊贵以郎恣也。"
                },
                {
                    "paragraph": "乐佚游，",
                    "zhushu": "王肃曰：佚游，出入不知节也。"
                },
                {
                    "paragraph": "乐宴乐，损矣。",
                    "zhushu": "孔安国曰：宴乐，沉荒淫渎也。三者自损之道也。"
                },
                {
                    "paragraph": "孔子曰：侍于君子有三愆：",
                    "zhushu": "孔安国曰：愆，过也。"
                },
                {
                    "paragraph": "言未及之而言谓之躁，",
                    "zhushu": "郑玄曰：躁，不安静也。"
                },
                {
                    "paragraph": "言及之不言谓之隐，",
                    "zhushu": "孔安国曰：隐匿，不尽情实也。"
                },
                {
                    "paragraph": "未见颜色而言谓之瞽。",
                    "zhushu": "周生烈曰：未见君子颜色所趣向而便逆先意语者，犹瞽者也。"
                },
                {
                    "paragraph": "孔子曰：君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。",
                    "zhushu": "孔安国曰：得，贪得也。"
                },
                {
                    "paragraph": "孔子曰：君子有三畏：畏天命，",
                    "zhushu": "顺吉逆凶，天之命也。"
                },
                {
                    "paragraph": "畏大人，",
                    "zhushu": "大人，即圣人，与天地合其德者也。"
                },
                {
                    "paragraph": "畏圣人之言。",
                    "zhushu": "深远不可易知，则圣人之言也。"
                },
                {
                    "paragraph": "小人不知天命而不畏也，",
                    "zhushu": "恢疏，故不知畏也。"
                },
                {
                    "paragraph": "狎大人，",
                    "zhushu": "直而不肆，故狎之也。"
                },
                {
                    "paragraph": "侮圣人之言。",
                    "zhushu": "不可小知，故侮之也。"
                },
                {
                    "paragraph": "孔子曰：生而知之者，上也；学而知之者，次也；困而学之，又其次也；",
                    "zhushu": "孔安国曰：困，谓有所不通之也。"
                },
                {
                    "paragraph": "困而不学，民斯为下矣。",
                    "zhushu": ""
                },
                {
                    "paragraph": "孔子曰：君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。",
                    "zhushu": ""
                },
                {
                    "paragraph": "孔子曰：见善如不及，见不善如探汤，吾见其人矣，吾闻其语。",
                    "zhushu": "孔安国曰：探汤，喻去悪疾也。"
                },
                {
                    "paragraph": "隐居以求其志，行义以达其道，吾闻其语矣，未见其人也。",
                    "zhushu": ""
                },
                {
                    "paragraph": "齐景公有马千驷，死之日，民无得而称焉。",
                    "zhushu": "孔安国曰：千驷，四千匹也。"
                },
                {
                    "paragraph": "伯夷叔齐，饿于首阳之下，",
                    "zhushu": "马融曰：首阳山在河东蒲坂，华山之北，河曲之中也。"
                },
                {
                    "paragraph": "民到于今称之。其斯谓与！",
                    "zhushu": "王肃曰：此所谓以德为称者也。"
                },
                {
                    "paragraph": "陈亢问于伯鱼曰：子亦有异闻乎？",
                    "zhushu": "马融曰：以为伯鱼，孔子之子，所闻当有异也。"
                },
                {
                    "paragraph": "对曰：未也。尝独立，",
                    "zhushu": "孔安国曰：独立，谓孔子也。"
                },
                {
                    "paragraph": "鲤趋而过庭，曰：学诗乎？对曰：未也。曰：不学诗，无以言也。鲤退而学诗。他日，又独立，鲤趋而过庭，曰：学礼乎？对曰：未也。不学礼，无以立也。鲤退而学礼。闻斯二矣。陈亢退，喜曰：问一得三，闻诗，闻礼，又闻君子之远其子也。",
                    "zhushu": ""
                },
                {
                    "paragraph": "邦君之妻，君称之曰夫人，夫人自称曰小童。邦人称之曰君夫人，称诸异邦曰寡小君。异邦人称之亦曰君夫人也。",
                    "zhushu": "孔安国曰：小君，君天人之称也。对异邦谦，故曰寡小君。当此时，诸侯嫡妾不正，称号不审，故孔子正言其礼也。"
                }
            ]
        },
        {
            "name": "阳货第十七",
            "paragraphs": [
                {
                    "paragraph": "阳货第十七",
                    "zhushu": "",
                    "type": 1
                },
                {
                    "paragraph": "阳货欲见孔子，孔子不见，",
                    "zhushu": "孔安国曰：阳货、阳虎也。季氏家臣，而专鲁国之政，欲见孔子，使仕也。"
                },
                {
                    "paragraph": "归孔子豚。",
                    "zhushu": "孔安国曰：欲使往谢，故遗孔子豚也。"
                },
                {
                    "paragraph": "孔子时其亡也，而往拜之，遇诸涂。",
                    "zhushu": "孔安国曰：涂，道也，于道路与相逢也。"
                },
                {
                    "paragraph": "谓孔子曰：来，予与尔言。曰：怀其寳而迷其邦，可谓仁乎？曰：不可。",
                    "zhushu": "马融曰：言孔子不仕，是怀寳也。知国不治而不为政，是迷邦也。"
                },
                {
                    "paragraph": "好从事而亟失时，可谓智乎？曰：不可。",
                    "zhushu": "孔安国曰：言孔子拪拪好从事，而数不遇，失时，不为有智也。"
                },
                {
                    "paragraph": "日月逝矣，岁不我与。",
                    "zhushu": "马融曰：年老，岁月已往，当急仕也。"
                },
                {
                    "paragraph": "孔子曰：诺，吾将仕矣。",
                    "zhushu": "孔安国曰：以顺辞免害也。"
                },
                {
                    "paragraph": "子曰：性相近也，习相远也。",
                    "zhushu": "孔安国曰：君子慎所习也。"
                },
                {
                    "paragraph": "子曰：唯上智与下愚不移。",
                    "zhushu": "孔安国曰：上智不可强使为悪，下愚不可使强贤也。"
                },
                {
                    "paragraph": "子之武城，闻弦歌之声，",
                    "zhushu": "孔安国曰：子游为武城宰。"
                },
                {
                    "paragraph": "夫子莞尔而笑，",
                    "zhushu": "莞尔，小笑貌。"
                },
                {
                    "paragraph": "曰：割鸡焉用牛刀？",
                    "zhushu": "孔安国曰：言治小何湏用大道。"
                },
                {
                    "paragraph": "子游对曰：昔者偃也闻诸夫子曰：君子学道则爱人，小人学道则易使。",
                    "zhushu": "孔安国曰：道，礼乐也。乐以和人，人和则易使也。"
                },
                {
                    "paragraph": "子曰：二三子，",
                    "zhushu": "孔安国曰：从行者也。"
                },
                {
                    "paragraph": "偃之言是也，前言戏之耳。",
                    "zhushu": "孔安国曰：戏以治小而用大道。"
                },
                {
                    "paragraph": "公山不扰以费畔，召，子欲往。",
                    "zhushu": "孔安国曰：不扰为季氏宰，与阳虎共执季桓子，而召孔子也。"
                },
                {
                    "paragraph": "子路不悦，曰：未之也已，何必公山氏之之也？",
                    "zhushu": "孔安国曰：之，适也，无可之则止耳，何必公山氏之适？"
                },
                {
                    "paragraph": "子曰：夫召我者，而岂徒哉？如有用我者，吾其为东周乎。",
                    "zhushu": "兴周道于东方，故曰东周。"
                },
                {
                    "paragraph": "子张问仁于孔子，孔子对曰：能行五者于天下，为仁矣。请问之。曰：恭、宽、信、敏、惠。恭则不侮，",
                    "zhushu": "孔安国曰：不见侮慢也。"
                },
                {
                    "paragraph": "宽则得众，信则人任焉，敏则有功，",
                    "zhushu": "孔安国曰：应事疾则多成功也。"
                },
                {
                    "paragraph": "惠则足以使人。",
                    "zhushu": ""
                },
                {
                    "paragraph": "佛肹召，子欲往。",
                    "zhushu": "孔安国曰：晋大夫赵简子之邑宰。"
                },
                {
                    "paragraph": "子路曰：昔者由也闻诸夫子曰：亲于其身为不善者，君子不入。",
                    "zhushu": "不入其国。"
                },
                {
                    "paragraph": "佛肸以中牟叛，子之往也，如之何？子曰：然。有是言。曰：不曰坚乎，磨而不磷；不曰白乎，涅而不缁。",
                    "zhushu": "孔安国曰：磷，薄也。涅，可以染皂者，言至坚者磨之而不薄，至白者染之涅不黑，君子虽在浊乱，浊乱不能污也。"
                },
                {
                    "paragraph": "吾岂匏瓜也哉？焉能繋而不食？",
                    "zhushu": "匏，瓠也。言瓠匏瓜得繋一处者，不食故也。吾自食物，当东西南北，不得如不食之物繋滞一处也。"
                },
                {
                    "paragraph": "子曰：由也，汝闻六言六蔽矣乎？",
                    "zhushu": "六言六蔽。下六事，谓仁。智。信、直。勇。刚也。"
                },
                {
                    "paragraph": "对曰：未也。居，吾语汝。",
                    "zhushu": "孔安国曰：子路起对，故使还坐也。"
                },
                {
                    "paragraph": "好仁不好学，其蔽也愚；",
                    "zhushu": "孔安国曰：仁者爱物，不知所以裁之则愚。"
                },
                {
                    "paragraph": "好知不好学，其蔽也荡；",
                    "zhushu": "孔安国曰：荡，无所适中也。"
                },
                {
                    "paragraph": "好信不好学，其蔽也贼；",
                    "zhushu": "孔安国曰：父子不知相为隐之辈。"
                },
                {
                    "paragraph": "好直不好学，其蔽也绞；好勇不好学，其蔽也乱；好刚不好学，其蔽也狂。",
                    "zhushu": "孔安国曰：狂妄抵触人。"
                },
                {
                    "paragraph": "子曰：小子何莫学夫诗？",
                    "zhushu": "苞氏曰：小子，门人也。"
                },
                {
                    "paragraph": "诗可以兴，",
                    "zhushu": "孔安国曰：兴，引譬连类。"
                },
                {
                    "paragraph": "可以观，",
                    "zhushu": "郑玄曰：观，观风俗之盛衰。"
                },
                {
                    "paragraph": "可以群，",
                    "zhushu": "孔安国曰：群居，相切磋也。"
                },
                {
                    "paragraph": "可以怨。",
                    "zhushu": "孔安国曰：怨刺上政。"
                },
                {
                    "paragraph": "迩之事父，远之事君，",
                    "zhushu": "孔安国曰：迩，近也。"
                },
                {
                    "paragraph": "多识于鸟兽草木之名。",
                    "zhushu": ""
                },
                {
                    "paragraph": "子谓伯鱼曰：女为周南、邵南矣乎？人而不为周南、邵南，其犹正墙面而立也与？",
                    "zhushu": "马融曰：周南、邵南，国风之始。淑女以配君子，三纲之首，王教之端，故人而不为，如向墙而立。"
                },
                {
                    "paragraph": "子曰：礼云礼云，玉帛云乎哉？",
                    "zhushu": "郑玄曰：玉，珪璋之属。帛，束帛之属。言礼非但崇此玉帛而已，所贵者，乃贵其安上治民也。"
                },
                {
                    "paragraph": "乐云乐云，钟皷云乎哉？",
                    "zhushu": "马融曰：乐之所贵者，移风易俗，非谓钟皷而已也。"
                },
                {
                    "paragraph": "子曰：色厉而内荏，",
                    "zhushu": "孔安国曰：荏，柔也。谓外自矜厉而内柔佞者。"
                },
                {
                    "paragraph": "譬诸小人，其犹穿窬之盗也与？",
                    "zhushu": "孔安国曰：为人如此，犹小人之有盗心。穿，穿壁；窬，窬墙之也。"
                },
                {
                    "paragraph": "子曰：郷原，德之贼也。",
                    "zhushu": "周生烈曰：所至之郷，辄原其人情，而为己意以待之，是贼乱德者也。一曰：郷，向也，古字同。谓人不能刚毅，而见人辄原其趣向，容媚而合之，言此所以贼德也。"
                },
                {
                    "paragraph": "子曰：道听而涂说，德之弃。",
                    "zhushu": "马融曰：闻之于道路，则传而说之。"
                },
                {
                    "paragraph": "子曰：鄙夫可与事君哉？",
                    "zhushu": "孔安国曰：言不可与事君。"
                },
                {
                    "paragraph": "其未得之，患得之；",
                    "zhushu": "患得之者，患不能得之。楚俗言。"
                },
                {
                    "paragraph": "既得之，患失之。苟患失，无所不至矣。",
                    "zhushu": "郑玄曰：无所不至者，言邪媚无所不为也。"
                },
                {
                    "paragraph": "子曰：古者民有三疾，今也或是之亡也。",
                    "zhushu": "苞氏曰：言古者民疾，与今时异也。"
                },
                {
                    "paragraph": "古之狂也肆，",
                    "zhushu": "苞氏曰：肆，极意敢言也。"
                },
                {
                    "paragraph": "今之狂也荡；",
                    "zhushu": "孔安国曰：荡，无所据。"
                },
                {
                    "paragraph": "古之矜也㢘，",
                    "zhushu": "马融曰：有㢘隅也。"
                },
                {
                    "paragraph": "今之矝也忿戾；",
                    "zhushu": "孔安国曰：悪理多怒。"
                },
                {
                    "paragraph": "古之愚也直，今之愚也诈而已矣。",
                    "zhushu": ""
                },
                {
                    "paragraph": "子曰：悪紫之夺朱，",
                    "zhushu": "孔安国曰：朱，正色；紫，间色之好者。悪其邪好而夺正色。"
                },
                {
                    "paragraph": "悪郑声之乱雅乐，",
                    "zhushu": "苞氏曰：郑声，淫声之哀者，悪其夺雅乐也。"
                },
                {
                    "paragraph": "悪利口之覆邦家。",
                    "zhushu": "孔安国曰：利口之人多言少实，苟能悦媚时君，倾覆其国家也。"
                },
                {
                    "paragraph": "子曰：予欲无言。子贡曰：子如不言，则小子何述焉？",
                    "zhushu": "言之为益少，故欲无言也。"
                },
                {
                    "paragraph": "子曰：天何言哉？四时行焉，百物生焉。天何言哉？",
                    "zhushu": ""
                },
                {
                    "paragraph": "孺悲欲见孔子，孔子辞之以疾。将命者出户，取瑟而歌。使之闻之。",
                    "zhushu": "孺悲，鲁人也。孔子不欲见，故辞以疾。为其将命者不知己，故歌。令将命者悟，所以令孺悲思也。"
                },
                {
                    "paragraph": "宰我问：三年之丧，期已久矣。君子三年不为礼，礼必坏；三年不为乐，乐必崩。旧糓既没，新糓既升，钻燧改火，期可已矣。",
                    "zhushu": "马融曰：周书月令有更火，春取榆柳之火，夏取枣杏之火，季夏取乘柘之火，秋取柞楢之火，冬取槐檀之火，一年之中，钻火各异木，故曰改火也。"
                },
                {
                    "paragraph": "子曰：食夫稻也，衣夫锦也，于女安乎？曰：安之。女安，则为之。夫君子之居丧，食旨不甘，闻乐不乐，居处不安，故不为也。今女安，则为之。",
                    "zhushu": "孔安国曰：旨，羙也。责其无仁于亲，故再言女安则为之。"
                },
                {
                    "paragraph": "宰我出，曰：予之不仁也。子生三年，然后免于父母之怀。",
                    "zhushu": "马融曰：子生未三岁，为父母所懐抱也。"
                },
                {
                    "paragraph": "夫三年之丧，天下之通丧也。",
                    "zhushu": "孔安国曰：自天子达于庶人。"
                },
                {
                    "paragraph": "予也有三年之爱于其父母乎？",
                    "zhushu": "孔安国曰：言子之于父母，欲报之德，昊天罔极，而予也有三年之爱也。"
                },
                {
                    "paragraph": "子曰：饱食终日，无所用心，难矣哉！不有博弈者乎？为之，犹贤乎已。",
                    "zhushu": "为其无所据，乐善，生淫欲。"
                },
                {
                    "paragraph": "子路曰：君子尚勇乎？子曰：君子义以为上。君子有勇而无义为乱，小人有勇而无义为盗。",
                    "zhushu": ""
                },
                {
                    "paragraph": "子贡问曰：君子亦有悪乎？子曰：有悪。悪称人之悪者，",
                    "zhushu": "苞氏曰：好称说人悪，所以为悪也。"
                },
                {
                    "paragraph": "悪居下流而讪上者，",
                    "zhushu": "孔安国曰：讪，谤毁也。"
                },
                {
                    "paragraph": "悪勇而无礼者，悪果敢而窒者。",
                    "zhushu": "马融曰：窒，窒塞也。"
                },
                {
                    "paragraph": "曰：赐也亦有悪也？悪徼以为智者，",
                    "zhushu": "孔安国曰：徼，抄也。抄人之意以为己有。"
                },
                {
                    "paragraph": "悪不逊以为勇者，悪讦以为直者。",
                    "zhushu": "苞氏曰：讦，谓攻发人之阴私。"
                },
                {
                    "paragraph": "子曰：唯女子与小人为难飬也，近之则不逊，远之则怨。",
                    "zhushu": ""
                },
                {
                    "paragraph": "子曰：年四十而见悪焉，其终也已。",
                    "zhushu": "郑玄曰：年在不惑，而为人所悪，终无善行也。"
                }
            ]
        },
        {
            "name": "微子第十八",
            "paragraphs": [
                {
                    "paragraph": "微子第十八",
                    "zhushu": "",
                    "type": 1
                },
                {
                    "paragraph": "微子去之，箕子为之奴，比干谏而死。",
                    "zhushu": "马融曰：微、箕，二国名。子，爵也。微子，纣之庶兄。箕子、比干，纣之诸父也。微子见纣无道，早去之。箕子详狂为奴，比干以谏而见杀也。"
                },
                {
                    "paragraph": "孔子曰：殷有三仁焉。",
                    "zhushu": "仁者，爱人，三人行各异，而同称仁，以其俱在忧乱宁民也。"
                },
                {
                    "paragraph": "柳下惠为士师，",
                    "zhushu": "孔安国曰：士师，典狱之官。"
                },
                {
                    "paragraph": "三黜。人曰：子未可以去乎？曰：直道而事人，焉往而不三黜？",
                    "zhushu": "孔安国曰：苟直道以事人，所至之国俱当复三黜。"
                },
                {
                    "paragraph": "枉道而事人，何必去父母之邦？",
                    "zhushu": ""
                },
                {
                    "paragraph": "齐景公待孔子，曰：若季氏，则吾不能。以季、孟之间待之。",
                    "zhushu": "孔安国曰：鲁三卿，季氏为上卿，㝡贵；孟氏为下卿，不用事。言待之以二者之间。"
                },
                {
                    "paragraph": "曰：吾老矣，不能用也。孔子行。",
                    "zhushu": "以圣道难成，故云老矣不能用。"
                },
                {
                    "paragraph": "齐人归女乐，季桓子受之，三日不朝。孔子行。",
                    "zhushu": "孔安国曰：桓子、季孙斯也。使定公受齐之女乐，君臣相与观之，废朝礼三日也。"
                },
                {
                    "paragraph": "楚狂接舆歌而过孔子之门，",
                    "zhushu": "孔安国曰：接舆，楚人也。详狂而来歌，欲以感切孔子。"
                },
                {
                    "paragraph": "曰：凤兮凤兮，何德之衰也？",
                    "zhushu": "孔安国曰：比孔子于凤鸟也。凤鸟待圣君而乃见，非孔子周行求合，故曰衰之也。"
                },
                {
                    "paragraph": "往者不可谏也，",
                    "zhushu": "孔安国曰：已往所行，不可𣸪谏止。"
                },
                {
                    "paragraph": "来者犹可追也。",
                    "zhushu": "孔安国曰：自今以来，可追自止，避乱隐居。"
                },
                {
                    "paragraph": "已而！已而！今之从政者殆而！",
                    "zhushu": "孔安国曰：已而者，言世乱已甚，不可𣸪治。再言之者，伤之甚也。"
                },
                {
                    "paragraph": "孔子下，欲与之言，趋而避之，不得与之言。",
                    "zhushu": "苞氏曰：下，下车也。"
                },
                {
                    "paragraph": "长沮、桀溺耦而耕，孔子过之，使子路问津焉。",
                    "zhushu": "郑玄曰：长沮、桀溺，隐者也。耜广五寸，二耜为耦。津，济渡处。"
                },
                {
                    "paragraph": "长沮曰：夫执舆者为谁？子路曰：为孔丘。曰：是鲁孔丘与？对曰：是也。曰：是知津矣。",
                    "zhushu": "马融曰：言数周流，自知津处也。"
                },
                {
                    "paragraph": "问于桀溺，桀溺曰：子为谁？曰：为仲由。曰：是鲁孔丘之徒与？对曰：然。曰：滔滔者天下皆是也，而谁以易之？",
                    "zhushu": "孔安国曰：淊滔者，周流之貌也。言当今天下治乱同，空舍此适彼，故曰谁以易之。"
                },
                {
                    "paragraph": "且而与其从避人之士，岂若从避世之士哉？",
                    "zhushu": "士有避人之法，有避世之法。长沮、桀溺谓孔子为士，从避人之法也。己为士，则从避世之法也。"
                },
                {
                    "paragraph": "耰而不辍。",
                    "zhushu": "郑玄曰：耰，覆种也。辍，止也。覆种不止，不以津告也。"
                },
                {
                    "paragraph": "子路行以告，夫子怃然",
                    "zhushu": "为其不达己意，而便非己也。"
                },
                {
                    "paragraph": "曰：鸟兽不可与同群也，",
                    "zhushu": "孔安国曰：隐居于山林，是与鸟兽同群。"
                },
                {
                    "paragraph": "吾非斯人之徒与而谁与？",
                    "zhushu": "孔安国曰：吾自当与此天下人同群，安能去人，从鸟兽居乎？"
                },
                {
                    "paragraph": "天下有道，丘不与易也。",
                    "zhushu": "孔安国曰：言凡天下有道者，丘皆不与易之，己大而人小故也。"
                },
                {
                    "paragraph": "子路从而后，遇丈人，以杖荷蓧。",
                    "zhushu": "苞氏曰：丈人，老者也。蓧，竹器名也。"
                },
                {
                    "paragraph": "子路问曰：子见夫子乎？丈人曰：四体不勤，五糓不分。孰为夫子。",
                    "zhushu": "苞氏曰：丈人曰：不勤劳四体，不分殖五糓，谁为夫子而索之耶？"
                },
                {
                    "paragraph": "植其杖而芸。",
                    "zhushu": "孔安国曰：植，倚也。除草曰芸。"
                },
                {
                    "paragraph": "子路拱而立。",
                    "zhushu": "未知所以答也。"
                },
                {
                    "paragraph": "止子路宿。杀鸡为黍而食之。见其二子焉。明日，子路行以告。子曰：隐者也。使子路反见之。至则行矣。",
                    "zhushu": "孔安国曰：子路反，至其家，丈人出行不在。"
                },
                {
                    "paragraph": "子路曰：不仕无义。",
                    "zhushu": "郑玄曰：㽞言以语丈人之二子也。"
                },
                {
                    "paragraph": "长幼之节，不可废也。君臣之义，如之何其可废也。",
                    "zhushu": "孔安国曰：言女知父子相飬不可废，反可废君臣之义耶？"
                },
                {
                    "paragraph": "欲㓗其身而乱大伦。",
                    "zhushu": "苞氏曰：伦，道也，理也。"
                },
                {
                    "paragraph": "君子之仕也，行其义也。道之不行也，己知之矣。",
                    "zhushu": "苞氏曰：言君子之仕，所以行君臣之义也。不自必道得行。孔子道不见用，自已知之也。"
                },
                {
                    "paragraph": "逸民：伯夷、叔齐、虞仲、夷逸、朱张、柳下惠、少连。",
                    "zhushu": "逸民者，节行超逸者。苞氏曰：此七人皆逸民之贤者也。"
                },
                {
                    "paragraph": "子曰：不降其志，不辱其身者，伯夷、叔齐与？",
                    "zhushu": "郑玄曰：言其直己之心，不入庸君之朝。"
                },
                {
                    "paragraph": "谓柳下惠、少连，降志辱身矣。言中伦，行中虑，其斯而已矣。",
                    "zhushu": "孔安国曰：但能言应伦理，行应思虑，若此而已。"
                },
                {
                    "paragraph": "谓虞仲、夷逸，隐居放言，",
                    "zhushu": "苞氏曰：放，置也。置不𣸪言世务也。"
                },
                {
                    "paragraph": "身中清，废中权，",
                    "zhushu": "马融曰：清，纯㓗也。遭世乱，身废弃以免患，合于权也。"
                },
                {
                    "paragraph": "我则异于是，无可无不可。",
                    "zhushu": "马融曰：亦不必进，亦不必退，唯义所在。"
                },
                {
                    "paragraph": "大师挚适齐，亚饭干适楚，",
                    "zhushu": "孔安国曰：亚，次也。次饭，乐师也。挚、干，皆名也。"
                },
                {
                    "paragraph": "三饭缭适蔡，四饭缺适秦，",
                    "zhushu": "苞氏曰：三饭、四饭，乐章名也。各异师、缭、缺皆名。"
                },
                {
                    "paragraph": "鼓方叔入于河，",
                    "zhushu": "苞氏曰：鼓，击鼓者。方叔，名也。入，谓居其河内也。"
                },
                {
                    "paragraph": "播鼗武入于汉，",
                    "zhushu": "孔安国曰：播，犹摇也。武，名也。"
                },
                {
                    "paragraph": "少师阳、击磬襄入于海。",
                    "zhushu": "孔安国曰：鲁哀公时，礼毁乐崩，乐人皆去，阳、襄皆名。"
                },
                {
                    "paragraph": "周公语鲁公",
                    "zhushu": "孔安国曰：鲁公，周公之子伯禽，封于鲁。"
                },
                {
                    "paragraph": "曰：君子不施其亲，",
                    "zhushu": "孔安国曰：施，易也，不以他人易其亲也。"
                },
                {
                    "paragraph": "不使大臣怨乎不以。",
                    "zhushu": "孔安国曰：以，用也。怨不见听用。"
                },
                {
                    "paragraph": "故旧无大故，则不弃也。毋求备于一人。",
                    "zhushu": "孔安国曰：大故，谓悪逆之事。"
                },
                {
                    "paragraph": "周有八士：伯达、伯适、仲突、仲忽、叔夜、叔夏、季随、季䯄。",
                    "zhushu": "苞氏曰：周时四乳，得八子，皆为显士，故记之。"
                }
            ]
        },
        {
            "name": "子张第十九",
            "paragraphs": [
                {
                    "paragraph": "子张第十九",
                    "zhushu": "",
                    "type": 1
                },
                {
                    "paragraph": "子张曰：士见危致命，",
                    "zhushu": "孔安国曰：致命，不爱其身也。"
                },
                {
                    "paragraph": "见得思义，祭思敬，丧思哀，其可已矣。",
                    "zhushu": ""
                },
                {
                    "paragraph": "子张曰：执徳不弘，信道不笃，焉能为有，焉能为亡？",
                    "zhushu": "孔安国曰：言无所轻重也。"
                },
                {
                    "paragraph": "子夏之门人问交于子张。",
                    "zhushu": "孔安国曰：问，问与人交接之道也。"
                },
                {
                    "paragraph": "子张曰：子夏云何？对曰：子夏曰：可者与之，其不可者距之。子张曰：异乎吾所闻也。君子尊贤而容众，嘉善而矜不能。我大贤与，于人何所不容？我不贤与，人将距我，如之何其距人也？",
                    "zhushu": "苞氏曰：友交当如子夏，泛交当如子张也。"
                },
                {
                    "paragraph": "子夏曰：虽小道，必有可观者焉。",
                    "zhushu": "小道，谓异端也。"
                },
                {
                    "paragraph": "致远恐泥，",
                    "zhushu": "苞氏曰：泥，难不通也。"
                },
                {
                    "paragraph": "是以君子不为也。",
                    "zhushu": ""
                },
                {
                    "paragraph": "子夏曰：日知其所亡，",
                    "zhushu": "孔安国曰：日知其所未闻也。"
                },
                {
                    "paragraph": "月无忘其所能，可谓好学也已矣。",
                    "zhushu": ""
                },
                {
                    "paragraph": "子夏曰：博学而䔍志，",
                    "zhushu": "孔安国曰：博学而厚识也。"
                },
                {
                    "paragraph": "切问而近思，",
                    "zhushu": "切问者。切问于己所学而未窹之事也。近思者。近思己所能及之事也。泛问所未学，远思所未达。则于所习者不精。于所思者不解之。"
                },
                {
                    "paragraph": "仁在其中矣。",
                    "zhushu": ""
                },
                {
                    "paragraph": "子夏曰：百工居肆以成其事，君子学以致其道。",
                    "zhushu": "苞氏曰：言百工处其肆则事成，犹君子学以立其道也。"
                },
                {
                    "paragraph": "子夏曰：小人之过也必文。",
                    "zhushu": "孔安国曰：文饰其过，不言其情实也。"
                },
                {
                    "paragraph": "子夏曰：君子有三变，望之俨然，即之也温，聼其言也厉。",
                    "zhushu": "郑玄曰：厉，严正也。"
                },
                {
                    "paragraph": "子夏曰：君子信而后劳其民，未信则以为厉己也。",
                    "zhushu": "王粛曰：厉，病也。"
                },
                {
                    "paragraph": "信而后谏，未信则以为谤己矣。",
                    "zhushu": ""
                },
                {
                    "paragraph": "子夏曰：大徳不逾闲，",
                    "zhushu": "孔安国曰：闲。犹法也。"
                },
                {
                    "paragraph": "小徳出入可也。",
                    "zhushu": "孔安国曰：小徳不能不逾法，故曰出入可也。"
                },
                {
                    "paragraph": "子游曰：子夏之门人小子，当洒扫应对进退则可矣，抑末也，本之则无，如之何。",
                    "zhushu": "苞氏曰：言子夏弟子于当对宾客，修威仪礼节之事则可，然此但是人之末事耳，不可无其本也。故云本之则无，如之何也。"
                },
                {
                    "paragraph": "子夏闻之，曰：噫！",
                    "zhushu": "孔安国曰：噫，心不平之声也。"
                },
                {
                    "paragraph": "言游过矣。君子之道，孰先传焉？孰后倦焉？",
                    "zhushu": "苞氏曰：言先传大业者必猒倦，故我门人先教以小事，后将教以大道也。"
                },
                {
                    "paragraph": "譬诸草木，区以别矣。",
                    "zhushu": "马融曰：言大道与小道殊异，譬如草木，异类区别，言学当以次也。"
                },
                {
                    "paragraph": "君子之道，焉可诬也？",
                    "zhushu": "马融曰：君子之道，焉可使诬？言我门人但能洒扫而已也。"
                },
                {
                    "paragraph": "有始有卒者，其唯圣人乎？",
                    "zhushu": "孔安国曰：终始如一，唯圣人耳也。"
                },
                {
                    "paragraph": "子夏曰：仕而优则学，",
                    "zhushu": "马融曰：行有余力，则以学文也。"
                },
                {
                    "paragraph": "学而优则仕。",
                    "zhushu": ""
                },
                {
                    "paragraph": "子游曰：丧致乎哀而止。",
                    "zhushu": "孔安国曰：毁不伤性也。"
                },
                {
                    "paragraph": "子游曰：吾友张也，为难能也，",
                    "zhushu": "苞氏曰：言子张容仪之难及也。"
                },
                {
                    "paragraph": "然而未仁。",
                    "zhushu": ""
                },
                {
                    "paragraph": "曾子曰：堂堂乎张也，难与并为仁矣。",
                    "zhushu": "郑玄曰：言子张容仪盛而于仁道薄也。"
                },
                {
                    "paragraph": "曽子曰：吾闻诸夫子：人未有自致也者，必也亲丧乎？",
                    "zhushu": "马融曰：言人虽未能自致尽于他事，至于亲丧，必自致尽也。"
                },
                {
                    "paragraph": "曽子曰：吾闻诸夫子：孟庄子之孝也，其他可能也。其不改父之臣，与父之政，是难也。",
                    "zhushu": "马融曰：孟荘子，鲁大夫仲孙速也。谓在谅暗之中。父㠯及父政虽不善者，不忍改也。"
                },
                {
                    "paragraph": "孟氏使阳肤为士师，",
                    "zhushu": "苞氏曰：阳肤，曽子弟子也。士师，典狱官也。"
                },
                {
                    "paragraph": "问于曾子。曾子曰：上失其道，民散久矣。如得其情，则哀矜而勿喜。",
                    "zhushu": "马融曰：民之离散为轻漂犯法，乃上之所为也，非民之过也。当哀矜之，勿之自喜，能得其情也。"
                },
                {
                    "paragraph": "子贡曰：纣之不善也，不如是之甚也。是以君子悪居下流，天下之悪皆归焉。",
                    "zhushu": "孔安国曰：纣为不善以丧天下，后世憎甚之，皆以天下之悪归之于纣也。"
                },
                {
                    "paragraph": "子贡曰：君子之过也，如日月之蚀也。过也，人皆见之；更也，人皆仰之。",
                    "zhushu": "孔安国曰：更，改也。"
                },
                {
                    "paragraph": "卫公孙朝",
                    "zhushu": "马融曰：朝，卫大夫也。"
                },
                {
                    "paragraph": "问于子贡曰：仲尼焉学？子贡曰：文武之道未坠于地，在人。贤者识其大者，不贤者识其小者，莫不有文武之道焉。夫子焉不学，",
                    "zhushu": "孔安国曰：文武之道未坠落于地，贤与不贤，各有所识，夫子无所不从学也。"
                },
                {
                    "paragraph": "而亦何常师之有？",
                    "zhushu": "孔安国曰：无所不从学，故无常师也。"
                },
                {
                    "paragraph": "叔孙武叔语大夫于朝",
                    "zhushu": "马融曰：鲁大夫叔孙州仇也。武，谥也。"
                },
                {
                    "paragraph": "曰：子贡贤于仲尼。子服景伯以告子贡，子贡曰：譬诸宫墙也，赐之墙也及肩，闚见室家之好。夫子之墙也数仞，不得其门而入者，不见宗庙之羙，百宫之富。得其门者或寡矣。",
                    "zhushu": "苞氏曰：七尺曰仞也。"
                },
                {
                    "paragraph": "夫子之云，不亦宜乎？",
                    "zhushu": "苞氏曰：夫子，谓武叔也。"
                },
                {
                    "paragraph": "叔孙武叔毁仲尼。子贡曰：无以为也，仲尼不可毁也。他人之贤者，丘陵也，犹可逾也；仲尼如日月也，无得而逾焉。人虽欲自绝也，其何伤于日月乎？多见其不知量也。",
                    "zhushu": "言人虽自欲绝弃于日月，其何能伤之乎，适自见不知量。"
                },
                {
                    "paragraph": "陈子禽谓子贡曰：子为恭也。仲尼岂贤于子乎？子贡曰：君子一言以为智，一言以为不智，言不可不慎也。夫子之不可及，犹天之不可阶而升也。夫子得邦家者，",
                    "zhushu": "孔安国曰：谓为诸侯若卿大夫也。"
                },
                {
                    "paragraph": "所谓立之斯立，导之斯行，绥之斯来，动之斯和。其生也荣，其死也哀，如之何其可及也？",
                    "zhushu": "孔安国曰：绥，安之。言孔子为政，其立教则莫不立，导之则莫不兴行也，安之则远者来至，动之则莫不和穆也，故能生则见荣显，死则见哀痛矣也。"
                }
            ]
        },
        {
            "name": "尧曰第二十",
            "paragraphs": [
                {
                    "paragraph": "尧曰第二十",
                    "zhushu": "",
                    "type": 1
                },
                {
                    "paragraph": "尧曰：咨，尔舜，天之暦数在尔躬，",
                    "zhushu": "暦数，谓列次也。"
                },
                {
                    "paragraph": "允执其中。四海困穷，天禄永终。",
                    "zhushu": "苞氏曰：允，信也。困，极也。永，长也。言为政信执其中，则能穷极四海，天禄所以长终也。"
                },
                {
                    "paragraph": "舜亦以命禹：",
                    "zhushu": "孔安国曰：舜亦以尧命己之辞命禹也。"
                },
                {
                    "paragraph": "曰：予小子履，敢用玄牡，敢昭告于皇皇后帝，",
                    "zhushu": "孔安国曰：履，殷汤名也。此伐桀，告天文也。殷家尚白，未变夏礼，故用玄牡也。皇，大也。后，君也。大，大君。帝，谓天帝也。墨子引汤誓，其辞若此也。"
                },
                {
                    "paragraph": "有罪不敢赦。",
                    "zhushu": "苞氏曰：顺天奉法，有罪者不敢擅赦也。"
                },
                {
                    "paragraph": "帝臣不蔽，蕳在帝心。",
                    "zhushu": "言桀居帝臣之位也，有罪过不可隐蔽，已蕳在天心也。"
                },
                {
                    "paragraph": "朕躬有罪，无以万方；万方有罪，在朕躬。",
                    "zhushu": "孔安国曰：无以万方，万方不与也，万方有罪，我身之过也。"
                },
                {
                    "paragraph": "周有大赉，善人是富。",
                    "zhushu": "周，周家也。赉，赐也。言周家受天大赐，富于善人也，有乱臣十人是也。"
                },
                {
                    "paragraph": "虽有周亲，不如仁人。",
                    "zhushu": "孔安国曰：亲而不贤，不忠则诛，管、蔡是也。仁人，箕子、微子，来则用也。"
                },
                {
                    "paragraph": "百姓有过，在予一人。谨权量，审法度，修废官，四方之政行焉。",
                    "zhushu": "苞氏曰：权，称也。量，斗斛也。"
                },
                {
                    "paragraph": "兴灭国，继绝世，举逸民，天下之民归心焉。所重：民、食、丧、祭，",
                    "zhushu": "孔安国曰：重民，国之本也；重食，民之命也。重丧，所以尽哀也；重祭，所以致敬也。"
                },
                {
                    "paragraph": "宽则得众，敏则有功，公则民说。",
                    "zhushu": "孔安国曰：言政教公平则民说矣，凡此二帝、三王所以治也，故传以示后世也。"
                },
                {
                    "paragraph": "子张问政于孔子曰：何如斯可以从政矣？子曰：尊五羙，屏四悪，斯可以从政矣。",
                    "zhushu": "孔安国曰：屏，除也。"
                },
                {
                    "paragraph": "子张曰：何谓五羙？子曰：君子惠而不费，劳而不怨，欲而不贪，泰而不骄，威而不猛。子张曰：何谓惠而不费？子曰：因民之所利而利之，斯不亦惠而不费乎？",
                    "zhushu": "王粛曰：利民在政，无费于财也。"
                },
                {
                    "paragraph": "择其可劳而劳之，又谁怨？欲仁而得仁，又焉贪？君子无众寡，无小大，无敢慢，",
                    "zhushu": "孔安国曰：言君子不以寡小而慢也。"
                },
                {
                    "paragraph": "斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？子张曰：何谓四悪？子曰：不教而杀谓之虐，不戒视成谓之暴，",
                    "zhushu": "马融曰：不宿戒而责目前成，为视成也。"
                },
                {
                    "paragraph": "慢令致期谓之贼；",
                    "zhushu": "孔安国曰：与民无信而虚刻期也。"
                },
                {
                    "paragraph": "犹之与人也，出内之吝谓之有司。",
                    "zhushu": "孔安国曰：谓财物也。俱当与人，而吝啬于出，内惜难之，此有司之任耳，非人君之道也。"
                },
                {
                    "paragraph": "孔子曰：不知命，无以为君子也；",
                    "zhushu": "孔安国曰：命，谓穷达之分也。"
                },
                {
                    "paragraph": "不知礼，无以立也；不知言，无以知人也。",
                    "zhushu": "马融曰：聴言则别其是非也。"
                }
            ]
        }
    ]
}