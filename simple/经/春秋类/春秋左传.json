{
    "name": "春秋左传",
    "author": "周・左丘明",
    "loadChapterCount": 1,
    "hasZhushu": true,
    "chapters": [
        {
            "name": "春秋序",
            "paragraphs": [
                {
                    "paragraph": "春秋序",
                    "zhushu": "陆德明曰：此杜元凯所作，既以释经，故依例音之。本或题为春秋左传序者，沈文何以为释例序，今不用。",
                    "type": 1
                },
                {
                    "paragraph": "春秋者，鲁史记之名也。记事者，以事系日，以日系月，以月系时，以时系年，所以纪远近、别同异也。故史之所记，必表年以首事，年有四时，故错举以为所记之名也。",
                    "zhushu": "系，工帝反。别，彼列反。错，七各反。下皆同。"
                },
                {
                    "paragraph": "周礼有史官，掌邦国四方之事，达四方之志。诸侯亦各有国史，大事书之于策，小事简牍而已。孟子曰：“楚谓之梼杌，晋谓之乘，而鲁谓之春秋，其实一也。”",
                    "zhushu": "策，本又作“𠕋”，亦作策，同。初革反。孟子，书名，姓孟，名轲，字子舆，鄹邑人，与齐宣王同时人，著此书。梼，徒刀反。杌，五忽反。梼杌，四凶之一。杜云：“顽凶无俦匹之貌。”乘，绳证反，车乘也；一云兵乘。"
                },
                {
                    "paragraph": "韩宣子适鲁，见易象与鲁春秋，曰：“周礼尽在鲁矣。吾乃今知周公之德，与周之所以王。”韩子所见，盖周之旧典礼经也。",
                    "zhushu": "宣子，名起，晋大夫，适鲁在昭二年。尽，津忍反，后放此。王，于况反，又如字。"
                },
                {
                    "paragraph": "周德既衰，官失其守，上之人不能使春秋昭明，赴告策书，诸所记注，多违旧章。仲尼因鲁史策书成文，考其真伪，而志其典礼，上以遵周公之遗制，下以明将来之法。其教之所存，文之所害，则刋而正之，以示劝戒。其余则皆即用旧史。史有文质，辞有详略，不必改也。故传曰：“其善志。”又曰：“非圣人孰能修之。”盖周公之志，仲尼从而明之。",
                    "zhushu": "告，古毒反，一音古报反。崩薨曰“赴”，祸福曰“告”。注，张住反，字或作注。刋，苦干反，削也。"
                },
                {
                    "paragraph": "左丘明受经于仲尼，以为经者不刋之书也。故传或先经以始事，或后经以终义，或依经以辩理，或错经以合异，随义而发其例之所重，旧史遗文，略不尽举，非圣人所修之要故也。",
                    "zhushu": "先，悉荐反。后，户豆反。重，直用反，又直龙反。"
                },
                {
                    "paragraph": "身为国史，躬览载籍，必广记而备言之。其文缓，其旨远，将令学者原始要终，追其枝叶，究其所穷，优而柔之，使自求之，餍而饫之，使自趋之。若江海之浸，膏泽之润，涣然冰释，怡然理顺，然后为得也。",
                    "zhushu": "令，力呈反，下“令学者”同。要，于遥反。究，久又反。餍，于艳反。饫，于预反。趋，七住反，又七俱反。浸，子鸩反。膏，古刀反。唤，呼乱反。怡，以之反。"
                },
                {
                    "paragraph": "其发凡以言例，皆经国之常制，周公之垂法，史书之旧章，仲尼从而修之，以成一经之通体。其微显阐幽，裁成义类者，皆据旧例而发义，指行事以正褒贬。诸称“书”“不书”“先书”“故书”“不言”“不称”“书曰”之类，皆所以起新旧，发大义，谓之变例。然亦有史所不书，即以为义者，此盖春秋新意，故传不言凡，曲而畅之也。其经无义例，因行事而言，则传直言其归趣而已，非例也。",
                    "zhushu": "阐，昌善反，明也。褒，保刀反。贬，彼检反，字林方犯反。畅，敕亮反。趣，七住反。"
                },
                {
                    "paragraph": "故发传之体有三，而为例之情有五。一曰微而显，文见于此，而起义在彼，“称族，尊君命”“舍族，尊夫人”，“梁亡”“城缘陵”之类是也。二曰志而晦。约言示制，推以知例，参会“不地”“与“谋”曰“及”之类是也。三曰婉而成章，曲从义训，以示大训，诸所讳辟、璧假许田之类是也。四曰尽而不污，直书其事，具文见意，丹楹刻桷、天王求车、齐侯献捷之类是也。五曰惩恶而劝善，求名而亡，欲盖而章，书齐豹盗、三叛人名之类是也。",
                    "zhushu": ""
                },
                {
                    "paragraph": "推此五体，以寻经传，触类而长之，附于二百四十二年行事，王道之正，人伦之纪备矣。",
                    "zhushu": "为，于伪反，又如字。见，贤遍反，下同。舍，音舍。参，七南反，又音三。与，音预。婉，于元反。辟，本亦作避，音同，后倣此。假，古雅反，后不音者同。污，于俱反，曲也。楹，音盈。刻，音克。桷，音角。捷，在妾反。惩，直升反。长，丁丈反。"
                },
                {
                    "paragraph": "或曰：“春秋以错文见义，若如所论，则经当有事同文异而无其义也。先儒所传，皆不其然。”",
                    "zhushu": ""
                },
                {
                    "paragraph": "答曰：“春秋虽以一字为襃贬，然皆须数句以成言，非如八卦之爻，可错综为，六十四也，固当，依传以为断。古今言左氏春秋者多矣，今其遗文可见者十数家，大体转相祖述，进不成为错综经文以尽其变，退不守丘明之传。于丘明之传，有所不通，皆没而不说，而更肤引公羊、榖梁，适足自乱。预今所以为异，专修丘明之传以释经。经之条贯，必出于传，传之义例，摠归诸凡。推变例以正襃贬，简二传而去异端，盖丘明之志也。其有疑错，则备论而阙之，以俟后贤。",
                    "zhushu": "传，直专反。数，色主反，下同。综，宗宋反。断，一乱反。肤，芳于反。贯，古乱反。去，起吕反。"
                },
                {
                    "paragraph": "然刘子骏创通大义，贾景伯父子、许惠卿，皆先儒之美者也。末有颍子严者，虽浅近，亦复名家，故特举刘、贾、许、颍之违，以见同异。分经之年，与传之年相附，比其义类，各随而解之，名曰经传集解。又别集诸例及地名、谱第、历数，相与为部，凡四十部，十五卷，皆显其异同，从而释之，名曰释例。将令学者观其所聚异同之说，释例详之也。",
                    "zhushu": "骏，音俊。子骏，刘歆字。创，初亮反，字以作“剏”。复，扶又反，下同。见，贤遍反，下同。比，毗志反。谱，本又作“諩”，同布古反。数，所具反，后不音者皆同。"
                },
                {
                    "paragraph": "或曰：“春秋之作，左传及榖梁无明文，说者以为仲尼自卫反鲁，修春秋，立素王，丘明为素臣。言公羊者亦云黜周而王鲁，危行言孙，以辟当时之害，故微其文，隐其义。公羊经止获麟，而左氏经终于孔丘卒，",
                    "zhushu": "王，于况反，下“王鲁”“素王”同。黜，敕律反。行，下孟反。孙，音逊，本亦作“逊”。"
                },
                {
                    "paragraph": "敢问所安？”",
                    "zhushu": ""
                },
                {
                    "paragraph": "答曰：“异乎余所闻。仲尼曰：“文王既没，文不在兹乎？”此制作之本意也。叹曰：“凤鸟不至，河不出图，吾已矣夫！”盖伤时王之政也。麟凤五灵，王者之嘉瑞也。今麟出非其时，虚其应而失其归，此圣人所以为感也。绝笔于获麟之一句者，所感而起，固所以为终也。”",
                    "zhushu": "出，如字，又尺遂反。夫，音扶，下“若夫”同。瑞，垂伪反。应，应对之应。"
                },
                {
                    "paragraph": "曰：“然则春秋何始于鲁隐公？”",
                    "zhushu": ""
                },
                {
                    "paragraph": "答曰：“周平王，东周之始王也；隐公，让国之贤君也。考乎其时则相接，言乎其位则列国，本乎其始则周公之祚胤也。若平王能祈天永命，绍开中兴，隐公能𢎞宣祖业，光启王室，则西周之美可寻，文武之迹不坠。是故因其历数，附其行事，采周之旧，以会成王义，垂法将来。所书之王，即平王也；所用之历，即周正也；所称之公，即鲁隐也。安在其黜周而王鲁乎？子曰：“如有用我者，吾其为东周乎！”此其义也。”",
                    "zhushu": "祚，才路反。胤，以刃反。中，丁仲反。坠，直类反。王，如字，又于况反。正音政，读者多音征，后皆放此。"
                },
                {
                    "paragraph": "若夫制作之文，所以章往考来，情见乎辞，言髙则旨远，辞约则义微，此理之常，非隐之也。圣人包周身之防，既作之后，方复隐讳以辟患，非所闻也。子路欲使门人为臣，孔子以为欺天，而云“仲尼素王，丘明素臣”，又非通论也。",
                    "zhushu": "包，必交反。防，扶放反，又音房。论，力顿反。"
                },
                {
                    "paragraph": "先儒以为制作三年，文成致麟，既已妖妄，又引经以至仲尼卒，亦又近诬。据公羊经止获麟，而左氏“小邾射”不在三叛之数，故余以为感麟而作，作起获麟，则文止于所起，为得其实。至于反袂拭面，称“吾道穷”，亦无取焉。",
                    "zhushu": "近诬，如字。近，旧音附近之近。诬音无。邾，张俱反。射音亦。袂，绵世反。拭音式。"
                }
            ]
        },
        {
            "name": "解隐公第一",
            "paragraphs": [
                {
                    "paragraph": "解隐公第一",
                    "zhushu": "释文：解，佳买切。旧夫子之经与丘明之传各卷，杜氏合而释之，故曰经传。息姑，惠公之子，母声子。谥法：不尸其位曰隐。第氏传公羊、榖梁二传，既显姓别之，此不言",
                    "type": 1
                },
                {
                    "paragraph": "惠公元妃孟子",
                    "zhushu": "言“元妃”，明始适夫人也。子，宋姓。惠公各不皇。谥法：爱人好与曰惠。其子隐公，让国之君。妃，芳非切。传曰：“嘉耦曰妃。”适，本又作“嫡”，同丁历切。"
                },
                {
                    "paragraph": "孟子卒，",
                    "zhushu": "不称薨，不成丧也。无谥，先夫死，不得从夫谥。谥，实至切。"
                },
                {
                    "paragraph": "继室以声子，生隐公。",
                    "zhushu": "声，谥也，盖孟子之姪娣也。诸侯始娶，则同姓之国以姪娣媵。元妃死，则次妃摄治内事，犹不得称夫人，故谓之继室。姪，直结切，字林：丈一切，兄女也。娣，大计切，女弟也。娶，七住切。媵，以证切，又绳证切。"
                },
                {
                    "paragraph": "宋武公生仲子。仲子生而有文在其手，曰为鲁夫人，故仲子归于我。",
                    "zhushu": "妇人谓嫁曰归，以手理自然成字，有若天命，故嫁之于鲁。释文：妇人谓嫁曰归”，本或无“曰”字，此依公羊传。"
                },
                {
                    "paragraph": "生桓公而惠公薨，",
                    "zhushu": "言归鲁而生男，惠公不以桓生之年薨。"
                },
                {
                    "paragraph": "是以隐公立而奉之。",
                    "zhushu": "隐公继室之子，当嗣世，以祯祥之故，追成父志。为桓尚少，是以立为大子，帅国人奉之。为经“元年春”，不书即位传。祯，音贞。少，诗照切。大，音泰，旧“太”字皆作“大”，后“大子”皆放此。为，于伪切。后凡“为经”“为传张本”起本之例皆放此，更不音。",
                    "type": 2
                },
                {
                    "paragraph": "经元年，春，王正月。",
                    "zhushu": "隐公之始年，周王之正月也。凡人君即位，欲其体元以居正，故不言一年一月也。隐虽不即位，然摄行君事，故亦朝庙告朔也。告朔朝正例在襄二十九年，即位例在隐、庄、闵、僖元年。朝，直遥切，下同。"
                },
                {
                    "paragraph": "○三月，公及邾仪父盟于蔑。",
                    "zhushu": "附庸之君未王命，例称名。能自通于大国，继好息民，故书字贵之。名例在庄五年。邾，今鲁国邹县也。蔑，姑蔑，鲁地，鲁国卞县南有姑城。父，音甫，邾子之字。凡人名字皆放此。蔑，亡结切。好，呼报切。邹，侧留切。卞，皮彦切，本或作“弁”。"
                },
                {
                    "paragraph": "○夏，五月，郑伯克叚于鄢。",
                    "zhushu": "不称国计而言郑伯，讥失教也。叚不弟，故不言弟，明郑伯虽失教，而段亦凶逆。以君讨臣而用二君之例者，言叚强大俊杰，据大都以耦国，所谓“得俊曰克”也。国讨例在庄二十二年。得俊例在庄十一年。母弟例在宣十七年。郑在荧阳宛陵县西南。鄢，今颍川鄢陵县。段，徒乱切，郑伯弟名。鄢，于晩切，又于建切，又于然切。弟，音悌，又如字。俊，音俊。杰，音桀。荧，户扃切，本或作“荥”，非。宛，于阮切，又于元切。"
                },
                {
                    "paragraph": "○秋，七月，天王使宰咺来归惠公、仲子之赗。",
                    "zhushu": "宰，官。咺，名也。咺赠死不及尸，吊生不及哀，䂊凶事，故贬而名之。此天子大夫称字之例。仲子者，桓公之母。归人无谥，故以字配姓。“来”者，自外之文。“归”者，不反之辞。咺，吁阮切。赗，芳凤切。"
                },
                {
                    "paragraph": "○九月，及宋人盟于宿。",
                    "zhushu": "客主无名，皆微者也。宿，小国，东平无盐县也。凡盟以国地者，国主亦与盟。例在僖十九年。宋，今梁国睢阳县。与，音预，下同。睢，音虽。"
                },
                {
                    "paragraph": "○冬，十有二月，祭伯来。",
                    "zhushu": "祭伯，诸侯为王卿士者。祭，国；伯，爵也。传曰：“非王命也”，释其不称使。祭，侧界切。传“祭仲”同。使，如字，又所吏切。"
                },
                {
                    "paragraph": "○公子益师卒。",
                    "zhushu": "传例曰：公不与小敛，故不书日，所以示薄厚也。春秋不以日月为例，唯卿佐之丧独记日以见义者，事之得失，既未足以襃贬人君，然亦非死者之罪，无辞可以寄文，而人臣轻贱，死日可略，故特假日以见义。敛，力验切。见，贤遍切，下同。",
                    "type": 2
                },
                {
                    "paragraph": "传元年，春，王周正月。",
                    "zhushu": "言周以别夏、殷。别，彼列切。夏，户雅切。三代之号，可以意求。"
                },
                {
                    "paragraph": "不书即位，摄也。",
                    "zhushu": "假摄君政，不修即位之礼，故史不书于策，传所以见异于常。见，贤遍切。"
                },
                {
                    "paragraph": "○三月，公及邾仪父盟于蔑，邾子克也。",
                    "zhushu": "克，仪父名。"
                },
                {
                    "paragraph": "未王命，故不书爵。曰仪父，贵之也。",
                    "zhushu": "王未赐命以为诸侯，其后仪父服事齐桓以㢡王室，王命以为邾子。故荘十六年经书“邾子克卒”。释文：“故不书爵”，一本无“故”字。㢡，将丈切。"
                },
                {
                    "paragraph": "公摄位而欲求好于邾，故为蔑之盟。",
                    "zhushu": "解所以与盟也。好，呼报切。与，如字，又音预。"
                },
                {
                    "paragraph": "○夏，四月，费伯帅师城郎。不书，非公命也。",
                    "zhushu": "费伯，鲁大夫。郎，鲁邑，髙平方与县东南有郁郎亭。传曰：“君举必书。”然则史之策书，皆君命也。今不书于经，亦因史之旧法，故传释之。诸鲁事，传释不书，他皆放此。费，音秘。郁，于六切。放，甫往切。后此例皆同。"
                },
                {
                    "paragraph": "○初，郑武公娶于申，曰武姜，",
                    "zhushu": "申国，今南阳宛县。娶，七住切。宛，于元切。"
                },
                {
                    "paragraph": "生庄公及共叔叚。",
                    "zhushu": "叚出奔共，故曰共叔，犹晋侯在鄂，谓之鄂侯。共，音恭。共，地名。凡国名、地名、人名、字、氏族，音不重，音疑者复出。后放此。鄂，五各切。"
                },
                {
                    "paragraph": "庄公寤生，惊姜氏，故名曰寤生，遂恶之。",
                    "zhushu": "寐窹而庄公已生，故惊而恶之。寤，五故切。恶，乌路切。注同。"
                },
                {
                    "paragraph": "爱共叔叚，欲立之。",
                    "zhushu": "欲立以为大子。"
                },
                {
                    "paragraph": "亟请于武公，公弗许。及庄公即位，为之请制。公曰：“制，岩邑也，虢叔死焉。佗邑唯命。”",
                    "zhushu": "虢叔，东虢君也，恃制岩险而不修德，郑灭之。恐叚复然，故开以佗邑。虢国，今荧阳县。亟，欺冀切，数也。为，于伪切。岩，本又作严，五衔切。虢，瓜伯切。复，扶又切。"
                },
                {
                    "paragraph": "请京，使居之，谓之京城大叔。",
                    "zhushu": "公顺姜请，使叚居京，谓之京城大叔，言宠异于众臣。京，郑邑，今荧阳京县。大，音泰。注及下同。"
                },
                {
                    "paragraph": "祭仲曰：“都城过百雉，国之害也。",
                    "zhushu": "祭仲，郑大夫。方丈曰堵，三堵曰雉。一雉之墙，长三丈，髙一丈。侯伯之城，方五里，径三百雉，故其大都不得过百雉。过，古卧切。后不音者皆同。堵，丁古切。长，直亮切，又如字。髙，古报切，又如字。径，古定切。"
                },
                {
                    "paragraph": "先王之制：大都不过叁国之一，",
                    "zhushu": "三分国城之一。叁，七南切，又音三。"
                },
                {
                    "paragraph": "中五之一，小九之一。今京不度，非制也，",
                    "zhushu": "不合法度，非先王制。"
                },
                {
                    "paragraph": "君将不堪。”公曰：“姜氏欲之，焉辟害？”对曰：“姜氏何厌之有？不如早为之所，",
                    "zhushu": "使得其所宜，焉，于虔切。厌，于盐切。"
                },
                {
                    "paragraph": "无使滋蔓！蔓，难图也。”蔓草犹不可除，况君之宠弟乎？”公曰：“多行不义必自毙，子姑待之。”",
                    "zhushu": "毙，踣也。姑，且也。蔓，音万。毙，婢世切。本又作𡚁，旧扶设切。踣，蒲北切。"
                },
                {
                    "paragraph": "既而大叔命西鄙、北鄙贰于己。",
                    "zhushu": "鄙，郑边邑。贰，两属。"
                },
                {
                    "paragraph": "公子吕曰：“国不堪贰，君将若之何？",
                    "zhushu": "公子吕，郑大夫。"
                },
                {
                    "paragraph": "欲与大叔，臣请事之；若弗与，则请除之，无生民心。”",
                    "zhushu": "叔久不除，则举国之民当生他心。"
                },
                {
                    "paragraph": "公曰：“无庸，将自及。”",
                    "zhushu": "言无用除之，祸将自及。"
                },
                {
                    "paragraph": "大叔又收贰以为己邑，",
                    "zhushu": "前两属者，今皆取以为己邑。"
                },
                {
                    "paragraph": "至于廪延。",
                    "zhushu": "言转侵多也。廪延，郑邑，陈留酸枣县北有延津。廪，力锦切。"
                },
                {
                    "paragraph": "子封曰：“可矣，厚将得众。”",
                    "zhushu": "子封，公子吕也。厚，谓土地广大。"
                },
                {
                    "paragraph": "公曰：“不义不暱，厚将崩。”",
                    "zhushu": "不义于君，不亲于兄，非众所附，虽厚必崩。暱，女乙切，亲也。"
                },
                {
                    "paragraph": "大叔完聚，",
                    "zhushu": "完城郭，聚人民。完，音桓。"
                },
                {
                    "paragraph": "缮甲兵，具卒乘，",
                    "zhushu": "步曰卒，车曰乘。缮，市战切。卒，尊忽切。注及下同。乘，绳证切。注及下同。"
                },
                {
                    "paragraph": "将袭郑。夫人将启之。",
                    "zhushu": "启，开也。"
                },
                {
                    "paragraph": "公闻其期，曰：“可矣！”命子封帅车二百乘以伐京。",
                    "zhushu": "古者兵车一乘，甲士三人，步卒七十二人。"
                },
                {
                    "paragraph": "京叛大叔段。叚入于鄢。公伐诸鄢。五月辛丑，大叔出奔共。",
                    "zhushu": "共国，今汲郡共县。共，音恭。汲，居及切。"
                },
                {
                    "paragraph": "书曰：“郑伯克叚于鄢。”叚不弟，故不言弟；如二君，故曰克；称郑伯，讥失教也，谓之郑志。不言出奔，难之也。",
                    "zhushu": "传言夫子作春秋，改旧史以明义，不早为之所，而养成其恶，故曰“失教”。段实出奔，而以“克”为文，明郑伯志在于杀，难言其奔。弟，大计切，又如字。难，乃旦切。注同。"
                },
                {
                    "paragraph": "遂置姜氏于城颍，",
                    "zhushu": "城颍，郑地。置，之豉切，置也。"
                },
                {
                    "paragraph": "而誓之曰：“不及黄泉，无相见也。”",
                    "zhushu": "地中之泉，故曰黄泉。"
                },
                {
                    "paragraph": "既而悔之。",
                    "zhushu": ""
                },
                {
                    "paragraph": "颍考叔为颍谷封人，",
                    "zhushu": "封人，典封疆者。疆，居良切。"
                },
                {
                    "paragraph": "闻之，有献于公。公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”",
                    "zhushu": "食而不啜羹，欲以发问也。宋华元弑羊，为羹飨士，盖古赐贱官之常。舍，音舍。遗，唯季切。下同。啜，川悦切。华，户化切。"
                },
                {
                    "paragraph": "公曰：“尔有母遗，繄我独无！”",
                    "zhushu": "繄，语助。繄，乌兮切，又乌帝切。"
                },
                {
                    "paragraph": "颍考叔曰：“敢问何谓也？”",
                    "zhushu": "据武姜在，设疑也。"
                },
                {
                    "paragraph": "公语之故，且告之悔。对曰：“君何患焉？若阙地及泉，隧而相见，其谁曰不然？”",
                    "zhushu": "隧，若今延道。语，鱼据切。阙，其月切。隧，音遂。"
                },
                {
                    "paragraph": "公从之。公入而赋：“大隧之中，其乐也融融。”",
                    "zhushu": "赋，赋诗也。融融，和乐也。乐，音洛。注及下同。融，羊弓切。"
                },
                {
                    "paragraph": "姜出而赋：“大隧之外，其乐也泄泄。”",
                    "zhushu": "泄泄，舒散也。泄，羊世切。"
                },
                {
                    "paragraph": "遂为母子如初。君子曰：“颍考叔，纯孝也，",
                    "zhushu": "纯，犹笃也。"
                },
                {
                    "paragraph": "爱其母，施及庄公。诗曰：“孝子不匮，永钖尔类。”其是之谓乎！”",
                    "zhushu": "不匮，纯孝也。庄公虽失之于初，孝心不忘，考叔感而通之，所谓永锡尔类。诗人之作，各以情言，君子论之，不以文害意，故春秋传引诗，不皆与今说诗者同。他皆放此。施，以豉切，又式智切。匮，其位切。"
                },
                {
                    "paragraph": "○秋七月，天王使宰咺来归惠公、仲子之赗。缓，且子氏未薨，故名。",
                    "zhushu": "惠公葬在春秋前，故曰缓也。子氏，仲子也，薨在二年。赗，助丧之物。"
                },
                {
                    "paragraph": "天子七月而葬，同轨毕至；",
                    "zhushu": "言“同轨”，以别四夷之国。别，彼列切。"
                },
                {
                    "paragraph": "诸侯五月，同盟至；",
                    "zhushu": "同在方岳之盟。"
                },
                {
                    "paragraph": "大夫三月，同位至；",
                    "zhushu": "古者行役不逾时。"
                },
                {
                    "paragraph": "士逾月，外姻至。",
                    "zhushu": "逾月，度月也。姻，犹亲也。此言赴吊各以远近为差，因为葬节。"
                },
                {
                    "paragraph": "赠死不及尸，",
                    "zhushu": "尸，未葬之通称。称，尺证切。"
                },
                {
                    "paragraph": "吊生不及哀，",
                    "zhushu": "诸侯已上，既葬则缞麻除，无哭位，谅暗终丧。上，时掌切。缞，七雷切。谅，音亮，又音良。暗，如字。"
                },
                {
                    "paragraph": "豫凶事，非礼也。",
                    "zhushu": "仲子在而来赠，故曰豫凶事。"
                },
                {
                    "paragraph": "○八月，纪人伐夷。夷不告，故不书。",
                    "zhushu": "夷国在城阳庄武县。纪国在东莞剧县。隐十一年传例曰：“凡诸侯有命，告则书，不然则否。”史不书于策，故夫子亦不书于经。传见其事，以明春秋例也。他皆放此。莞，音官。见，贤遍切。下三“见”同。"
                },
                {
                    "paragraph": "○有蜚。不为灾，亦不书。",
                    "zhushu": "蜚，负蠜也。庄二十九年传例曰：“凡物不为灾，不书。”又于此发之者，明传之所据，非唯史策，兼采简牍之记。犹皆放此。蜚，扶味切。蠜，音烦，又音盘。"
                },
                {
                    "paragraph": "○惠公之季年，败宋师于黄。",
                    "zhushu": "黄，宋邑，陈留外黄县东有黄城。败，必迈切，他也。后放此。"
                },
                {
                    "paragraph": "公立而求成焉。",
                    "zhushu": ""
                },
                {
                    "paragraph": "九月，及宋人盟于宿，始通也。",
                    "zhushu": "经无义例，故传直言其归趣而已。他皆放此。"
                },
                {
                    "paragraph": "○冬，十月，庚申，改葬惠公。公弗临，故不书。",
                    "zhushu": "以桓为大子，故隐公让而不敢为丧主。隐摄君政，故据隐而言。"
                },
                {
                    "paragraph": "惠公之薨也，有宋师，大子少，葬故有阙，是以改葬。",
                    "zhushu": "少，诗照切。"
                },
                {
                    "paragraph": "卫侯来会葬，不见公，亦不书。",
                    "zhushu": "诸侯会葬，非礼也。不得接公成礼，故不书于策。他皆放此。卫国在汲郡朝歌县。朝，如字。"
                },
                {
                    "paragraph": "○郑共叔之乱，公孙滑出奔卫，",
                    "zhushu": "公孙滑，共叔叚之子。滑，于八切，又乎八切。"
                },
                {
                    "paragraph": "卫人为之伐郑，取廪延。郑人以王师、虢师伐卫南鄙。",
                    "zhushu": "虢，西虢国也。𢎞农陜县东南有虢城。为，于伪切。陜，失冉切。"
                },
                {
                    "paragraph": "请师于邾，邾子使私于公子豫。",
                    "zhushu": "公子豫，鲁大夫。私请师。豫，音预。"
                },
                {
                    "paragraph": "豫请往，公弗许，遂行。及邾人、郑人盟于翼。",
                    "zhushu": "翼，邾地。"
                },
                {
                    "paragraph": "不书，非公命也。",
                    "zhushu": ""
                },
                {
                    "paragraph": "○新作南门。不书，亦非公命也。",
                    "zhushu": "非公命不书，三见者，皆兴作大事，各举以备文。"
                },
                {
                    "paragraph": "○十二月，祭伯来，非王命也。",
                    "zhushu": ""
                },
                {
                    "paragraph": "○众父卒，",
                    "zhushu": "众父，公子益师字。众，音终。"
                },
                {
                    "paragraph": "公不与小敛，故不书日。",
                    "zhushu": "礼，卿佐之丧，小敛大敛，君皆亲临之，崇恩厚也。始死，情之所笃，礼之所崇，故以小敛为文。至于但临大敛及不临其丧，亦同不书日。与，音预。敛，力验切，注皆同。",
                    "type": 2
                },
                {
                    "paragraph": "经二年，春，公会戎于潜。",
                    "zhushu": "戎、狄、夷、蛮，皆氐、羌之别种也。戎而书会者，顺其俗以为礼，皆谓居中国，若戎子驹支者。陈留济阳县东南有戎城。潜，鲁地。氐，都兮切。羌，却良切。种，章勇切。驹，音拘。济，子礼切，水名。凡地名皆同。"
                },
                {
                    "paragraph": "○夏，五月，莒人入向。",
                    "zhushu": "向，小国也。谯国龙亢县东南有向城。莒国，今城阳莒县也。将卑师少，称人。弗地曰入。例在襄十三年。向，舒亮切。谯，在遥切。亢，音刚，又苦浪切。将，子匠切。"
                },
                {
                    "paragraph": "○无骇帅师入极。",
                    "zhushu": "无骇，鲁卿。极，附庸小国。无骇不书氏，未赐族。赐族例在八年。骇，户楷切。"
                },
                {
                    "paragraph": "○秋，八月，庚辰，公及戎盟于唐。",
                    "zhushu": "髙平方与县北有武唐亭。八月无庚辰，庚辰，七月九日也。日月必有误。方，音房。与，音预。"
                },
                {
                    "paragraph": "○九月，纪裂繻来逆女。",
                    "zhushu": "裂繻，纪大夫。传曰：“卿为君逆也”，以别卿自逆也。逆女或称使，或不称使，昏礼不称主人，史各随其实而书，非例也。他皆放此。裂，音列。繻，音须。为，于伪切，下“为鲁”同。别，彼列切。"
                },
                {
                    "paragraph": "○冬，十月，伯姬归于纪。",
                    "zhushu": "无传。伯姬，鲁女，裂繻所逆者。"
                },
                {
                    "paragraph": "○纪子帛、莒子盟于密。",
                    "zhushu": "子帛，裂繻字也。莒、鲁有怨，纪侯既昏于鲁，使大夫盟莒以和解之。子帛为鲁结好息民，故传曰“鲁故也”。比之内大夫而在莒子上，称字以嘉之也。字例在闵元年。密，莒丨，城阳淳于县东北有密郷。帛，音白。解，如字，又户买切。好，呼报切。"
                },
                {
                    "paragraph": "○十有二月，乙卯，夫人子氏薨。",
                    "zhushu": "无传。桓未为君，仲子不应称“夫人”。隐让桓以为大子，成其母丧以赴诸侯，故经于此称“夫人”也。不反哭。故不书葬。例在三年。"
                },
                {
                    "paragraph": "○郑人伐卫。",
                    "zhushu": "凡师有钟鼓曰“伐”。例在庄二十九年。",
                    "type": 2
                },
                {
                    "paragraph": "传二年，春，公会戎于濳，修惠公之好也。戎请盟，公辞。",
                    "zhushu": "许其修好而不许其盟。御夷狄者，不壹而足。好，呼报切，注及下同。"
                },
                {
                    "paragraph": "○莒子娶于向，向姜不安莒而归。夏，莒人入向，以姜氏还。",
                    "zhushu": "传言失昏姻之义。凡得失小故，经无异文，而传备其事，案文则是非足以为戒，他皆放此。还，音旋，后皆同。"
                },
                {
                    "paragraph": "○司空无骇入极，费庈父胜之。",
                    "zhushu": "鲁司徒、司马、司空，皆卿也。本父，费伯也。前年城郎，今因得以胜极，故传于前年发之。庈，音琴。"
                },
                {
                    "paragraph": "○戎请盟。秋，盟于唐，复修戎好也。",
                    "zhushu": "复，扶又切。"
                },
                {
                    "paragraph": "○九月，纪裂繻来逆女，𨜮为君逆也。",
                    "zhushu": "为，于伪切。"
                },
                {
                    "paragraph": "○冬，纪子帛、莒子盟于宻，鲁故也。○",
                    "zhushu": ""
                },
                {
                    "paragraph": "郑人伐卫，讨公孙滑之乱也。",
                    "zhushu": "治元年取廪延之乱。",
                    "type": 2
                },
                {
                    "paragraph": "经三年，春，王二月，己巳，日有食之。",
                    "zhushu": "无传。日行迟，一岁一周天；月行疾，一月一周天。一岁凢十二交会。然日月动物，虽行度有大量，不能不小有盈缩，故有虽交会而不食者，或有频交而食者。唯正阳之月，君子忌之，故有伐鼓用币之事。今释例以长历推经、传，明此食是二月朔也。不书朔，史失之。书朔日例在桓十七年。已，音纪。己，音祀。食，如字，本或作“蚀”，音同。量，音亮。缩，所六切。"
                },
                {
                    "paragraph": "○三月，庚戌，天王崩。",
                    "zhushu": "周平王也。实以壬戌崩，欲诸侯之速至，故远日以赴。春秋不书实崩日而书远日者，即传其伪，以惩臣子之过也。襄二十九年传曰：“郑上卿有事，使印叚如周会葬。”今不书葬，鲁不会。"
                },
                {
                    "paragraph": "○夏，四月，辛卯，君氏卒。",
                    "zhushu": "隐不敢从正君之礼，故亦不敢备礼于其母。"
                },
                {
                    "paragraph": "○秋，武氏子来求赙。",
                    "zhushu": "武氏子，天子大夫之嗣也。平王丧在殡，新王未得行其爵命，听于蒙宰，故传曰“王未葬”，释其所以称父族，又不称使也。鲁不共奉王丧，致令有求，经直文以示不敬，故传不复具释也。"
                },
                {
                    "paragraph": "○八月，庚辰，宋公和卒。",
                    "zhushu": "称卒者，略外以别内也。元年大夫盟于宿，故来赴以名。例在七年。"
                },
                {
                    "paragraph": "○冬，十有二月，齐侯、郑伯盟于石门。",
                    "zhushu": "来告，故书。石门，齐地。或曰济北卢县故城西南济水之门。"
                },
                {
                    "paragraph": "○癸未，葬宋穆公。",
                    "zhushu": "无传。鲁使大夫会葬，故书。始死书卒，史在国承赴，为君故，恶其薨名，改赴书也。书葬则举谥称公者，会葬者在外，据彼国之辞也。书葬例在昭六年。为，于伪切。恶，乌路切。",
                    "type": 2
                },
                {
                    "paragraph": "传三年，春，王三月，壬戌，平王崩。赴以庚戌，故书之。○",
                    "zhushu": ""
                },
                {
                    "paragraph": "夏，君氏卒。声子也。不赴于诸侯，不反哭于寝，不祔于姑，故不曰薨。不称夫人，故不言葬，",
                    "zhushu": "夫人丧礼有三：薨则赴于同盟之国，一也；既葬，日中自墓反，虞于正寝，所谓反哭于寝，二也；卒哭而祔于祖姑，三也。若此，则书曰：“夫人某氏薨，葬我小君某氏。”此备礼之文也。其或不赴不祔，则为不成丧，故死不称夫人薨，葬不言葬我小君某氏。反哭则书葬，不反哭则不书葬。今声子三礼皆阙，释例论之详矣。祔，音附。"
                },
                {
                    "paragraph": "不书姓。为公故，曰君氏。",
                    "zhushu": "不书姓，辟正夫人也。隐见为君，故持书于经，称曰“君氏”，以别凡妾媵。为，于伪切。见，贤遍切。别，彼列切。"
                },
                {
                    "paragraph": "○郑武公、庄公为平王𨜮士。",
                    "zhushu": "卿士，王卿之执政者。言父子秉周之政。"
                },
                {
                    "paragraph": "王贰于虢，",
                    "zhushu": "虢，西虢公，亦仕王朝。王欲分政于虢，不复专任郑伯。朝，直遥切。复，扶又切。任，而鸩切。后不音者皆同。"
                },
                {
                    "paragraph": "郑伯怨王。王曰：“无之。”故周、郑交质。王子狐为质于郑，郑公子忽为质于周。",
                    "zhushu": "王子狐，平王子。狐，音胡。质，音致，下同。"
                },
                {
                    "paragraph": "王崩，周人将𢌿虢公政。",
                    "zhushu": "周人遂成平王本意。畀，必二切，与也。"
                },
                {
                    "paragraph": "四月，郑祭足帅师取温之麦。秋，又取成周之禾。",
                    "zhushu": "四月，今二月也。秋，今之夏也。麦、禾皆未熟，言取者，盖芟践之。温，今河内温县。成周，洛阳县。祭，侧界切。芟，所衔切。"
                },
                {
                    "paragraph": "周、郑交恶。",
                    "zhushu": "两相疾恶。"
                },
                {
                    "paragraph": "君子曰：“信不由中，质无益也。明恕而行，要之以礼，虽无有质，谁能间之？”苟有明信，涧、谿、沼、沚之毛，",
                    "zhushu": "谿，亦涧也。沼，池也。沚，小渚也。毛，草也。要，于遥切。间，间厕之间。谿，苦兮切。尔雅云：山夹水曰涧，山渎无所通曰谿。沼，之绍切。沚，本又作畤，音止，亦音市。"
                },
                {
                    "paragraph": "苹、蘩、蕰、藻之菜，",
                    "zhushu": "苹，大蓱也。蘩，皤蒿。蕰藻，聚藻也。苹，音频。蘩，音烦。蕰，纡粉切。藻，音早。蓱，蒲丁切。皤，蒲多切。"
                },
                {
                    "paragraph": "筐、筥、锜、釜之器，",
                    "zhushu": "方曰筐，圆曰筥，无足曰釜，有足曰锜。筐，丘芳切。筥，九吕切。锜，其绮切。"
                },
                {
                    "paragraph": "潢、污、行潦之水，",
                    "zhushu": "潢污，停水。行潦，流潦。潢，音黄。污，音乌。潦，音老。"
                },
                {
                    "paragraph": "可荐于鬼神，可羞于王公，",
                    "zhushu": "羞，进也。"
                },
                {
                    "paragraph": "而况君子结二国之信，行之以礼，又焉用质？",
                    "zhushu": "通言盟约，彼此之情，故言二国。焉，于虔切。约，如字，又于妙切。"
                },
                {
                    "paragraph": "风有采蘩、采苹，",
                    "zhushu": "采蘩、采苹，诗国风。义取于不嫌薄物。"
                },
                {
                    "paragraph": "雅有行苇、泂酌，",
                    "zhushu": "诗大雅也。行苇篇义取忠厚也，泂酌篇，义取虽行潦可以共祭祀也。苇，于鬼切。泂，音迥。共，音恭。"
                },
                {
                    "paragraph": "昭忠信也。”",
                    "zhushu": "明有忠信之行，虽薄物皆可为用。行，下孟切。"
                },
                {
                    "paragraph": "○武氏子来求赙，王未葬也。○",
                    "zhushu": ""
                },
                {
                    "paragraph": "宋穆公疾，召大司马孔父而属殇公焉，曰：“先君舍与夷而立寡人，",
                    "zhushu": "先君，穆公兄宣公也。与夷，宣公子，即所属殇公。属，章欲切，注同。殇，舒羊切。舍，音舍。与，如字，一音余。"
                },
                {
                    "paragraph": "寡人弗敢忘。若以大夫之灵，得保首领以没，先君若问与夷，其将何辞以对？请子奉之，以主社稷。寡人虽死，亦无悔焉。”对曰：“群臣愿奉冯也。”",
                    "zhushu": "冯，穆公子庄公也。没，亦作殁。冯，皮冰切，亦作凭。"
                },
                {
                    "paragraph": "公曰：“不可。先君以寡人为贤，使主社稷，若弃德不让，是废先君之举也，岂曰能贤？",
                    "zhushu": "言不让则不足称贤。"
                },
                {
                    "paragraph": "光昭先君之令德，可不务乎？吾子其无废先君之功。”",
                    "zhushu": "先君以举贤为功。我若不贤，是废之。"
                },
                {
                    "paragraph": "使公子冯出居于郑。",
                    "zhushu": "辟殇公也。"
                },
                {
                    "paragraph": "八月庚辰，宋穆公卒，殇公即位。",
                    "zhushu": ""
                },
                {
                    "paragraph": "君子曰：“宋宣公可谓知人矣。立穆公，其子飨之，命以义夫。",
                    "zhushu": "命出于义也。夫，语助。夫，音符，注同。"
                },
                {
                    "paragraph": "商颂曰：“殷受命咸宜，百禄是荷。”其是之谓乎！”",
                    "zhushu": "诗颂。言殷汤、武丁受命皆以义，故任荷天之百禄也。帅义而行，则殇公宜受此命，宜荷此禄。公子冯不帅父义，忿而出奔，因郑以求入，终伤咸宜之福。故知人之称，唯在宣公也。殷礼有兄弟相及，不必传子孙。宋其后也，故指称商颂。颂，似用切。荷，本又作“何”，河可切，又音河。注同。任，音壬。忿，芳粉切。称，尺证切。传，直专切。"
                },
                {
                    "paragraph": "○冬，齐、郑盟于石门，寻卢之盟也。",
                    "zhushu": "卢盟在春秋前。卢，齐地，今济北卢县故城。"
                },
                {
                    "paragraph": "庚戌，郑伯之车偾于济。",
                    "zhushu": "既盟而遇大风。传记异也。十二月无庚戌，日误。偾，弗问切，仆也。"
                },
                {
                    "paragraph": "○卫庄公娶于齐东宫得臣之妹，曰庄姜，",
                    "zhushu": "得臣，齐大子也。大子不敢居上位，故常处东宫。"
                },
                {
                    "paragraph": "美而无子，卫人所为赋硕人也。",
                    "zhushu": "硕人诗义取庄姜美亍色贤于德，而不见答，终以无子，国人忧之。为，于伪切。"
                },
                {
                    "paragraph": "又娶于陈，曰厉妫，生孝伯，早死。",
                    "zhushu": "陈，今陈国陈县。妫，九危切。"
                },
                {
                    "paragraph": "其娣戴妫生桓公，庄姜以为己子。",
                    "zhushu": "妫，陈姓也。厉、戴，皆谥。虽为庄姜子，然大子之位未定。"
                },
                {
                    "paragraph": "公子州吁，嬖人之子也，",
                    "zhushu": "嬖，亲幸也。吁，况干切，必计切。贱而得幸曰"
                },
                {
                    "paragraph": "○有宠而好兵，公弗禁，庄姜恶之。石碏谏白：“臣闻爱子，教之以义方，",
                    "zhushu": "石碏，卫大夫。好，呼报切。禁，居鸩切，一音金。恶，乌路切。碏，七略切。"
                },
                {
                    "paragraph": "弗纳于邪。骄奢淫泆，所自邪也。四方之来，宠禄过也。将立州吁，乃定之矣，若犹未也，阶之为祸。",
                    "zhushu": "言将立为大子，则宜早定，若不早定，州吁必缘宠而为祸。邪，似嗟切。下同。泆，音逸。"
                },
                {
                    "paragraph": "夫宠而不骄，骄而能降，降而不憾，憾而能眕者，鲜矣。",
                    "zhushu": "如此者少也。降其身则必恨，恨则思乱，不能自安自重。夫，音扶，发句之端。后放此。憾，本又作感，同胡暗切，恨也。五年同。眕，之忍切，重也。鲜，息浅切。"
                },
                {
                    "paragraph": "且夫贱妨贵，少陵长，远间亲，新间旧，小加大，",
                    "zhushu": "小国而加兵于大国，如息侯伐郑之比。妨，音芳。少，诗照切。长，丁丈切。间，间厕之间。下同。比，必二切。"
                },
                {
                    "paragraph": "淫破义，所谓六逆也。君义，臣行，父慈，子孝，兄爱，弟敬，所谓六顺也。",
                    "zhushu": "臣行君之义，"
                },
                {
                    "paragraph": "去顺效逆，所以速祸也。君人者，将祸是务去，而速之，无乃不可乎？”弗听。其子厚与州吁游，禁之，不可。桓公立，乃老。",
                    "zhushu": "老，致仕也。四年经书“州吁弑其君”，故传先经以始事。去，起吕切，及下同。弑，音试。先，悉荐切。",
                    "type": 2
                },
                {
                    "paragraph": "经四年，春，王二月，莒人伐𣏌，取牟娄。",
                    "zhushu": "无传。书“取”，言易也。例在襄十三年。𣏌国本都陈留雍丘县。推寻事迹，桓六年淳于公亡国，𣏌似井之，迁都淳于。僖十四年又迁缘陵；襄二十九年，晋人城𣏌之淳于，𣏌又迁都淳于。牟娄，杞邑，城阳诸县东北有娄郷。杞，音起。牟，亡侯切。易，以豉切。雍，于用切。"
                },
                {
                    "paragraph": "○戊申，卫州吁弑其君完。",
                    "zhushu": "称臣弑君，臣之罪也。例在宣四年。戊申，三月十七日，有日而无月。弑，本又作杀，同音试。凡弑君之例皆放此，可以意求，不重音。完，音九。"
                },
                {
                    "paragraph": "○夏，公及宋公遇于清。",
                    "zhushu": "遇者，草次之期，二国各简其礼，道路相逢遇也。清，卫邑，济北东阿县有清亭。"
                },
                {
                    "paragraph": "○宋公、陈侯、蔡人、卫人伐郑。○",
                    "zhushu": ""
                },
                {
                    "paragraph": "秋，翚帅师会",
                    "zhushu": ""
                },
                {
                    "paragraph": "宋公、陈侯、蔡人、卫人伐郑。",
                    "zhushu": "公子翚，鲁大夫。不称公子，疾其固请，强君以不义也。诸外大夫贬皆称“人”，至于内大夫贬则皆去族称名。于记事之体，他国可言某人，而己之卿佐不得言鲁人，此所以为异也。翚、溺去族，传曰“疾之”，叔孙豹则曰“言违命”，此其例也。翚，许归切。强，其丈切。去，起吕切，下同。溺，乃历切。"
                },
                {
                    "paragraph": "○九月，卫人杀州吁于濮。",
                    "zhushu": "州吁弑君而立，未列于会，故不称君。例在成十六年。濮，陈地，水名。濮，音卜。"
                },
                {
                    "paragraph": "○冬，十有二月，卫人立晋。",
                    "zhushu": "卫人逆公子晋而立之。善其得众，故不书入于卫，变文以示义。例在成十八年。",
                    "type": 2
                },
                {
                    "paragraph": "传四年，春，卫州吁弑桓公而立。",
                    "zhushu": ""
                },
                {
                    "paragraph": "公与宋公为会，将寻宿之盟。未及期，卫人来告乱。",
                    "zhushu": ""
                },
                {
                    "paragraph": "夏，公及宋公遇于清。",
                    "zhushu": "宿盟在元年。"
                },
                {
                    "paragraph": "○宋殇公之即位也，公子冯出奔郑，郑人欲纳之。及卫州吁立，将修先君之怨于郑，",
                    "zhushu": "谓二年郑人伐卫之怨。"
                },
                {
                    "paragraph": "而求宠于诸侯，以和其民。",
                    "zhushu": "诸篡立者，诸侯既与之会，则不复讨，故欲求此宠。篡，初患切。复，扶又切。下文“复伐”同。"
                },
                {
                    "paragraph": "使告于宋曰：“君若伐郑以除君害，",
                    "zhushu": "害，谓宋公子冯。"
                },
                {
                    "paragraph": "君为主，敝邑以赋与陈、蔡从，则卫国之愿也。”",
                    "zhushu": "言举国之赋调。从，才用切。调，徒吊切。"
                },
                {
                    "paragraph": "宋人许之。于是陈、蔡方睦于卫，",
                    "zhushu": "蔡，今汝南上蔡县。"
                },
                {
                    "paragraph": "故宋公、陈侯、蔡人、卫人伐郑，围其东门，五日而还。",
                    "zhushu": ""
                },
                {
                    "paragraph": "公问于众仲曰：“卫州吁其成乎？”",
                    "zhushu": "众仲，鲁大夫。"
                },
                {
                    "paragraph": "对曰：“臣闻以德和民，不闻以乱。",
                    "zhushu": "乱，谓阻兵而安忍。"
                },
                {
                    "paragraph": "以乱，犹治丝而棼之也。",
                    "zhushu": "丝见棼缊，益所以乱。棼，扶云切。缊，于云切。"
                },
                {
                    "paragraph": "夫州吁阻兵而安忍。阻兵，无众；安忍，无亲。众叛亲离，难以济矣。",
                    "zhushu": "恃兵则民残，民残则众叛；安忍则刑过，刑过则亲离。"
                },
                {
                    "paragraph": "夫兵，犹火也，弗戢，将自焚也。夫州吁弑其君而虐用其民，于是乎不务令德，而欲以乱成，必不免矣。”",
                    "zhushu": "戢，荘立切。"
                },
                {
                    "paragraph": "○秋，诸侯复伐郑。宋公使来乞师，",
                    "zhushu": "乞师不书，非卿。"
                },
                {
                    "paragraph": "公辞之。",
                    "zhushu": "从众仲之言。"
                },
                {
                    "paragraph": "羽父请以师会之，",
                    "zhushu": "羽父，公子翚。"
                },
                {
                    "paragraph": "公弗许，固请而行。故书曰“翚帅师”，疾之也。诸侯之师败郑徒兵，取其禾而还。",
                    "zhushu": "时郑不车战。"
                },
                {
                    "paragraph": "○州吁未能和其民，厚问定君于石子。",
                    "zhushu": "石子，石碏也。以州吁不安咨其父。"
                },
                {
                    "paragraph": "石子曰：“王觐为可。”曰：“何以得觐？”曰：“陈桓公方有宠于王，陈、卫方睦，若朝陈使请，必可得也。”厚从州吁如陈。石碏使告于陈曰：“卫国𥚹小，老夫耄矣，无能为也。此二人者，实弑寡君，敢即图之。”",
                    "zhushu": "入十曰耄。称国小已老，自谦以委陈，使因其往就图之。觐，其靳切，见也。朝，直遥切。后不出者，皆放此。褊，必浅切，一音必殄切。耄，毛报切。"
                },
                {
                    "paragraph": "陈人执之，而请涖于卫。",
                    "zhushu": "请卫人自临讨之。涖，音利，又音类。"
                },
                {
                    "paragraph": "九月，卫人使右宰丑涖杀州吁于濮，石碏使其宰獳羊肩涖杀石厚于陈。",
                    "zhushu": ""
                },
                {
                    "paragraph": "君子曰：“石碏，纯臣也，恶州吁而厚与焉。“大义灭亲”，其是之谓乎！”",
                    "zhushu": "子从弑君之贼，国之大逆，不可不除，故曰大义灭亲，明小义则当兼子爱之。獳，奴侯切。恶，乌路切。与，音预。"
                },
                {
                    "paragraph": "卫人逆公子晋于邢。冬，十二月，宣公即位。",
                    "zhushu": "公子晋也。邢，音刑，国名。"
                },
                {
                    "paragraph": "书曰“卫人立晋”，众也。",
                    "zhushu": "",
                    "type": 2
                },
                {
                    "paragraph": "经五年，春，公矢鱼于棠。",
                    "zhushu": "书陈鱼，以示非礼也。书棠，讥远地也。今髙平方与县北有武唐亭、鲁侯观鱼台。"
                },
                {
                    "paragraph": "○夏，四月，葬卫桓公。○秋，卫师入郕。",
                    "zhushu": "将卑师众，但称师，此史之常也。郕，音成，国名。将，子匠切。"
                },
                {
                    "paragraph": "○九月，考仲子之宫，初献六羽。",
                    "zhushu": "成仲子宫，安其主而祭之。惠公以仲子手文娶之，欲以为夫人。诸侯无二嫡，盖隐公成父之志，为别立宫也。公问羽数，故书羽。妇人无谥，因姓以名宫。嫡，都历切。为，于伪切。"
                },
                {
                    "paragraph": "○邾人、郑人伐宋。",
                    "zhushu": "邾主兵，故序郑上。"
                },
                {
                    "paragraph": "○螟。",
                    "zhushu": "无传。虫食苗心者为灾，故书。螟，亡丁切。"
                },
                {
                    "paragraph": "○冬，十有二月，辛巳，公子彄卒。",
                    "zhushu": "大夫书卒不书葬，葬者，臣子之事，非公家所及。彄，苦侯切。"
                },
                {
                    "paragraph": "○宋人伐郑，围长葛。",
                    "zhushu": "颍川长社北有长葛。",
                    "type": 2
                },
                {
                    "paragraph": "传五年，春，公将如棠观鱼者。臧僖伯谏曰：“凡物不足以讲大事，",
                    "zhushu": "臧僖伯，公子彄也。僖，谥也。“大事”，祀与戎。鱼，本亦作渔。"
                },
                {
                    "paragraph": "其材不足以备器用，则君不举焉。",
                    "zhushu": "材，谓皮革、齿牙、骨、角、毛羽也。器用，军国之器。"
                },
                {
                    "paragraph": "君，将纳民于轨、物者也。故讲事以度轨量谓之轨，取材以章物采谓之物。不轨不物，谓之乱政。乱政亟行，所以败也。",
                    "zhushu": "言器用众物不入法度，则为不轨不物，乱败之所起。度，待洛切，一音如字。亟，欺冀切，数也。"
                },
                {
                    "paragraph": "故春搜、夏苗、秋狝、冬狩，",
                    "zhushu": "搜，索，择取不孕者。苗，为苗除害也。狝，杀也，以杀为名，顺秋气也。狩，围守也，冬物毕成，获则取之，无所择也。搜，所求切。狝，息浅切。说文作𤫏。榖梁传云：春曰田，秋曰搜。狩，手又切。索，所百切。孕，以证切。为，于伪切。"
                },
                {
                    "paragraph": "皆于农隙以讲事也。",
                    "zhushu": "各随时事之间。隙，去逆切。"
                },
                {
                    "paragraph": "三年而治兵，入而振旅，",
                    "zhushu": "虽四时讲武，犹复三年而大习。出曰治兵，始治其事。入曰振旅，治兵礼毕，整众而还。振，整也。旅，众也。振，之慎切。复，扶又切。下同。"
                },
                {
                    "paragraph": "归而饮至，以数军实。",
                    "zhushu": "饮于庙，以数车徒器械及所获也。数，所主切。注同。械，户戒切。"
                },
                {
                    "paragraph": "昭文章，",
                    "zhushu": "车服旌旗。"
                },
                {
                    "paragraph": "明贵贱，辨等列，",
                    "zhushu": "等列行五。辨，如字，又方免切，别也。行，户郎切。"
                },
                {
                    "paragraph": "顺少长，",
                    "zhushu": "出则少者在前，还则在后，所谓顺也。少，诗照切。注皆同。长，丁丈切，下注同。"
                },
                {
                    "paragraph": "习威仪也。鸟兽之肉不登于俎，",
                    "zhushu": "俎，祭宗庙器。“鸟兽之肉”，一本作“其肉”。俎，庄吕切。"
                },
                {
                    "paragraph": "皮革、齿牙、骨角、毛羽不登于器，",
                    "zhushu": "谓以饰法度之器。"
                },
                {
                    "paragraph": "则公不射，古之制也。若夫山林川泽之实，器用之资，皂𨽻之事，官司之守，非君所及也。”",
                    "zhushu": "士臣皂，皂臣舆，舆臣隶，言取此杂猥之物以资器备，是小臣有司之职，非诸侯之所亲也。射，食亦切。早，才早切。舆，音余。猥，乌罪切。"
                },
                {
                    "paragraph": "公曰：“吾将略地焉。”",
                    "zhushu": "孙辞以略地。略，摠摄巡行之名。传曰：“束略之不知。”西则否矣。行，下孟切。"
                },
                {
                    "paragraph": "遂往，陈鱼而观之。",
                    "zhushu": "陈，设张也。公大设捕鱼之备而观之。捕，音步，一音博。"
                },
                {
                    "paragraph": "僖伯称疾不从。书曰“公矢鱼于棠”，非礼也，且言远地也。",
                    "zhushu": "矢，亦陈也。棠实他竟，故曰远地。从，才用切。竟，音境。"
                },
                {
                    "paragraph": "○曲沃庄伯以郑人、邢人伐翼，",
                    "zhushu": "曲沃，晋别封成师之邑，在河东闻喜县。庄伯，成师子也。翼，晋旧都，在平阳绛邑县东。邢国，在广平襄国县。沃，乌毒切。"
                },
                {
                    "paragraph": "王使尹氏、武氏助之。翼侯奔随。",
                    "zhushu": "尹氏、武氏，皆周世族大夫也。晋内相攻伐，不告乱，故不书。传具其事，为后晋事张本。曲沃及翼本末见桓二年。随，晋地。“传具”，一本作“传见”，贤遍切。"
                },
                {
                    "paragraph": "○夏，葬卫桓公。卫乱，是以缓。",
                    "zhushu": "有州吁之乱，十四月乃葬。传明其非慢也。"
                },
                {
                    "paragraph": "○四月，郑人侵卫牧，",
                    "zhushu": "牧，卫邑。经书“夏四月葬卫桓公”，今传直言夏，而更以四月附郑人侵卫牧者，于下事宜得月，以明事之先后，故不复备举经文。三年“君氏卒”，其义亦同。他皆倣此。牧，州牧之牧，徐音目。"
                },
                {
                    "paragraph": "以报东门之役。",
                    "zhushu": "东门役在四年。"
                },
                {
                    "paragraph": "卫人以燕师伐郑。",
                    "zhushu": "南燕国，今东郡燕县。燕，于贤切。"
                },
                {
                    "paragraph": "郑祭足、原繁、泄驾以三军军其前，使曼伯与子元濳军军其后。燕人畏郑三军，而不虞制人。",
                    "zhushu": "北制，郑邑，今河南城皋县也，一名虎牢。泄，息列切。曼，音万。"
                },
                {
                    "paragraph": "六月，郑二公子以制人败燕师于北制。",
                    "zhushu": "二公子，曼伯、子元也。"
                },
                {
                    "paragraph": "君子曰：“不备不虞，不可以师。”○",
                    "zhushu": ""
                },
                {
                    "paragraph": "曲沃叛王。秋，王命虢公伐曲沃，而立哀侯于翼。",
                    "zhushu": "春，翼侯奔随，故立其子光。"
                },
                {
                    "paragraph": "○卫之乱也，郕人侵卫，故卫师入郕。",
                    "zhushu": "郕，国也。东平刚父县西南有郕郷。父，音甫。"
                },
                {
                    "paragraph": "○九月，考仲子之宫，将万焉。",
                    "zhushu": "万，舞也。"
                },
                {
                    "paragraph": "公问羽数于众仲。",
                    "zhushu": "问执羽人数。"
                },
                {
                    "paragraph": "对曰：“天子用八，",
                    "zhushu": "八八六十四人。"
                },
                {
                    "paragraph": "诸侯用六，",
                    "zhushu": "六六三十六人。"
                },
                {
                    "paragraph": "大夫四，",
                    "zhushu": "四四十六人。"
                },
                {
                    "paragraph": "士二。",
                    "zhushu": "二二四人。士有功，赐用乐。"
                },
                {
                    "paragraph": "夫舞，所以节八音而行八风，",
                    "zhushu": "八音，金、石、丝、竹、匏、土、革、木也。八风，八方之风也。以八音之器，播八方之风，手之舞之，足之蹈之，节其制而叙其情。八音：金钟、石磬、丝琴瑟、竹箫管、土埙、木柷梧、匏笙、革鼓也。八方之风，谓东方谷风、东南方清明风、南方凯风、西南方凉风、西方阊阖风、西北方不周风、北方广莫风、东北方融风。匏，白交切。蹈，徒报切。"
                },
                {
                    "paragraph": "故自八以下。”",
                    "zhushu": "唯天子得尽物数，故以八为列。诸侯则不敢用八。"
                },
                {
                    "paragraph": "公从之。于是初献六羽，始用六佾也。",
                    "zhushu": "鲁唯丈王、周公庙得用八，而他公遂因仍僣而用之。今隐公特立此妇人之庙，详问众仲，众仲因明大典，故传亦因言始用六佾。其后季氏舞八佾于庭，知唯在仲子庙用六佾，音逸。僣，子念切。"
                },
                {
                    "paragraph": "○宋人取邾田。邾人告于郑曰：“请君释憾于宋，敝邑为道。”",
                    "zhushu": "释四年再见伐之恨。道，音导，本亦作导。"
                },
                {
                    "paragraph": "郑人以王师会之，",
                    "zhushu": "王师不书，不以告也。"
                },
                {
                    "paragraph": "伐宋，入其郛，以报东门之役。",
                    "zhushu": "郛，郭也。东门役在四年。郛，芳夫切，下同。"
                },
                {
                    "paragraph": "宋人使来告命。",
                    "zhushu": "告命，策书。"
                },
                {
                    "paragraph": "公闻其入郛也，将救之，问于使者曰：“师何及？”对曰：“未及国。”",
                    "zhushu": "忿公知而故问，责穷辞。使，色吏切，下同。"
                },
                {
                    "paragraph": "公怒，乃止。辞使者曰：“君命寡人同恤社稷之难，今问诸使者，曰“师未及国”，非寡人之所敢知也。”",
                    "zhushu": "为七年公伐邾传。难，乃旦切。"
                },
                {
                    "paragraph": "○冬，十二月，辛巳，臧僖伯卒。公曰：“叔父有憾于寡人，",
                    "zhushu": "诸侯称同姓大夫，长曰伯父，少曰叔父。有恨，恨谏观鱼不听。"
                },
                {
                    "paragraph": "寡人弗敢忘。”葬之加一等。",
                    "zhushu": "加命服之等。"
                },
                {
                    "paragraph": "○宋人伐郑，围长葛，以报入郛之役也。",
                    "zhushu": "",
                    "type": 2
                },
                {
                    "paragraph": "经六年，春，郑人来渝平。",
                    "zhushu": "和而不盟曰平。渝，羊朱切，变也。"
                },
                {
                    "paragraph": "○夏，五月，辛酉，公会齐侯，盟于艾。",
                    "zhushu": "泰山牟县东南有艾山。艾，五盖切。"
                },
                {
                    "paragraph": "○秋，七月。",
                    "zhushu": "虽无事而书首月，具四时以成岁。他皆放此。"
                },
                {
                    "paragraph": "○冬，宋人取长葛。",
                    "zhushu": "秋取，冬乃告也。上有伐郑围长葛，长葛，郑邑可知，故不言郑也。前年冬围不克而还，今冬乘长葛无备而取之，言易也。易，以豉切。传同。",
                    "type": 2
                },
                {
                    "paragraph": "传六年，春，郑人来渝平，更成也。",
                    "zhushu": "渝，变也。公之为公子，战于狐壤，为郑所执，逃归，怨郑。郑伐宋，公欲救宋，宋使者失辞，公怒而止。忿宋则欲厚郑，郑因此而来，故经书“渝平”，传曰“更成”。壤，如掌切。使，所吏切。"
                },
                {
                    "paragraph": "○翼九宗五正顷父之子嘉父逆晋侯于随，",
                    "zhushu": "翼，晋旧都也。唐叔始封，受怀姓九宗，职官五正，遂世为晋强家。五正，五官之长。九宗，一姓为九族也。顷父之子嘉父，晋大夫。顷，音倾。长，丁丈切。下文及注同。"
                },
                {
                    "paragraph": "纳诸鄂。晋人谓之鄂侯。",
                    "zhushu": "鄂，晋别邑。诸地名疑者皆言有，以示不审，阙者不复记其阙。他皆放此。前年桓王立此侯之子于翼，故不得复入翼，别居鄂。鄂，五各切。复，扶又切。下同。"
                },
                {
                    "paragraph": "○夏，盟于艾，始平于齐也。",
                    "zhushu": "春秋前，鲁与齐不平，今乃弃恶结好，故言始平干齐。好，呼报切。"
                },
                {
                    "paragraph": "○五月，庚申，郑伯侵陈，大获。",
                    "zhushu": ""
                },
                {
                    "paragraph": "往岁，郑伯请成于陈，",
                    "zhushu": "成，犹平也。"
                },
                {
                    "paragraph": "陈侯不许。五父谏曰：“亲仁善邻，国之寳也。君其许郑。”",
                    "zhushu": "五父，陈公子佗。佗，徒何切。人名皆同。"
                },
                {
                    "paragraph": "陈侯曰：“宋、卫实难，",
                    "zhushu": "可畏难也。难，乃旦切。注同。"
                },
                {
                    "paragraph": "郑何能为？”遂不许。",
                    "zhushu": ""
                },
                {
                    "paragraph": "君子曰：“善不可失，恶不可长，其陈桓公之谓乎！长恶不悛，从自及也。",
                    "zhushu": "悛，止也。从，随也。悛，七全切。"
                },
                {
                    "paragraph": "虽欲救之，其将能乎？商书曰：“恶之易也，如火之燎于原，不可郷迩，",
                    "zhushu": "商书盘庚。言恶易长，如火焚原野，不可郷近。燎，力召切，又力吊切。郷，本又作向，同许亮切。近，附近之近。"
                },
                {
                    "paragraph": "其犹可扑灭？”",
                    "zhushu": "言不可扑灭。扑，普卜切。"
                },
                {
                    "paragraph": "周任有言",
                    "zhushu": "周任，周大夫。任，音壬。"
                },
                {
                    "paragraph": "曰：“为国家者，见恶，如农夫之务去草焉，芟夷蕰崇之，绝其本根，勿使能殖，则善者信矣。”",
                    "zhushu": "芟，刈也。夷，杀也。蕰，积也。崇，聚也。去，起吕切。芟，所衔切；说文作癹，匹未切，云以足蹋夷草。蕰，纡粉切。信，如字，又音申。"
                },
                {
                    "paragraph": "○秋，宋人取长葛。○",
                    "zhushu": ""
                },
                {
                    "paragraph": "冬，京师来告饥。公为之请籴于宋、卫、齐、郑，礼也。",
                    "zhushu": "告饥不以王命，故传言京师而不书于经也。虽非王命，而公共以称命，己国不足，旁请邻国，故曰礼也。传见隐之贤。为，于伪切。籴，直历切。见，贤遍切。"
                },
                {
                    "paragraph": "○郑伯如周，始朝桓王也。",
                    "zhushu": "桓王即位，周、郑交恶，至是乃朝，故曰始。"
                },
                {
                    "paragraph": "王不礼焉。周桓公言于王曰：“我周之东迁，晋、郑焉依。",
                    "zhushu": "周桓公，周父黑肩也。周，采地，扶风雍县东北有周城。幽王为犬戎所杀，平王东徙，晋文侯、郑武公左右王室，故曰晋、郑焉依。焉，如字；或于虔切，非。雍，于用切。左，音佐。右，音祐，又并如字。"
                },
                {
                    "paragraph": "善郑以劝来者，犹惧不蔇，",
                    "zhushu": "蔇，至也。蔇，其器切。"
                },
                {
                    "paragraph": "况不礼焉？郑不来矣。”",
                    "zhushu": "为桓五年诸侯从王伐郑传。",
                    "type": 2
                },
                {
                    "paragraph": "经七年，春，王三月，叔姫归于纪。",
                    "zhushu": "无传。叔姬，伯姫之娣也。至是归者，待年于父母国，不与嫡俱行，故书。“嫡”，本又作“适”，同丁历切。"
                },
                {
                    "paragraph": "○滕侯卒。",
                    "zhushu": "传例曰：不书名，未同盟也。滕国在沛国公丘县东南。沛，音贝。"
                },
                {
                    "paragraph": "○夏，城中丘。",
                    "zhushu": "城例在庄二十九年。中丘在琅邪临沂县东北。琅，音郎。沂，鱼依切。"
                },
                {
                    "paragraph": "○齐侯使其弟年来聘。",
                    "zhushu": "诸聘皆使卿执玉帛以相存问，例在襄元年。"
                },
                {
                    "paragraph": "○秋，公伐邾。○",
                    "zhushu": ""
                },
                {
                    "paragraph": "冬，天王使凡伯来聘。",
                    "zhushu": "凡伯，周卿士。凡，国；伯，爵也。汲郡共县东南有凡城。共，音恭。凡字本作“泛”，音凡。"
                },
                {
                    "paragraph": "○戎伐凡伯于楚丘以归。",
                    "zhushu": "戎鸣钟鼓以伐天子之使，见夷狄强虣。不书凡伯败者，单使无众，非战陈也。但言以归，非执也。楚丘，卫地，在济阴城武县西南。使，所吏切，下同。见，贤遍切。虣，蒲报切。陈，直觐切。",
                    "type": 2
                },
                {
                    "paragraph": "传七年，春，滕侯卒。不书名，未同盟也。凡诸侯同盟，于是称名，故薨则赴以名，",
                    "zhushu": "盟以名告神，故薨亦以名告同盟。"
                },
                {
                    "paragraph": "告终称嗣也，以继好息民，",
                    "zhushu": "告亡者之终，称嗣位之主。嗣位之主当奉而不忘，故曰继好。好同则和亲，故曰息民。好，呼报切。注同。"
                },
                {
                    "paragraph": "谓之礼经",
                    "zhushu": "此言凡例，乃周公所制礼经也。十一年不告之例，又曰不书于策，明礼经皆当书于策。仲尼修春秋，皆承策为经。丘明之传，博采众记，故始开凡例，特显此二句，他皆放此。"
                },
                {
                    "paragraph": "○夏，城中丘。书，不时也。○",
                    "zhushu": ""
                },
                {
                    "paragraph": "齐侯使夷仲年来聘，结艾之盟也。",
                    "zhushu": "艾盟在六年。"
                },
                {
                    "paragraph": "○秋，宋及郑平。七月庚申，盟于宿。公伐邾，为宋讨也。",
                    "zhushu": "公距宋而更与郑平，欲以郑为援。今郑复与宋盟，故惧而伐邾，欲以求宋，故曰为宋讨。为，于伪切。注为宋”同。援，于眷切。复，扶又切。"
                },
                {
                    "paragraph": "○初，戎朝于周，发币于公，𨜮，凡伯弗宾。",
                    "zhushu": "朝而发币于公卿，如今计献诣公府卿寺。"
                },
                {
                    "paragraph": "冬，王使凡伯来聘。还，戎伐之于楚丘以归。",
                    "zhushu": "传言凡伯所以见伐。"
                },
                {
                    "paragraph": "○陈及郑平。",
                    "zhushu": "六年，郑侵陈，大获，今乃平。"
                },
                {
                    "paragraph": "十二月，陈五父如郑涖盟。",
                    "zhushu": "涖，临也。"
                },
                {
                    "paragraph": "壬申，及郑伯盟。㰱如忘。",
                    "zhushu": "忘不在于歃血。歃，色洽切。忘，亡亮切。服虔云：如，而也。"
                },
                {
                    "paragraph": "泄伯曰：“五父必不免，不赖盟矣。”",
                    "zhushu": "泄伯，郑泄驾。泄，息列切。"
                },
                {
                    "paragraph": "郑良佐如陈涖盟。",
                    "zhushu": "良佐，郑大夫。"
                },
                {
                    "paragraph": "辛巳，及陈侯盟，亦知陈之将乱也。",
                    "zhushu": "入其国，观其政治，故摠言之也。皆为桓五年、六年陈乱，蔡人杀陈佗传。治，直吏切。"
                },
                {
                    "paragraph": "○郑公子忽在王所，故陈侯请妻之。",
                    "zhushu": "以忽有王宠故。妻，七计切。"
                },
                {
                    "paragraph": "郑伯许之，乃成昏。",
                    "zhushu": "为郑忽失齐昏援，以至出奔传。为，于伪切。",
                    "type": 2
                },
                {
                    "paragraph": "经八年，春，宋公、卫侯遇于垂。",
                    "zhushu": "垂，卫地。济阴句阳县东北有垂亭。句，古侯切。"
                },
                {
                    "paragraph": "○三月，郑伯使宛来归祊。",
                    "zhushu": "宛，郑大夫。不书氏，未赐族。祊，郑祀泰山之邑，在琅邪费县东南。宛，于阮切。祊，必彭切。费，音秘。"
                },
                {
                    "paragraph": "○庚寅，我入祊。",
                    "zhushu": "桓元年乃卒易祊田，知此入祊，未肯受而有之。"
                },
                {
                    "paragraph": "○夏，六月己亥，蔡侯考父卒。",
                    "zhushu": "无传。襄六年传曰：“杞桓公卒，始赴以名，同盟故也。”诸侯同盟称名者，非唯见在位二君也。尝与其父同盟，则亦以名赴其子，亦所以继好也。蔡未与隐盟，盖春秋前与惠公盟，故赴以名。见，贤遍切。好，呼报切。"
                },
                {
                    "paragraph": "○辛亥，宿男卒。",
                    "zhushu": "无传。元年，宋、鲁大夫盟于宿，宿与盟也。晋荀偃祷河，称齐、晋君名，然后自称名，知虽大夫出盟，亦当先称已君之名以启神明，故薨皆从身盟之例，当告以名也。传例曰：“赴以名则亦书之，不然则否，辟不敏也。”今宿赴不以名，故亦不书名。诸例或发于始事，或发于后者，因宜有所异同，亦或丘明所得记注本末不能皆备故与，音预，下“不与”同。祷，丁老切，或丁报切。"
                },
                {
                    "paragraph": "○秋，七月，庚午，宋公、齐侯、卫侯盟于瓦屋。",
                    "zhushu": "齐侯尊宋，使主会，故宋公序济上。瓦屋，周地。"
                },
                {
                    "paragraph": "○八月，葬蔡宣公。",
                    "zhushu": "无传。三月而葬，速。"
                },
                {
                    "paragraph": "○九月，辛卯，公及莒人盟于浮来。",
                    "zhushu": "苢人，微者，不嫌敌公侯，故直称公。例在僖二十九年。浮来，纪邑。东莞县北有邳郷，邳郷西有公来山，号曰邳来间。邳，蒲悲切。间，如字。"
                },
                {
                    "paragraph": "○螟。",
                    "zhushu": "无传。为灾。"
                },
                {
                    "paragraph": "○冬，十有二月，无骇卒。",
                    "zhushu": "公不与小敛，故不书日。卒而后赐族，故不书氏。敛，力验切。",
                    "type": 2
                },
                {
                    "paragraph": "传八年，春，齐侯将平宋、卫，",
                    "zhushu": "平宋、卫于郑。"
                },
                {
                    "paragraph": "有会期。宋公以币请于卫，请先相见，",
                    "zhushu": "宋敬齐命。"
                },
                {
                    "paragraph": "卫侯许之，故遇于犬丘。",
                    "zhushu": "犬丘，垂也，地有两名。"
                },
                {
                    "paragraph": "○郑伯请释泰山之祀而祀周公，以泰山之祊易许田。",
                    "zhushu": ""
                },
                {
                    "paragraph": "三月，郑伯使宛来归祊，不祀泰山也。",
                    "zhushu": "成王营王城，有迁都之志，故赐周公许田，以为鲁国朝宿之邑，后世因而立周公别庙焉。郑桓公，周宣王之母弟，封郑，有助𥙊泰山汤沐之邑在祊。郑以天子不能复巡狩，故欲以祊易许田，各从本国所近之宜。恐鲁以周公别庙为疑，故云已废泰山之祀，而欲为鲁祀周公，孙辞以有求也。许田，近许之田。泰山，如字，东岳。复，扶又切。守，手又切。近，附近之近，下同。为，于伪切。下为鲁同。"
                },
                {
                    "paragraph": "○夏，虢公忌父始作𨜮士于周。",
                    "zhushu": "周人于此遂𢌿之政。畀，必二切。"
                },
                {
                    "paragraph": "○四月，甲辰，郑公子忽如陈逆妇妫。辛亥，以妫氏归。甲寅，入于郑。陈针子送女。先配而后祖。针子曰：“是不为夫妇。诬其祖矣，非礼也，何以能育？”",
                    "zhushu": "针子，陈大夫。礼：逆妇必先告祖庙而后行，故楚公子围称告庄共之庙。郑忽先逆妇而后告庙，故曰先配而后祖。针，其廉切。诬，亡符切。共，音恭，一本亦作恭。"
                },
                {
                    "paragraph": "○齐人卒平宋、卫于郑。秋，会于温，盟于瓦屋，以释东门之役，礼也。",
                    "zhushu": "会温不书，不以告也。定国息民，故曰礼也。平宋、卫二国忿郑之谋，郑不与盟，故不书。与，音预。"
                },
                {
                    "paragraph": "○八月，丙戌，郑伯以齐人朝王，礼也。",
                    "zhushu": "言郑伯不以虢公得政而背王，故礼之。齐称人，略从国辞。上有七月庚午，下有九月辛卯，则八月不得有丙戍。背，音佩。"
                },
                {
                    "paragraph": "○公及莒人盟于浮来，以成纪好也。",
                    "zhushu": "二年，纪苢盟于密，为鲁故。今公寻之，故曰以成纪好。好，呼报切。"
                },
                {
                    "paragraph": "○冬，齐侯使来告成三国。",
                    "zhushu": "齐侯冬来告，称秋和三国。"
                },
                {
                    "paragraph": "公使众仲对曰：“君释三国之图，以鸠其民，君之惠也。寡君闻命矣，敢不承受君之明德。”",
                    "zhushu": "鸠，集也。"
                },
                {
                    "paragraph": "○无骇卒，羽父请谥与族。公问族于众仲。众仲对曰：“天子建德，",
                    "zhushu": "立有德以为诸侯。"
                },
                {
                    "paragraph": "因生以赐姓，",
                    "zhushu": "因其所山生以赐姓。谓若舜由妫汭，故陈为妫姓。汭，如锐切。"
                },
                {
                    "paragraph": "胙之土而命之氏。",
                    "zhushu": "报之以土，而命氏曰陈。胙，才故切。"
                },
                {
                    "paragraph": "诸侯以字",
                    "zhushu": "诸侯位卑，不得赐姓，故其臣因氏其王父字。"
                },
                {
                    "paragraph": "为谥，因以为族。",
                    "zhushu": "或便即先人之谥称以为族。"
                },
                {
                    "paragraph": "官有世功，则有官族。邑亦如之。”",
                    "zhushu": "谓取其旧官旧邑之称以为族，皆禀之时君。称，尺证切。"
                },
                {
                    "paragraph": "公命以字为展氏。",
                    "zhushu": "诸侯之子称公子，公子之子称公孙，公孙之子以王父字为氏。无孩，公子展之孙，故为展氏。",
                    "type": 2
                },
                {
                    "paragraph": "经九年，春，天子使南季来聘。",
                    "zhushu": "无传。南季，天子大夫也。南，氏；季，字也。"
                },
                {
                    "paragraph": "○三月，癸酉，大雨震电。庚辰，大雨雪。",
                    "zhushu": "三月，今正月。电，徒练切。雨，于付切。"
                },
                {
                    "paragraph": "○挟卒。",
                    "zhushu": "无传。挟，鲁大夫，未赐族。挟，音协。"
                },
                {
                    "paragraph": "○夏，城郎。○秋，七月。○冬，公会齐侯于防。",
                    "zhushu": "防，鲁地，在琅邪华县东南。华，户化切。",
                    "type": 2
                },
                {
                    "paragraph": "传九年，春，王三月，癸酉，大雨霖以震，书始也。",
                    "zhushu": "书“癸酉”，始雨日。霖，音林。久雨谓之淫，淫雨谓之霖。"
                },
                {
                    "paragraph": "庚辰，大雨雪，亦如之。书，时失也。",
                    "zhushu": "夏之正月，微阳始出，未可震电，既震电，又不当大雨雪，故皆为时失。"
                },
                {
                    "paragraph": "凡雨，自三日以往为霖，",
                    "zhushu": "此解经书霖也，而经无霖字，经误。"
                },
                {
                    "paragraph": "平地尺为大雪。○夏，城郎，书，不时也。○",
                    "zhushu": ""
                },
                {
                    "paragraph": "宋公不王。",
                    "zhushu": "不共王职。共，音恭，本亦作“供”。"
                },
                {
                    "paragraph": "郑伯为王左𨜮士以王命讨之，伐宋。宋以入郛之役怨公，不告命。",
                    "zhushu": "入郛在五年。公以七年伐邾，欲以说宋，而宋犹不和也。说，音悦。"
                },
                {
                    "paragraph": "公怒，绝宋使。",
                    "zhushu": ""
                },
                {
                    "paragraph": "秋，郑人以王命来告伐宋。",
                    "zhushu": "遣使致王命也。伐宋未得志，故复往告之。使，所吏切，及注同。复，扶又切。"
                },
                {
                    "paragraph": "冬，公会齐侯于防，谋伐宋也。○",
                    "zhushu": ""
                },
                {
                    "paragraph": "北戎侵郑。郑伯御之，患戎师，曰：“彼徒我车，惧其侵轶我也。”",
                    "zhushu": "徒，步兵也。轶，突也。轶，直结切，又音逸。"
                },
                {
                    "paragraph": "公子突曰：“使勇而无刚者尝冦而速去之。",
                    "zhushu": "公子突，郑厉公也。尝，试也。勇则能往，无刚不耻退。"
                },
                {
                    "paragraph": "君为三覆以待之。",
                    "zhushu": "覆，伏兵也。覆，扶又切。注及下同。"
                },
                {
                    "paragraph": "戎轻而不整，贪而无亲，胜不相让，败不相救。先者见获必务进，进而遇覆必速奔，后者不救，则无继矣。乃可以逞。”",
                    "zhushu": "逞，解也。轻，遣政切。逞，敕领切。解，音蟹，或佳买切。"
                },
                {
                    "paragraph": "从之。",
                    "zhushu": ""
                },
                {
                    "paragraph": "戎人之前遇覆者奔，祝耼逐之，",
                    "zhushu": "祝聃，郑大夫。聃，乃甘切，一音土甘切。"
                },
                {
                    "paragraph": "𠂻戎师，前后击之，尽殪。",
                    "zhushu": "为三部伏兵。祝耼帅勇而无刚者先犯戎而速奔，以遇二伏兵，至后伏兵起，戎还走，祝耼反逐之。戎前后及中三处受敌，故曰“衷戎师”。殪，死也。衷，丁仲切，又音忠。殪，于计切。处，昌虑切。"
                },
                {
                    "paragraph": "戎师大奔。",
                    "zhushu": "后驻军不复继也。驻，丁住切。"
                },
                {
                    "paragraph": "十一月，甲寅，郑人大败戎师。",
                    "zhushu": "此皆春秋时事，虽经无正文，所谓必广记而备言之，将令学者原始要终，寻其枝叶，究其所穷。他皆放此。令，力呈切。要，于遥切。",
                    "type": 2
                },
                {
                    "paragraph": "经十年，春，王二月，公会齐侯、郑伯于中丘。",
                    "zhushu": "传言正月会，癸丑盟。释例推经、传日月，癸丑是正月二十六日，知经二月误。"
                },
                {
                    "paragraph": "○夏，翚帅师会齐人、郑人伐宋。",
                    "zhushu": "公子翚不待公命，而贪会二国之君，疾其专进，故去氏。齐、郑以公不至，故亦更使微者从之伐宋。不言及，明翚专行，非邓之谋也。及例在宣七年。去，起吕切。传同。"
                },
                {
                    "paragraph": "○六月，壬戌，公败宋师于菅。",
                    "zhushu": "齐、郑后期，故公独败宋师。书败，宋未陈也。败例在庄十一年。菅，宋地。菅，音古颜切。陈，直觐切。"
                },
                {
                    "paragraph": "辛未，取郜。辛巳，取防。",
                    "zhushu": "郑后至，得郜、防二邑，归功于鲁，故书“取”，明不用师徒也。济阴城武县东南有郜城，髙平昌邑县西南有西防城。郜，古报切，字林又工竺切。"
                },
                {
                    "paragraph": "○秋，宋人、卫人入郑。宋人、蔡人、卫人伐戴，郑伯代取之。",
                    "zhushu": "三国伐戴，郑伯因其不和，伐而取之。书“伐”，用师徒也。书“取”，克之易也。戴国，今陈留外黄县东南有戴城。戴，亦作载。易，以豉切。传同。"
                },
                {
                    "paragraph": "○冬，十月，壬午，齐人、郑人入郕。",
                    "zhushu": "",
                    "type": 2
                },
                {
                    "paragraph": "传十年，春，王正月，公会齐侯、郑伯于中丘。癸丑，盟于邓，为师期。",
                    "zhushu": "寻九年会于防，谋伐宋也。公既会而盟，盟不书，非后也。盖公还，告会而不告盟。邓，鲁地。"
                },
                {
                    "paragraph": "夏，五月，羽父先会齐侯、郑伯伐宋。",
                    "zhushu": "言先会，明非公本期，释翚之去族。"
                },
                {
                    "paragraph": "六月，戊申，公会齐侯、郑伯于老桃。",
                    "zhushu": "会不书，不告于庙也。老桃，宋地。六月无戊申，戊申，五月二十三日，日误。"
                },
                {
                    "paragraph": "壬戌，公败宋师干菅。庚午，郑师入郜。辛未，归于我。庚辰，郑师入防；辛巳，归于我。",
                    "zhushu": "壬戌，六月七日。庚午，十五日。庚辰，二十五日。郑伯后期，而公独败宋师，故郑频独进兵。以八郜、防入而不有，命鲁取之。推功上爵，让以自替，不有其实，故经伹书鲁取，以成郑志，善之也。"
                },
                {
                    "paragraph": "君子谓：“郑庄公于是乎可谓正矣。以王命讨不庭，",
                    "zhushu": "下之事上，皆成礼于庭中，"
                },
                {
                    "paragraph": "不贪其土，以劳王爵，正之体也。”",
                    "zhushu": "劳者，叙其勤以答之。诸侯相朝，逆之以饔饩，谓之郊劳。鲁侯爵尊，郑伯爵卑，故言以劳王爵。劳，力报切，注同。饩，许气切。"
                },
                {
                    "paragraph": "蔡人、卫人、郕人不会王命。",
                    "zhushu": "不伐宋也。"
                },
                {
                    "paragraph": "秋，七月，庚寅，郑师入郊。犹在郊，",
                    "zhushu": "郑师还驻兵于远郊。"
                },
                {
                    "paragraph": "宋人、卫人入郑，",
                    "zhushu": "宋、卫奇兵承虚入郑。"
                },
                {
                    "paragraph": "蔡人从之，伐戴。",
                    "zhushu": "从宋、卫伐戴也。"
                },
                {
                    "paragraph": "八月，壬戍，郑伯围戴。癸亥，克之，取三师焉。",
                    "zhushu": "三国之军在戴，故郑伯合围之。师者，军旅之通称。称，尺证切。"
                },
                {
                    "paragraph": "宋、卫既入郑，而以伐戴召蔡人，",
                    "zhushu": "伐戴乃召之，"
                },
                {
                    "paragraph": "蔡人怒，故不和而败。",
                    "zhushu": "言郑取之易也。"
                },
                {
                    "paragraph": "○九月，戊寅，郑伯入宋。",
                    "zhushu": "报入郑也。九月无戊寅。戊寅，八月二十四日。"
                },
                {
                    "paragraph": "○冬，齐人、郑人入郕，讨违王命也。",
                    "zhushu": "",
                    "type": 2
                },
                {
                    "paragraph": "经十有一年，春，滕侯、薛侯来朝。",
                    "zhushu": "诸侯相朝，例在丈十五年。薛，息列切。"
                },
                {
                    "paragraph": "○夏，公会郑伯于时来。",
                    "zhushu": "时来，郲也。荧阳县东有厘城，郑地也。郲，音来。厘，音来，王元规力之切。"
                },
                {
                    "paragraph": "○秋，七月，壬午，公及齐侯、郑伯入许。",
                    "zhushu": "与谋曰及。还，使许叔居之，故不言灭也。许，颍川许昌县。与，音预。还，音环。"
                },
                {
                    "paragraph": "○冬，十有一月，壬辰，公薨。",
                    "zhushu": "实弑，书薨又不地者，史策所讳也。",
                    "type": 2
                },
                {
                    "paragraph": "传十一年，春，滕侯、薛侯来朝，争长。",
                    "zhushu": "薛，鲁国薛县。长，丁丈切。"
                },
                {
                    "paragraph": "薛侯曰：“我先封。”",
                    "zhushu": "薛祖奚仲，夏所封，在周之前。夏，户雅切。"
                },
                {
                    "paragraph": "滕侯曰：“我周之卜正也。",
                    "zhushu": "卜正，卜官之长。"
                },
                {
                    "paragraph": "薛，庶姓也，我不可以后之。”",
                    "zhushu": "庶姓，非周之同姓。"
                },
                {
                    "paragraph": "公使羽父请于薛侯曰：“君与滕君辱在寡人。周谚有之曰：“山有木，工则度之。宾有礼，主则择之。”",
                    "zhushu": "择所宜而行之。谚，音彦，俗言也。度，大洛切。"
                },
                {
                    "paragraph": "周之宗盟，异姓为后。",
                    "zhushu": "盟载书皆先同姓。例在定四年。"
                },
                {
                    "paragraph": "寡人若朝于薛，不敢与诸任齿。",
                    "zhushu": "薛，任姓。齿，列也。任，音壬，注同。"
                },
                {
                    "paragraph": "君若辱贶寡人，则愿以滕君为请。”薛侯许之，乃长滕侯。○",
                    "zhushu": ""
                },
                {
                    "paragraph": "夏，公会郑伯于郲，谋伐许也。",
                    "zhushu": ""
                },
                {
                    "paragraph": "郑伯将伐许，五月，甲辰，授兵于大宫。",
                    "zhushu": "大宫，郑祖庙。大，音泰。"
                },
                {
                    "paragraph": "公孙阏与颍考叔争车，",
                    "zhushu": "公孙阏，郑大夫。阏，安葛切。"
                },
                {
                    "paragraph": "颍考叔挟辀以走，",
                    "zhushu": "辀，车辕也。挟，音协。辀，张留切。"
                },
                {
                    "paragraph": "子都拔棘以逐之。",
                    "zhushu": "子都，公孙阏。棘，戟也。"
                },
                {
                    "paragraph": "及大逵，弗及，子都怒。",
                    "zhushu": "逵，道方九轨也。逵，求龟切。尔雅云：九达谓之逵。释文云：道方九轨。此依考工记。"
                },
                {
                    "paragraph": "秋，七月，公会齐侯、郑伯伐许。庚辰，傅于许。",
                    "zhushu": "傅于许城下。傅，音附。注同。"
                },
                {
                    "paragraph": "颍考叔取郑伯之旗蝥弧以先登，",
                    "zhushu": "蝥弧，旗名。蝥，莫侯切。弧，音胡。"
                },
                {
                    "paragraph": "子都自下射之，颠。",
                    "zhushu": "颠队而死。射，食亦切，下及注同。队，直类切。"
                },
                {
                    "paragraph": "瑕叔盈又以蝥弧登，",
                    "zhushu": "瑕叔盈，郑大夫。"
                },
                {
                    "paragraph": "周麾而呼曰：“君登矣！”",
                    "zhushu": "周，徧也。麾，招也。麾，许危切，又许伪切。呼，火故切。徧，音遍。"
                },
                {
                    "paragraph": "郑师毕登。壬午，遂入许。许庄公奔卫。",
                    "zhushu": "奔不书，兵乱遁逃，未知所在。遁，徒顿切。"
                },
                {
                    "paragraph": "齐侯以许让公。公曰：“君谓许不共，",
                    "zhushu": "不共职贡，共，音恭；本亦作“供”，音同。注及下同。"
                },
                {
                    "paragraph": "故从君讨之。许既伏其罪矣，虽君有命，寡人弗敢与闻。”乃与郑人。",
                    "zhushu": ""
                },
                {
                    "paragraph": "郑伯使许大夫百里奉许叔以居许东偏，",
                    "zhushu": "许叔，许荘公之弟。东偏，东鄙也。与，音预。"
                },
                {
                    "paragraph": "曰：“天祸许国，鬼神实不逞于许君，而假手于我寡人。",
                    "zhushu": "借手于我寡德之人以讨许。"
                },
                {
                    "paragraph": "寡人唯是一二父兄不能共亿，",
                    "zhushu": "父兄，同姓群臣。共，给。亿，安也。亿，于力切。"
                },
                {
                    "paragraph": "其敢以许自为功乎？寡人有弟，不能和恊，而使糊其口于四方，",
                    "zhushu": "弟，共；叔，叚也。糊，鬻也。段出奔在元年。糊，音胡，说文云：寄食。鬻，本又作粥，之育切，又与六切。"
                },
                {
                    "paragraph": "其况能久有许乎？吾子其奉许叔以抚柔此民也，吾将使获也佐吾子。",
                    "zhushu": "获，郑大夫公孙获。"
                },
                {
                    "paragraph": "若寡人得没于地，",
                    "zhushu": "以夀终，寿，如字，又音授。"
                },
                {
                    "paragraph": "天其以礼悔祸于许，",
                    "zhushu": "言天加礼于许而悔祸之。"
                },
                {
                    "paragraph": "无宁兹许公复奉其社稷。",
                    "zhushu": "无寜，寜也。兹，此也。复，扶又切，又音服。"
                },
                {
                    "paragraph": "唯我郑国之有请谒焉，如旧昏媾，",
                    "zhushu": "谒，告也。妇之父曰昏，重昏曰媾。媾，古豆切。重，直龙切。"
                },
                {
                    "paragraph": "其能降以相从也。",
                    "zhushu": "降，降心也。"
                },
                {
                    "paragraph": "无滋他族实逼处此，以与我郑国争此土也。吾子孙其覆亡之不暇，而况能禋祀许乎？",
                    "zhushu": "絜齐以享谓之禋。祀，谓许山川之祀。覆，芳服切。暇，行嫁切。禋，音因。齐，侧皆切，一本作斋。"
                },
                {
                    "paragraph": "寡人之使吾子处此，不唯许国之为，亦聊以固吾圉也。”",
                    "zhushu": "圉，边垂也。为，于伪切。圉，鱼吕切。"
                },
                {
                    "paragraph": "乃使公孙获处许西偏，曰：“凡而器用财贿，无置于许。我死，乃亟去之。吾先君新邑于此，",
                    "zhushu": "此，今河南新郑。旧郑在京兆。贿，呼罪切，字林音悔。置，之豉切，置也。亟，纪力切，急也。下注同。"
                },
                {
                    "paragraph": "王室而既卑矣，周之子孙日失其序。",
                    "zhushu": "郑亦周之子孙。"
                },
                {
                    "paragraph": "夫许，大岳之胤也。",
                    "zhushu": "大岳，神农之后，尧四岳也。胤，继也。大，音泰。"
                },
                {
                    "paragraph": "天而既厌周德矣，吾其能与许争乎？”",
                    "zhushu": ""
                },
                {
                    "paragraph": "君子谓郑庄公于是乎有礼。礼，经国家，定社稷，序民人，利后嗣者也。许无刑而伐之，服而舍之，",
                    "zhushu": "刑，法也。厌，于艳切。"
                },
                {
                    "paragraph": "度德而处之，量力而行之，相时而动，无累后人，",
                    "zhushu": "“我死，乃亟去之，无累后人。”度，待洛切。量，音良，下同。相，息亮切。累，劣伪切，注同。"
                },
                {
                    "paragraph": "可谓知礼矣。○",
                    "zhushu": ""
                },
                {
                    "paragraph": "郑伯使卒出豭，行出犬鸡，以诅射颍考叔者。",
                    "zhushu": "百人为卒，二十五人为行，行亦卒之行列。疾射颍考叔者，故令卒及行闲皆诅之。卒，尊忽切，注同。猳，音加，猪别名。行，户刚切，注同。诅，侧虑切。令，力呈切。"
                },
                {
                    "paragraph": "君子谓郑庄公失政刑矣。政以治民，刑以正邪。既无德政，又无威刑，是以及邪。",
                    "zhushu": "大臣不睦，又不能用刑于邪人。邪，似嗟切，下及注同。"
                },
                {
                    "paragraph": "邪而诅之，将何益矣？○",
                    "zhushu": ""
                },
                {
                    "paragraph": "王取邬、刘、",
                    "zhushu": "二邑在河南缑氏县，西南有邬聚，西北有刘亭。邬，乌户切。缑，古侯切，又苦侯切。聚，才遇切。"
                },
                {
                    "paragraph": "蔿、邘之田于郑，",
                    "zhushu": "蔿、邘，郑二邑。蔿，尤委切。邘，音于。"
                },
                {
                    "paragraph": "而与郑人苏忿生之田",
                    "zhushu": "苏忿生，周武王司宼苏公也。忿，芳粉切。"
                },
                {
                    "paragraph": "温、",
                    "zhushu": "今温县，"
                },
                {
                    "paragraph": "原、",
                    "zhushu": "在沁水县西。沁，七浸切；字林先枉切。郭璞、王苍解诂音狗沁之“沁”；沈文何疏鸩切；韦昭思金切。水名。"
                },
                {
                    "paragraph": "絺、",
                    "zhushu": "在野王县西南。絺，敕之切。"
                },
                {
                    "paragraph": "樊、",
                    "zhushu": "一名阳樊，野王县西南有阳城。樊，扶袁切。"
                },
                {
                    "paragraph": "隰郕、",
                    "zhushu": "在懐县西南。隰，详立切。郕，尚征切。"
                },
                {
                    "paragraph": "欑茅、",
                    "zhushu": "在修武县北。攒，才官切。"
                },
                {
                    "paragraph": "向、",
                    "zhushu": "轵县西有地名向上。向，舒亮切。注同。轵，音𥿄。"
                },
                {
                    "paragraph": "盟、",
                    "zhushu": "今盟津。盟，音孟。"
                },
                {
                    "paragraph": "州、",
                    "zhushu": "今州县。"
                },
                {
                    "paragraph": "陉、",
                    "zhushu": "阙。陉，音刑。"
                },
                {
                    "paragraph": "隤、",
                    "zhushu": "在修武县北。隤，徒囬切。"
                },
                {
                    "paragraph": "怀。",
                    "zhushu": "今怀县。凡十二邑，皆苏忿生之田。欑茅、隤属汲郡，余皆属河内。"
                },
                {
                    "paragraph": "君子是以知桓王之失郑也。恕而行之，德之则也，礼之经也。已弗能有，而以与人，人之不至，不亦宜乎？",
                    "zhushu": "苏氏叛王，十二邑王所不能有，为桓五年从王伐郑张本。"
                },
                {
                    "paragraph": "○郑、息有违言，",
                    "zhushu": "以言语相违恨。"
                },
                {
                    "paragraph": "息侯伐郑，郑伯与战于竟，息师大败而还。",
                    "zhushu": "息国，汝南新息县。竟，音境。息，一本作“鄎”，音息。"
                },
                {
                    "paragraph": "君子是以知息之将亡也。不度德，",
                    "zhushu": "郑庄贤。度，待洛切。"
                },
                {
                    "paragraph": "不量力，",
                    "zhushu": "息国弱。"
                },
                {
                    "paragraph": "不亲亲，",
                    "zhushu": "郑、息同姓之国。"
                },
                {
                    "paragraph": "不征辞，不察有罪，",
                    "zhushu": "言语相恨，当明征其辞，以审曲直，不宜轻𨷵。"
                },
                {
                    "paragraph": "犯五不韪，而以伐人，其丧师也，不亦宜乎！",
                    "zhushu": "韪，是也。韪，韦鬼切。苍颉篇同。丧，息浪切。"
                },
                {
                    "paragraph": "○冬十月，郑伯以虢师伐宋。壬戌，大败宋师，以报其入郑也。",
                    "zhushu": "入郑在十年。"
                },
                {
                    "paragraph": "宋不告命故。不舌曰：“凡诸侯有命，告则书，不然则否。",
                    "zhushu": "命者，国之大事，政令也。承其告辞，史乃书之于策。若所传闻行言，非将君命，则记在简牍而已，不得记于典策。此帀盖周礼之旧制。传，直专切，𠂤"
                },
                {
                    "paragraph": "出臧否，亦如之。",
                    "zhushu": "臧否，谓善恶得失也。灭而告败，胜而告克，此皆互言，不须两告乃书。否，音鄙，又方九切。注同。"
                },
                {
                    "paragraph": "虽及灭国，灭不告败，胜不告克，不书于策。”○",
                    "zhushu": ""
                },
                {
                    "paragraph": "羽父请杀桓公，将以求大宰。",
                    "zhushu": "大宰，官名。大，音泰。注同。"
                },
                {
                    "paragraph": "公曰：“为其少故也，吾将授之矣。",
                    "zhushu": "授桓位。为，于伪切。少，诗照切。"
                },
                {
                    "paragraph": "使营菟裘，吾将老焉。”",
                    "zhushu": "菟裘，鲁邑，在泰山梁父县南。不欲复居鲁朝，故别营外邑。菟，兔都切。裘，音求。父，音甫。复，扶又切。下同。"
                },
                {
                    "paragraph": "羽父惧，反𧮂公于桓公，而请弑之。",
                    "zhushu": ""
                },
                {
                    "paragraph": "公之为公子也，与郑人战于狐壤，止焉。",
                    "zhushu": "内讳获，故言止。狐壤，郑地。譛，侧鸩切。弑，音试。下同。一本作“杀”。"
                },
                {
                    "paragraph": "郑人囚诸尹氏。",
                    "zhushu": "尹氏，郑大夫。"
                },
                {
                    "paragraph": "赂尹氏，而祷于其主钟巫，",
                    "zhushu": "主，尹氏所主祭。赂，音路。祷，丁老切，或多报切。巫，亡夫切。"
                },
                {
                    "paragraph": "遂与尹氏归，而立其主。",
                    "zhushu": "立钟巫于鲁。"
                },
                {
                    "paragraph": "十一月，公祭钟巫，齐于社圃，",
                    "zhushu": "社圃，园名。圃，布古切。"
                },
                {
                    "paragraph": "馆于寪氏。",
                    "zhushu": "馆，舍也。寪氏，鲁大去。寪，于委切。"
                },
                {
                    "paragraph": "壬辰，羽父使贼弑公于寪氏，立桓公，而讨寪氏，有死者。",
                    "zhushu": "欲以弑君之罪加寪氏，而复不能正法诛之。传言进退无据。"
                },
                {
                    "paragraph": "不书葬，不成丧也。",
                    "zhushu": "桓弑隐篡立，故丧礼不成。"
                }
            ]
        },
        {
            "name": "桓公第二",
            "paragraphs": [
                {
                    "paragraph": "桓公第二",
                    "zhushu": "释文：桓公名轨，惠公之子，隐公之弟，母仲子。史记亦名允。谥法：“辟土服远曰桓。”",
                    "type": 1
                },
                {
                    "paragraph": "经元年，春，王正月，公即位。",
                    "zhushu": "嗣子位定于初丧，而改元必须逾年者，继父之业，成父之志，不忍有变于中年也。诸侯每首岁必有礼于庙，诸遭丧继位者因此而改元正位，百官以序，故国史亦书即位之事于策。桓公篡立而用常礼，欲自同于遭丧继位者，释例论之备矣。篡，初患切。"
                },
                {
                    "paragraph": "○三月，公会郑伯于垂。郑伯以璧假许田。○",
                    "zhushu": ""
                },
                {
                    "paragraph": "夏，四月，丁未，公及郑伯盟于越。",
                    "zhushu": "公以篡立而修好于郑，郑因而迎之，成礼于垂，终易二田，然后结盟。垂，大丘，卫地也。越，近垂，地名。郑求祀周公，鲁听受祊田，令郑废泰山之祀，知其非礼，故以璧假为文，时之所隐。假，举下切。好，呼报切，传同。近，附近之近。祊，百庚切。令，力呈切。"
                },
                {
                    "paragraph": "○秋，大水。",
                    "zhushu": "书，灾也。传例曰：凡平原出水为大水。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传元年，春，公即位，修好于郑。郑人请复祀周公，卒易祊田，",
                    "zhushu": "事在隐八年。复，扶又切。"
                },
                {
                    "paragraph": "公许之。三月，郑伯以璧假许田，为周公、祊故也。",
                    "zhushu": "鲁不宜听郑祀周公，又不宜易取祊田，犯二不宜以动，故隐其实。不言祊，称璧假，言若进璧以假田，非久易也。为，于伪切。"
                },
                {
                    "paragraph": "○夏，四月，丁未，公及郑伯盟于越，结祊成也。",
                    "zhushu": "结成易二田之事也。传以经不书祊，故独见祊。见，贤遍切。"
                },
                {
                    "paragraph": "盟曰：“渝盟，无享国！”",
                    "zhushu": "渝，变也。渝，羊朱切。享，许丈切。"
                },
                {
                    "paragraph": "○秋，大水。凡平原出水为大水。",
                    "zhushu": "广平曰原。"
                },
                {
                    "paragraph": "○冬，郑伯拜盟。",
                    "zhushu": "郑伯若自来，则经不书；若遣使，则当言郑人，不得称郑伯，疑谬误。使，所吏切。"
                },
                {
                    "paragraph": "○宋华父督见孔父之妻于路，",
                    "zhushu": "华父督，宋戴公孙也。孔父嘉，孔子六世祖。华，户化切，大夫氏也。后皆同。督，音笃。"
                },
                {
                    "paragraph": "目逆而送之，曰：“美而艳。”",
                    "zhushu": "色美曰艳。艳，以瞻切。",
                    "type": 2
                },
                {
                    "paragraph": "经二年，春，王正月，戊申，宋督弑其君与夷及其大夫孔父。",
                    "zhushu": "称督以弑，罪在督也。孔父称名者，内不能治其闺门，外取怨于民，身死而祸及其君。闺，音圭。"
                },
                {
                    "paragraph": "○滕子来朝。",
                    "zhushu": "无传。隐十一年称侯，今称子者，盖时王所黜。"
                },
                {
                    "paragraph": "○三月，公会齐侯、陈侯、郑伯于稷，以成宋乱。",
                    "zhushu": "成，平也。宋有弑君之乱，故为会欲以平之。稷，宋地。"
                },
                {
                    "paragraph": "○夏，四月，取郜大鼎于宋。戊申，纳于大庙。",
                    "zhushu": "宋以鼎赂公。大庙，周公庙也。始欲平宋之乱，终于受赂，故备书之。戊申，五月十日。郜，古报切。大，音泰。传“大庙”倣此。"
                },
                {
                    "paragraph": "○秋，七月，杞侯来朝。",
                    "zhushu": "公即位而来朝。"
                },
                {
                    "paragraph": "○蔡侯、郑伯会于邓。",
                    "zhushu": "颍川召陵县西南有邓城。召，上照切。"
                },
                {
                    "paragraph": "○九月，入𣏌。",
                    "zhushu": "不称主帅，微者也。弗地曰入。帅，所类切，或作师。"
                },
                {
                    "paragraph": "○公及戎盟于唐。冬，公至自唐。",
                    "zhushu": "传例曰：告于庙也。特相会，故致地也。凡公行还不书至者，皆不告庙也。隐不书至，谦不敢自同于正君，书劳策勋。",
                    "type": 2
                },
                {
                    "paragraph": "传二年，春，宋督攻孔氏，杀孔父而取其妻。公怒，督惧，遂弑殇公。君子以督为有无君之心，而后动于恶，",
                    "zhushu": "虽有君，若无也。"
                },
                {
                    "paragraph": "故先书弑其君。",
                    "zhushu": ""
                },
                {
                    "paragraph": "会于稷，以成宋乱。为赂故，立华氏也。",
                    "zhushu": "经称平宋乱者，盖以鲁君受赂立华氏，贪纵之甚，恶其指斥，故远言始与齐、陈、郑为会之本意也。传言“为赂故，立华氏”，明经本书平宋乱，为公讳，讳在受赂立华氏也。犹璧假许田，为周公祊故，所谓婉而成章。督未死而赐族，督之妄也。为，于伪切。注除“为”“会”一字并同。恶，乌路切。婉，于阮切。"
                },
                {
                    "paragraph": "宋殇公立，十年十一战，",
                    "zhushu": "殇公以隐四年立，十一战皆在隐公世。"
                },
                {
                    "paragraph": "民不堪命。孔父嘉为司马，督为太宰，故因民之不堪命，先宣言曰：“司马则然。”",
                    "zhushu": "言公之数战，则司马使尔。嘉，孔父字。大，音泰。数，音朔。"
                },
                {
                    "paragraph": "已杀孔父而弑殇公，召庄公于郑而立之，以亲郑。",
                    "zhushu": "庄公，公子冯也。隐三年出居于郑。冯入宋，不书，不告也。冯，皮冰切，下同。"
                },
                {
                    "paragraph": "以郜大鼎赂公，",
                    "zhushu": "郜国所造器也，故系名于郜。济阴城武县东南有北郜城。"
                },
                {
                    "paragraph": "齐、陈、郑皆有赂，故遂相宋公。",
                    "zhushu": ""
                },
                {
                    "paragraph": "夏四月，取郜大鼎于宋。戊申，纳于大庙，非礼也。臧哀伯谏曰：",
                    "zhushu": "臧哀伯，鲁大夫，僖伯之子。相，息亮切。下注传相同。"
                },
                {
                    "paragraph": "“君人者，将昭德塞违，以临照百官，犹惧或失之，故昭令德以示子孙。是以清庙茅屋，",
                    "zhushu": "以茅饰屋。著俭也；清庙，肃然清静之称。著，张虑切。后不音者同。称，尺证切。"
                },
                {
                    "paragraph": "大路越席，",
                    "zhushu": "大路，玉路，祀天车也。越席，结草。越，户括切。祀天车本或无天字者，非。"
                },
                {
                    "paragraph": "大羹不致，",
                    "zhushu": "大羹，肉汁。不致五味。"
                },
                {
                    "paragraph": "粢食不凿，",
                    "zhushu": "黍稷曰粢，不精凿。粢，音咨。食，音嗣，饼也。凿，子洛切。字林作毇，子沃切，云：粝米一斛，春为八斗。"
                },
                {
                    "paragraph": "昭其俭也。",
                    "zhushu": "此四者，皆示俭。"
                },
                {
                    "paragraph": "衮、冕、黻、珽，",
                    "zhushu": "衮，画衣也。冕，冠也。黻，韦韠，以蔽膝也。珽，玉笏也，若今吏之持簿。衮，古本切。黻，音弗，下同。珽，他顶切。韠，音必。笏，音忽。簿，步古切。徐广云：持簿，手版也。"
                },
                {
                    "paragraph": "带、裳、幅、舄，",
                    "zhushu": "带，革带也。衣下曰裳。幅，若今行縢者。舄，复履。幅，音逼。舄，音昔。縢，徒登切。复，音福。"
                },
                {
                    "paragraph": "衡、紞、纮、綖，",
                    "zhushu": "衡，维持冠者。紞，冠之垂者。纮，缨从下而上者。綖，冠上覆。紞，多敢切，字林丁坎切。纮，获耕切。綖，音延，字林弋善切。上，时掌切。下“上丁”同。"
                },
                {
                    "paragraph": "昭其度也。",
                    "zhushu": "尊卑各有制度。"
                },
                {
                    "paragraph": "藻、率、鞞、鞛，",
                    "zhushu": "藻率，以韦为之，所以藉王也。王五采，公侯伯三采，子男二采。鞸，佩刀削上饰。鞛，下饰。率，音律。鞸，补顶切。鞛，布孔切。藉，在夜切。削，音笑。"
                },
                {
                    "paragraph": "鞶、厉、游、缨，",
                    "zhushu": "鞶，绅带也，一名大带。厉，大带之垂者。游，旌旗之游。缨，在马膺前，如索帬。鞶，步干切。游，音留，注同。膺，于陵切。索，悉名切。"
                },
                {
                    "paragraph": "昭其数也。",
                    "zhushu": "尊卑各有数。"
                },
                {
                    "paragraph": "火、龙、黼、黻，",
                    "zhushu": "火，画火也。龙，画龙也。白与黑谓之黼，形若斧。黑与青谓之黻，两已相戾。黼，音甫。戾，力计切。"
                },
                {
                    "paragraph": "昭其文也。",
                    "zhushu": "以文章明贵贱。"
                },
                {
                    "paragraph": "五色比𧰼，昭其物也。",
                    "zhushu": "车服器械之有五色，皆以比象天地四方，以示器物不虚设。比，井是切。械，户戒切。"
                },
                {
                    "paragraph": "钖、鸾、和、铃，昭其声也。",
                    "zhushu": "锡，在马额。鸾，在镳。和，在衡。铃，在旗。动皆有鸣声。锡，音扬，马面当卢。额，颜客切。镳，彼骄切。旗，勤衣切。"
                },
                {
                    "paragraph": "三辰旗旗，昭其明也。",
                    "zhushu": "三辰，日、月、星也。画于旗旗，象天之明。"
                },
                {
                    "paragraph": "夫德，俭而有度，登降有数，",
                    "zhushu": "登降，谓上下尊卑。"
                },
                {
                    "paragraph": "文、物以纪之，声、明以发之，以临照百官。百官于是乎戒惧，而不敢易纪律。今灭德立违，",
                    "zhushu": "谓立华督违命之臣。"
                },
                {
                    "paragraph": "而置其赂器于大庙，以明示百官，百官象之，其又何诛焉？国家之败，由官邪也。官之失德，宠赂章也。郜鼎在庙，章孰甚焉？武王克商，迁九鼎于雒邑，",
                    "zhushu": "九鼎，殷所受夏九鼎也。武王克商，乃营雒邑而后去之，又迁九鼎焉。特但管洛邑，未有都城。至周公乃卒营雒邑，谓之王城，即今河南城也。故传曰：“成王定鼎于郏鄏。”置，之豉切，置也。邪，似嗟切。雒，音洛，本亦作洛。夏，户雅切。郏，古洽切。鄏，音辱。"
                },
                {
                    "paragraph": "义士犹或非之，",
                    "zhushu": "盖伯夷之属。"
                },
                {
                    "paragraph": "而况将眧违乱之赂器于大庙，其若之何？”公不听。",
                    "zhushu": ""
                },
                {
                    "paragraph": "周内史闻之，曰：“臧孙达其有后于鲁乎！君违，不忘谏之以德。”",
                    "zhushu": "内史，周大夫官也。僖伯谏隐观鱼，其子哀伯谏桓纳鼎。积善之家，必有余庆，故曰其有后于鲁。"
                },
                {
                    "paragraph": "○秋七月，𣏌侯来朝，不敬。𣏌侯归，乃谋伐之。○",
                    "zhushu": ""
                },
                {
                    "paragraph": "蔡侯、郑伯会于邓，始惧楚也。",
                    "zhushu": "楚国，今南郡江陵县北纪南城也。楚武王始僣号称王，欲害中国。蔡、郑，姫姓，近楚，故惧而会谋。近，附近之近。"
                },
                {
                    "paragraph": "○九月，入𣏌，讨不敬也。○",
                    "zhushu": ""
                },
                {
                    "paragraph": "公及戎盟于唐，修旧好也。",
                    "zhushu": "惠、隐之好。好音呼报切。注同。"
                },
                {
                    "paragraph": "冬，公至自唐，告于庙也。",
                    "zhushu": ""
                },
                {
                    "paragraph": "凡公行，告于宗庙；反行，饮至、舍爵、策勋焉，礼也。",
                    "zhushu": "爵，饮酒器也。既饮置爵，则书勋劳于策，言速纪有功也。舍音赦，旧音舍。"
                },
                {
                    "paragraph": "特相会，往来称地，让事也。",
                    "zhushu": "特相会，公与一国会也。会必有主，二人独会，则莫肯为主。两让，会事不成，故但书地。"
                },
                {
                    "paragraph": "自参以上，则往称地，来称会，成事也。",
                    "zhushu": "成会事。参，七南切，亦音三。上，时掌切。"
                },
                {
                    "paragraph": "○初，晋穆侯之夫人姜氏以条之役生大子，命之曰仇。",
                    "zhushu": "条，晋地。大子，文侯也。意取于战相仇怨。仇，音求。"
                },
                {
                    "paragraph": "其弟以千𠭇之战生，命之曰成师。",
                    "zhushu": "桓叔也。西河界休县南有地名千𠭇，意取能成其众。"
                },
                {
                    "paragraph": "师服曰：“异哉，君之名子也。",
                    "zhushu": "师服，晋大夫。名，如字，或弥政切。"
                },
                {
                    "paragraph": "夫名以制义，",
                    "zhushu": "名之必可言也。"
                },
                {
                    "paragraph": "义以出礼，",
                    "zhushu": "礼从义出。"
                },
                {
                    "paragraph": "礼以体政，",
                    "zhushu": "政以礼成。"
                },
                {
                    "paragraph": "政以正民。是以政成而民听，易则生乱。",
                    "zhushu": "反易礼义，则乱生也。"
                },
                {
                    "paragraph": "嘉耦曰妃，怨耦曰仇，古之命也。",
                    "zhushu": "自古有此言。耦，五口切。妃，芳非切。"
                },
                {
                    "paragraph": "今君命大子曰仇，弟曰成师，始兆乱矣。兄其替乎？”",
                    "zhushu": "穆侯爱少子桓叔，俱取于战以为名，所附意异，故师服知桓叔之党必盛于晋以倾宗国，故因名以讽谏。替，他计切，废也。少，诗照切。讽，方凤切。"
                },
                {
                    "paragraph": "惠之二十四年，晋始乱，故封桓叔于曲沃。",
                    "zhushu": "惠，鲁惠公也。晋文侯卒，子昭侯元年，危不自安，封成师为曲沃伯。"
                },
                {
                    "paragraph": "靖侯之孙栾宾傅之。",
                    "zhushu": "靖侯，桓叔之高祖父。言得贵宠公孙为傅相。靖，才井切。栾，力官切。"
                },
                {
                    "paragraph": "师服曰：“吾闻国家之立也，本大而末小，是以能固。故天子建国，",
                    "zhushu": "立诸侯也，"
                },
                {
                    "paragraph": "诸侯立家，",
                    "zhushu": "卿大夫称家。"
                },
                {
                    "paragraph": "卿置侧室，",
                    "zhushu": "侧室，众子也，得立此一官。"
                },
                {
                    "paragraph": "大夫有贰宗，",
                    "zhushu": "适子为小宗，次者为贰宗，以相辅贰。适，丁历切。为小宗，本或作为大宗，误。"
                },
                {
                    "paragraph": "士有𨽻子弟，",
                    "zhushu": "士卑，自以其子弟为仆隷。"
                },
                {
                    "paragraph": "庶人、工、商各有分亲，皆有等衰。",
                    "zhushu": "庶人无复尊卑，以亲疏为分别也。衰，杀也。分，扶问切，又如字。亲，七刃切，又如字。衰，初危切，注同。复，扶又切。别，被列切。杀，所界切。"
                },
                {
                    "paragraph": "是以民服事其上，而下无觊觎。",
                    "zhushu": "下不冀望上位。觊，音冀。觎，羊朱切；字林：羊住切；说文云：欲也。"
                },
                {
                    "paragraph": "今晋，甸侯也，而建国，本既弱矣，其能久乎？”",
                    "zhushu": "诸侯而在甸服者。甸，徒练切。"
                },
                {
                    "paragraph": "惠之三十年，晋潘父弑昭侯而纳桓叔，不克。",
                    "zhushu": "潘父，晋大夫也。昭侯，文侯子。"
                },
                {
                    "paragraph": "晋人立孝侯。",
                    "zhushu": "昭侯子也。"
                },
                {
                    "paragraph": "惠之四十五年，曲沃庄伯伐翼，弑孝侯。",
                    "zhushu": "庄伯，桓叔子。翼，晋国所都。"
                },
                {
                    "paragraph": "翼人立其弟鄂侯。鄂侯生哀侯。",
                    "zhushu": "鄂侯以五年奔随。其年秋，王立哀侯于翼。"
                },
                {
                    "paragraph": "哀侯侵陉庭之田。",
                    "zhushu": "陉庭，翼南鄙邑。陉，音刑。"
                },
                {
                    "paragraph": "陉庭南鄙启曲沃伐翼。",
                    "zhushu": "",
                    "type": 2
                },
                {
                    "paragraph": "经三年春，正月，公会齐侯于嬴。",
                    "zhushu": "经之首时必书“王”，明此历天王之所班也。其或废法违常，失不班历，故不书“王”。嬴，齐邑，今泰山嬴县。释文：从此尽十七年皆无“王”，唯十年有。二传以为义或有“王”字者，非。嬴，音盈。"
                },
                {
                    "paragraph": "○夏，齐侯、卫侯胥命于蒲。",
                    "zhushu": "申约言以相命而不歃血也。蒲，卫地，在陈留长垣县西南。约，如字，又于妙切。歃，所洽切。垣，音袁。"
                },
                {
                    "paragraph": "○六月，公会𣏌侯于郕。○",
                    "zhushu": ""
                },
                {
                    "paragraph": "秋，七月，壬辰，朔，日有食之，既。",
                    "zhushu": "无传。既，尽也。历家之说，谓日光以望时遥夺月光，故月食。日月同会，月奄日，故日食。食有上下者，行有髙下。日光轮存而中食者，相奄密，故日光溢出。皆既者，正相当而相奄间疏也。然圣人不言月食日，而以自食为文，阙于所不见。"
                },
                {
                    "paragraph": "○公子翚如齐逆女。",
                    "zhushu": "礼，君有故则使卿逆。"
                },
                {
                    "paragraph": "○九月，齐侯送姜氏于讙。",
                    "zhushu": "讙，鲁地。济北蛇丘县西有下讙亭。已去齐国，故不言女。未至于鲁，故不称夫人。讙，音欢。蛇，以支切。"
                },
                {
                    "paragraph": "○公会齐侯于讙。",
                    "zhushu": "无传。"
                },
                {
                    "paragraph": "○夫人姜氏至自齐。",
                    "zhushu": "无传。告于庙也。不言翚以至者，齐侯送之，公受之于讙。"
                },
                {
                    "paragraph": "○冬，齐侯使其弟年来聘。○有年。",
                    "zhushu": "无传。五榖皆熟，书有年。",
                    "type": 2
                },
                {
                    "paragraph": "传三年春，曲沃武公伐翼，次于陉庭。韩万御戎，梁𢎞为右，",
                    "zhushu": "武公，曲沃庄伯子也。韩万，庄伯弟也。御戎，仆也。右，戎车之右。"
                },
                {
                    "paragraph": "逐翼侯于汾隰，",
                    "zhushu": "汾湿，汾水边。汾隰，扶云切。汾，水名。下湿曰隰。"
                },
                {
                    "paragraph": "骖絓而止，",
                    "zhushu": "骖，騑马。骖，七南切。絓，户卦切。騑，芳非切。"
                },
                {
                    "paragraph": "夜获之，及栾共叔。",
                    "zhushu": "共叔，桓叔之傅，栾宾之子也。身傅翼侯，父子各殉所奉之主，故并见获而死。共音恭，注同。殉，似俊切。"
                },
                {
                    "paragraph": "○会于嬴，成昏于齐也。",
                    "zhushu": "公不由媒介，自与齐侯会而成昏，非礼也。介音界。"
                },
                {
                    "paragraph": "○夏，齐侯、卫侯胥命于蒲，不盟也。○",
                    "zhushu": ""
                },
                {
                    "paragraph": "公会𣏌侯于郕。𣏌，求成也。",
                    "zhushu": "二年入𣏌，故今来求成。"
                },
                {
                    "paragraph": "○秋，公子翚如齐逆女，修先君之好，故曰“公子”。",
                    "zhushu": "昏礼虽奉时君之命，其言必称先君以为礼辞。故公子翚逆女，传称修先君之好；公子遂逆女，传称尊君命，互举其义。好，呼报切，注同。"
                },
                {
                    "paragraph": "齐侯送姜氏，非礼也。凡公女，嫁于敌国，姊妹则上𨜮送之，以礼于先君；公子则下𨜮送之。于大国，虽公子亦上𨜮送之。于天子，则诸𨜮皆行，公不自送。于小国，则上大夫送之。○",
                    "zhushu": ""
                },
                {
                    "paragraph": "冬，齐仲年来聘，致夫人也。",
                    "zhushu": "古者女出嫁，又使大夫随加聘问，存谦敬，序殷勤也。在鲁而出则曰“致女”，在他国而来则摠曰“聘”，故传以“致夫人”释之。释文：“齐侯送姜氏，本或作“送姜氏于讙”。公子则下𨜮。送。公子，公女，"
                },
                {
                    "paragraph": "○芮伯万之母芮姜恶芮伯之多宠人也，故逐之，出居于魏。",
                    "zhushu": "为明年秦侵芮张本。芮国在冯翊临晋县。魏国，河东河北县。芮，如锐切。恶，乌路切。翊音翼。",
                    "type": 2
                },
                {
                    "paragraph": "经四年，春，正月，公狩于郎。",
                    "zhushu": "冬猎曰狩。行三驱之礼，得田狩之时，故传曰：“书时，礼也。周之春，夏之冬也。田狩从夏时。郎非国内之狩地，故书地。狩，手又切。夏，户雅切，下同。"
                },
                {
                    "paragraph": "○夏，天王使宰渠伯纠来聘。",
                    "zhushu": "宰，官；渠，氏；伯纠，名也。王官之宰，当以才授位，而伯纠摄父之职，出聘列国，故书名以讥之。国史之记，必书年以集此公之事，书首时以成此年之岁，故春秋有空时而无事者。今不书秋冬首月，史阙文，他皆放此。纠，居黝切。",
                    "type": 2
                },
                {
                    "paragraph": "传四年，春，正月，公狩于郎。书时，礼也。",
                    "zhushu": "郎非狩地，故唯时合礼。"
                },
                {
                    "paragraph": "○夏，周宰渠伯纠来聘。父在，故名。○",
                    "zhushu": ""
                },
                {
                    "paragraph": "秋，秦师侵芮，败焉，小之也。",
                    "zhushu": "秦以芮小，轻之，故为芮所败。"
                },
                {
                    "paragraph": "○冬，王师、秦师围魏，执芮伯以归。",
                    "zhushu": "三年，芮伯出居魏，芮更立君。秦为芮所败，故以芮伯归，将欲纳之。",
                    "type": 2
                },
                {
                    "paragraph": "经五年，春，正月，甲戍，己丑，陈侯鲍卒。",
                    "zhushu": "未同盟而书名者，来赴以名故也。甲戍，前年十二月二十一日。己丑，此年正月六日。陈乱，故再赴。赴虽日异，而皆以正月起文，故但书正月。慎疑审事，故从赴两书。鲍，步饱切。"
                },
                {
                    "paragraph": "○夏，齐侯、郑伯如纪。",
                    "zhushu": "外相朝皆言“如”。齐欲灭纪，纪人惧而来告，故书。"
                },
                {
                    "paragraph": "○天王使仍叔之子来聘。",
                    "zhushu": "仍叔，天子之大夫。称仍叔之子，本于父字，幼弱之辞也。讥使童子出聘。"
                },
                {
                    "paragraph": "○葬陈桓公。",
                    "zhushu": "无传。"
                },
                {
                    "paragraph": "○城祝丘。",
                    "zhushu": "无传。齐、郑将袭纪故。"
                },
                {
                    "paragraph": "○秋，蔡人、卫人、陈人从王伐郑。",
                    "zhushu": "王自为伐郑之主，君臣之辞也。王师败不书，不以告。从，如字，又才用切。"
                },
                {
                    "paragraph": "○大雩。",
                    "zhushu": "传例曰：书不时也。失龙见之时。雩，音于，𥙊名。见，贤遍切。"
                },
                {
                    "paragraph": "○螽。",
                    "zhushu": "无传。蚣蝑之属为灾，故书。螽，音终。蚣，相容切。蝑，相鱼切。"
                },
                {
                    "paragraph": "○冬，州公如曹。",
                    "zhushu": "不书奔，以朝出也，为下实来书也。曹国，今济阴定陶县。陶，同劳切。",
                    "type": 2
                },
                {
                    "paragraph": "传五年，春，正月，甲戍，己丑，陈侯鲍卒，再赴也。于是陈乱，文公子佗杀大子免而伐之。",
                    "zhushu": "佗，桓公弟五父也。称文公子，明佗非桓公母弟也。免，桓公大子。佗，大何切。免，音问。父，音甫。"
                },
                {
                    "paragraph": "公疾病而乱作，国人分散，故再赴。○",
                    "zhushu": ""
                },
                {
                    "paragraph": "夏，齐侯、郑伯朝于纪，欲以袭之。纪人知之。○",
                    "zhushu": ""
                },
                {
                    "paragraph": "王夺郑伯政，郑伯不朝。",
                    "zhushu": "夺，不使知王政。袭，音习。"
                },
                {
                    "paragraph": "秋，王以诸侯伐郑，郑伯御之。",
                    "zhushu": ""
                },
                {
                    "paragraph": "王为中军；虢公林父将右军，蔡人、卫人属焉；",
                    "zhushu": "虢公林父，王卿士。将，子匠切。下及注“大将”同。"
                },
                {
                    "paragraph": "周公黑肩将左军，陈人属焉。",
                    "zhushu": "黑肩，周桓公也。"
                },
                {
                    "paragraph": "郑子元请为左拒以当蔡人、卫人，",
                    "zhushu": "子元，郑公子。拒，方陈。拒，俱甫切，下同。陈，直觐切。下文之陈及注同。"
                },
                {
                    "paragraph": "为右拒以当陈人，曰：“陈乱，民莫有𨷵心，若先犯之，必奔。王卒顾之，必乱。蔡、卫不枝，固将先奔。",
                    "zhushu": "不能相枝持也。卒，尊忽切。下同。"
                },
                {
                    "paragraph": "既而萃于王卒，可以集事。”从之。",
                    "zhushu": "萃，聚也。集，成也。萃，似类切。"
                },
                {
                    "paragraph": "曼伯为右拒，",
                    "zhushu": "曼伯，檀伯。曼，音万。"
                },
                {
                    "paragraph": "祭仲足为左拒，原繁、髙渠弥以中军奉公，为鱼丽之陈。先偏后伍，伍承弥缝。",
                    "zhushu": "司马法：车战二十五乘为偏，以车居前，以伍次之，承偏之隙，而弥缝阙漏也。五人为伍，此盖鱼丽陈法。丽，力知切。注同。缝，扶容切。乘，绳证切。"
                },
                {
                    "paragraph": "战于繻葛。",
                    "zhushu": "繻葛，郑地。繻，音须。"
                },
                {
                    "paragraph": "命二拒曰：“旝动而鼓！”",
                    "zhushu": "旝，旃也，通帛为之，盖今大将之麾也，执以为号令。旝，古外切，又古活切，本亦作桧。建大木，置石其上，发机以磓敌。麾，许危切。"
                },
                {
                    "paragraph": "蔡、卫、陈皆奔，王卒乱，郑师合以攻之，王卒大败。祝聃射王中肩，王亦能军。",
                    "zhushu": "虽军败身伤，犹殿而不奔，故言能军。射，食亦切。中，丁仲切。殿，多见切。"
                },
                {
                    "paragraph": "祝聃请从之。公曰：“君子不欲多上人，况敢陵天子乎？苟自救也，社稷无陨，多矣。”",
                    "zhushu": "郑于此收兵自退。陨，于敏切。"
                },
                {
                    "paragraph": "夜，郑伯使祭足劳王，且问左右。",
                    "zhushu": "祭足，即祭仲之字，盖名仲字仲足也。劳王问左右，言郑志在苟免，王讨之非也。劳，力报切。注同。“名仲，字仲足”，一本作“名仲字足”。"
                },
                {
                    "paragraph": "○仍叔之子，弱也。",
                    "zhushu": "仍叔之子来聘，童子将命，无速反之心，久留在鲁，故经书夏聘，传释之于末秋。"
                },
                {
                    "paragraph": "○秋，大雩。书，不时也。",
                    "zhushu": "十一公传唯此年及襄二十六年有两秋。此发雩祭之例，欲显天时以指事，故重言秋，异于凡事。重，直用切。"
                },
                {
                    "paragraph": "凡祀，启蛰而郊，",
                    "zhushu": "言凡祀，通下三句天地宗庙之事也。启蛰，夏正建寅之月，祀天南郊。蛰，直立切。正，音征。"
                },
                {
                    "paragraph": "龙见而雩，",
                    "zhushu": "龙见，建巳之月。苍龙，宿之体，昏见东方，万物始盛，待雨而大，故祭天，远为百谷祈膏雨。见，贤遍切。注同。宿，音秀。为，于伪切。"
                },
                {
                    "paragraph": "始杀而尝，",
                    "zhushu": "建酉之月，阴气始杀，嘉榖始熟，故荐尝于宗庙。"
                },
                {
                    "paragraph": "闭蛰而烝。",
                    "zhushu": "建亥之月，昆虫闭户，万物皆成，可荐者众，故烝𥙊宗庙。释例论之备矣。闭，必计切，又必结切；字林，芳结切。烝，之承切。"
                },
                {
                    "paragraph": "过则书。",
                    "zhushu": "卜日有吉否，过次节则书，以讥慢也。"
                },
                {
                    "paragraph": "○冬，淳于公如曹。度其国危，遂不复。",
                    "zhushu": "淳于，州国所都，城阳淳干县也。国有危难，不能自安，故出朝而遂不还。度，待洛切。复，音服，后不音者皆同。难，乃且切。",
                    "type": 2
                },
                {
                    "paragraph": "经六年，春，正月，寔来。",
                    "zhushu": "寔，实也。不言州公者，承上五年冬经“如曹”，间无异事，省文从可知。寔，时力切。省，所景切。"
                },
                {
                    "paragraph": "○夏，四月，公会纪侯于成。",
                    "zhushu": "成，鲁地，在泰山巨平县东南。"
                },
                {
                    "paragraph": "○秋，八月，壬午，大阅。",
                    "zhushu": "齐为大国，以戎事征诸侯之戍，嘉美郑忽，而忽欲以有功为班，怒而诉齐，鲁人惧之，故以非时简车马。阅，音悦。"
                },
                {
                    "paragraph": "蔡人杀陈佗。",
                    "zhushu": "佗立逾年，不称爵者，篡立，未会诸侯也。传例在庄二十二年。"
                },
                {
                    "paragraph": "○九月，丁卯，子同生。",
                    "zhushu": "指公子庄公也。十二公唯子同是适夫人之长子，备用大子之礼，故史书之于策。不称大子者，书始生也。适，丁历切，传同。长，丁丈切。"
                },
                {
                    "paragraph": "○冬，纪侯来朝。",
                    "zhushu": "",
                    "type": 2
                },
                {
                    "paragraph": "传六年，春，自曹来朝。书曰“寔来”，不复其国也。",
                    "zhushu": "亦承五年冬传“淳于公如曹”也。言奔则来行朝礼，言朝则遂留不去，欲变文言实来。"
                },
                {
                    "paragraph": "○楚武王侵随，",
                    "zhushu": "随国，今义阳随县。"
                },
                {
                    "paragraph": "使䓕章求成焉，",
                    "zhushu": "䓕章，楚大夫。䓕，于委切。"
                },
                {
                    "paragraph": "军于瑕以待之。",
                    "zhushu": "瑕，随地。瑕，下加切。"
                },
                {
                    "paragraph": "随人使少师董成。",
                    "zhushu": "少师，随大夫。董，正也。少，诗照切，注及下同。后倣此。"
                },
                {
                    "paragraph": "𨷵伯比言于楚子曰：“吾不得志于汉东也，我则使然。",
                    "zhushu": "𨷵伯比，楚大夫，令尹子文之父。"
                },
                {
                    "paragraph": "我张吾三军，而被吾甲兵，以武临之，彼则惧而协以谋我，故难间也。汉东之国，随为大。随张，必弃小国。",
                    "zhushu": "张，自侈大也。被，皮寄切，下注被甲同。间，间厕之间。张，猪亮切，注同。一音如字。侈，昌氏切，又式氏切。"
                },
                {
                    "paragraph": "小国离，楚之利也。少师侈，请羸师以张之。”",
                    "zhushu": "羸，弱也。羸，劣追切。注及下同。"
                },
                {
                    "paragraph": "熊率且比曰：“季梁在，何益？”",
                    "zhushu": "熊率且比，楚大夫。季梁，随贤臣。率，音律。且，子余切。"
                },
                {
                    "paragraph": "𨷵伯比曰：“以为后图，少师得其君。”",
                    "zhushu": "言季梁之谏，不过一见从。随侯卒，当以少师为计，故云以为后图。二年，蔡侯、郑伯会于邓，始惧楚。楚子自此遂盛，终于抗衡中国，故传备言其事以终始之。抗，苦浪切。"
                },
                {
                    "paragraph": "王毁军而纳少师。",
                    "zhushu": "从伯比之谋。"
                },
                {
                    "paragraph": "少师归，请追楚师，随侯将许之。",
                    "zhushu": "信楚弱也。"
                },
                {
                    "paragraph": "季梁止之，曰：“天方授楚，楚之羸，其诱我也，君何急焉？臣闻小之能敌大也，小道大淫。所谓道，忠于民而信于神也。上思利民，忠也；祝史正辞，信也。",
                    "zhushu": "正辞，不虚称君美。"
                },
                {
                    "paragraph": "今民馁而君逞欲，",
                    "zhushu": "逞，快也。馁，奴罪切。"
                },
                {
                    "paragraph": "祝史矫举以祭，臣不知其可也。”",
                    "zhushu": "诈称功德，以欺鬼神。矫，居兆切。"
                },
                {
                    "paragraph": "公曰：“吾牲牷肥腯，粢盛丰备，何则不信？”",
                    "zhushu": "牲，牛、羊、豕也。牷，纯色完全也。腯，亦肥也。黍稷曰粢，在器曰盛。牷，音全。腯，徒忽切。"
                },
                {
                    "paragraph": "对曰：“夫民，神之主也，",
                    "zhushu": "言鬼神之情，依民而行。"
                },
                {
                    "paragraph": "是以圣王先成民而后致力于神。故奉牲以告曰，“博硕肥腯”，谓民力之普存也，",
                    "zhushu": "博，广也。硕，大也。"
                },
                {
                    "paragraph": "谓其畜之硕大蕃滋也，谓其不疾瘯蠡也，谓其备腯咸有也。",
                    "zhushu": "虽告神以博硕肥腯，其实皆当兼此四谓。民力适完，则六畜既大而滋也，皮毛无疥癣，兼备而无有所阙。畜，吁又切。下皆同。蕃，音烦。瘯，七木切；本又作“蔟”，同。蠡，力果切。说文作“瘰”，云：瘯瘰，皮肥也。疥，音界。癣，息浅切。说文云：乾疡。"
                },
                {
                    "paragraph": "奉盛以告曰，“洁粢丰盛”，谓其三时不害而民和年丰也。",
                    "zhushu": "三时，春、夏、秋。"
                },
                {
                    "paragraph": "奉酒醴以告曰，“嘉栗旨酒”，",
                    "zhushu": "嘉，善也。栗，谨敬也。"
                },
                {
                    "paragraph": "谓其上下皆有嘉德而无违心也。所谓馨香，无谗慝也。",
                    "zhushu": "馨，香之远闻。慝，他得切。闻，音问，又如字。"
                },
                {
                    "paragraph": "故务其三时，修其五教，",
                    "zhushu": "父义、母慈、兄友、弟恭、子孝。"
                },
                {
                    "paragraph": "亲其九族，以致其禋祀。",
                    "zhushu": "禋，洁敬也。九族，谓外祖父、外祖母、从母子及妻父、妻母、姑之子、姊妹之子、女子之子，并己之同族，皆外亲有服而异族者也。九族，杜择与孔安国、郑玄不同。禋，音因。"
                },
                {
                    "paragraph": "于是乎民和而神降之福，故动则有成。今民各有心，而鬼神乏主，",
                    "zhushu": "民饥馁也。饥，音饥。"
                },
                {
                    "paragraph": "君虽独丰，其何福之有？君姑修政，而亲兄弟之国，庶免于难。”随侯惧而修政，楚不敢伐。○",
                    "zhushu": ""
                },
                {
                    "paragraph": "夏，会于成，纪来咨谋齐难也。",
                    "zhushu": "齐欲灭纪，故来谋之。难，乃且切。下同。"
                },
                {
                    "paragraph": "○北戎伐齐，齐侯使乞师于郑。郑大子忽帅师救齐。六月，大败戎师，获其二帅大良、少良，甲首三百，以献于齐。",
                    "zhushu": "甲首，被甲者首。帅，所类切。少，诗照切。"
                },
                {
                    "paragraph": "于是诸侯之大夫戍齐。齐人馈之饩，",
                    "zhushu": "生曰饩。馈，其媿切。饩，许既切。牲腥曰饩。"
                },
                {
                    "paragraph": "使鲁为其班，后郑。",
                    "zhushu": "班，次也。鲁亲班齐馈，则亦使大夫戍齐矣。经不书，盖史阙文。"
                },
                {
                    "paragraph": "郑忽以其有功也，怒，故有郎之师。",
                    "zhushu": "郎师在十年。"
                },
                {
                    "paragraph": "公之未昏于齐也，齐侯欲以文姜妻郑大子忽，大子忽辞。人问其故，太子曰：“人各有耦，齐大，非吾耦也。诗云：“自求多福。”",
                    "zhushu": "诗大雅文王。言求福由已，非由人也。妻，七计切。下及注同。"
                },
                {
                    "paragraph": "在我而已，大国何为？”君子曰：“善自为谋。”",
                    "zhushu": "言独洁其身，谋不及国。"
                },
                {
                    "paragraph": "及其败戎师也，齐侯又请妻之，",
                    "zhushu": "欲以他女妻之。"
                },
                {
                    "paragraph": "固辞。人问其故，大子曰：“无事于齐，吾犹不敢。今以君命奔齐之急，而受室以归，是以师昏也。民其谓我何？”",
                    "zhushu": "言忽见怪于民。"
                },
                {
                    "paragraph": "遂辞诸郑伯。",
                    "zhushu": "假父之命以为辞。为十一年郑忽出奔卫传。"
                },
                {
                    "paragraph": "○秋，大阅，简车马也。○",
                    "zhushu": ""
                },
                {
                    "paragraph": "九月丁卯，子同生。以大子生之礼举之：接以大牢，",
                    "zhushu": "大牢，牛、羊、豕也。以礼接夫人，重适也。接，如字。郑注礼记作“捷”，读此者亦或捷音。"
                },
                {
                    "paragraph": "卜士负之，士妻食之。",
                    "zhushu": "礼：世子生三日，卜士负之，射人以桑弧蓬矢射四方，卜士之妻为乳母。食，音嗣。弧音胡。蓬，步工切。射，食亦切。"
                },
                {
                    "paragraph": "公与文姜、宗妇命之。",
                    "zhushu": "世子生三月，君夫人沐浴于外寝，立于阼阶，西郷。世妇抱子升自西阶，君命之，乃降。盖同宗之妇。阼，才故切。"
                },
                {
                    "paragraph": "公问名于申繻。对曰：“名有五：有信，有义，有𧰼，有假，有类。",
                    "zhushu": "申繻，鲁大夫。繻音须。"
                },
                {
                    "paragraph": "以名生为信，",
                    "zhushu": "若唐叔虞、鲁公子友。"
                },
                {
                    "paragraph": "以德命为义，",
                    "zhushu": "若文王名昌，武王名发。"
                },
                {
                    "paragraph": "以类命为象，",
                    "zhushu": "若孔子首象尼丘。"
                },
                {
                    "paragraph": "取于物为假，",
                    "zhushu": "若伯鱼生，人有馈之鱼，因名之曰鲤。鲤，音里。"
                },
                {
                    "paragraph": "取于父为类。",
                    "zhushu": "若子同生，有与父同者。"
                },
                {
                    "paragraph": "不以国，",
                    "zhushu": "国君之子不自以本国为名也。"
                },
                {
                    "paragraph": "不以官，不以山川，不以隐疾，",
                    "zhushu": "隐，痛。疾，患。辟不祥也。"
                },
                {
                    "paragraph": "不以畜牲，",
                    "zhushu": "畜牲，六畜。"
                },
                {
                    "paragraph": "不以器币。",
                    "zhushu": "币，玉帛。"
                },
                {
                    "paragraph": "周人以讳事神，名，终将讳之。",
                    "zhushu": "君父之名，固非臣子所斥，然礼既卒哭，以木铎徇曰：“舍故而讳新。”谓舍亲尽之祖而讳新死者，故言“以讳事神，名，终将讳之”。自父至髙祖，皆不敢斥言。释文：“周人以讳事神，名”，众家多以“名”字属下句。铎，待洛切。徇，似俊切，本又作“殉”，同。舍音舍，下同。"
                },
                {
                    "paragraph": "故以国则废名，",
                    "zhushu": "国不可易，故废名。"
                },
                {
                    "paragraph": "以官则废职，以山川则废主，",
                    "zhushu": "改其山川之名。"
                },
                {
                    "paragraph": "以畜牲则废祀，",
                    "zhushu": "名猪则废猪，名羊则废羊，"
                },
                {
                    "paragraph": "以器币则废礼。晋以僖侯废司徒，",
                    "zhushu": "僖侯名司徒，废为中军。"
                },
                {
                    "paragraph": "宋以武功废司空，",
                    "zhushu": "武公名司空，废为司城。"
                },
                {
                    "paragraph": "先君献、武废二山。",
                    "zhushu": "二山，具、敖也。鲁献公名具，武公名敖，更以其郷名山。敖，五羔切。"
                },
                {
                    "paragraph": "是以大物不可以命。”公曰：“是其生也，与吾同物，命之曰同。”",
                    "zhushu": "物，类也，谓同日。"
                },
                {
                    "paragraph": "○冬，纪侯来朝，请王命以求成于齐。公告不能。",
                    "zhushu": "纪微弱，不能自通于天子，欲因公以请王命。公无宠于王，故告不能。",
                    "type": 2
                },
                {
                    "paragraph": "经七年，春，二月，己亥，焚咸丘。",
                    "zhushu": "无传。焚，火田也。咸丘，鲁地，高平巨野县南有咸亭。讥尽物，故书。焚，扶云切。"
                },
                {
                    "paragraph": "○夏，榖伯馁来朝。",
                    "zhushu": "馁，须唯切。"
                },
                {
                    "paragraph": "○邓侯吾离来朝。",
                    "zhushu": "不摠称朝者，名，自行朝礼也。榖国在南郷筑阳县北。筑，音逐。",
                    "type": 2
                },
                {
                    "paragraph": "传七年，春，榖伯、邓侯来朝。名，贱之也。",
                    "zhushu": "辟陋小国，贱之。礼不足，故书名。以春来，夏乃行朝礼，故经书“夏”。辟，匹亦切；本又作“僻”，同。"
                },
                {
                    "paragraph": "○夏，盟、向求成于郑，既而背之。",
                    "zhushu": "盟、向，二邑名。隐十一年，王以与郑，故求与郑成。盟，音孟。向，伤亮切。背，音佩。"
                },
                {
                    "paragraph": "秋，郑人、齐人、卫人伐盟、向。王迁盟、向之民于郏。",
                    "zhushu": "郏，王城。郏，古洽切。"
                },
                {
                    "paragraph": "○冬，曲沃伯诱晋小子侯杀之。",
                    "zhushu": "曲沃伯，武公也。小子侯，哀侯子。",
                    "type": 2
                },
                {
                    "paragraph": "经八年，春，正月，己卯，烝。",
                    "zhushu": "无传。此夏之仲月，非为过而书者，为下五月复烝见渎也。例在五年。烝，之承切。夏，户雅切。为，于伪切。复，扶又切。见，贤遍切。"
                },
                {
                    "paragraph": "○天王使家父来聘。",
                    "zhushu": "无传。家父，天子大夫。家，氏；父，字。"
                },
                {
                    "paragraph": "○夏，五月，丁丑，烝。",
                    "zhushu": "无传。"
                },
                {
                    "paragraph": "○秋，伐邾。",
                    "zhushu": "无传。"
                },
                {
                    "paragraph": "○冬，十月，雨雪。",
                    "zhushu": "无传。今八月也，书时失。雨，于付切。"
                },
                {
                    "paragraph": "○祭公来，遂逆王后于纪。",
                    "zhushu": "祭公，诸侯为天子三公者。王使鲁主昏，故祭公来受命而迎也。天子无外，故因称王后。卿不书，誉重略轻。祭，侧界切。",
                    "type": 2
                },
                {
                    "paragraph": "传八年，春，灭翼。",
                    "zhushu": "曲沃灭之。"
                },
                {
                    "paragraph": "○随少师有宠，楚𨷵伯比曰：“可矣。雠有衅，不可失也。”",
                    "zhushu": "衅，瑕隙也。无徳者宠，国之衅也。衅，许觐切。注同。"
                },
                {
                    "paragraph": "夏，楚子合诸侯于沈鹿。",
                    "zhushu": "沈鹿，楚地。"
                },
                {
                    "paragraph": "黄、随不会。",
                    "zhushu": "黄国，今弋阳县。弋，余职切。"
                },
                {
                    "paragraph": "使䓕章让黄。",
                    "zhushu": "责其不会。"
                },
                {
                    "paragraph": "楚子伐随，军于汉、淮之间。",
                    "zhushu": ""
                },
                {
                    "paragraph": "季梁请下之：“弗许而后战，",
                    "zhushu": "下之，请服也。下，遐嫁切。注同。"
                },
                {
                    "paragraph": "所以怒我而怠寇也。”少师谓随侯曰：“必速战。不然，将失楚师。”随侯御之，望楚师。",
                    "zhushu": "遥见楚师，将失楚师。一本无“师”字。"
                },
                {
                    "paragraph": "季梁曰：“楚人上左，君必左，",
                    "zhushu": "君，楚君也。"
                },
                {
                    "paragraph": "无与王遇。且攻其右，右无良焉，必败。偏败，众乃携矣。”少师曰：“不当王，非敌也。”弗从。",
                    "zhushu": "不从季梁谋。"
                },
                {
                    "paragraph": "战于速杞，随师败绩。随侯逸，",
                    "zhushu": "速杞，随地。逸，逃也。"
                },
                {
                    "paragraph": "𨷵丹获其戎车与其戎右少师。",
                    "zhushu": "𨷵丹，楚大夫。戎车，君所乘兵车也。戎右，车右也。宠之，故以为右。"
                },
                {
                    "paragraph": "秋，随及楚平。楚子将不许。𨷵伯比曰：“天去其疾矣，",
                    "zhushu": "去疾，谓少师见获而死。去，起吕切，注同。"
                },
                {
                    "paragraph": "随未可克也。”乃盟而还。○",
                    "zhushu": ""
                },
                {
                    "paragraph": "冬，王命虢仲立晋哀侯之弟緍于晋。",
                    "zhushu": "虢仲，王卿士虢公林父。緍，亡巾切。"
                },
                {
                    "paragraph": "○祭公来，遂逆王后于纪，礼也。",
                    "zhushu": "夫子娶于诸侯，使同姓诸侯为之主。祭公来，受命于鲁，故曰“礼”。",
                    "type": 2
                },
                {
                    "paragraph": "经九年，春，纪季姜归于京师。",
                    "zhushu": "季姜，桓王后也。季，字。姜，纪姓也。书字者，伸父母之尊。伸，音申。"
                },
                {
                    "paragraph": "○夏，四月。○秋，七月。○",
                    "zhushu": ""
                },
                {
                    "paragraph": "冬，曹伯使其世子射姑来朝。",
                    "zhushu": "曹伯有疾，故使其子来朝。射，音亦，又音夜。",
                    "type": 2
                },
                {
                    "paragraph": "传九年，春，纪季姜归于京师。凡诸侯之女行，唯王后书。",
                    "zhushu": "为书妇人行例也。适诸侯，虽告鲁，犹不书。为，于伪切。"
                },
                {
                    "paragraph": "○巴子使韩服告于楚，请与邓为好。",
                    "zhushu": "韩服，巴行人。巴国在巴郡江州县。好，呼报切。"
                },
                {
                    "paragraph": "楚子使道朔将巴客以聘于邓。",
                    "zhushu": "道朔，楚大夫。巴客，韩服。"
                },
                {
                    "paragraph": "邓南鄙鄾人攻而夺之币，",
                    "zhushu": "鄾，在今邓县南，沔水之北。鄾，音忧。沔，面善切。"
                },
                {
                    "paragraph": "杀道朔及巴行人。楚子使䓕章让于邓，邓人弗受。",
                    "zhushu": "言非鄾人所攻。"
                },
                {
                    "paragraph": "夏，楚使𨷵廉帅师及巴师围鄾。",
                    "zhushu": "𨷵廉，楚大夫。"
                },
                {
                    "paragraph": "邓养甥、聃甥帅师救鄾。三逐巴师，不克。",
                    "zhushu": "二甥，皆邓大夫。聃，乃世切。"
                },
                {
                    "paragraph": "𨷵廉衡陈其师于巴师之中，以战，而北。",
                    "zhushu": "衡，横也。分巴师为二部，𨷵廉横陈于其间，以与邓师战而伪北。北，走也。衡，如字，一音横。陈，直觐切，注同，又如字。北，如字，一音佩，嵇康音胸背。"
                },
                {
                    "paragraph": "邓人逐之，背巴师而夹攻之。",
                    "zhushu": "楚师伪走，邓师逐之，背巴师。巴师攻之，楚师自前还与战，背，音佩，注同。夹，古洽切，又古协切。"
                },
                {
                    "paragraph": "邓师大败，鄾人宵溃。",
                    "zhushu": "宵，夜也。溃，户对切。"
                },
                {
                    "paragraph": "○秋，虢仲、芮伯、梁伯、荀侯、贾伯伐曲沃。",
                    "zhushu": "梁国在冯翊夏阳县。荀、贾，皆国名。夏，户雅切。"
                },
                {
                    "paragraph": "○冬，曹大子来朝，宾之以上𨜮，礼也。",
                    "zhushu": "诸侯之适子，未誓于天子而摄其君，则以皮帛继子、男，故宾之以上卿，各当其国之上卿。适，丁历切。"
                },
                {
                    "paragraph": "享曹大子。初献，乐奏而叹。",
                    "zhushu": "酒始献。享，许两切。"
                },
                {
                    "paragraph": "施父曰：“曹大子其有忧乎，非叹所也。”",
                    "zhushu": "施父，鲁大夫。施，色豉切，人名字。父，音甫。",
                    "type": 2
                },
                {
                    "paragraph": "经十年，春，王正月，庚申，曹伯终生卒。",
                    "zhushu": "未同盟而赴以名。"
                },
                {
                    "paragraph": "○夏，五月，葬曹桓公。",
                    "zhushu": "无传。"
                },
                {
                    "paragraph": "○秋，公会卫侯于桃丘，弗遇。",
                    "zhushu": "无传。卫侯与公为会期，中背公，更与齐、郑，故云独往而不相遇也。桃丘，卫地，济北东阿县东南有桃城。中，如字，一音丁仲切。背，音佩。"
                },
                {
                    "paragraph": "○冬，十有二月，丙午，齐侯、卫侯、郑伯来战于郎。",
                    "zhushu": "改侵伐而书来战，善鲁之用周班，恶三国讨有辞。恶，乌洛切，又乌路切。",
                    "type": 2
                },
                {
                    "paragraph": "传十年，春，曹桓公卒。",
                    "zhushu": "终施父之言。"
                },
                {
                    "paragraph": "○虢仲𧮂其大夫詹父于王。",
                    "zhushu": "虢仲，王𨜮士。詹父，属大夫。谮，侧鸩切。詹，章廉切。"
                },
                {
                    "paragraph": "詹父有辞，以王师伐虢。夏，虢公出奔虞。",
                    "zhushu": "虞国在河东大阳县。"
                },
                {
                    "paragraph": "○秋，秦人纳芮伯万于芮。",
                    "zhushu": "四年围魏所执者。"
                },
                {
                    "paragraph": "○初，虞叔有玉，",
                    "zhushu": "虞叔，虞公之弟。"
                },
                {
                    "paragraph": "虞公求旃，",
                    "zhushu": "旃，之也。旃，之然切。"
                },
                {
                    "paragraph": "弗献。既而悔之，曰：“周谚有之：“匹夫无罪，怀璧其罪。”",
                    "zhushu": "人利其璧，以璧为罪。谚，音彦。"
                },
                {
                    "paragraph": "吾焉用此，其以贾害也。”",
                    "zhushu": "贾，买也。焉，于虔切。贾，音古。注同。"
                },
                {
                    "paragraph": "乃献之。又求其寳剑，叔曰：“是无厌也。无厌，将及我。”",
                    "zhushu": "将杀我。厌，于盐切。下同。"
                },
                {
                    "paragraph": "遂伐虞公，故虞公出奔共池。",
                    "zhushu": "共池，地名，阙。共，音洪，又音恭。"
                },
                {
                    "paragraph": "○冬，齐、卫、郑来战于郎，我有辞也。",
                    "zhushu": ""
                },
                {
                    "paragraph": "初，北戎病齐，",
                    "zhushu": "在六年。"
                },
                {
                    "paragraph": "诸侯救之，郑公子忽有功焉。齐人饩诸侯，使鲁次之。鲁以周班后郑。郑人怒，请师于齐。齐人以卫师助之，故不称侵伐。",
                    "zhushu": "不称侵伐而以战为文，明鲁直，诸侯曲，故言“我有辞”，以礼自释。交绥而退，无败绩。"
                },
                {
                    "paragraph": "先书齐、卫，王爵也。",
                    "zhushu": "郑主兵而序齐、卫下者，以王爵次之也。春秋所以疑鲁犹秉周礼。见，贤遍切。",
                    "type": 2
                },
                {
                    "paragraph": "经十有一年，春，正月，齐人、卫人、郑人盟于恶曹。",
                    "zhushu": "恶曹，地阙。"
                },
                {
                    "paragraph": "○夏，五月，癸未，郑伯寤生卒。",
                    "zhushu": "同盟于元年，赴以名。"
                },
                {
                    "paragraph": "○秋，七月，葬郑庄公。",
                    "zhushu": "无传。三月而葬，速。"
                },
                {
                    "paragraph": "○九月，宋人执郑祭仲。",
                    "zhushu": "𥙊，氏；仲，名。不称行人，听迫胁以逐君，罪之也。行人例在襄十一年，释例详之。听，吐定切。"
                },
                {
                    "paragraph": "突归于郑。",
                    "zhushu": "突，厉公也。为宋所纳，故曰“归”。例在成十八年。不称公子，从告也。文连祭仲，故不言郑。"
                },
                {
                    "paragraph": "○郑忽出奔卫。",
                    "zhushu": "忽，昭公也。庄公既葬，不称爵者，郑人贱之，以名赴。"
                },
                {
                    "paragraph": "○柔会宋公、陈侯、蔡叔盟于折。",
                    "zhushu": "无传。柔，鲁大夫未赐族者。蔡叔，蔡大夫。叔，名也。折，地阙。折，之设切，又市列切。"
                },
                {
                    "paragraph": "○公会宋公于夫钟。",
                    "zhushu": "无传。夫钟，郕地。夫，音扶。"
                },
                {
                    "paragraph": "○冬，十有二月，公会宋公于阚。",
                    "zhushu": "无传。阚，鲁地，在东平须昌县东南。阚，口暂切。须，宣逾切。",
                    "type": 2
                },
                {
                    "paragraph": "传十一年，春，齐、卫、郑、宋盟于恶曹。",
                    "zhushu": "宋不书，经阙。"
                },
                {
                    "paragraph": "○楚屈瑕将盟贰、轸。",
                    "zhushu": "贰、轸，二国名。屈，居勿切，楚大夫氏。贰，音二。轸，之忍切。"
                },
                {
                    "paragraph": "郧人军于蒲骚，将与随、绞、州、蓼伐楚师。",
                    "zhushu": "郧国，在江夏，云杜县东南，有郧城。蒲骚，郧邑。绞，国名。州国，在南郡华容县东南。蓼国，今义阳棘阳县东南湖阳城。郧，音云。骚，音萧，又音縿。绞，古卯切。蓼，音了，本或作鄝，同。夏，户雅切。棘，纪力切。湖，音胡。"
                },
                {
                    "paragraph": "莫敖患之。",
                    "zhushu": "莫敖，楚官名，即屈瑕。敖，五刀切。"
                },
                {
                    "paragraph": "𨷵廉曰：“郧人军其郊，必不诫，且日虞四邑之至也。",
                    "zhushu": "虞，度也。四邑，随、绞、州、蓼也。邑，亦国也。日，人逸切。度，待洛切。"
                },
                {
                    "paragraph": "君次于郊郢以御四邑，",
                    "zhushu": "君，谓屈瑕也。郊郢，楚地。郢，以井切，又以政切。"
                },
                {
                    "paragraph": "我以锐师宵加于郧。郧有虞心而恃其城，",
                    "zhushu": "恃近其城。近，附近之近。"
                },
                {
                    "paragraph": "莫有𨷵志。若败郧师，四邑必离。”莫敖曰：“盍请济师于王？”",
                    "zhushu": "盍，何不也。济，益也。盍，户腊切。济，笺计切。"
                },
                {
                    "paragraph": "对曰：“师克在和，不在众。商、周之不敌，君之所闻也。",
                    "zhushu": "商，纣也。周，武王也。传曰：武王有乱臣十人，纣有亿兆夷人。亿，于力切。"
                },
                {
                    "paragraph": "成军以出，又何济焉？”莫敖曰：“卜之。”对曰：“卜以决疑，不疑何卜？”遂败郧师于蒲骚，卒盟而还。",
                    "zhushu": "卒盟贰、轸。"
                },
                {
                    "paragraph": "○郑昭公之败北戎也，",
                    "zhushu": "在六年。"
                },
                {
                    "paragraph": "齐人将妻之，昭公辞。祭仲曰：“必取之。君多内宠，子无大援，将不立。三公子皆君也。”",
                    "zhushu": "子突、子亹、子仪之母皆有宠。妻，七计切。下注同。援，于眷切。亹，亡匪切；本或作斖。"
                },
                {
                    "paragraph": "弗从。夏，郑庄公卒。",
                    "zhushu": ""
                },
                {
                    "paragraph": "初，祭封人仲足有宠于庄公，",
                    "zhushu": "祭，郑地，陈留长垣县东北有祭城。封人，守封疆者，因以所守为氏。疆，居良切。"
                },
                {
                    "paragraph": "庄公使为𨜮。为公娶邓曼，生昭公，故祭仲立之。",
                    "zhushu": "曼，邓姓。为，于伪切。曼，音万。"
                },
                {
                    "paragraph": "宋雍氏女于郑庄公，曰雍姞，生厉公。",
                    "zhushu": "雍氏，姞姓，宋大夫也。以女妻人曰女。雍，于恭切。女，尼据切。注“曰女”同。姞，其吉切，又其秩切。"
                },
                {
                    "paragraph": "雍氏宗有宠于宋庄公，故诱祭仲而执之，",
                    "zhushu": "祭仲之如宋，非会非聘，见诱而以行人应命，应，应对之应。"
                },
                {
                    "paragraph": "曰：“不立突，将死。”亦执厉公而求赂焉。祭仲与宋人盟，以厉公归而立之。",
                    "zhushu": ""
                },
                {
                    "paragraph": "秋，九月，丁亥，昭公奔卫。己亥，厉公立。",
                    "zhushu": "",
                    "type": 2
                },
                {
                    "paragraph": "经十有二年，春，正月。○夏，六月，壬寅，公会𣏌侯、莒子，盟于曲池。",
                    "zhushu": "曲池，鲁地。鲁国汶阳县北有曲水亭。汶，音问。"
                },
                {
                    "paragraph": "○秋，七月，丁亥，公会宋公、燕人，盟于榖丘。",
                    "zhushu": "榖丘，宋地。燕人，南燕大夫。"
                },
                {
                    "paragraph": "○八月，壬辰，陈侯跃卒。",
                    "zhushu": "无传。厉公也。十一年与鲁大夫盟于折。不书葬，鲁不会也。壬，长七月二十三日，书于八月，从赴。跃，羊略切。"
                },
                {
                    "paragraph": "○公会宋公于虚。",
                    "zhushu": "虚，宋地。虚，去鱼切。"
                },
                {
                    "paragraph": "○冬，十有一月，公会宋公于龟。",
                    "zhushu": "龟，宋地。"
                },
                {
                    "paragraph": "○丙戌，公会郑伯，盟于武父。",
                    "zhushu": "武父，郑地。陈留济阳县东北有武父城。父，音甫。有父字者，皆同音甫。"
                },
                {
                    "paragraph": "○丙戌，卫侯晋卒。",
                    "zhushu": "无传。重书丙戌，非义例，因史成文也。未同盟而赴以名。重，直用切，下同。"
                },
                {
                    "paragraph": "○十有二月，及郑师伐宋。丁未，战于宋。",
                    "zhushu": "既书伐宋，又重书战者，以见宋之无信也。庄十一年传例曰：皆陈曰战。尤其无信，故以独战为文。见，贤遍切。陈，直觐切。",
                    "type": 2
                },
                {
                    "paragraph": "传十二年，夏，盟于曲池，平𣏌、莒也。",
                    "zhushu": "隐四年，莒人伐𣏌。自是遂不平。"
                },
                {
                    "paragraph": "○公欲平宋、郑。秋，公及宋公盟于句渎之丘。",
                    "zhushu": "句渎之丘，即榖丘也。宋以立厉公故，多责赂于郑。郑人不堪，故不平。句，古侯切。渎，音豆。"
                },
                {
                    "paragraph": "宋成未可知也，故又会于虚。冬，又会于龟。宋公辞平，故与郑伯盟于武父。",
                    "zhushu": "宋公贪郑赂，故与公三会，而卒辞不与郑平。"
                },
                {
                    "paragraph": "遂帅师而伐宋，战焉，宋无信也。",
                    "zhushu": ""
                },
                {
                    "paragraph": "君子曰：“苟信不继，盟无益也。诗云：“君子屡盟，乱是用长。”无信也。”",
                    "zhushu": "诗小雅。言无信故数盟，数盟则情疏，情疏而憾结，故云长乱。屡，力具切；本又作娄，音同。长，丁丈切。数，音朔，下同。憾，户暗切。"
                },
                {
                    "paragraph": "○楚伐绞，军其南门。莫敖屈瑕曰：“绞小而轻，轻则寡谋。请无扞采樵者以诱之。”",
                    "zhushu": "扞，卫也。樵，薪也。轻，遣政切。扞，户且切。樵，在遥切。"
                },
                {
                    "paragraph": "从之。绞人获三十人。",
                    "zhushu": "获楚人也。"
                },
                {
                    "paragraph": "明日，绞人争出，驱楚役徒于山中。楚人坐其北门，而覆诸山下，",
                    "zhushu": "坐，犹守也。覆，设伏兵而待之。覆，扶又切，注同。"
                },
                {
                    "paragraph": "大败之，为城下之盟而还。",
                    "zhushu": "城下盟，诸侯所深耻。"
                },
                {
                    "paragraph": "伐绞之役，楚师分涉于彭。",
                    "zhushu": "彭水，在新城昌魏县。"
                },
                {
                    "paragraph": "罗人欲伐之，使伯嘉谍之，三巡数之。",
                    "zhushu": "罗，熊姓国，在宜城县西山中，后徙南郡枝江县。伯嘉，罗大夫。谍，伺也。巡，徧也。谍，徒恊切。数，色主切。枝，质而切。伺，音笥。徧，音遍。",
                    "type": 2
                },
                {
                    "paragraph": "经十有三年，春，二月，公会纪侯、郑伯。己巳，及齐侯、宋公、卫侯、燕人战。齐师、宋师、卫师、燕师败绩。",
                    "zhushu": "大崩曰败绩，例在荘十一年。或称人，或称师，史异辞也。卫宣公未葬，惠公称侯以接邻国，非礼也。"
                },
                {
                    "paragraph": "○三月，葬卫宣公。",
                    "zhushu": "无传。"
                },
                {
                    "paragraph": "○夏，大水。",
                    "zhushu": "无传。"
                },
                {
                    "paragraph": "○秋，七月。○冬，十月。",
                    "zhushu": "",
                    "type": 2
                },
                {
                    "paragraph": "传十三年，春，楚屈瑕伐罗，鬭伯比送之。还，谓其御曰：“莫敖必败。举趾髙，心不固矣。”",
                    "zhushu": "趾，足也。"
                },
                {
                    "paragraph": "遂见楚子曰：“必济师。”",
                    "zhushu": "难。言屈瑕将败，故以益师讽谏。见，贤遍切。济，笺诣切。难，乃旦切。讽，本亦作风，方凤切。"
                },
                {
                    "paragraph": "楚子辞焉。",
                    "zhushu": "不解其旨，故拒之。解，户买切。"
                },
                {
                    "paragraph": "入告夫人邓曼。邓曼曰：“大夫其非众之谓，",
                    "zhushu": "邓曼，楚武王夫人。言伯比意不在于益众。"
                },
                {
                    "paragraph": "其谓君抚小民以信，训诸司以德，而威莫敖以刑也。莫敖狃于蒲骚之役，将自用也，",
                    "zhushu": "狃，𢗗也。蒲骚役在十一年。狃，女久切。𢗗，时世切，又时设切。"
                },
                {
                    "paragraph": "必小罗。君若不镇抚，其不设备乎？夫固谓君训众而好镇抚之，",
                    "zhushu": "抚小民以信也。好，呼报切，又如字。"
                },
                {
                    "paragraph": "召诸司而劝之以令德，",
                    "zhushu": "训诸司以德也。"
                },
                {
                    "paragraph": "见莫敖而告诸天之不假易也。",
                    "zhushu": "诸，之也。言天不借贷慢易之人，威莫敖以别也。易，以豉切。注同。借，子夜切。贷，他代切。慢，武谏切。"
                },
                {
                    "paragraph": "不然，夫岂不知楚师之尽行也？”楚子使赖人追之，不及。",
                    "zhushu": "赖国，在义阳随县。赖人，仕于楚者。尽，津忍切。此类可以意求。"
                },
                {
                    "paragraph": "莫敖使徇于师曰：“谏者有刑！”",
                    "zhushu": "徇，宣令也。徇，似俊切。"
                },
                {
                    "paragraph": "及鄢，乱次以济，",
                    "zhushu": "鄢水，在襄阳宜城县，入汉。鄢，于晚切，又于万切。乱次以济，本或作乱次以济其水。"
                },
                {
                    "paragraph": "遂无次，且不设备。及罗，罗与卢戎两军之，",
                    "zhushu": "卢戎，南蛮。卢，如字，本或作“庐”，音同。"
                },
                {
                    "paragraph": "大败之。莫敖缢于荒谷。群帅囚于冶父",
                    "zhushu": "缢，自经也。荒谷、冶父，皆楚地。缢，一豉切。荒，如字，本或作“㐬”，音同。冶，音也。"
                },
                {
                    "paragraph": "以听刑。楚子曰：“孤之罪也。”皆免之。○",
                    "zhushu": ""
                },
                {
                    "paragraph": "宋多责赂于郑，",
                    "zhushu": "立突赂"
                },
                {
                    "paragraph": "郑不堪命，故以纪、鲁及齐与宋、卫、燕战。不书所战，后也。",
                    "zhushu": "公后地期而及其战，故不书所战之地。"
                },
                {
                    "paragraph": "○郑人来请修好。",
                    "zhushu": "好，呼报切。",
                    "type": 2
                },
                {
                    "paragraph": "经十有四年，春，正月，公会郑伯于曹。",
                    "zhushu": "修十二年武父之好，以曹地，曹与会。好，呼报切。与，音"
                },
                {
                    "paragraph": "预○无冰。",
                    "zhushu": "无传，书时失。"
                },
                {
                    "paragraph": "○夏五。",
                    "zhushu": "不书月，阙文。"
                },
                {
                    "paragraph": "○郑伯使其弟语来盟。○",
                    "zhushu": ""
                },
                {
                    "paragraph": "秋，八月，壬申，御廪灾。",
                    "zhushu": "御廪，公所亲耕以奉粢盛之仓也。天火曰灾。例在宣十六年。廪，力锦切。"
                },
                {
                    "paragraph": "乙亥，尝。",
                    "zhushu": "先其时，亦过也。既戒曰致齐御廪，虽灾，苟不害嘉榖，则祭不应废，故书以示法。先，悉荐切，又如字。齐，侧皆切。"
                },
                {
                    "paragraph": "○冬，十有二月，丁巳，齐侯禄父卒。",
                    "zhushu": "无传。隐六年盟于艾。"
                },
                {
                    "paragraph": "宋人以齐人、蔡人、卫人、陈人伐郑。",
                    "zhushu": "凡师能左右之曰“以”。例在僖二十六年。",
                    "type": 2
                },
                {
                    "paragraph": "传十四年，春，会于曹。曹人致饩，礼也。",
                    "zhushu": "熟曰饔，生曰饩。"
                },
                {
                    "paragraph": "夏，郑子人来寻盟，且修曹之会。",
                    "zhushu": "子人，即弟语也，其后为子人氏。"
                },
                {
                    "paragraph": "○秋，八月，壬申，御廪灾。乙亥，尝。书，不害也。",
                    "zhushu": "灾其屋，救之则息，不及榖，故曰书不害。"
                },
                {
                    "paragraph": "○冬，宋人以诸侯伐郑，报宋之战也。",
                    "zhushu": "在十二年。"
                },
                {
                    "paragraph": "焚渠门，入，及大逵。",
                    "zhushu": "渠门，郑城门。逵，道方九轨。逵，求龟切。"
                },
                {
                    "paragraph": "伐东郊，取牛首。",
                    "zhushu": "东郊，郑郊。牛首，郑邑。"
                },
                {
                    "paragraph": "以大宫之椽归，为卢门之椽。",
                    "zhushu": "大宫，郑祖庙。卢门，宋城门。告伐而不告入取，故不书。大，音泰。椽，直专切，榱也。圆曰椽，方曰桶。说文云：周谓之椽，齐、鲁谓之桷。",
                    "type": 2
                },
                {
                    "paragraph": "经十有五年，春，二月，天王使家父来求车。○三月乙未，天王崩。",
                    "zhushu": "无传。桓王也。"
                },
                {
                    "paragraph": "○夏四月己巳，葬齐僖公。",
                    "zhushu": "无传。"
                },
                {
                    "paragraph": "○五月，郑伯突出奔蔡。",
                    "zhushu": "突既篡立，权不足以自固，又不能倚任蔡仲，反与小臣造贼盗之计，故以自奔为文，罪之也。例在昭三年。倚，于绮切。"
                },
                {
                    "paragraph": "○郑世子忽复归于郑。",
                    "zhushu": "忽实居君位，故今还以复其位之例为文也。称世子者，忽为大子，有母氏之宠，宗卿之援，有功于诸侯，此大子之盛者也。而守介节以失大国之助，知三公子之强，不从祭仲之言，修小善，洁小行，从匹夫之仁，忘社稷之大计，故君子谓之善自为谋，言不能谋国也。父卒而不能自君，郑人亦不君之。出则降名以赴，入则逆以大子之礼，始于见逐，终于见杀。三公子更立，乱郑国者，实忽之由。复归例在成十八年。介，音界。行，下孟切。更，音庚。"
                },
                {
                    "paragraph": "○许叔入于许。",
                    "zhushu": "许叔，庄公弟也。隐十一年，郑使许大夫奉许叔居许东偏。郑荘公既卒，刁入居位，许人嘉之，以字告也。叔本不去国，虽称入，非国逆例。"
                },
                {
                    "paragraph": "○公会齐侯于艾。○",
                    "zhushu": ""
                },
                {
                    "paragraph": "邾人、牟人、葛人来朝。",
                    "zhushu": "无传。三人皆附庸之世子也。其君应称名，故其子降称人。牟国，今泰山牟县。葛国，在梁国宁陵县东北。牟，亡侯切。"
                },
                {
                    "paragraph": "○秋，九月，郑伯突入于栎。",
                    "zhushu": "栎，郑别都也，今河南阳翟县。未得国，直书“入”，无义例也。栎，音历。翟，徒历切。"
                },
                {
                    "paragraph": "○冬，十有一月，公会宋公、卫侯、陈侯于袲，伐郑。",
                    "zhushu": "袲，宋地，在沛国相县西南。先行会礼而后伐也。袲，昌氏切。相，息亮切。",
                    "type": 2
                },
                {
                    "paragraph": "传十五年，春，天王使家父来求车，非礼也。诸侯不贡车服，",
                    "zhushu": "车服，上之所以赐下。"
                },
                {
                    "paragraph": "天子不私求财。",
                    "zhushu": "诸侯有常职贡。"
                },
                {
                    "paragraph": "○祭仲专，郑伯患之，使其壻雍纠杀之。将享诸郊，雍姫知之，谓其母曰：“父与夫孰亲？”其母曰：“人尽夫也，父一而已，胡可比也？”",
                    "zhushu": "妇人在室则天父，出则天夫。女以为疑，故母以所生为本解之。"
                },
                {
                    "paragraph": "遂告祭仲曰：“雍氏舍其室，而将享子于郊，吾惑之，以告。”祭仲杀雍纠，尸诸周氏之汪。",
                    "zhushu": "汪，池也。周氏，郑大夫。杀而暴其尸以示戮也。舍，音舍。汪，乌黄切。暴，步卜切。"
                },
                {
                    "paragraph": "公载以出，",
                    "zhushu": "愍其见杀，故载其尸共出国。"
                },
                {
                    "paragraph": "曰：“谋及妇人，宜其死也。”○夏，厉公出奔蔡。○六月乙亥，昭公入。○许叔入于许。○",
                    "zhushu": ""
                },
                {
                    "paragraph": "公会齐侯于艾，谋定许也。○",
                    "zhushu": ""
                },
                {
                    "paragraph": "秋，郑伯因栎人杀檀伯，而遂居栎。",
                    "zhushu": "檀伯，郑守栎大夫。檀，徒干切。"
                },
                {
                    "paragraph": "○冬，会于袲，谋伐郑，将纳厉公也。弗克而还。",
                    "zhushu": "",
                    "type": 2
                },
                {
                    "paragraph": "经十有六年，春，正月，公会宋公、蔡侯、卫侯于曹。○",
                    "zhushu": ""
                },
                {
                    "paragraph": "夏，四月，公会宋公、卫侯、陈侯、蔡侯伐郑。",
                    "zhushu": "春既谋之，今书会者，鲁讳议纳不正。蔡常在卫上，今序陈下，盖后至。"
                },
                {
                    "paragraph": "○秋，七月，公至自伐郑。",
                    "zhushu": "用饮至之礼，故书。"
                },
                {
                    "paragraph": "○冬，城向。",
                    "zhushu": "传曰：“书，时也。”而下有十一月，旧说因谓传误。此城向亦俱是十一月，伹本事异，各随本而书之耳。经书“夏，叔弓如滕”，“五月，葬滕成公”。传云：“五月，叔弓如滕。”即知但称时者，未必与下月异也。又推校此年，闰在六月，则月却而节前，水星可在十一月而正也。诗云：“定之方中，作于楚宫。”此未正中也。功役之事，皆摠指天象，不与言历数同也。故传之释经，皆通言一时，不月别。向，失亮切。定，丁佞切。"
                },
                {
                    "paragraph": "○十有一月，卫侯朔出奔齐。",
                    "zhushu": "惠公也。朔谗𡚻取国，故不言二公子逐，罪之也。",
                    "type": 2
                },
                {
                    "paragraph": "传十六年，春正月，会于曹，谋伐郑也。",
                    "zhushu": "前年冬，谋纳厉公不克，故复更谋。复，扶又切。"
                },
                {
                    "paragraph": "○夏，伐郑。○",
                    "zhushu": ""
                },
                {
                    "paragraph": "秋，七月，公至自伐郑，以饮至之礼也。冬，城向。书，时也。○",
                    "zhushu": ""
                },
                {
                    "paragraph": "初，卫宣公烝于夷姜，生急子，",
                    "zhushu": "夷姜，宜公之庶母也。上淫曰烝。烝，之承切。急，如字，诗作伋。上，时掌切，一音如字。"
                },
                {
                    "paragraph": "属诸右公子。为之娶于齐，而美，公取之。生寿及朔，属寿于左公子。",
                    "zhushu": "左右媵之子，因以为号。属，音烛，下同。为，于伪切。"
                },
                {
                    "paragraph": "夷姜缢，",
                    "zhushu": "失宠而自经死。"
                },
                {
                    "paragraph": "宣姜与公子朔𡚻急子。",
                    "zhushu": "宣姜，宣公所取急子之妻。𡚻，会其过恶。构，古豆切。会，古外切。"
                },
                {
                    "paragraph": "公使诸齐，使盗待诸华，将杀之。",
                    "zhushu": "莘。卫地，阳平县西北有莘亭。使，所吏切。莘，所巾切。"
                },
                {
                    "paragraph": "寿子告之，使行。",
                    "zhushu": "行，去也。"
                },
                {
                    "paragraph": "不可，曰：“弃父之命，恶用子矣？",
                    "zhushu": "恶，安也。恶，音乌，注同。"
                },
                {
                    "paragraph": "有无父之国则可也。”及行，饮以酒。寿子载其旌以先，盗杀之。急子至，曰：“我求之也，此何罪？请杀我乎！”又杀之。二公子故怨惠公。",
                    "zhushu": ""
                },
                {
                    "paragraph": "十一月，左公子泄、右公子职立公子黔牟。",
                    "zhushu": "黔牟，群公子。饮以酒，于鸩切。一本“以”作“之”。泄，息列切。黔，其廉切，又音琴。"
                },
                {
                    "paragraph": "惠公奔齐。",
                    "zhushu": "",
                    "type": 2
                },
                {
                    "paragraph": "经十有七年，春，正月，丙辰，公会齐侯、纪侯，盟于黄。",
                    "zhushu": "黄，齐地。"
                },
                {
                    "paragraph": "○二月丙午，公会邾仪人，盟于趡。",
                    "zhushu": "趡，鲁地。称字，义与蔑盟同。二月无丙午，丙午，三月四日也。日月必有误。趡，翠轨切。"
                },
                {
                    "paragraph": "○夏，五月，丙午，及齐师战于奚。",
                    "zhushu": "奚，鲁地。皆陈曰战。陈，直觐切。"
                },
                {
                    "paragraph": "○六月，丁丑，蔡侯封人卒。",
                    "zhushu": "十一年，大夫盟于折。"
                },
                {
                    "paragraph": "○秋，八月，蔡季自陈归于蔡。",
                    "zhushu": "李，蔡侯弟也。言归，为陈所纳。"
                },
                {
                    "paragraph": "○癸巳，葬蔡桓侯。",
                    "zhushu": "无传。称侯，盖谬误。三月而葬，速。"
                },
                {
                    "paragraph": "○及宋人、卫人伐邾。○冬，十月，朔，日有食之。",
                    "zhushu": "甲乙者，历之纪也。晦朔者，日月之存会也。日食不可以不存晦朔，晦朔须甲乙而可推，故日食必以书朔日为例。",
                    "type": 2
                },
                {
                    "paragraph": "传十七年，春，盟于黄，平齐、纪，且谋卫故也。",
                    "zhushu": "齐欲灭纪，卫逐其君。"
                },
                {
                    "paragraph": "○及邾仪父盟于趡，寻灭之盟也。",
                    "zhushu": "蔑盟在隐元年。"
                },
                {
                    "paragraph": "○夏，及齐师战于奚，疆事也。",
                    "zhushu": "争疆界也。疆，居良切，注及下皆同。"
                },
                {
                    "paragraph": "于是齐人侵鲁疆，疆吏来告。公曰：“疆埸之事，慎守其一，而备其不虞。",
                    "zhushu": "虞，度也。不度，犹不意也。埸，音亦。度，待洛切，下同。"
                },
                {
                    "paragraph": "姑尽所备焉。事至而战，又何谒焉？”",
                    "zhushu": "齐背盟而来，公以信待，故不书侵伐。背，音佩，下同。"
                },
                {
                    "paragraph": "○蔡桓侯卒。蔡人召蔡季于陈。",
                    "zhushu": "桓侯无子，故召季而立之。季内得国人之望，外有诸侯之助，故书字以善得众，称“归”以明外纳。"
                },
                {
                    "paragraph": "秋，蔡季自陈归于蔡，蔡人嘉之也。",
                    "zhushu": "嘉之，故以字告。"
                },
                {
                    "paragraph": "○伐邾，宋志也。",
                    "zhushu": "邾、宋争疆，鲁从宋志，背趡之盟。"
                },
                {
                    "paragraph": "○冬，十月，朔，日有食之。不书日，官失之也。天子有日官，诸侯有日御。",
                    "zhushu": "日官、日御，典历数者。"
                },
                {
                    "paragraph": "日官居卿以底日，礼也。",
                    "zhushu": "日官，天子掌历者，不在六卿之数，而位从卿，故言居卿也。底，平也，谓平历数。底，音旨，下同。"
                },
                {
                    "paragraph": "日御不失日，以授百官于朝。",
                    "zhushu": "日官平历以班诸侯，诸侯奉之，不失天时，以授百官。"
                },
                {
                    "paragraph": "○初，郑伯将以髙渠弥为𨜮，昭公恶之，固谏，不听。昭公立，惧其杀己也，辛卯，弑昭公而立公子亹。",
                    "zhushu": "公子亹，昭公弟。恶，乌路切，下及注“所恶”皆同。亹，音尾。"
                },
                {
                    "paragraph": "君子谓：“昭公知所恶矣。”公子达曰：",
                    "zhushu": "公子达，鲁大夫。"
                },
                {
                    "paragraph": "“髙伯其为戮乎！复恶已甚矣。”",
                    "zhushu": "复，重也。本为昭公所恶，而复弑君，重为恶也。复，扶又切，注同。一音服，则乖注意。重，直用切，下同。",
                    "type": 2
                },
                {
                    "paragraph": "经十有八年，春，王正月，公会齐侯于泺。",
                    "zhushu": "泺水在济南历城县西北入济。泺，卢笃切，又力角切，一音洛；说文匹沃切。"
                },
                {
                    "paragraph": "○公与夫人姜氏遂如齐。",
                    "zhushu": "公本与夫人俱行，至泺，公与齐侯行会礼，故先书会泺。既会而相随至齐，故曰遂。"
                },
                {
                    "paragraph": "○夏，四月，丙子，公薨于齐。",
                    "zhushu": "不言𢦤，讳之也。𢦤例在宣十八年。戕，在良切。"
                },
                {
                    "paragraph": "○丁酉，公之丧至自齐。",
                    "zhushu": "无传。告庙也。丁酉，五月一日，有日而无月。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，十有二月，己丑，葬我君桓公。",
                    "zhushu": "无传。九月乃葬，缓慢也。",
                    "type": 2
                },
                {
                    "paragraph": "传十八年，春，公将有行，遂与姜氏如齐。",
                    "zhushu": "始议行事。"
                },
                {
                    "paragraph": "申繻曰：“女有家，男有室，无相渎也，谓之有礼。易此，必败。”",
                    "zhushu": "女安夫之家，夫安妻之室，违此则为渎。今公将姜氏如齐，故知其当致祸乱。渎，徒木切。"
                },
                {
                    "paragraph": "公会齐侯于泺，遂及文姜如齐。齐侯通焉。公謪之，",
                    "zhushu": "谪，谴也。谪，直革切。谴，遣战切。"
                },
                {
                    "paragraph": "以告。",
                    "zhushu": "夫人告齐侯。"
                },
                {
                    "paragraph": "○夏，四月，丙子，享公。",
                    "zhushu": "齐侯为公设享燕之礼。为，于伪切。"
                },
                {
                    "paragraph": "使公子彭生乘公，公薨于车。",
                    "zhushu": "上车曰乘。彭生多力，拉公干而杀之。乘，如字，又纯证切。上，时掌切。拉，立答切。干，古旦切。"
                },
                {
                    "paragraph": "○鲁人告于齐曰：“寡君畏君之威，不敢宁居，来修旧好。礼成而不反，无所归咎，恶于诸侯。请以彭生除之。”",
                    "zhushu": "除耻辱之恶也。好，呼报切。咎，其九切。"
                },
                {
                    "paragraph": "○齐人杀彭生。",
                    "zhushu": "不书，非𨜮。"
                },
                {
                    "paragraph": "○秋，齐侯师于首止，",
                    "zhushu": "陈师首止，讨郑弑君也。首止，卫地，陈留襄邑县东南有首郷。"
                },
                {
                    "paragraph": "子亹会之，高渠弥相。",
                    "zhushu": "不知齐欲讨已。相，息亮切切。"
                },
                {
                    "paragraph": "七月，戊戍，齐人杀子亹而轘高渠弥。",
                    "zhushu": "车裂曰轘。轘，音患。"
                },
                {
                    "paragraph": "祭仲逆郑子于陈而立之。",
                    "zhushu": "郑子，昭公弟子仪也。"
                },
                {
                    "paragraph": "是行也，𥙊仲知之，故称疾不往。人曰：“祭仲以知免。”仲曰：“信也。”",
                    "zhushu": "时人讥𥙊仲失忠臣之节。仲以子亹为渠弥所立，本既不正，又不能固位安民，宜其见除，故即而然讥者之言，以明本意。知，音智，又如字。"
                },
                {
                    "paragraph": "○周公欲弑庄王而立王子克。",
                    "zhushu": "庄王，桓王大子。王子克，庄王弟子仪。弑，申志切。"
                },
                {
                    "paragraph": "辛伯告王，遂与王杀周公黑肩。王子克奔燕。",
                    "zhushu": "辛伯，周大夫。"
                },
                {
                    "paragraph": "初，子仪有宠于桓王，桓王属诸周公。辛伯谏曰：“并后，",
                    "zhushu": "妾如后。属，音烛。"
                },
                {
                    "paragraph": "匹嫡，",
                    "zhushu": "庶如嫡。嫡，丁历切，注同。"
                },
                {
                    "paragraph": "两政，",
                    "zhushu": "臣擅命，擅，市战切。"
                },
                {
                    "paragraph": "耦国，",
                    "zhushu": "都如国。"
                },
                {
                    "paragraph": "乱之本也。”周公弗从，故及。",
                    "zhushu": "及于难也。"
                }
            ]
        },
        {
            "name": "庄公第三",
            "paragraphs": [
                {
                    "paragraph": "庄公第三",
                    "zhushu": "庄公名同，桓公子，母姜。谥法：胜敌克乱曰壮。",
                    "type": 1
                },
                {
                    "paragraph": "经元年，春，王正月。○三月，夫人孙于齐。",
                    "zhushu": "夫人，荘公母也。鲁人责之，故出奔。内讳奔，谓之“孙”，犹孙让而去。孙，本亦作逊，音同。注及传同。"
                },
                {
                    "paragraph": "○夏，单伯送王姬。",
                    "zhushu": "无传。单伯，天子𨜮也。单，采地；伯，爵也。王将嫁女于齐，既命鲁为主，故单伯送女，不称使也。王姬不称字，以王为尊，且别于内女也。天子嫁女于诸侯，使同姓诸侯主之，不亲昏，尊卑不敌。单音善。采，七代切。别，彼列切。"
                },
                {
                    "paragraph": "○秋，筑王姬之馆于外。",
                    "zhushu": "公在谅暗，虑齐侯当亲迎，不忍便以礼接于庙，又不敢逆王命，故筑舍于外。谅音梁，又音亮。迎，鱼敬切。"
                },
                {
                    "paragraph": "○冬，十月，乙亥，陈侯林卒。",
                    "zhushu": "无传。未同盟而赴以名。"
                },
                {
                    "paragraph": "○王使荣叔来锡桓公命。",
                    "zhushu": "无传。荣叔，周大夫。荣，氏；叔，字；锡，赐也。追命桓公，襃称其徳，若昭七年王追命卫襄之比。比，必利切。"
                },
                {
                    "paragraph": "○王姫归于齐。",
                    "zhushu": "无传。不书逆，公不与接。"
                },
                {
                    "paragraph": "○齐师迁纪郱、鄑、郚。",
                    "zhushu": "无传。齐欲灭纪，故徙其三邑之民而取其地。郱在东莞临朐县东南。郚在朱虚县东南。北海都昌县西有訾城。郱，蒲丁切。鄑，子斯切。郚，音吾。朐，其俱切。訾，子簛切。",
                    "type": 2
                },
                {
                    "paragraph": "传元年，春，不称即位，文姜出故也。",
                    "zhushu": "文姜与桓俱行，而桓为齐所杀，故不敢还。庄公父弑母出，故不忍行即位之礼。据文姜未还，故传称文姜出也。姜于是感公意而还。不书，不告庙。杀，音试，又如字。"
                },
                {
                    "paragraph": "○三月，夫人孙于齐。不称姜氏，绝不为亲，礼也。",
                    "zhushu": "姜氏，齐姓。于文姜之义，宜与齐绝，而复奔齐，故于其奔，去“姜氏”以示义。复，扶又切。去，起吕切。"
                },
                {
                    "paragraph": "○秋，筑王姫之馆于外。为外，礼也。",
                    "zhushu": "齐强鲁弱，又委罪于彭生，鲁不能雠齐，然丧制未阕，故异其礼，得礼之变。阕，苦穴切。",
                    "type": 2
                },
                {
                    "paragraph": "经二年，春，王二月，葬陈庄公。",
                    "zhushu": "无传。鲁往会之，故书。例在昭六年。"
                },
                {
                    "paragraph": "○夏，公子庆父帅师伐于余丘。",
                    "zhushu": "无传。于余丘，国名也。荘公时年十五，则庆父庄公庶兄。"
                },
                {
                    "paragraph": "○秋，七月，齐王姫卒。",
                    "zhushu": "无传。鲁为之主，比之内女。"
                },
                {
                    "paragraph": "○冬，十有二月，夫人姜氏会齐侯于禚。",
                    "zhushu": "夫人有不以礼，故还皆不书，不告庙也。禚，齐地。禚，诸若切。"
                },
                {
                    "paragraph": "○乙酉，宋公冯卒。",
                    "zhushu": "无传。再与桓同盟。冯，皮冰切。",
                    "type": 2
                },
                {
                    "paragraph": "传二年，冬，夫人姜氏会齐侯于禚。书，奸也。",
                    "zhushu": "文姜前与公俱如齐，后惧而出奔，至此始与齐好会。会非夫人之事，显然书之。传曰：“书奸，奸在夫人。”文姜此年出会，其义皆同。好，呼报切。",
                    "type": 2
                },
                {
                    "paragraph": "经三年，春，王正月，溺会齐师伐卫。",
                    "zhushu": "溺，鲁大夫。疾其专命而行，故去氏。溺，乃狄切。去，起吕切。"
                },
                {
                    "paragraph": "○夏，四月，葬宋庄公。",
                    "zhushu": "无传。"
                },
                {
                    "paragraph": "○五月，葬桓王。○",
                    "zhushu": ""
                },
                {
                    "paragraph": "秋，纪季以酅入于齐。",
                    "zhushu": "季，纪侯弟。酅，纪邑，在齐国东安平县。齐欲灭纪，故季以邑入齐为附庸。先祀不废，社稷有奉，故书字贵之。酅，户圭切，本又非携。"
                },
                {
                    "paragraph": "○冬，公次于滑。",
                    "zhushu": "滑，郑地，在陈留襄邑县西北。传例曰：凡师过信为次。兵未有所加，所次则书之。既书兵所加，则不书其所次，以事为宜，非虚次。滑，乎八切，又于八切。",
                    "type": 2
                },
                {
                    "paragraph": "传三年，春，溺会齐师伐卫”，疾之也。",
                    "zhushu": "传重盟上例。重，直用切。"
                },
                {
                    "paragraph": "○夏五月，葬桓王”，缓也。",
                    "zhushu": "以相十五年三月崩，七年乃葬，故曰缓。"
                },
                {
                    "paragraph": "○秋，纪季以酅入于”，有纪于是乎始判。",
                    "zhushu": "判，分也。言分为附庸始于此。"
                },
                {
                    "paragraph": "○冬，公次于滑”，将会郑伯，谋纪故也。郑伯辞以难。",
                    "zhushu": "厉公在栎故。难，乃且切。栎，音历，或音书灼切。"
                },
                {
                    "paragraph": "凡师一宿为舍，再宿为信，过信为次。",
                    "zhushu": "为经书次例也。舍、宿不书，轻也。言凡师，通君臣。",
                    "type": 2
                },
                {
                    "paragraph": "经四年，春，王二月，夫人姜氏享齐侯于祝丘。",
                    "zhushu": "无传。享，食也。两君相见之礼，非夫人所用，直书以见其失。祝丘，鲁地。食，音嗣，又如字，本或作会。见，贤遍切。"
                },
                {
                    "paragraph": "○三月，纪伯姬卒。",
                    "zhushu": "无传。隐二年裂繻所逆者。内女唯诸侯夫人卒葬皆书，恩成于敌礼。"
                },
                {
                    "paragraph": "○夏，齐侯、陈侯、郑伯遇于垂。",
                    "zhushu": "无传。"
                },
                {
                    "paragraph": "○纪侯大去其国。",
                    "zhushu": "以国与季，季奉社稷，故不言灭。不见迫逐，故不言奔。大去者，不反之谓。"
                },
                {
                    "paragraph": "○六月，齐侯葬纪伯姫。",
                    "zhushu": "无传。纪季入酅，为齐附庸，而纪侯大去其国。齐侯加礼初附，以崇厚义，故摄伯姫之丧，而以纪国夫人礼葬之。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，公及齐人狩于禚。",
                    "zhushu": "无传。公越竟与齐微者俱狩，失礼可知。狩，手又切。竟，音境。",
                    "type": 2
                },
                {
                    "paragraph": "传四年，春，王三月，楚武王荆尸，授师孑焉，以伐随。",
                    "zhushu": "尸，陈也。荆，亦楚也。更为楚陈兵之法。扬雄方言：孑者，戟也。然则楚始于此参用戟为陈。孑，吉熟切。陈，直觐切。"
                },
                {
                    "paragraph": "将齐，入告夫人邓曼曰：“余心荡。”",
                    "zhushu": "将授兵于庙，故齐。荡，动散也。齐，侧皆切。"
                },
                {
                    "paragraph": "邓曼叹曰：“王禄尽矣。盈而荡，天之道也。先君其知之矣，故临武事，将发大命，而荡王心焉。",
                    "zhushu": "楚为小国，僻陋在夷。至此武王姑起其众，僭号称王，陈兵授师，志意盈满，临齐而散。故邓曼以天地鬼神为征应之符。僻，匹亦切。僭，子念切。应，应对之应。"
                },
                {
                    "paragraph": "若师徒无亏，王薨于行，国之福也。”",
                    "zhushu": "王薨于行，不死于敌。"
                },
                {
                    "paragraph": "王遂行，卒于𣗊木之下。",
                    "zhushu": "𣗊木，木名。𣗊，郎荡切，又莫昆切，又武元切。"
                },
                {
                    "paragraph": "令尹鬭祁、莫敖屈重除道梁溠，营军临随。随人惧，行成。",
                    "zhushu": "待秘王丧，故为奇兵，更开直道。溠水，在义阳厥县西，东南入郧水。梁，桥也。随人不意其至，故惧而行成。重，直用切，又直容切。溠，髙贵郷公音侧嫁切，水名。　林壮加切。郧，音云，或作员。"
                },
                {
                    "paragraph": "莫敖以王命入盟随侯，且请为会于汉汭而还。",
                    "zhushu": "汭，内也，谓汉西。汭，如锐切。水曲曰汭。"
                },
                {
                    "paragraph": "济汉而后发丧。",
                    "zhushu": ""
                },
                {
                    "paragraph": "纪侯不能下齐，以与纪季。",
                    "zhushu": "不能降屈事齐，尽以国与季，明季不叛。下，遐嫁切。"
                },
                {
                    "paragraph": "夏，纪侯大去其国，违齐难也。",
                    "zhushu": "违，辟也。难，乃旦切。",
                    "type": 2
                },
                {
                    "paragraph": "经五年，春，王正月。○",
                    "zhushu": ""
                },
                {
                    "paragraph": "夏，夫人姜氏如齐师。",
                    "zhushu": "无传。书奸。"
                },
                {
                    "paragraph": "○秋，郳犁来来朝。",
                    "zhushu": "附庸国也。东海昌虑县东北有郳城。犁来，名。郳，五兮切，国名，后为小邾。犁，力兮切。虑，如字，又力于切。"
                },
                {
                    "paragraph": "冬，公会齐人、宋人、陈人、蔡人伐卫。",
                    "zhushu": "",
                    "type": 2
                },
                {
                    "paragraph": "传五年，秋，郳犁来来朝。名，未王命也。",
                    "zhushu": "未受爵命为诸侯，传发附庸称名例也。其后数从齐桓以尊周室，王命以为小邾子。数，音朔。"
                },
                {
                    "paragraph": "○冬，伐卫，纳惠公也。",
                    "zhushu": "惠公，朔也，桓十六年出奔齐。",
                    "type": 2
                },
                {
                    "paragraph": "经六年，春，王正月，王人子突救卫。",
                    "zhushu": "王人，王之微官也。虽官卑而见授以大事，故称人而又称字。"
                },
                {
                    "paragraph": "○夏，六月，卫侯朔入于卫。",
                    "zhushu": "朔为诸侯所纳，不称归而以国逆为文，朔惧失众心，以国逆告也。归、入例在成十八年。"
                },
                {
                    "paragraph": "○秋，公至自伐卫。",
                    "zhushu": "无传。告于庙也。"
                },
                {
                    "paragraph": "○螟。",
                    "zhushu": "无传。为灾。螟，亡丁切。"
                },
                {
                    "paragraph": "○冬，齐人来归卫俘。",
                    "zhushu": "公羊、榖梁经、传皆言“卫宝”，此传亦言“寳”，唯此经言“俘”，疑经误。俘，囚也。俘，芳夫切。",
                    "type": 2
                },
                {
                    "paragraph": "传六年，春，王人救卫。",
                    "zhushu": ""
                },
                {
                    "paragraph": "夏，卫侯入，放公子黔牟于周，放寗跪于秦，杀左公子泄、右公子职，",
                    "zhushu": "寗跪，卫大夫。宥之以远曰放。寗，乃定切。跪，其毁切。宥，音又。"
                },
                {
                    "paragraph": "乃即位。",
                    "zhushu": ""
                },
                {
                    "paragraph": "君子以二公子之立黔牟为不度矣。夫能固位者，必度于本末，而后立𠂻焉。不知其本，不谋；知本之不枝，弗强。",
                    "zhushu": "本末，终始也。𠂻，节适也。譬之树木，本弱者其枝必披，非人力所能强成。度，待洛切。𠂻，丁仲切。注同。王，音忠。强，其丈切。注同。披，普靡切，又普知切。"
                },
                {
                    "paragraph": "诗云：“本枝百世。”",
                    "zhushu": "诗大雅。言文王本枝俱茂，蕃滋百世也。蕃，音烦。"
                },
                {
                    "paragraph": "○冬，齐人来归卫寳，文姜请之也。",
                    "zhushu": "公亲与齐共伐卫，事毕而还。文姜淫于齐侯，故求其所获珍寳，使以归鲁，欲说鲁以谢惭。国，音悦。"
                },
                {
                    "paragraph": "○楚文王伐申，过邓。邓祁侯曰：“吾甥也。”",
                    "zhushu": "祁，谥也。姊妹之子曰甥。祁，巨支切；字林：上尸切。"
                },
                {
                    "paragraph": "止而享之。骓甥、耼甥、养甥请杀楚子，",
                    "zhushu": "皆邓甥仕于舅氏也。骓，音隹。"
                },
                {
                    "paragraph": "邓侯弗许。三甥曰：“亡邓国者，必此人也。若不早图，后君噬齐。",
                    "zhushu": "若啮腹齐，喻不可及。噬，市制切。齐，粗兮切。啮，五结切。"
                },
                {
                    "paragraph": "其及图之乎！图之，此为时矣。”邓侯曰：“人将不食吾余。”",
                    "zhushu": "言自害其甥，必为人所贱。"
                },
                {
                    "paragraph": "对曰：“若不从三臣，抑社稷实不血食，而君焉取余？”",
                    "zhushu": "言君无复余。焉，于虔切。复，扶又切。"
                },
                {
                    "paragraph": "弗从。还年，楚子伐邓。",
                    "zhushu": "伐申还之年。"
                },
                {
                    "paragraph": "十六年，楚复伐邓，灭之。",
                    "zhushu": "鲁庄公十六年，楚终强盛。为经书楚事张本。",
                    "type": 2
                },
                {
                    "paragraph": "经七年，春，夫人姜氏会齐侯于防。",
                    "zhushu": "防，鲁地。"
                },
                {
                    "paragraph": "○夏，四月，辛卯，夜，恒星不见。",
                    "zhushu": "恒，常也，谓常见之星。辛卯，四月五日，月光尚微，盖时无云，日光不以昏没。见，贤遍切。注及传皆同。"
                },
                {
                    "paragraph": "夜中，星陨如雨。",
                    "zhushu": "如，而也。夜半乃有云，星落而且雨，其数多，皆记异也。日光不匿，恒星不见，而云“夜中”者，以水漏知之。夜中，夜半也，丁仲切，又如字。陨，于闵切，落也。匿，女力切。"
                },
                {
                    "paragraph": "○秋，大水。",
                    "zhushu": "无传。"
                },
                {
                    "paragraph": "○无麦、苗。",
                    "zhushu": "今五月，周之秋。平地水出，漂杀熟麦及五稼之苗。漂，匹妙切，又匹遥切。"
                },
                {
                    "paragraph": "○冬，夫人姜氏会齐侯于谷。",
                    "zhushu": "无传。榖，齐地，今齐北榖城县。",
                    "type": 2
                },
                {
                    "paragraph": "传七年，春，文姜会齐侯于防，齐志也。",
                    "zhushu": "文姜数与齐侯会，至齐地则奸发，夫人至鲁地则齐侯之志，故传略举二端以言之。数，音朔。"
                },
                {
                    "paragraph": "○夏，桓星不见，夜明也。星陨如雨，与雨偕也。",
                    "zhushu": "偕，俱也。偕，音皆。"
                },
                {
                    "paragraph": "○秋，无麦、苗，不害嘉榖也。",
                    "zhushu": "黍稷尚可更种，故曰不害嘉榖。",
                    "type": 2
                },
                {
                    "paragraph": "经八年，春，王正月，师次于郎，以俟陈人、蔡人。",
                    "zhushu": "无传。期共伐郕，陈、蔡不至，故驻师于郎以待之。"
                },
                {
                    "paragraph": "○甲午，治兵。",
                    "zhushu": "治兵于庙，习号令，将以围郕。"
                },
                {
                    "paragraph": "○夏，师及齐师围郕，郕降于齐师。",
                    "zhushu": "二国同讨，而齐独纳郕。降，户江切，传皆同。"
                },
                {
                    "paragraph": "○秋，师还。",
                    "zhushu": "时史善公克已复礼，全军而还，故特书师还。"
                },
                {
                    "paragraph": "○冬，十有一月，癸未，齐无知弑其君诸儿。",
                    "zhushu": "称臣，臣之罪也。儿，如字，一音五兮切。",
                    "type": 2
                },
                {
                    "paragraph": "传八年，春，治兵于庙，礼也。",
                    "zhushu": ""
                },
                {
                    "paragraph": "夏，师及齐师围郕，郕降于齐师。仲庆父请伐齐师。",
                    "zhushu": "齐不与。鲁共其功，故欲伐之。"
                },
                {
                    "paragraph": "公曰：“不可。我实不德，齐师何罪？罪我之由。夏书曰：“皋陶迈种德，",
                    "zhushu": "夏书，逸书也。称皋陶能勉种德。迈，勉也。夏，户雅切，后放此。陶，音遥。"
                },
                {
                    "paragraph": "德乃降。”姑务修德，以待时乎。”",
                    "zhushu": "言苟有德，乃为人所降服。姑，且也。"
                },
                {
                    "paragraph": "秋，师还。君子是以善鲁庄公。",
                    "zhushu": "传言经所以即用旧史之文。"
                },
                {
                    "paragraph": "○齐侯使连称、管至父戍葵丘。",
                    "zhushu": "连称、管至父，皆齐大夫。戍，守也。葵丘，齐地，临湽县西有地名葵丘。称，尺证切，又如字。"
                },
                {
                    "paragraph": "瓜时而往，曰：“及瓜而代。”期戍，公问不至。",
                    "zhushu": "问，命也。期，音基，本亦作朞。"
                },
                {
                    "paragraph": "请代，弗许。故谋作乱。",
                    "zhushu": ""
                },
                {
                    "paragraph": "僖公之母弟曰夷仲年，生公孙无知，有宠于僖公，衣服礼秩如□，",
                    "zhushu": "适大子，适，丁历切。"
                },
                {
                    "paragraph": "襄公绌之。二人因之以作乱。",
                    "zhushu": "二人，连称、管至父。绌，敕律切。"
                },
                {
                    "paragraph": "连称有从妹在公宫，无宠，使间公，",
                    "zhushu": "伺公之间隙。从，才用切，下“从者”同。间，如字，注同。或古苋切，非。"
                },
                {
                    "paragraph": "曰：“捷，吾以女为夫人。”",
                    "zhushu": "捷，克也，宣无知之言。捷，在接切。女，音汝。"
                },
                {
                    "paragraph": "冬，十二月，齐侯游于姑棼，遂田干贝丘。",
                    "zhushu": "姑棼、贝丘，皆齐地。田，猎也。乐安博昌县南有地名贝丘。棼，扶云切。贝，补盖切。"
                },
                {
                    "paragraph": "见大豕，从者曰：“公子彭生也。”",
                    "zhushu": "公见大豕而从者见彭生，皆妖鬼。"
                },
                {
                    "paragraph": "公怒曰：“彭生敢见！”射之，豕人立而啼。公惧，队于车，伤足，丧屦。反，诛屦于徒人费。",
                    "zhushu": "诛，责也。啼，田兮切。乐，音洛。见，贤遍切。射，食亦切。队，直类切。丧，息浪切。屦，九具切。费，音秘。"
                },
                {
                    "paragraph": "弗得，鞭之，见血。走出，遇贼于门，劫而束之。费曰：“我奚御哉？”袒而示之背，信之。费请先入，",
                    "zhushu": "诈欲助贼。御，鱼吕切。袒，音伹。"
                },
                {
                    "paragraph": "伏公而出𨷵，死于门中。石之纷如死于阶下。",
                    "zhushu": "石之纷如，齐小臣，亦𨷵死。纷，敷文切。"
                },
                {
                    "paragraph": "遂入，杀孟阳于床。",
                    "zhushu": "孟阳，亦小臣，代公居床。床，士良切。"
                },
                {
                    "paragraph": "曰：“非君也，不类。”见公之足于户下，遂弑之，而立无知。",
                    "zhushu": "经书十一月癸未，长历推之，月六日也。传云十二月，传误。"
                },
                {
                    "paragraph": "初，襄公立，无常。",
                    "zhushu": "政令无常。"
                },
                {
                    "paragraph": "鲍叔牙曰：“君使民慢，乱将作矣。”奉公子小白出奔莒。",
                    "zhushu": "鲍叔牙，小白傅。小白，僖公庶子。鲍，步卯切。"
                },
                {
                    "paragraph": "乱作，管夷吾、召忽奉公子纠来奔。",
                    "zhushu": "管夷吾、召忽，皆子纠傅也。子纠，小白庶兄。来不书，皆非卿也。为九年“公伐齐纳子纠，“齐小白入于齐”传。召，时照切。纠，居黝切。"
                },
                {
                    "paragraph": "初，公孙无知虐于雍廪。",
                    "zhushu": "雍廪，齐大夫。为杀无知传。廪，力锦切。",
                    "type": 2
                },
                {
                    "paragraph": "经九年，春，齐人杀无知。",
                    "zhushu": "无知弑君而立，未列于会，故不书爵。例在成十六年。"
                },
                {
                    "paragraph": "○公及齐大夫盟于蔇。",
                    "zhushu": "齐乱无君，故大夫得敌于公，盖欲迎子纠也。来者非一人，故不称名。蔇，鲁地，琅邪缯县北有蔇亭。蔇，其器切。缯，才陵切。"
                },
                {
                    "paragraph": "○夏，公伐齐，纳子纠。齐小白入于齐。",
                    "zhushu": "一公子各有党，故虽盟而迎子纠，当须伐乃得入，又出在小白之后。小白称“入”，从国逆之文，本无位。"
                },
                {
                    "paragraph": "○秋，七月，丁酉，葬齐襄公。",
                    "zhushu": "无传。九月乃葬，乱故。"
                },
                {
                    "paragraph": "○八月，庚申，及齐师战于乾时，我师败绩。",
                    "zhushu": "小白既定，而公犹不退师，历时而战，战遂大败。不称公战、公败，讳之。乾时，齐地。时水在乐安界，岐流，旱则竭涸，故曰乾时。乾，音干。岐，其宜切，又巨移切。涸，户各切。"
                },
                {
                    "paragraph": "○九月，齐人取子纠杀之。",
                    "zhushu": "公子为贼乱则书。齐实告杀，而书齐取杀者，时史恶齐志在谲以求管仲，非不忍其亲，故极言之。恶，乌路切。谲，古穴切。"
                },
                {
                    "paragraph": "○冬，浚洙。",
                    "zhushu": "无传。洙水在鲁城北，下合泗。浚，深之，为齐备。浚，苏俊切。洙，音殊，水名。泗，音四。",
                    "type": 2
                },
                {
                    "paragraph": "传九年，春，雍廪杀无知。",
                    "zhushu": ""
                },
                {
                    "paragraph": "“公及齐大夫盟于蔇”，齐无君也。",
                    "zhushu": ""
                },
                {
                    "paragraph": "夏，公伐齐，纳子纠。桓公自莒先入。",
                    "zhushu": "桓公，小白。"
                },
                {
                    "paragraph": "秋，师及齐师战于乾时，我师败绩。公丧戎路，传乘而归。",
                    "zhushu": "戎路，兵车。传乘，乘他车。丧，息浪切。传，直专切，又丁恋切。乘，绳证切。注传乘”同。乘他车，如字。"
                },
                {
                    "paragraph": "秦子、梁子以公旗辟于下道，",
                    "zhushu": "二子，公御及戎右也，以误齐师。辟，音避，本亦作避，又婢亦切。"
                },
                {
                    "paragraph": "是以皆止。",
                    "zhushu": "止，获也。"
                },
                {
                    "paragraph": "鲍叔帅师来言曰：“子纠，亲也，请君讨之。",
                    "zhushu": "鲍叔乘胜而进军，志在生得管仲，故托不忍之辞。"
                },
                {
                    "paragraph": "管、召，雠也，请受而甘心焉。”",
                    "zhushu": "管仲射桓公，故曰雠。甘心，言欲快意戮杀之。召，时照切。雠，市由切。射，食亦切。"
                },
                {
                    "paragraph": "乃杀子纠于生窦，",
                    "zhushu": "生窦，鲁地。窦，音豆。"
                },
                {
                    "paragraph": "召忽死之。管仲请囚，鲍叔受之，及堂阜而税之。",
                    "zhushu": "堂阜，齐地。东莞蒙阴县西北有夷吾亭。或曰：鲍叔解夷吾缚于此，因以为名。税，本又作说，同吐活切，又失锐切。解，姑蟹切。缚，扶略切。"
                },
                {
                    "paragraph": "归而以告曰：“管夷吾治于髙傒，",
                    "zhushu": "髙傒，齐卿髙敬仲也。言管仲治理政事之才多于敬仲。治，直吏切。傒，音兮。"
                },
                {
                    "paragraph": "使相可也。”公从之。",
                    "zhushu": "相，息亮切。",
                    "type": 2
                },
                {
                    "paragraph": "经十年，春，王正月，公败齐师于长勺。",
                    "zhushu": "齐人虽成列，鲁以权谲稽之，列成而不得用，故以未陈为文。例在十一年。长勺，鲁地。勺，上酌切。陈，直觐切。十一年经、注同。"
                },
                {
                    "paragraph": "○二月，公侵宋。",
                    "zhushu": "无传。侵例在二十九年。"
                },
                {
                    "paragraph": "○三月，宋人迁宿。",
                    "zhushu": "无传。宋强迁之而取其地，故文异于邢迁。强，其犬切。"
                },
                {
                    "paragraph": "○夏，六月，齐师、宋师次于郎。",
                    "zhushu": "不言侵伐，齐为兵主，背蔇之盟，义与长勺同。背，音佩，传同。"
                },
                {
                    "paragraph": "○公败宋师于乘丘。",
                    "zhushu": "乘丘，鲁地。乘，绳证切。"
                },
                {
                    "paragraph": "○秋，九月，荆败蔡师于莘，",
                    "zhushu": "荆，楚本号，后改为楚。楚辟陋在夷，于此始通上国。然告命之辞犹未合典礼，故不称将帅。莘，蔡地。莘，所巾切。率，子匠切。又作帅，同所类切。"
                },
                {
                    "paragraph": "以蔡侯献舞归。",
                    "zhushu": "献舞，蔡季。"
                },
                {
                    "paragraph": "○冬，十月，齐师灭谭。",
                    "zhushu": "谭国在济南平陵县西南。传曰：“谭无礼”。此直释所以见灭。经无义例，他皆放此。灭例在文十五年。谭，徒南切。"
                },
                {
                    "paragraph": "谭子奔莒。",
                    "zhushu": "不言出奔，国灭无所出。",
                    "type": 2
                },
                {
                    "paragraph": "传十年，春，齐师伐我。",
                    "zhushu": "不书侵伐，齐背蔇之盟，我有辞。"
                },
                {
                    "paragraph": "公将战，曹刿请见。",
                    "zhushu": "曹刿，鲁人。刿，古卫切。见，贤遍切。"
                },
                {
                    "paragraph": "其郷人曰：“肉食者谋之，又何间焉？”",
                    "zhushu": "肉食，在位者。间，犹与也。间，间厕之间。与，音预。"
                },
                {
                    "paragraph": "刿曰：“肉食者鄙，未能远谋。”乃入见。问何以战。公曰：“衣食所安，弗敢专也，必以分人。”对曰：“小惠未徧，民弗从也。”",
                    "zhushu": "分公衣食，所惠不过左右，故曰未徧。徧，音遍。"
                },
                {
                    "paragraph": "公曰：“牺牲王帛，弗敢加也，必以信。”",
                    "zhushu": "祝辞不敢以小为大，以恶为美。牺，许宜切。"
                },
                {
                    "paragraph": "对曰：“小信未孚，神弗福也。”",
                    "zhushu": "孚，大信也。"
                },
                {
                    "paragraph": "公曰：“小大之狱，虽不能察，必以情。”",
                    "zhushu": "必尽已情。察，审也。"
                },
                {
                    "paragraph": "对曰：“忠之属也，",
                    "zhushu": "上思利民，忠也。属，音蜀。"
                },
                {
                    "paragraph": "可以一战。战则请从。”公与之乘。",
                    "zhushu": "共乘，兵车。从，才用切。之乘，绳证切。"
                },
                {
                    "paragraph": "战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，",
                    "zhushu": "视车迹也。三，息暂切，又如字。辙，直列切。"
                },
                {
                    "paragraph": "登轼而望之，曰：“可矣。”遂逐齐师。",
                    "zhushu": ""
                },
                {
                    "paragraph": "既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之。夫大国，难测也，惧有伏焉。",
                    "zhushu": "恐诈奔。轼，音式。伏，如字，旧扶又切。"
                },
                {
                    "paragraph": "吾视其辙乱，望其旗靡，故逐之。”",
                    "zhushu": "旗靡，辙乱，怖遽。旗，音其。靡，音美。怖，普布切。遽，其据切。"
                },
                {
                    "paragraph": "○夏，六月，齐师、宋师次于郎。公子偃曰：“宋师不整，可败也。",
                    "zhushu": "公子偃，鲁大夫。"
                },
                {
                    "paragraph": "宋败，齐必还。请击之。”公弗许。自雩门窃出，蒙皋比而先犯之。",
                    "zhushu": "雩门，鲁南城门。皋比，虎皮。雩，音于。比，音毗。"
                },
                {
                    "paragraph": "公从之，大败宋师于乘丘。齐师乃还。○",
                    "zhushu": ""
                },
                {
                    "paragraph": "蔡哀侯娶于陈，息侯亦娶焉。息妫将归，过蔡。蔡侯曰：“吾姨也。”",
                    "zhushu": "妻之姊妹曰姨。"
                },
                {
                    "paragraph": "止而见之，弗宾。",
                    "zhushu": "不礼敬也。"
                },
                {
                    "paragraph": "息侯闻之，怒，使谓楚文王曰：“伐我，吾求救于蔡而伐之。”楚子从之。",
                    "zhushu": ""
                },
                {
                    "paragraph": "秋，九月，楚败蔡师于莘，以蔡侯献舞归。○",
                    "zhushu": ""
                },
                {
                    "paragraph": "齐侯之出也，过谭，谭不礼焉。及其入也，诸侯皆贺，谭又不至。",
                    "zhushu": "以九年入。过，古禾切。"
                },
                {
                    "paragraph": "冬，齐师灭谭，谭无礼也。谭子奔莒，同盟故也。",
                    "zhushu": "传言谭不能及远，所以亡。",
                    "type": 2
                },
                {
                    "paragraph": "经十有一年，春，王正月。",
                    "zhushu": "无传。"
                },
                {
                    "paragraph": "○夏，五月，戊寅，公败宋师于鄑。",
                    "zhushu": "鄑，鲁地。传例曰：敌未陈曰败某师。鄑，子斯切。"
                },
                {
                    "paragraph": "○秋，宋大水。",
                    "zhushu": "公使吊之，故书。"
                },
                {
                    "paragraph": "○冬，王姬归于齐。",
                    "zhushu": "鲁主昏，不书齐侯，逆不见公。",
                    "type": 2
                },
                {
                    "paragraph": "传十一年，夏，宋为乘丘之役故，侵我。公御之。宋师未陈而薄之，败诸鄑。",
                    "zhushu": ""
                },
                {
                    "paragraph": "凡师，敌未陈曰败某师，",
                    "zhushu": "通谓设权谲变诈以胜敌，彼我不得成列，成列而不得用，故以未陈独败为文。为，于伪切。陈，直觐切。"
                },
                {
                    "paragraph": "皆陈曰战，",
                    "zhushu": "坚而有备，各得其所，成败决于志力者也。"
                },
                {
                    "paragraph": "大崩曰败绩，",
                    "zhushu": "师徒挠败，若沮岸崩山，丧其功绩，故曰败绩。挠，乃孝切，又乃巧切。沮，在吕切，坏也，又子余切。岸崩谓之沮。丧，息浪切。"
                },
                {
                    "paragraph": "得俊曰克，",
                    "zhushu": "谓若大叔叚之比，才力足以服众，威权足以自固，进不成为外宼强敌，退复狡壮，有二君之难，而实非二君，克而胜之，则不言彼败绩，但书所克之名。俊，音俊，本或作俊。比，必利切。复，扶又切。狡，交卯切。将，侧亮切。难，乃且切。"
                },
                {
                    "paragraph": "覆而败之曰取某师，",
                    "zhushu": "覆，谓威力兼备，若罗网所掩覆，一军皆见擒制，故以取为文。"
                },
                {
                    "paragraph": "京师败曰王师败绩于某。",
                    "zhushu": "王者无敌于天下，天下非所得与战者。然春秋之世，据有其事，事列于经，则不得不因申其义。有时而败，则以自败为文，明天下莫之得。校京师败”，本或作“京师败绩者，非。校，音教。"
                },
                {
                    "paragraph": "○秋，宋大水。公使吊焉，曰：“天作淫雨，害于粢盛，若之何不吊？”",
                    "zhushu": "不为天所愍吊。"
                },
                {
                    "paragraph": "对曰：“孤实不敬，天降之灾，又以为君忧，拜命之辱。”",
                    "zhushu": "谢辱厚命。"
                },
                {
                    "paragraph": "臧文仲曰：“宋其兴乎！",
                    "zhushu": "臧文仲，鲁大夫。"
                },
                {
                    "paragraph": "禹、汤罪已，其兴也悖焉。",
                    "zhushu": "悖，盛貌。悖，蒲忽切；一作勃，同。"
                },
                {
                    "paragraph": "桀、纣罪人，其亡也忽焉。",
                    "zhushu": "忽，速貌。纣，直久切。"
                },
                {
                    "paragraph": "且列国有凶，称孤，礼也。",
                    "zhushu": "列国，诸侯。无凶则常称寡人。"
                },
                {
                    "paragraph": "言惧而名礼，其庶乎！”",
                    "zhushu": "言惧，罪己。名礼，称孤。其庶，庶几于兴。“言惧而名礼”，绝句。或以“名”绝句者，非。"
                },
                {
                    "paragraph": "既而闻之曰：“公子御说之辞也。”",
                    "zhushu": "宋庄公子。御，鱼吕切；本或作“御”。说，音悦。"
                },
                {
                    "paragraph": "臧孙达曰：“是宜为君，有恤民之心。”○冬，齐侯来逆共姫。",
                    "zhushu": "齐桓公也。共，音恭。"
                },
                {
                    "paragraph": "○乘丘之役，",
                    "zhushu": "在十年。"
                },
                {
                    "paragraph": "公以金仆姑射南宫长万，",
                    "zhushu": "金仆姑，矢名。南宫长万，宋大夫。射，食亦切。长，丁丈切。"
                },
                {
                    "paragraph": "公右歂孙生搏之。",
                    "zhushu": "搏，取也。不书获，万时未为卿。歂，市专切。搏，音博。"
                },
                {
                    "paragraph": "宋人请之。宋公靳之，",
                    "zhushu": "戏而相愧曰靳。鲁听其得还。靳，居觐切。服云：“耻而恶之曰靳。”"
                },
                {
                    "paragraph": "曰：“始吾敬子，今子，鲁囚也，吾弗敬子矣。”病之。",
                    "zhushu": "万不以为戏，而以为已病。为宋万弑君传。",
                    "type": 2
                },
                {
                    "paragraph": "经十有二年，春，王三月，纪叔姫归于酅。",
                    "zhushu": "无传。纪侯去国而死，叔姬归鲁。纪季自定于齐而后归之，全守节义以终妇道，故系之纪，而以初嫁为文，贤之也。来归不书，非宁，且非大归。酅，音携。"
                },
                {
                    "paragraph": "○夏，四月。○秋，八月，甲午，宋万弑其君捷及其大夫仇牧。",
                    "zhushu": "捷，闵公。不书葬，乱也。万及仇牧皆宋卿。仇牧称名，不警而遇贼，无善事可襃。警，居领切。"
                },
                {
                    "paragraph": "○冬，十月，宋万出奔陈。",
                    "zhushu": "奔例在宣十年。",
                    "type": 2
                },
                {
                    "paragraph": "传十二年，秋，宋万弑闵公于蒙泽。",
                    "zhushu": "蒙泽，宋地，梁国在蒙县。"
                },
                {
                    "paragraph": "遇仇牧于门，批而杀之。",
                    "zhushu": "手批之批，音普迷切，又蒲穴切。字林云：“击也。”父迷、父节二切。"
                },
                {
                    "paragraph": "遇大宰督于东宫之西，又杀之。",
                    "zhushu": "杀督不书，宋不以告。大，音泰。"
                },
                {
                    "paragraph": "立子游。",
                    "zhushu": "子游，宋公子。"
                },
                {
                    "paragraph": "群公子奔萧，公子御说奔亳。",
                    "zhushu": "萧，宋邑，今沛国萧县。亳，宋邑，蒙县西北有亳城。亳，步各切。"
                },
                {
                    "paragraph": "南宫牛、猛获帅师围亳。",
                    "zhushu": "牛，长万之子。猛获，其党。"
                },
                {
                    "paragraph": "冬，十月，萧叔大心",
                    "zhushu": "叔，萧大夫名。"
                },
                {
                    "paragraph": "及戴、武、宣、穆、庄之族",
                    "zhushu": "宋五公之子孙。"
                },
                {
                    "paragraph": "以曹师伐之。杀南宫牛于师，杀子游于宋，立桓公。",
                    "zhushu": "桓公御说、"
                },
                {
                    "paragraph": "猛获奔卫。南宫万奔陈，以乘车辇其母，一日而至。",
                    "zhushu": "乘车，非兵车。驾人曰辇。宋去陈二百六十里，言万之多力。“南宫万奔陈”，本或作“长万”，“长”，衍字也。下亦然。乘，绳证切。注同。"
                },
                {
                    "paragraph": "宋人请猛获于卫。卫人欲勿与。石祁子曰：“不可。",
                    "zhushu": "石祁子，卫大夫。"
                },
                {
                    "paragraph": "天下之恶一也，恶于宋而保于我，保之何补？得一夫而失一国，与恶而弃好，非谋也。”",
                    "zhushu": "宋、卫本同好国。好，呼报切。注同。"
                },
                {
                    "paragraph": "卫人归之。亦请南宫万于陈，以赂。陈人使妇人饮之酒，而以犀革裹之。比及宋，手足皆见。宋人皆醢之。",
                    "zhushu": "醢，肉酱。井醢猛获，故言皆。“于陈以赂”，绝句。饮，于鸩切。犀，音西。裹，音果。比，必利切。见，贤遍切。醢，音海。",
                    "type": 2
                },
                {
                    "paragraph": "经十有三年，春，齐侯、宋人、陈人、蔡人、邾人会于北杏。",
                    "zhushu": "北杏，齐地。杏，户猛切。"
                },
                {
                    "paragraph": "○夏，六月，齐人灭遂。",
                    "zhushu": "遂国在济北蛇丘县东北。蛇，音移。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，公会齐侯，盟于柯。",
                    "zhushu": "此柯，今济比东阿，齐之阿邑，犹祝柯，今为祀阿。柯，古何切。",
                    "type": 2
                },
                {
                    "paragraph": "传十三年，春，会于北杏，以平宋乱。",
                    "zhushu": "宋有弑君之乱，齐桓欲修霸业。"
                },
                {
                    "paragraph": "遂人不至。夏，齐人灭遂而戍之。",
                    "zhushu": "戍，守也。"
                },
                {
                    "paragraph": "○冬，盟于柯，始及齐平也。",
                    "zhushu": "始与齐桓通好。好，音呼报切。"
                },
                {
                    "paragraph": "○宋人背北杏之会。",
                    "zhushu": "背，音佩。十四年经、注同。",
                    "type": 2
                },
                {
                    "paragraph": "经十有四年，春，齐人、陈人、曹人伐宋。",
                    "zhushu": "背北杏会故。"
                },
                {
                    "paragraph": "○夏，单伯会伐宋。",
                    "zhushu": "既伐宋，单伯乃至，故曰会伐宋。单伯，周大夫。"
                },
                {
                    "paragraph": "○秋，七月，荆入蔡。",
                    "zhushu": "入例在文十五年。"
                },
                {
                    "paragraph": "○冬，单伯会齐侯、宋公、卫侯、郑伯于鄄。",
                    "zhushu": "鄄，卫地，今东郡甄城也。齐桓修霸业，卒平宋乱，宋人服从，欲归功天子，故赴以单伯会诸侯为文。鄄，音绢。甄，音绢，又音真，或音旃，又举然切。或作鄄。",
                    "type": 2
                },
                {
                    "paragraph": "传十四年，春，诸侯伐宋。齐请师于周。",
                    "zhushu": "齐欲崇天子，故请师，假王命以示大顺。经书“人”，传言诸侯者，摠众国之辞。"
                },
                {
                    "paragraph": "夏，单伯会之，取成于宋而还。○",
                    "zhushu": ""
                },
                {
                    "paragraph": "郑厉公自栎侵郑，",
                    "zhushu": "厉公以桓十五年入栎，遂居之。栎，音历。"
                },
                {
                    "paragraph": "及大陵，获傅瑕。",
                    "zhushu": "大陵，郑地。傅瑕，郑大夫。"
                },
                {
                    "paragraph": "傅瑕曰：“苟舍我，吾请纳君。”与之盟而赦之。六月甲子，傅瑕杀郑子及其二子而纳厉公。",
                    "zhushu": "郑子，庄四年称伯会诸侯，今见杀不称君无谥者，微弱，臣子不以君礼成丧告诸侯。舍，音舍。郑子，子仪。"
                },
                {
                    "paragraph": "初，内蛇与外蛇𨷵于郑南门中，内蛇死。六年而厉公入。公闻之，问于申繻曰：“犹有妖乎？”对曰：“人之所忌，其气𦦨以取之，妖由人兴也。",
                    "zhushu": "尚书洛诰：“无若火始𦦨。”𦦨，未盛而进退之时，以喻人心不坚正。蛇，市奢切。繻，音须。妖，于骄切。𦦨，音艳，注同。诰，古报切。"
                },
                {
                    "paragraph": "人无衅焉，妖不自作。人弃常则妖兴，故有妖。”",
                    "zhushu": ""
                },
                {
                    "paragraph": "厉公入，遂杀傅瑕。使谓原繁曰：“傅瑕贰，",
                    "zhushu": "言有二心于己。衅，许靳切。"
                },
                {
                    "paragraph": "周有常刑，既伏其罪矣。纳我而无二心者，吾皆许之上大夫之事，吾愿与伯父图之。",
                    "zhushu": "上大夫，卿也。伯父，谓原繁。疑原繁有二心。"
                },
                {
                    "paragraph": "且寡人出，伯父无里言；",
                    "zhushu": "无纳我之言。里，音"
                },
                {
                    "paragraph": "入，又不念寡人，",
                    "zhushu": "不亲附已。"
                },
                {
                    "paragraph": "寡人憾焉。”对曰：“先君桓公命我先人典司宗祏。",
                    "zhushu": "桓公，郑始受封君也。宗祏，宗庙中藏主石室。言已世为宗庙守臣。憾，户暗切。祏，音石，藏主石函也。守，手又切。"
                },
                {
                    "paragraph": "社稷有主，而外其心，其何贰如之？”苟主社稷，国内之民，其谁不为臣？臣无二心，天之制也。子仪在位十四年矣，",
                    "zhushu": "子仪，郑子也。"
                },
                {
                    "paragraph": "而谋召君者，庸非贰乎？",
                    "zhushu": "庸，用也。"
                },
                {
                    "paragraph": "庄公之子犹有八人，若皆以官爵行赂劝贰，而可以济事，君其若之何？臣闻命矣。”乃缢而死。",
                    "zhushu": "庄公子犹有八人，传唯见四人，子忽、子亹、子仪并死，独厉公在。八人名字，祀传无闻。缢，一赐切。"
                },
                {
                    "paragraph": "○蔡哀侯为莘故，绳息妫以语楚子。",
                    "zhushu": "莘授在十年。绳，誉也。为，于伪切。萃，所巾切。语，鱼据切。徳，食承切；说文作譝。誉，音余，又如字。"
                },
                {
                    "paragraph": "楚子如息，以食人享，遂灭息，",
                    "zhushu": "伪设享食之具。食，音嗣。"
                },
                {
                    "paragraph": "以息妫归。生堵敖及成王焉，未言。",
                    "zhushu": "未与王言。堵，丁古切。敖，五羔切。杜云：楚人谓未成君为敖。史记作“杜敖”。"
                },
                {
                    "paragraph": "楚子问之，对曰：“吾一妇人，而事二夫，纵弗能死，其又奚言？”楚子以蔡侯灭息，遂伐蔡。",
                    "zhushu": "欲以说息妫。说，音悦。"
                },
                {
                    "paragraph": "秋，七月，楚入蔡。",
                    "zhushu": ""
                },
                {
                    "paragraph": "君子曰：“商书所谓“恶之易也，如火之燎于原，不可乡迩，其犹可扑灭”者，其如蔡哀侯乎！”",
                    "zhushu": "商书盘庚言恶易长而难灭。易，以豉切，注同。燎，力召切，又力吊切。郷，许亮切。扑，普卜切。盘，步干切。本又作般。长，丁丈切。"
                },
                {
                    "paragraph": "○冬，会于鄄，宋服故也。",
                    "zhushu": "",
                    "type": 2
                },
                {
                    "paragraph": "经十有五年，春，齐侯、宋公、陈侯、卫侯、郑伯会于鄄。○夏，夫人姜氏如齐。",
                    "zhushu": "无传。夫人，文姜，齐桓公姊妹。父母在则礼有归寜，没则使卿寜。"
                },
                {
                    "paragraph": "○秋，宋人、齐人、邾人伐郳。",
                    "zhushu": "宋主兵，故序齐上。郳，五兮切。"
                },
                {
                    "paragraph": "○郑人侵宋。○冬，十月。",
                    "zhushu": "",
                    "type": 2
                },
                {
                    "paragraph": "传十五年，春，复会焉，齐始霸也。",
                    "zhushu": "始为诸侯长。复，扶又切。长，丁丈切。"
                },
                {
                    "paragraph": "○秋，诸侯为宋伐郳，",
                    "zhushu": "郳，附庸，属宋而叛，故齐桓为之伐郳。为，于伪切。"
                },
                {
                    "paragraph": "郑人间之而侵宋。",
                    "zhushu": "间，间厕之间，一本作“闻”。",
                    "type": 2
                },
                {
                    "paragraph": "经十有六年，春，王正月。○",
                    "zhushu": ""
                },
                {
                    "paragraph": "夏，宋人、齐人、卫人伐郑。",
                    "zhushu": "宋主兵也。班序上下，以国大小为次，征伐则以主兵为先，春秋之常也。他皆放此。"
                },
                {
                    "paragraph": "○秋，荆伐郑。○",
                    "zhushu": ""
                },
                {
                    "paragraph": "冬，十有二月，会齐侯、宋公、陈侯、卫侯、郑伯、许男、滑伯、滕子，同盟二幽。",
                    "zhushu": "书会，鲁会之。不书其人，微者也。言同盟，服异也。陈国小，每盟会皆在卫下。齐桓始霸，楚亦始强，陈侯介于二大国之间，而为三恪之客，故齐桓因而进之，遂班在卫上，终于春秋。滑国都费，河南缑氏县。幽，宋地。介，音界。恪，苦各切。一本或无之客二字。费，扶味切，又音秘。缑，古侯切，又苦侯切。"
                },
                {
                    "paragraph": "○邾子克卒。",
                    "zhushu": "无传。克，仪父名。称子者，盖齐桓请王命以为诸侯再同盟",
                    "type": 2
                },
                {
                    "paragraph": "传十六年，夏，诸侯伐郑，宋故也。",
                    "zhushu": "郑侵宋，故宋故也，本或作“为宋故”。"
                },
                {
                    "paragraph": "○郑伯自栎入，",
                    "zhushu": "在十四年。"
                },
                {
                    "paragraph": "缓告于楚。秋，楚伐郑，及栎，为不礼故也。",
                    "zhushu": ""
                },
                {
                    "paragraph": "郑伯治与于雍纠之乱者，",
                    "zhushu": "在桓十五年。为，干伪切，下同。与，音预。"
                },
                {
                    "paragraph": "九月，杀公子阏，刖强鉏。",
                    "zhushu": "二子，祭仲党。断足曰刖。公子阏，安末切。案：隐十一年郑有公孙閧，距此三十五年，不容复有公子阏。若非“阏”字误，则“子”当为“孙”。刖，音月，又五刮切。鉏，仕鱼切。断，丁管切。"
                },
                {
                    "paragraph": "公父定叔出奔卫。",
                    "zhushu": "共叔，叚之孙。定，谥也。父，音甫；王音如字。共，音恭。"
                },
                {
                    "paragraph": "三年而复之，曰：“不可使共叔无后于郑。”使以十月入，曰：“良月也，就盈数焉。”",
                    "zhushu": "数满于十。"
                },
                {
                    "paragraph": "君子谓：“强鉏不能卫其足。”",
                    "zhushu": "言其不能早辟害。"
                },
                {
                    "paragraph": "○冬，同盟于幽，郑成也。○",
                    "zhushu": ""
                },
                {
                    "paragraph": "王使虢公命曲沃伯以一军为晋侯。",
                    "zhushu": "曲沃武公。遂并晋国。僖王因就命为晋侯。小国，故一军。并，如字。王，必政切。"
                },
                {
                    "paragraph": "初，晋武公伐夷，执夷诡诸，",
                    "zhushu": "夷诡诸，周大夫。夷，采地名。诡，九委切。采，七代切。后放此。"
                },
                {
                    "paragraph": "蔿国请而免之，",
                    "zhushu": "蔿国，周大夫。蔿，于委切。"
                },
                {
                    "paragraph": "既而弗报，",
                    "zhushu": "诡诸不报施于蔿国。施，始豉切。"
                },
                {
                    "paragraph": "故子国作乱，谓晋人曰：“与我伐夷而取其地。”",
                    "zhushu": "使晋取夷地。"
                },
                {
                    "paragraph": "遂以晋师伐夷，杀夷诡诸。周公忌父出奔虢。",
                    "zhushu": "周公忌父，王卿士。辟子国之难。难，乃旦切。"
                },
                {
                    "paragraph": "惠王立而复之。",
                    "zhushu": "鲁桓十五年，经书桓王崩。鲁庄三年，经书葬桓王。自此以来，周有庄王，又有僖王，崩、葬皆不见于经传。王室微弱，不能复自通于诸侯，故传因周公忌父之事而见惠王。惠王立在此年之末。见，贤遍切，下同。复，扶又切。",
                    "type": 2
                },
                {
                    "paragraph": "经十有七年，春，齐人执郑詹。",
                    "zhushu": "齐桓始伯，郑既伐宋，又不朝齐。詹为郑执政大臣，诣齐见执。不称“行人”，罪之也。行人例在襄十一年。诸执大夫，皆称“人”以执之，大夫贱故。詹，之廉切。伯，音霸，又如字，本又作“霸”。"
                },
                {
                    "paragraph": "○夏，齐人殱于遂。",
                    "zhushu": "殱，尽也。齐人戍遂，玩而无备，遂人讨而尽杀之，故时史因以自尽为文。殱，子廉切。玩，五乱切。尽，津忍切。"
                },
                {
                    "paragraph": "○秋，郑詹自齐逃来。",
                    "zhushu": "无传。詹不能伏节守死以解国患，而遁逃苟免，书逃以贱之。遁，徒逊切。"
                },
                {
                    "paragraph": "○冬，多麋。",
                    "zhushu": "无传。麋多则害五稼，故以灾书。麋，亡悲切。",
                    "type": 2
                },
                {
                    "paragraph": "传十七年，春，齐人执郑詹，郑不朝也。○",
                    "zhushu": ""
                },
                {
                    "paragraph": "夏，遂因氏、颌氏、工娄氏、须遂氏飨齐戍，醉而杀之，齐人殱焉。",
                    "zhushu": "飨，酒食也。四族，遂之强宗。齐灭遂，戍之在十三年。颌，乌纳切，又苦答切。娄，力侯切。“飨”，本又作“享”。",
                    "type": 2
                },
                {
                    "paragraph": "经十有八年，春，王三月，日有食之。",
                    "zhushu": "无传。不书日，官失之。"
                },
                {
                    "paragraph": "○夏，公追戎于济西。",
                    "zhushu": "戎来侵鲁，公逐之于济水之西。"
                },
                {
                    "paragraph": "○秋，有𧌒。",
                    "zhushu": "𧌒，短狐也，盖以含沙射人为灾。“𧌒”，本又作“蜮”，音或。本草谓之射工。短，本又作“断”，同丁管切。“狐”，又作“弧”，音胡。射，食亦切。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传十八年，春，虢公、晋侯朝王，王飨醴，命之宥，",
                    "zhushu": "王之觐群后，始则行飨礼，先置醴酒，示不忘古。饮宴则命以币物。宥，助也，所以助欢敬之意，言备设。醴，音礼。宥，音又。"
                },
                {
                    "paragraph": "皆赐玉五瑴，马三匹。非礼也。",
                    "zhushu": "双玉为榖。瑴，立角，又作珏。"
                },
                {
                    "paragraph": "王命诸侯，名位不同，礼亦异数，不以礼假人。",
                    "zhushu": "侯而与公同赐，是借人礼。借，子夜切。"
                },
                {
                    "paragraph": "○虢公、晋侯、郑伯使原庄公逆王后于陈。陈妫归于京师，",
                    "zhushu": "虢、晋朝王，郑伯又以齐执其卿，故求王为援，皆在周。倡义为王定昏，陈人敬从，得同姓宗国之礼，故传详其事。不书，不告。为，于伪切。"
                },
                {
                    "paragraph": "实惠后。",
                    "zhushu": "陈妫后号惠后。宠爱少子，乱周室。事在僖二十四年。故传于此并正其后称。少，诗照切。称，尺证切。"
                },
                {
                    "paragraph": "○夏，公追戎于济西。不言其来，讳之也。",
                    "zhushu": "戎来侵鲁，鲁人不知，去乃追之，故讳不言其来。"
                },
                {
                    "paragraph": "○秋，有𧌒，为灾也。○",
                    "zhushu": ""
                },
                {
                    "paragraph": "初，楚武王克权，使𨷵緍尹之，",
                    "zhushu": "权，国名，南郡当阳县东南有权城。𨷵緍，楚大夫。緍，亡巾切。"
                },
                {
                    "paragraph": "以叛，围而杀之。",
                    "zhushu": "緍以权叛，“以叛”绝句。本或作畔，俗字也。"
                },
                {
                    "paragraph": "迁权于那处，",
                    "zhushu": "那处，楚地，南郡编县东南有那口城。那，又作耼，同乃多切。处，昌吕切，又昌虑切。编，必绵切，又步典切。"
                },
                {
                    "paragraph": "使阎敖尹之。",
                    "zhushu": "阎敖，楚大夫。"
                },
                {
                    "paragraph": "及文王即位，与巴人伐申而惊其师。",
                    "zhushu": "惊巴师。"
                },
                {
                    "paragraph": "巴人叛楚而伐那处，取之，遂门于楚。",
                    "zhushu": "攻楚城门。"
                },
                {
                    "paragraph": "阎敖游涌而逸，",
                    "zhushu": "涌水，在南郡华容县。阎敖既不能守城，又游涌水而走。涌，音勇，水名。"
                },
                {
                    "paragraph": "楚子杀之，其族为乱。冬，巴人因之以伐楚。",
                    "zhushu": "",
                    "type": 2
                },
                {
                    "paragraph": "经十有九年，春，王正月。○夏，四月。○",
                    "zhushu": ""
                },
                {
                    "paragraph": "秋，公子结媵陈人之妇于鄄，遂及齐侯、宋公盟。",
                    "zhushu": "无传。公子结，鲁大夫。公羊、榖梁皆以为鲁女媵陈侯之妇。其称“陈人之妇”，未入国，略言也。大夫出竟，有可以安社稷、利国家者，则专之可也。结在鄄闻齐、宋有会，权事之宜，去其本职，遂与二君为盟，故备书之。本非鲁公意，而又失媵陈之好，故冬各来伐。媵，以证切，又绳证切，送也。竟，音境。好，呼报切。"
                },
                {
                    "paragraph": "○夫人姜氏如莒。",
                    "zhushu": "无传。非父母国而往，书奸。"
                },
                {
                    "paragraph": "○冬，齐人、宋人、陈人伐我西鄙。",
                    "zhushu": "无传。幽之盟，鲁使微者会；鄄之盟，又使媵臣行，所以受敌。鄙，边邑。",
                    "type": 2
                },
                {
                    "paragraph": "传十九年，春，楚子御之，大败于津。",
                    "zhushu": "御巴人，为巴人所败。津，楚地。或曰：江陵县有津郷。"
                },
                {
                    "paragraph": "还，鬻拳弗纳，遂代黄，",
                    "zhushu": "鬻拳，楚大阍。黄，嬴姓国，今弋阳县。鬻，音育。拳，求圆切。阍，音昏，守门人也。嬴，音盈，姓也，字从女。"
                },
                {
                    "paragraph": "败黄师于踖陵。",
                    "zhushu": "踖陵，黄地。踖，在亦切，又七略切。"
                },
                {
                    "paragraph": "还，及湫，有疾。",
                    "zhushu": "南郡鄀县东南有湫城。湫，子小切。鄀，音若。"
                },
                {
                    "paragraph": "夏，六月，庚申，卒。鬻拳葬诸夕室，",
                    "zhushu": "夕室，地名。夕，朝夕之夕。"
                },
                {
                    "paragraph": "亦自杀也，而葬于绖皇。",
                    "zhushu": "绖皇，蒙前阙。生守门，故死不失职。绖，田结切。绖皇，阙也。"
                },
                {
                    "paragraph": "初，鬻拳强谏楚子，楚子弗从。临之以兵，惧而从之。鬻拳曰：“吾惧君以兵，罪莫大焉。”遂自刖也。楚人以为大阍，谓之大伯，",
                    "zhushu": "若今城门校尉官。强，其丈切。大，音泰。校，户教切，字从木。"
                },
                {
                    "paragraph": "使其后掌之。",
                    "zhushu": "使其子孙常王此官。"
                },
                {
                    "paragraph": "君子曰：“鬻拳可谓爱君矣。谏以自纳于刑，刑犹不忘纳君于善。”",
                    "zhushu": "言爱君，明非臣法也。楚能尽其忠爱，所以兴。"
                },
                {
                    "paragraph": "○初，王姚嬖于庄王，生子颓。",
                    "zhushu": "王姚，庄王之妾也，姚姓。姚，羊消切。嬖，必计切。颓，徒囬切。"
                },
                {
                    "paragraph": "子颓有宠，蔿国为之师。及惠王即位，",
                    "zhushu": "周惠王，庄王孙。"
                },
                {
                    "paragraph": "取蔿国之圃以为囿。",
                    "zhushu": "圃，园也。囿，苑也。圃，必古切，又音布。囿，音又。徐，于目切。苑，于阮切。"
                },
                {
                    "paragraph": "边伯之宫近于王宫，王取之。",
                    "zhushu": "边伯，周大夫。近，附近之近。"
                },
                {
                    "paragraph": "王夺子禽祝跪与詹父田，",
                    "zhushu": "公子，周大夫。跪，求委切。"
                },
                {
                    "paragraph": "而收膳夫之秩。",
                    "zhushu": "膳夫，石速也。秩，禄也。收，式周切。"
                },
                {
                    "paragraph": "故蔿国、边伯、石速、詹父、子禽祝跪作乱，因苏氏。",
                    "zhushu": "苏氏，周大夫。桓王夺其十二邑以与郑。自此以来遂不和。"
                },
                {
                    "paragraph": "秋，五大夫奉子颓以伐王，",
                    "zhushu": "石速，士也，故不在五大夫数。"
                },
                {
                    "paragraph": "不克，出奔温。",
                    "zhushu": "温，苏氏邑。"
                },
                {
                    "paragraph": "苏子奉子颓以奔卫。卫师、燕师伐周。",
                    "zhushu": "燕，南燕。"
                },
                {
                    "paragraph": "冬，立子颓。",
                    "zhushu": "",
                    "type": 2
                },
                {
                    "paragraph": "经二十年，春，王二月，夫人姜氏如莒。",
                    "zhushu": "无传。"
                },
                {
                    "paragraph": "○夏，齐大灾。",
                    "zhushu": "无传。来告以火，故书。天火曰灾，例在宣十六年"
                },
                {
                    "paragraph": "○秋，七月。○冬，齐人伐戎。",
                    "zhushu": "无传。",
                    "type": 2
                },
                {
                    "paragraph": "传二十年，春，郑伯和王室，不克。",
                    "zhushu": "克，能也。"
                },
                {
                    "paragraph": "执燕仲父。",
                    "zhushu": "燕仲父，南燕伯。为伐周故。为，于伪切。"
                },
                {
                    "paragraph": "夏，郑伯遂以王归。王处于栎。秋，王及郑伯入于邬，",
                    "zhushu": "邬，王所取郑也。邬，乌苦切。"
                },
                {
                    "paragraph": "遂入成周，取其寳器而还。",
                    "zhushu": ""
                },
                {
                    "paragraph": "冬，王子颓享五大夫，乐及徧舞。",
                    "zhushu": "皆舞六代之乐。徧，音遍。"
                },
                {
                    "paragraph": "郑伯闻之，见虢叔",
                    "zhushu": "叔，虢公字。"
                },
                {
                    "paragraph": "曰：“寡人闻之，哀乐失时，殃咎必至。今王子颓歌舞不倦，乐祸也。夫司寇行戮，",
                    "zhushu": "司寇，刑官。乐，音洛。殃，于良切。咎，其九切。"
                },
                {
                    "paragraph": "君为之不举，",
                    "zhushu": "去盛馔，去，起吕切。馔，仕眷切。"
                },
                {
                    "paragraph": "而况敢乐祸乎？奸王之位，祸孰大焉。临祸忘忧，忧必及之。盍纳王乎？”虢公曰：“寡人之愿也。”",
                    "zhushu": "奸，音干。盍，胡腊切，何不也。",
                    "type": 2
                },
                {
                    "paragraph": "经二十有一年，春，王正月。○",
                    "zhushu": ""
                },
                {
                    "paragraph": "夏，五月，辛酉，郑伯突卒。",
                    "zhushu": "十六年，与鲁大夫盟于幽。"
                },
                {
                    "paragraph": "○秋，七月，戊戌，夫人姜氏薨。",
                    "zhushu": "无传。薨寝祔姑，赴于诸侯，故具小君礼书之。祔，音附。"
                },
                {
                    "paragraph": "○冬，十有二月，葬郑厉公。",
                    "zhushu": "无传。八月乃葬，缓慢也。",
                    "type": 2
                },
                {
                    "paragraph": "传二十一年，春，胥命于弭。夏，同伐王城。",
                    "zhushu": "郑、虢相命。弭，郑地。弭，面尔切。"
                },
                {
                    "paragraph": "郑伯将王自圉门入。虢叔自北门入。杀王子颓及五大夫。",
                    "zhushu": ""
                },
                {
                    "paragraph": "郑伯享王于阙西辟，乐备。",
                    "zhushu": "阙，象魏也。乐备，备六代之乐。圉，鱼吕切。辟，蒲历切。"
                },
                {
                    "paragraph": "王与之武公之略，自虎牢以东。",
                    "zhushu": "略，界也。郑武公传平王，平王赐之自虎牢以东。后失其地，故惠王今复与之。虎牢，河南城皋县。复，扶又切。"
                },
                {
                    "paragraph": "原伯曰：“郑伯效尤，其亦将有咎。”",
                    "zhushu": "原伯，原庄公也。言效子颓、舞徧梁。效，户教切。徧，音遍。"
                },
                {
                    "paragraph": "五月，郑厉公卒。",
                    "zhushu": ""
                },
                {
                    "paragraph": "王巡虢守，",
                    "zhushu": "巡守于□国也。天子省方，谓之巡守。守，音狩，本或作狩，后放此。"
                },
                {
                    "paragraph": "虢公为王宫于玤，",
                    "zhushu": "玤，虢地。玤，蒲项切。"
                },
                {
                    "paragraph": "王与之酒泉。",
                    "zhushu": "酒泉，周邑。"
                },
                {
                    "paragraph": "郑伯之享王也，王以后之鞶鉴予之。",
                    "zhushu": "后，王后也。鞶，带而以镜为饰也，今西方羌胡犹然，古之遗服。鞶，步丹切，又蒲官切，绅带也。鉴，工暂切，镜也。"
                },
                {
                    "paragraph": "虢公请器，王予之爵。",
                    "zhushu": "爵，饮酒器。"
                },
                {
                    "paragraph": "郑伯由是始恶于王。",
                    "zhushu": "为僖二十四年郑执王使张本。恶，乌路切，又如字。使，所吏切。"
                },
                {
                    "paragraph": "冬，王归自虢。",
                    "zhushu": "传言王之偏也。",
                    "type": 2
                },
                {
                    "paragraph": "经二十有二年，春，王正月，肆大眚。",
                    "zhushu": "无传。赦有罪也。易称“赦过宥罪”，书称“眚灾肆赦”，传称“肆眚围郑”，皆放赦罪人，荡涤众故，以新其心。有时而用之，非制所常，故书。眚，所景切。荡，音荡，本又作荡。涤，徒历切。"
                },
                {
                    "paragraph": "○癸丑，葬我小君文姜。",
                    "zhushu": "无传。反哭成丧，故称小君。"
                },
                {
                    "paragraph": "○陈人杀其公子御寇。",
                    "zhushu": "宣公大子也。陈人恶其杀大子之名，故不称君父，以国讨公子告。御，音御，本亦作“御”。恶，乌路切，注同。"
                },
                {
                    "paragraph": "○夏，五月。○",
                    "zhushu": ""
                },
                {
                    "paragraph": "秋，七月，丙申，及齐髙傒盟于防。",
                    "zhushu": "无传。高傒，齐之贵卿，而与鲁之微者盟。齐桓谦接诸侯，以崇霸业。"
                },
                {
                    "paragraph": "○冬，公如齐纳币。",
                    "zhushu": "无传。公不使卿而亲纳币，非礼也。母丧未再期而图昏，二传不见所讥，左氏又无传，失礼明故。见，贤遍切。",
                    "type": 2
                },
                {
                    "paragraph": "传二十二年，春，陈人杀其大子御寇。",
                    "zhushu": "传称大子，以实言。"
                },
                {
                    "paragraph": "陈公子完与颛孙奔齐。",
                    "zhushu": "公子完、颛孙，皆御宼之党。颛，音专。"
                },
                {
                    "paragraph": "颛孙自齐来奔。",
                    "zhushu": "不书，非卿。"
                },
                {
                    "paragraph": "齐侯使敬仲为卿，",
                    "zhushu": "敬仲，陈公子完。"
                },
                {
                    "paragraph": "辞曰：“羁旅之臣，",
                    "zhushu": "羁，寄也。旅，客也。"
                },
                {
                    "paragraph": "幸若获宥，及于宽政，",
                    "zhushu": "宥，赦也。"
                },
                {
                    "paragraph": "赦其不闲于教训，而免于罪戾，弛于负担，",
                    "zhushu": "弛，去离也。弛，失氏切。担，丁暂切。离，力智切。"
                },
                {
                    "paragraph": "君之惠也，所获多矣，敢辱髙位以速官谤？",
                    "zhushu": "敢，不敢也。谤，布浪切。"
                },
                {
                    "paragraph": "请以死告。",
                    "zhushu": "以死自誓。"
                },
                {
                    "paragraph": "诗云：“翘翘车乘，招我以弓。岂不欲往，畏我友朋。”",
                    "zhushu": "逸诗也。翘翘，远貌。古者聘士以弓，言虽贪显命，惧为朋友所讥责。翘，祁尧切。乘，绳证切。"
                },
                {
                    "paragraph": "使为工正。",
                    "zhushu": "掌百工之官。"
                },
                {
                    "paragraph": "饮桓公酒，乐。",
                    "zhushu": "齐桓贤之，故就其家会。据主人之辞，故言饮桓公酒。饮，于鸩切。乐，音洛。"
                },
                {
                    "paragraph": "公曰：“以火继之。”辞曰：“臣卜其昼，未卜其夜，不敢。”君子曰：“酒以成礼，不继以淫，义也。",
                    "zhushu": "夜饮为淫乐，"
                },
                {
                    "paragraph": "以君成礼，弗纳于淫，仁也。”",
                    "zhushu": ""
                },
                {
                    "paragraph": "初，懿氏卜妻敬仲，",
                    "zhushu": "懿氏，陈大夫。龟曰卜。妻，七计切。"
                },
                {
                    "paragraph": "其妻占之，曰：“吉。",
                    "zhushu": "懿氏妻。"
                },
                {
                    "paragraph": "是谓“凤皇于飞，和鸣锵锵。",
                    "zhushu": "雄曰凤，䧳曰皇。雄雌俱飞，相和而鸣锵锵然，犹敬仲夫妻相随适齐，有声誉。和，如字，又户卧切。锵，七羊切。本又作将将。"
                },
                {
                    "paragraph": "有妫之后，将育于姜。",
                    "zhushu": "妫，陈姓。姜，齐姓。"
                },
                {
                    "paragraph": "五世其昌，并于正𨜮。八世之后，莫之与京。”",
                    "zhushu": "京，大也。“并于”，本或作“并为”，误。"
                },
                {
                    "paragraph": "陈厉公，蔡出也，",
                    "zhushu": "姊妹之子曰出。"
                },
                {
                    "paragraph": "故蔡人杀五父而立之。",
                    "zhushu": "五父，陈佗也。杀陈佗，在桓六年。佗，徒多切。"
                },
                {
                    "paragraph": "生敬仲。其少也，周史有以周易见陈侯者，",
                    "zhushu": "周大史也。少，诗照切。见，贤遍切。又如大，音泰。"
                },
                {
                    "paragraph": "陈侯使筮之，",
                    "zhushu": "蓍曰：“筮。”筮，上制切。蓍，音尸。"
                },
                {
                    "paragraph": "遇观",
                    "zhushu": "观，古乱切。䷓坤下巽上，观。"
                },
                {
                    "paragraph": "之否，",
                    "zhushu": "䷋坤下乾上，否。观六四变而为否。否，备矣切。注同。"
                },
                {
                    "paragraph": "曰：“是谓“观国之光，利用宾于王。”",
                    "zhushu": "此周易观卦六四爻辞。易之为书，六爻皆有变象，又有互体，圣人随其义而论之。爻，户交切。"
                },
                {
                    "paragraph": "此其代陈有国乎？不在此，其在异国；非此其身，在其子孙。光，远而自他有耀者也。坤，土也。巽，风也。乾，天也。风为天于土上，山也。",
                    "zhushu": "巽变为乾，故曰风为天。自二至四有艮象，艮为山。乾，其然切。"
                },
                {
                    "paragraph": "有山之材，而照之以天光，于是乎居土上，",
                    "zhushu": "山则材之所生，上有乾，下有坤，故言居土上，照之以天光。"
                },
                {
                    "paragraph": "故曰：“观国之光，利用宾于王。”",
                    "zhushu": "四为诸侯，变而之乾，有国朝王之象。"
                },
                {
                    "paragraph": "庭实旅百，奉之以玉帛，天地之美具焉，故曰：“利用宾于王。”",
                    "zhushu": "艮为门庭，乾为金玉，坤为布帛，诸侯朝王，陈挚币之象。旅，陈也。百，言物备。挚，音至。本又作贽，同。"
                },
                {
                    "paragraph": "犹有观焉，故曰：其在后乎。",
                    "zhushu": "因观文以博占，故言犹有观，非在已之言，故知在子孙。观，古乱切。"
                },
                {
                    "paragraph": "风行而著于土，故曰：其在异国乎。若在异国，必姜姓也。姜，大岳之后也。",
                    "zhushu": "姜姓之先，为尧四岳。著，直略切。大，音泰。岳，音岳。"
                },
                {
                    "paragraph": "山岳则配天。物莫能两大，陈衰，此其昌乎！”",
                    "zhushu": "变而象艮，故知当兴于大岳之后。得大岳之权，则有配天之大功，故知陈必衰。"
                },
                {
                    "paragraph": "及陈之初亡也，",
                    "zhushu": "昭八年，楚灭陈。"
                },
                {
                    "paragraph": "陈桓子始大于齐。",
                    "zhushu": "桓子，敬仲五世孙陈无宇。"
                },
                {
                    "paragraph": "其后亡也，",
                    "zhushu": "哀十七年，楚复灭陈。复，扶又切。"
                },
                {
                    "paragraph": "成子得政。",
                    "zhushu": "成子，陈常也，敬仲八世孙。陈完有礼于齐，子孙世不忘德。德协于卜，故传备言其终始。卜筮者，圣人所以定犹豫，决疑似，因生义教者也。尚书洪范：通龟筮以同卿士之数。南蒯卜乱而过元吉，惠伯答以忠信则可。臧会卜僭，遂获其应。丘明故举诸县验于行事者，以示来世，而君子志其善者、远者。他皆放此。豫，音预，本亦作预。蒯，苦怪切。僭，子念切。应，应对之应。县，音玄。",
                    "type": 2
                },
                {
                    "paragraph": "经二十有三年，春，公至自齐。",
                    "zhushu": "无传。"
                },
                {
                    "paragraph": "○祭叔来聘。",
                    "zhushu": "无传。榖梁以祭叔为𥙊公，来聘鲁。天子内臣，不得外交，故不言使，不与其得使聘。祭，侧界切。为，于伪切。"
                },
                {
                    "paragraph": "○夏，公如齐观社。",
                    "zhushu": "齐因祭社搜军实，故公往观之。"
                },
                {
                    "paragraph": "○公至自齐。",
                    "zhushu": "无传。"
                },
                {
                    "paragraph": "○荆人来聘。",
                    "zhushu": "无传。不书荆子使某来聘，君臣同辞者，盖楚之始通，未成其礼。"
                },
                {
                    "paragraph": "○公及齐侯遇于榖。",
                    "zhushu": "无传。榖，音谷。"
                },
                {
                    "paragraph": "○萧叔朝公。",
                    "zhushu": "无传。萧，附庸国。叔，名。就谷朝公，故不言来。凡在外朝，则礼不得具，嘉礼不野合。"
                },
                {
                    "paragraph": "○秋，丹桓宫楹。",
                    "zhushu": "桓公庙也。楹，柱也。楹，音盈。"
                },
                {
                    "paragraph": "○冬，十有一月，曹伯射姑卒。",
                    "zhushu": "无传。未同盟而赴以名。射，示亦切，又音亦。"
                },
                {
                    "paragraph": "○十有二月，甲寅，公会齐侯盟干扈。",
                    "zhushu": "无传。扈，郑地，在荥阳卷县西北。扈，音户。卷，音权，字林丘权切，韦昭丘云切，说文丘粉切。",
                    "type": 2
                },
                {
                    "paragraph": "传二十三年，夏，公如齐观社，非礼也。曹刿谏曰：“不可。夫礼，所以整民也。故会以训上下之则，制财用之节；",
                    "zhushu": "贡赋多少。"
                },
                {
                    "paragraph": "朝以正班爵之义，帅长幼之序；征伐以讨其不然。",
                    "zhushu": "不然，不用命。长，丁丈切。"
                },
                {
                    "paragraph": "诸侯有王，",
                    "zhushu": "从王事。"
                },
                {
                    "paragraph": "王有巡守，",
                    "zhushu": "省四方。"
                },
                {
                    "paragraph": "以大习之。",
                    "zhushu": "大习，会朝之礼。"
                },
                {
                    "paragraph": "非是，君不举矣。君举必书，",
                    "zhushu": "书于策。"
                },
                {
                    "paragraph": "书而不法，后嗣何观？”○",
                    "zhushu": ""
                },
                {
                    "paragraph": "晋桓、庄之族逼，",
                    "zhushu": "桓叔、庄伯之子孙强盛，逼迫公室。逼，彼力切。"
                },
                {
                    "paragraph": "献公患之。士蔿曰：“去富子，则群公子可谋也已。”",
                    "zhushu": "士蔿，晋大夫。富子，二族之富强者。蔿，于委切。去，起吕切。"
                },
                {
                    "paragraph": "公曰：“尔试其事。”士蔿与群公子谋，𧮂富子而去之。",
                    "zhushu": "以罪状诬之。同族恶其富强，故士蔿得因而间之。用其所亲为谮则似信，离其骨肉则党弱，群公子终所以见灭。恶，乌路切。间，间隙之间。"
                },
                {
                    "paragraph": "○秋，丹桓宫之楹。",
                    "zhushu": "",
                    "type": 2
                },
                {
                    "paragraph": "经二十有四年，春，王三月，刻桓宫桷。",
                    "zhushu": "刻，镂也。桷，椽也。将逆夫人，故为盛饰。刻，音克。桷，音角。字林云：“齐、鲁谓榱为桷。”椽，直专切。"
                },
                {
                    "paragraph": "○葬曹庄公。",
                    "zhushu": "无传。"
                },
                {
                    "paragraph": "○夏，公如齐逆女。",
                    "zhushu": "无传。亲逆，礼也。"
                },
                {
                    "paragraph": "○秋，公至自齐。",
                    "zhushu": "无传。"
                },
                {
                    "paragraph": "○八月丁丑，夫人姜氏入。",
                    "zhushu": "哀姜也。公羊传以为姜氏要公，不与公俱入。盖以孟任故，丁丑入，而明日乃朝庙。要，于遥切。任，音壬。后孟任”皆同。"
                },
                {
                    "paragraph": "○戊寅，大夫宗妇觌，用币。",
                    "zhushu": "宗妇，同姓大夫之妇。礼，小君至，大夫执贽以见，明臣子之道。庄公欲奢夸夫人，故使大夫宗妇同贽俱见。觌，徒历切。见也。见，贤遍切。夸，苦瓜切。"
                },
                {
                    "paragraph": "○大水。",
                    "zhushu": "无传。"
                },
                {
                    "paragraph": "○冬，戎侵曹。",
                    "zhushu": "无传。"
                },
                {
                    "paragraph": "○曹羁出奔陈。",
                    "zhushu": "无传。羁，盖曹世子也。先君既葬而不称爵者，微弱不能自定，曹人以名赴。"
                },
                {
                    "paragraph": "○赤归于曹。",
                    "zhushu": "无传。赤，曹僖公也。盖为戎所纳，故曰归。"
                },
                {
                    "paragraph": "○郭公。",
                    "zhushu": "无传。盖经阙误也。自曹羁以下，公羊、榖梁之说既不了，又不可通之于左氏，故不采用。",
                    "type": 2
                },
                {
                    "paragraph": "传二十四年，春，刻其桷，皆非礼也。",
                    "zhushu": "并非丹楹，故言皆。"
                },
                {
                    "paragraph": "御孙谏曰：“臣闻之：“俭，德之共也；侈，恶之大也。”",
                    "zhushu": "御孙，鲁大夫。御，鱼吕切。本亦作御。侈，昌𥿄切，又尸氏切。"
                },
                {
                    "paragraph": "先君有共德，而君纳诸大恶，无乃不可乎？”",
                    "zhushu": "以不丹楹刻桷为共。"
                },
                {
                    "paragraph": "○秋，哀姜至。公使宗妇觌，用币，非礼也。",
                    "zhushu": "传不言大夫，唯举非常。"
                },
                {
                    "paragraph": "御孙曰：“男贽，大者玉帛，",
                    "zhushu": "公、侯、伯、子、男执玉，诸侯、世子、附庸孤卿执帛。贽，真二切。"
                },
                {
                    "paragraph": "小者禽鸟，",
                    "zhushu": "卿执羔，大夫执鴈，士执雉。"
                },
                {
                    "paragraph": "以章物也。",
                    "zhushu": "章所执之物，别贵贱。别，彼列切。"
                },
                {
                    "paragraph": "女贽，不过榛栗枣、修，以告虔也。",
                    "zhushu": "榛，小栗。修，脯。𧆛，敬也。皆取其名以示敬。榛，侧巾切。鍜脯加姜桂曰修。虔，音乾。"
                },
                {
                    "paragraph": "今男女同贽，是无别也。男女之别，国之大节也，而由夫人乱之，无乃不可乎？”○",
                    "zhushu": ""
                },
                {
                    "paragraph": "晋士蔿又与群公子谋，使杀游氏之二子。",
                    "zhushu": "游氏二子，亦桓、庄之族。"
                },
                {
                    "paragraph": "士蔿告晋侯曰：“可矣。不过二年，君必无患。”",
                    "zhushu": "",
                    "type": 2
                },
                {
                    "paragraph": "经二十有五年，春，陈侯使女叔来聘。",
                    "zhushu": "女叔，陈卿。女，氏；叔，字。女，音汝。陈大夫氏。"
                },
                {
                    "paragraph": "○夏，五月，癸丑，卫侯朔卒。",
                    "zhushu": "无传。惠公也。书名，十六年与内大夫盟干幽。"
                },
                {
                    "paragraph": "○六月，辛未，朔，日有食之。鼓，用牲于社。",
                    "zhushu": "鼓，伐鼓也。用牲以祭社。传例曰：非常也”。"
                },
                {
                    "paragraph": "○伯姫归干𣏌。",
                    "zhushu": "无传。不书逆女，逆者微。"
                },
                {
                    "paragraph": "秋，大水。鼓用牲于社、于门。",
                    "zhushu": "门，国门也。传例曰：“亦非常也”。"
                },
                {
                    "paragraph": "○冬，公子友如陈。",
                    "zhushu": "无传。报女叔之聘。诸鲁出朝聘皆书如，不果彼国必成其礼，故不称朝聘，春秋之常也。公子友，庄公之母弟。称公子者，史策之通言。母弟至亲，异于他臣，其相杀害，则称弟以示义。至于嘉好之事，兄弟笃睦，非例所兴，或称弟，或称公子，仍旧史之文也。母弟例在宣十七年。好，呼报切，下同。",
                    "type": 2
                },
                {
                    "paragraph": "经二十五年，春，陈女叔来聘，始结陈好也。嘉之，故不名。",
                    "zhushu": "季友相鲁，原仲相陈，二人有旧，故女叔来聘，季友冬亦报聘，嘉好接备。卿以字为嘉，则称名，其常也。相，息亮切，下同。"
                },
                {
                    "paragraph": "○夏，六月，辛未，朔，日有食之。鼓用牲于社，非常也。",
                    "zhushu": "非常鼓之月。长历推之，辛未实七月朔，置闰失所，故致月错。"
                },
                {
                    "paragraph": "唯正月之朔，慝未作，",
                    "zhushu": "正月，夏之四月，周之六月，谓正阳之月。今书六月而传云“唯”者，明此月非正阳月也。慝，阴气。正，音政。正月，建巳之月。慝，他得切。夏，户雅切。"
                },
                {
                    "paragraph": "日有食之，于是乎用币于社，伐鼓于朝。",
                    "zhushu": "日食，历之常也。然食于正阳之月，则诸侯用币干社，请救于上，公伐鼓于朝，退而自责，以明阴不宜侵阳，臣不宜掩君，以示大义。"
                },
                {
                    "paragraph": "○秋，大水。鼓用牲于社、于门，亦非常也。",
                    "zhushu": "失常礼。"
                },
                {
                    "paragraph": "凡天灾，有币无牲。",
                    "zhushu": "天灾，日月食、大水也。祈请而已，不用牲也。"
                },
                {
                    "paragraph": "非日月之眚，不鼓。",
                    "zhushu": "眚，犹灾也。月侵日为眚。阴阳逆顺之事，贤圣所重，故特鼓之。眚，所景切。"
                },
                {
                    "paragraph": "○晋士蔿使群公子尽杀游氏之族，乃城聚而处之。",
                    "zhushu": "聚，晋邑。聚，才喻切。"
                },
                {
                    "paragraph": "○冬，晋侯围聚，尽杀群公子。",
                    "zhushu": "卒如士蔿之计。",
                    "type": 2
                },
                {
                    "paragraph": "经二十有六年，春，公伐戎。",
                    "zhushu": "无传。"
                },
                {
                    "paragraph": "○夏，公至自伐戎。",
                    "zhushu": "无传。"
                },
                {
                    "paragraph": "○曹杀其大夫。",
                    "zhushu": "无传。不称名，非其罪。例在文七年。"
                },
                {
                    "paragraph": "○秋，公会宋人、齐人伐徐。",
                    "zhushu": "无传。宋序齐上，主兵。"
                },
                {
                    "paragraph": "○冬，",
                    "zhushu": ""
                },
                {
                    "paragraph": "十有二月，癸亥，朔，日有食之。",
                    "zhushu": "无传。",
                    "type": 2
                },
                {
                    "paragraph": "传二十六年，春，晋士蔿为大司空。",
                    "zhushu": "大司空，卿官。"
                },
                {
                    "paragraph": "○夏，士蔿城绛，以深其宫。",
                    "zhushu": "绛，晋所都也，今平阳绛邑县。"
                },
                {
                    "paragraph": "○秋，虢人侵晋。冬，虢人又侵晋。",
                    "zhushu": "为传明年晋将伐虢张本。此年经、传各自言其事者，或经是直文，或策书虽存而简牍散落，不究其本末，故传不复申解，但言传事而已。牍，徒木切。究，音救。复，扶又切。解，居蟹切。",
                    "type": 2
                },
                {
                    "paragraph": "经二十有七年，春，公会𣏌伯姫于洮。",
                    "zhushu": "伯姫，庄公女。洮，鲁地。洮，他刀切。"
                },
                {
                    "paragraph": "○夏，六月，公会齐俟宋公，陈俟郑伯，同盟于幽。○",
                    "zhushu": ""
                },
                {
                    "paragraph": "秋，公子友如陈葬原仲。",
                    "zhushu": "原仲，陈大夫。原，氏；仲，字也。礼，臣既卒不名，故称字。季友违礼会外大夫葬，具见其事，亦所以知讥。见，贤遍切。"
                },
                {
                    "paragraph": "○冬，𣏌伯姫来。",
                    "zhushu": "传例曰归宁。"
                },
                {
                    "paragraph": "○莒庆来逆叔姫。",
                    "zhushu": "无传。庆，莒大夫。叔姫，庄公女。𨜮自为逆则称字，例在宣五年。"
                },
                {
                    "paragraph": "○𣏌伯来朝。",
                    "zhushu": "无传。𣏌称伯者，盖为时王所黜。黜，勅律切。濮，音卜。"
                },
                {
                    "paragraph": "○公会齐侯于城濮。",
                    "zhushu": "无传。城濮，卫地。将讨卫也。",
                    "type": 2
                },
                {
                    "paragraph": "传二十七年，春，公会杞伯姫于洮，非事也。",
                    "zhushu": "非诸侯之事。"
                },
                {
                    "paragraph": "天子非展义不巡守，",
                    "zhushu": "天子巡守，所以宣布德义。"
                },
                {
                    "paragraph": "诸侯非民事不举，卿非君命不越竟。○",
                    "zhushu": ""
                },
                {
                    "paragraph": "夏，同盟于幽，陈、郑服也。",
                    "zhushu": "二十二年，陈乱而齐纳敬仲。二十五年，郑文公之四年，获成于楚。皆有二心于齐，今始服也。"
                },
                {
                    "paragraph": "○秋，公子友如陈葬原仲，非礼也。原仲，季友之旧也。○",
                    "zhushu": ""
                },
                {
                    "paragraph": "冬，杞伯姫来，归宁也。",
                    "zhushu": "宁，问父母安否。"
                },
                {
                    "paragraph": "凡诸侯之女，归宁曰来，出曰来归；",
                    "zhushu": "归，不反之辞。"
                },
                {
                    "paragraph": "夫人归寜曰如某，出曰归于某。",
                    "zhushu": ""
                },
                {
                    "paragraph": "晋侯将伐虢，士蔿曰：“不可。虢公骄，若骤得胜于我，必弃其民。",
                    "zhushu": "弃民不养之。"
                },
                {
                    "paragraph": "无众而后伐之，欲御我，谁与？夫礼、乐、慈、爱，战所畜也。夫民，让事、乐和、爱亲、哀丧，而后可用也。",
                    "zhushu": "上之使民，以义让哀、乐为本。言不可力强。畜，敕六切。乐，音洛。强，其丈切。"
                },
                {
                    "paragraph": "虢弗畜也，亟战，将饥。”",
                    "zhushu": "言虢不畜义让而力战。畜，敕六切。亟，欺冀切。饥，音机。"
                },
                {
                    "paragraph": "○王使召伯廖赐齐侯命，",
                    "zhushu": "召伯廖，王卿士。赐命为侯伯。召，音邵。廖，力雕切。"
                },
                {
                    "paragraph": "且请伐卫，以其立子颓也。",
                    "zhushu": "立子颓在十九年。",
                    "type": 2
                },
                {
                    "paragraph": "经二十有八年，春，王三月，甲寅，齐人伐卫。卫人及齐人战，卫人败绩。",
                    "zhushu": "齐侯称人者，讳取赂而还，以贱者告。不地者，史失之。"
                },
                {
                    "paragraph": "○夏，四月，丁未，邾子𤨏卒。",
                    "zhushu": "无传。末同盟而赴以名。𤨏，素果切。"
                },
                {
                    "paragraph": "○秋，荆伐郑。公会齐人、宋人救郑。○冬，筑郿。",
                    "zhushu": "郿，鲁下邑。传例曰：邑曰筑。郿，亡悲切。"
                },
                {
                    "paragraph": "○大无麦、禾。",
                    "zhushu": "书于冬者，五榖毕入，计食不足而后书也。"
                },
                {
                    "paragraph": "○臧孙辰告籴于齐。",
                    "zhushu": "臧孙辰，鲁大夫臧文仲。",
                    "type": 2
                },
                {
                    "paragraph": "传二十八年，春，齐侯伐卫，战，败卫师。数之以王命，取赂而还。○",
                    "zhushu": ""
                },
                {
                    "paragraph": "晋献公娶于贾，无子。",
                    "zhushu": "贾，姫姓国也。"
                },
                {
                    "paragraph": "烝于齐姜，",
                    "zhushu": "齐姜，武公妾。烝，之承切。"
                },
                {
                    "paragraph": "生秦穆夫人及大子申生。又娶二女于戎，大戎狐姫生重耳，",
                    "zhushu": "大戎，唐叔子孙别在戎狄者。重，直龙切。"
                },
                {
                    "paragraph": "小戎子生夷吾。",
                    "zhushu": "小戎，允姓之戎。子，女也。"
                },
                {
                    "paragraph": "晋伐骊戎，骊戎男女以骊姫。",
                    "zhushu": "骊戎在京兆新丰县，其君姫姓，其爵男也。纳女于人曰女。女，昵据切。注曰女同"
                },
                {
                    "paragraph": "归，生奚齐，其娣生卓子。骊姫嬖，欲立其子，赂外嬖梁五与东关嬖五，",
                    "zhushu": "姓梁名五，在闺闼之外者。东关嬖五，别在关塞者，亦名五。皆大夫，为献公所嬖幸，视听外事。卓，勅角切。闺，音圭。闼，吐达切。塞，素代切。"
                },
                {
                    "paragraph": "使言于公曰：“曲沃，君之宗也；",
                    "zhushu": "曲沃，桓叔所封，先君宗庙所在。"
                },
                {
                    "paragraph": "蒲与二屈，君之疆也。",
                    "zhushu": "蒲，今平阳蒲子县。二屈，今平阳北屈县。或云：二当为北。屈，求勿切，又居勿切。强，居良切。"
                },
                {
                    "paragraph": "不可以无主。宗邑无主，则民不威；疆埸无主，则启戎心。戎之生心，民慢其政，国之患也。若使大子主曲沃，而重耳、夷吾主蒲与屈，则可以威民而惧戎，且旌君伐。”",
                    "zhushu": "旌，章也。伐，功也。埸，音亦。"
                },
                {
                    "paragraph": "使俱曰：“狄之广莫，于晋为都。晋之启土，不亦宜乎？”",
                    "zhushu": "广莫，狄地之旷绝也，即谓蒲子、北屈也。言遣二公子出都之，则晋方当大开土界。献公未决，故复使二五俱说此美。复，扶又切。"
                },
                {
                    "paragraph": "晋侯说之。夏，使大子居曲沃，重耳居蒲城，夷吾居屈。群公子皆鄙，",
                    "zhushu": "鄙，边邑。说，音悦。"
                },
                {
                    "paragraph": "唯二姫之子在绛。二五卒，与骊姫𧮂群公子而立奚齐，晋人谓之“二五耦”。",
                    "zhushu": "二耜相耦，广一尺。共起一伐，言二人俱共，垦伤晋室若此。譛，责鸩切。耜，音似。广，古旷切。垦，苦狠切。"
                },
                {
                    "paragraph": "○楚令尹子元欲蛊文夫人，",
                    "zhushu": "文王夫人息妫也。子元，文王弟。蛊，惑以淫事。蛊，音古。"
                },
                {
                    "paragraph": "为馆于其宫侧，而振万焉。",
                    "zhushu": "振，动也。万，舞也。"
                },
                {
                    "paragraph": "夫人闻之，泣曰：“先君以是舞也，习戎备也。今令尹不寻诸仇雠，而于未亡人之侧，不亦异乎？”",
                    "zhushu": "寻，用也。妇人既寡，自称未亡人。"
                },
                {
                    "paragraph": "御人以告子元。",
                    "zhushu": "御人，夫人之侍人。"
                },
                {
                    "paragraph": "子元曰：“妇人不忘袭雠，我反忘之？”",
                    "zhushu": ""
                },
                {
                    "paragraph": "秋，子元以车六百乘伐郑，入于桔柣之门。",
                    "zhushu": "桔柣，郑远郊之门也。乘，绳证切。桔，户结切。柣，待结切。注同。"
                },
                {
                    "paragraph": "子元、𨷵御强、𨷵梧、耿之不比为旆，",
                    "zhushu": "子元自与三子特造旆以居前，广充幅。长寻曰旐，继旐曰旆。御，鱼吕切。本亦作御，下反御同。强，其良切，又居良切。梧，音吾。比，并里切。旆，蒲贝切。长，直亮切。旐，音兆。"
                },
                {
                    "paragraph": "斗班、王孙游、王孙喜殿。",
                    "zhushu": "二子在后为反御。殿，丁见切。"
                },
                {
                    "paragraph": "众车入自纯门，及逵市。",
                    "zhushu": "纯门，郑外郭门也。逵市，郭内道上市。纯，如字。逵，求龟切。"
                },
                {
                    "paragraph": "县门不发，楚言而出。子元曰：“郑有人焉。”",
                    "zhushu": "县门，施于内城门。郑示楚以闲暇，故不闭城门，出兵而效楚言，故子元畏之，不敢进。县，音玄。"
                },
                {
                    "paragraph": "诸侯救郑，楚师夜遁。郑人将奔桐丘，",
                    "zhushu": "许昌县东北有桐丘城。遁，徒困切。"
                },
                {
                    "paragraph": "谍告曰：“楚幕有乌。”乃止。",
                    "zhushu": "谍，间也。幕，帐也。谍，音牃。幕，音莫。间，间厕之闲。"
                },
                {
                    "paragraph": "○冬，饥。臧孙辰告籴于齐，礼也。",
                    "zhushu": "经书“大无麦禾”，传言“饥”。传又先书“饥”在“筑郿”上者，说始籴，经在下，须得籴，嫌或讳饥，故曰礼。"
                },
                {
                    "paragraph": "○筑郿，非都也。凡邑，有宗庙先君之主曰都，无曰邑。邑曰筑，都曰城。",
                    "zhushu": "周礼：四县为都，四井为邑。然宗庙所在，则虽邑曰都，尊之也。言凡邑，则他筑非例。",
                    "type": 2
                },
                {
                    "paragraph": "经二十有九年，春，新延廏。",
                    "zhushu": "传例曰：书，不时。言新者，皆旧物不可用，更造之辞。廐，居又切。"
                },
                {
                    "paragraph": "○夏，郑人侵许。",
                    "zhushu": "传例曰：无钟鼓曰侵。"
                },
                {
                    "paragraph": "○秋，有蜚。",
                    "zhushu": "传例曰：为灾。蜚，扶味切。"
                },
                {
                    "paragraph": "○冬，十有二月，纪叔姫卒。",
                    "zhushu": "无传。纪国虽灭，叔姫执节守义，故系之纪，贤而录之。"
                },
                {
                    "paragraph": "○城诸及防。",
                    "zhushu": "诸、防，皆鲁邑。传例曰：书，时也。诸非备难而兴作，传皆重云时以释之，他皆放此。诸，今城阳诸县。难，乃旦切。重，直用切。",
                    "type": 2
                },
                {
                    "paragraph": "传二十九年，春，新作延廐。书，不时也。",
                    "zhushu": "经无“作”字，盖阙。"
                },
                {
                    "paragraph": "凡马，日中而出，日中而入。",
                    "zhushu": "日中，春、秋分也。治廐当以秋分，因马向入而修之。今以春作，故曰不时。向，许亮切。"
                },
                {
                    "paragraph": "○夏，郑人侵许。凡师，有钟鼓曰伐，",
                    "zhushu": "声其罪。"
                },
                {
                    "paragraph": "无曰侵，",
                    "zhushu": "钟鼓无声。"
                },
                {
                    "paragraph": "轻曰袭。",
                    "zhushu": "掩其不备。轻，遣政反。"
                },
                {
                    "paragraph": "○秋，有蜚，为灾也。凡物，不为灾不书。○",
                    "zhushu": ""
                },
                {
                    "paragraph": "冬，十二月，城诸及防。书，时也。凡土功，龙见而毕务，戒事也；",
                    "zhushu": "谓今九月，周十一月，龙星角、亢晨见东方，三务始毕，戒民以土功事。见，贤遍切。亢，苦浪切，又音刚。"
                },
                {
                    "paragraph": "火见而致用，",
                    "zhushu": "大火，心星，次角、亢。见者，致筑作之物。"
                },
                {
                    "paragraph": "水昏正而栽，",
                    "zhushu": "谓今十月，定星昏而中，于是树板干而兴作。栽，字林：才代切，又音再。说文云：筑墙长板。定，多佞切。"
                },
                {
                    "paragraph": "日至而毕。",
                    "zhushu": "日南至，㣲阳始动，故土功息。"
                },
                {
                    "paragraph": "○樊皮叛王。",
                    "zhushu": "樊皮，周大夫。樊，其采地；皮，名。",
                    "type": 2
                },
                {
                    "paragraph": "经三十年，春，王正月。○夏，次于成。",
                    "zhushu": "无传。将卑师少，故直言“次”。齐将降鄣，故设备。上将，于匠切。降，户江切，下同。鄣，音章。"
                },
                {
                    "paragraph": "○秋，七月，齐人降鄣。",
                    "zhushu": "无传。鄣，纪附庸国。东平无盐县东北有鄣城。小国孤危，不能自固，盖齐遥以兵威胁使降附。"
                },
                {
                    "paragraph": "○八月，癸亥，葬纪叔姬。",
                    "zhushu": "无传。以贤录也。无臣子，故不作谥。"
                },
                {
                    "paragraph": "○九月，庚午，朔，日有食之。鼓，用牲于社。",
                    "zhushu": "无传。"
                },
                {
                    "paragraph": "○冬，公及齐侯遇于鲁济。",
                    "zhushu": "济水历齐、鲁界，在齐界为齐济，在鲁界为鲁济，盖鲁地。济，子礼切。"
                },
                {
                    "paragraph": "齐人伐山戎。",
                    "zhushu": "山戎，北戎。",
                    "type": 2
                },
                {
                    "paragraph": "传",
                    "zhushu": ""
                },
                {
                    "paragraph": "三十年，春，王命虢公计樊皮。夏，四月，丙辰，虢公入樊，执樊仲皮，归于京师。○",
                    "zhushu": ""
                },
                {
                    "paragraph": "楚公子元归自伐郑，而处王宫，",
                    "zhushu": "欲遂蛊文夫人。"
                },
                {
                    "paragraph": "𨷵射师谏，则执而梏之。",
                    "zhushu": "射师，𨷵廉也。足曰桎，手曰梏。射，食亦切，又食夜切。梏，古毒切。桎，之实切。"
                },
                {
                    "paragraph": "秋，申公斗班杀子元。",
                    "zhushu": "申，楚县也。楚僭号，县尹皆称公。僭，子念切。"
                },
                {
                    "paragraph": "𨷵榖于莬为令尹，自毁其家，以纾楚国之难。",
                    "zhushu": "𨷵榖于莬，令尹子文也。毁，减。纾，缓也。榖，奴走切。楚人谓乳曰榖。汉书作“㝅”，音同。于，音乌。菟，音徒。纾，音舒，又直汝切。难，乃且切。"
                },
                {
                    "paragraph": "○冬，遇于鲁济，谋山戎也，以其病燕故也。",
                    "zhushu": "齐桓行霸，故欲为燕谋难。燕国，今蓟县。为，于伪切。蓟，音计。",
                    "type": 2
                },
                {
                    "paragraph": "经三十有一年，春，筑台于郎。",
                    "zhushu": "无传。刺奢，且非土功之时。刺，七赐切。"
                },
                {
                    "paragraph": "○夏，四月，薛伯卒。",
                    "zhushu": "无传。未同盟。"
                },
                {
                    "paragraph": "○筑台于薛。",
                    "zhushu": "无传。薛，鲁地。"
                },
                {
                    "paragraph": "○六月，齐侯来献戎㨗。",
                    "zhushu": "传例曰：诸侯不相遗俘。捷，获也。献，奉上之辞。齐侯以献捷礼来，故为以示过。捷，在妾切。遗，唯季切，传同。俘，音孚。"
                },
                {
                    "paragraph": "○秋，筑台于秦。",
                    "zhushu": "无传。东平范县西北有秦亭。"
                },
                {
                    "paragraph": "○冬，不雨。",
                    "zhushu": "无传。不书旱，不为灾。例在僖三年。",
                    "type": 2
                },
                {
                    "paragraph": "传三十一年，夏，六月，齐侯来献戎捷，非礼也。凡诸侯有四夷之功，则献于王，王以警于夷。",
                    "zhushu": "以警惧夷狄。警音景，戒惧也。"
                },
                {
                    "paragraph": "中国则否。诸侯不相遗俘。",
                    "zhushu": "虽夷狄俘，犹不以相遗。",
                    "type": 2
                },
                {
                    "paragraph": "经三十有二年，春，城小谷。",
                    "zhushu": "小榖，齐邑，济北榖城县城中有管仲井。大都以名通者，则不系国。"
                },
                {
                    "paragraph": "夏，宋公、齐侯遇于梁丘。",
                    "zhushu": "齐善宋之请见，故进其班。梁丘，在髙平昌邑县西南。"
                },
                {
                    "paragraph": "○秋，七月，癸巳，公子牙卒。",
                    "zhushu": "牙，庆父同母弟僖叔也。饮酖而死，不以罪告，故得书卒。书日者，公有疾，不责公不与小敛。酖音鸩，本亦作鸩。与，音预。敛，力艳切。"
                },
                {
                    "paragraph": "○八月，癸亥，公薨于路寝。",
                    "zhushu": "路寝，正寝也。公薨皆书其所，详凶变。"
                },
                {
                    "paragraph": "○冬，十月，己未，子般卒。",
                    "zhushu": "子般，庄公大子。先君未葬，故不称爵。不书杀，讳之也。般，音班。杀，音试，又如字，下同。"
                },
                {
                    "paragraph": "○公子庆父如齐。",
                    "zhushu": "无传。庆父既杀子般，季友出奔，国人不与，故惧而适齐，欲以求援。时无君，假赴告之礼而行。"
                },
                {
                    "paragraph": "○狄伐邢。",
                    "zhushu": "无传。邢国在广平襄国县。",
                    "type": 2
                },
                {
                    "paragraph": "传三十二年，春，城小榖，为管仲也。",
                    "zhushu": "公感齐桓之徳，故为管仲城私邑。为，于伪切。"
                },
                {
                    "paragraph": "○齐侯为楚伐郑之故，请会于诸侯。",
                    "zhushu": "楚伐郑在二十八年，谋为郑报楚。"
                },
                {
                    "paragraph": "宋公请先见于齐侯。夏，遇于梁丘。○",
                    "zhushu": ""
                },
                {
                    "paragraph": "秋，七月，有神降于莘。",
                    "zhushu": "有神声以接人。莘，虢地。见，贤遍切，又如字。莘，所巾切。"
                },
                {
                    "paragraph": "惠王问诸内史过曰：“是何故也？”",
                    "zhushu": "内史过，周大夫。过，古禾切。"
                },
                {
                    "paragraph": "对曰：“国之将兴，明神降之，监其德也。将亡，神又降之，观其恶也。故有得神以兴，亦有以亡，虞、夏、商、周皆有之。”",
                    "zhushu": "亦有神异。"
                },
                {
                    "paragraph": "王曰：“若之何？”对曰：“以其物享焉。其至之日，亦其物也。”",
                    "zhushu": "享，𥙊也。若以甲乙日至，祭先脾，玉用苍，服上青，以此类祭之。"
                },
                {
                    "paragraph": "王从之。内史过往，闻虢请命，",
                    "zhushu": "闻虢请于神，求赐土田之命。"
                },
                {
                    "paragraph": "反曰：“虢必亡矣。虐而听于神。”",
                    "zhushu": ""
                },
                {
                    "paragraph": "神居莘六月。虢公使祝应、宗区、史嚚享焉。神赐之土田。",
                    "zhushu": "祝，大祝。宗，宗人。史，大史。应、区、嚚，皆名。○区，音驱。嚚，五巾反。"
                },
                {
                    "paragraph": "史嚚曰：“虢其亡乎！吾闻之，国将兴，听于民；",
                    "zhushu": "政顺民心。"
                },
                {
                    "paragraph": "将亡，听于神。",
                    "zhushu": "求福于神。"
                },
                {
                    "paragraph": "神，聪明正直而壹者也，依人而行。",
                    "zhushu": "唯德是与。"
                },
                {
                    "paragraph": "虢多凉德，其何土之能得？”",
                    "zhushu": "凉，薄也。为僖二年晋灭下阳传。"
                },
                {
                    "paragraph": "初，公筑台临党氏，",
                    "zhushu": "党氏，鲁大夫。筑台不书，不告庙。○党，音掌。"
                },
                {
                    "paragraph": "见孟任，从之。閟，",
                    "zhushu": "孟任，党氏女。閟，不从公。○閟，音秘。"
                },
                {
                    "paragraph": "而以夫人言，许之，",
                    "zhushu": "许以为夫人。"
                },
                {
                    "paragraph": "割臂盟公，生子般焉。雩，讲于梁氏，女公子观之。",
                    "zhushu": "雩，祭天也。讲，肆也。梁氏，鲁大夫。女公子，子般妹。○肆，音四，又以二反。"
                },
                {
                    "paragraph": "圉人荦自墙外与之戏。",
                    "zhushu": "圉人，掌飬马者，以慢言戏之。○荦，音洛。"
                },
                {
                    "paragraph": "子般怒，使鞭之。公曰：“不如杀之，是不可鞭。荦有力焉，能投盖于稷门。”",
                    "zhushu": "盖，覆也。稷门，鲁南城门。走而自投，接其屋之捔，反复门上。"
                },
                {
                    "paragraph": "公疾，问后于叔牙。对曰：“庆父材。”",
                    "zhushu": "盖欲进其同母兄。"
                },
                {
                    "paragraph": "问于季友，对曰：“臣以死奉般。”",
                    "zhushu": "季友，荘公母弟，故欲立般。"
                },
                {
                    "paragraph": "公曰：“乡者牙曰“庆父材”。”成季使以君命命僖叔，待于针巫氏，",
                    "zhushu": "成季，季友也。针巫氏，鲁大夫。○乡，许亮反。针，其廉反。"
                },
                {
                    "paragraph": "使针季酖之，",
                    "zhushu": "酖，鸟名，其羽有毒，以画酒，饮之则死。"
                },
                {
                    "paragraph": "曰：“饮此，则有后于鲁国。不然，死且无后。”饮之，归，及逵泉而卒。立叔孙氏。",
                    "zhushu": "逵泉，鲁地。不以罪诛，故得立后，世其禄。"
                },
                {
                    "paragraph": "八月癸亥，公薨于路寝。子般即位，次于党氏。",
                    "zhushu": "即丧位。次，舍也。"
                },
                {
                    "paragraph": "冬十月己未，共仲使圉人荦贼子般于党氏。",
                    "zhushu": "共仲，庆父。○共，音恭。"
                },
                {
                    "paragraph": "成季奔陈。",
                    "zhushu": "出奔不书，国乱，史失之。"
                },
                {
                    "paragraph": "立闵公。",
                    "zhushu": "闵公，庄公庶子，于是年八𡻕。"
                }
            ]
        },
        {
            "name": "闵公第四",
            "paragraphs": [
                {
                    "paragraph": "闵公第四",
                    "zhushu": "闵公名启方，庄公之子，母叔姜。史记云：名开。谥法：在国遭难曰闵。",
                    "type": 1
                },
                {
                    "paragraph": "经元年，春，王正月，○齐人救邢。○",
                    "zhushu": ""
                },
                {
                    "paragraph": "夏，六月，辛酉，葬我君庄公。○",
                    "zhushu": ""
                },
                {
                    "paragraph": "秋，八月，公及齐侯盟于落姑。",
                    "zhushu": "落姑，齐地。"
                },
                {
                    "paragraph": "季子来归。",
                    "zhushu": "季子，公子友之字。季子忠于社稷，为国人所思，故贤而字之。齐侯许纳，故曰归。"
                },
                {
                    "paragraph": "○冬，齐仲孙来。",
                    "zhushu": "仲孙，齐大夫。以事出疆，因来省难，非齐侯命，故不称使也。还使齐侯务宁鲁难，故嘉而字之。来者事实，省难，其志也。故经但书仲孙之来，而传寻仲孙之志。疆，居良切。难，乃旦切，下及传同。",
                    "type": 2
                },
                {
                    "paragraph": "传：元年，春，不书即位，乱故也。",
                    "zhushu": "国乱不得成礼。"
                },
                {
                    "paragraph": "○狄人伐邢。",
                    "zhushu": "狄伐邢在往年冬。"
                },
                {
                    "paragraph": "管敬仲言于齐侯曰：“戎狄豺狼，不可厌也。",
                    "zhushu": "敬仲，管夷吾。豺，仕皆切。狼，音郎。厌，一盐切。"
                },
                {
                    "paragraph": "诸夏亲暱，不可弃也。",
                    "zhushu": "诸夏，中国也。暱，近也。夏，户雅切。暱，女一切。"
                },
                {
                    "paragraph": "宴安酖毒，不可怀也。",
                    "zhushu": "以宴安比之酖毒。宴，于见切。本又作晏，音同。一音乌谏切。酖，直荫切。"
                },
                {
                    "paragraph": "诗云：“岂不怀归，畏此简书。”",
                    "zhushu": "诗小雅也。文王为西伯，劳来诸侯之诗。劳，力报切。来，力代切。"
                },
                {
                    "paragraph": "简书，同恶相恤之谓也。",
                    "zhushu": "同恤所恶。"
                },
                {
                    "paragraph": "请救邢以从简书。”齐人救邢。○",
                    "zhushu": ""
                },
                {
                    "paragraph": "夏，六月，葬庄公。乱故，是以缓。",
                    "zhushu": "十一月乃葬。"
                },
                {
                    "paragraph": "○“秋，八月，公及齐侯盟于落姑”，请复季友也。",
                    "zhushu": "闵公初立，国家多难，以季子忠贤，故请霸主而复之。"
                },
                {
                    "paragraph": "齐侯许之，使召诸陈，公次于郎以待之。",
                    "zhushu": "非师旅之事，故不书次。"
                },
                {
                    "paragraph": "“季子来归”，嘉之也。○",
                    "zhushu": ""
                },
                {
                    "paragraph": "冬，齐仲孙湫来省难。",
                    "zhushu": "湫，仲孙名。湫，子小切。"
                },
                {
                    "paragraph": "书曰“仲孙”，亦嘉之也。",
                    "zhushu": ""
                },
                {
                    "paragraph": "仲孙归，曰：“不去庆父，鲁难未已。”",
                    "zhushu": "时庆父亦已还鲁。去，起吕切。下同。"
                },
                {
                    "paragraph": "公曰：“若之何而去之？”对曰：“难不已，将自毙，",
                    "zhushu": "毙，踣也。毙，婢世切。踣，蒲北切。"
                },
                {
                    "paragraph": "君其待之。”公曰：“鲁可取乎？”对曰：“不可。犹秉周礼。周礼，所以本也。臣闻之，国将亡，本必先颠，而后枝叶从之。鲁不弃周礼，未可动也。君其务宁鲁难而亲之。亲有礼，因重固，",
                    "zhushu": "能重能固，则当就成之。"
                },
                {
                    "paragraph": "间携贰，",
                    "zhushu": "离而相疑者，则当因而间之。间，间厕之间。注同。"
                },
                {
                    "paragraph": "覆昏乱，",
                    "zhushu": "覆败也。覆，芳服切。注同。○"
                },
                {
                    "paragraph": "霸王之器也。”",
                    "zhushu": "霸王所用，故以器为喻。王，于况切。注同。"
                },
                {
                    "paragraph": "○晋侯作二军，",
                    "zhushu": "晋本一军，见庄十六年。见，贤遍切。"
                },
                {
                    "paragraph": "公将上军，大子申生将下军。赵夙御戎，毕万为右，",
                    "zhushu": "为公御右也。夙，赵衰兄。毕万，魏犫祖父。将，子匠切。下及注同。衰，初危切。犫，尺由切。"
                },
                {
                    "paragraph": "以灭耿、灭霍、灭魏。",
                    "zhushu": "平阳皮氏县东南有耿郷，永安县东北有霍大山，三国皆姬姓。耿，古幸切。"
                },
                {
                    "paragraph": "还，为大子城曲沃，赐赵夙耿，赐毕万魏，以为大夫。",
                    "zhushu": ""
                },
                {
                    "paragraph": "士蔿曰：“大子不得立矣。分之都城，而位以卿，先为之极，又焉得立？",
                    "zhushu": "位以卿，谓将下军。为，于伪切。焉，于虔切。"
                },
                {
                    "paragraph": "不如逃之，无使罪至。为吴大伯，不亦可乎？",
                    "zhushu": "大伯，周大王之适子，知其父欲立季历，故让位而适吴。大，音泰。注同。适子，丁历切。又作嫡。"
                },
                {
                    "paragraph": "犹有令名，与其及也。",
                    "zhushu": "言虽去犹有令名，胜于留而及祸。"
                },
                {
                    "paragraph": "且谚曰：“心苟无瑕，何恤乎无家？”天若祚大子，其无晋乎！”",
                    "zhushu": "为晋杀申生传。谚，音彦。祚，在路切。"
                },
                {
                    "paragraph": "卜偃曰：“毕万之后必大。",
                    "zhushu": "卜偃，晋掌卜大夫。"
                },
                {
                    "paragraph": "万，盈数也；魏，大名也。以是始赏，天启之矣。天子曰兆民，诸侯曰万民。今名之大，以从盈数，其必有众。”",
                    "zhushu": "以魏从万，有众象。"
                },
                {
                    "paragraph": "初，毕万筮仕于晋，遇屯䷂",
                    "zhushu": "震下坎上，屯。屯，张伦切。"
                },
                {
                    "paragraph": "之比。䷇",
                    "zhushu": "坤下坎上，比。屯初九变而为比。比，毗志切。注及下同。"
                },
                {
                    "paragraph": "辛廖占之，曰：“吉。",
                    "zhushu": "辛廖，晋大夫。廖，力雕切。"
                },
                {
                    "paragraph": "屯，固，比入，吉孰大焉，其必蕃昌。",
                    "zhushu": "屯，险难，所以为坚固。比，亲密，所以得入。蕃，音烦。"
                },
                {
                    "paragraph": "震为土，",
                    "zhushu": "“震”变为“坤”。"
                },
                {
                    "paragraph": "车从马，",
                    "zhushu": "“震”为车，“坤”为马。"
                },
                {
                    "paragraph": "足居之，",
                    "zhushu": "“震”为足。"
                },
                {
                    "paragraph": "兄长之，",
                    "zhushu": "“震”为长男。长，丁丈切。"
                },
                {
                    "paragraph": "母覆之，",
                    "zhushu": "“坤”为母。"
                },
                {
                    "paragraph": "众归之，",
                    "zhushu": "“坤”为众。"
                },
                {
                    "paragraph": "六体不易，",
                    "zhushu": "初一爻变，有此六义，不可易也。"
                },
                {
                    "paragraph": "合而能固，安而能杀，公侯之卦也。",
                    "zhushu": "比合屯固，“坤”安震杀，故曰公侯之卦。"
                },
                {
                    "paragraph": "公侯之子孙，必复其始。”",
                    "zhushu": "万，毕公髙之后。传为魏之子孙众多张本。",
                    "type": 2
                },
                {
                    "paragraph": "经二年春，王正月，齐人迁阳。",
                    "zhushu": "无传。阳，国名，盖齐人逼徙之。"
                },
                {
                    "paragraph": "○夏五月，乙酉，吉禘于庄公。",
                    "zhushu": "三年丧毕，致新死者之主于庙，庙之远主当迁入祧，因是大祭，以审昭穆，谓之禘。庄公丧制未阕，时别立庙，庙成而吉祭，又不于太庙，故详书以示讥。禘，大计切。祧，他雕切。昭，上饶切。阕，苦穴切。大，音泰。"
                },
                {
                    "paragraph": "○秋，八月，辛丑，公薨。",
                    "zhushu": "实弑，书薨又不地者，皆史策讳之。"
                },
                {
                    "paragraph": "○九月，夫人姜氏孙于邾。",
                    "zhushu": "哀姜外淫，故孙称姜氏。孙，音逊，注同。"
                },
                {
                    "paragraph": "○公子庆父出奔莒。",
                    "zhushu": "弑闵公故。"
                },
                {
                    "paragraph": "○冬，齐髙子来盟。",
                    "zhushu": "无传。盖髙傒也。齐侯使来平鲁乱。僖公新立，因遂结盟，故不称使也。鲁人贵之，故不书名。子，男子之美称。称，尺证切。"
                },
                {
                    "paragraph": "○十有二月，狄入卫。",
                    "zhushu": "书“入”，不能有其地，例在襄十三年。"
                },
                {
                    "paragraph": "○郑弃其师。",
                    "zhushu": "髙克见恶，久不得还，师溃而克奔陈，故克状其事以告鲁也。恶，乌路切。溃，户内切。",
                    "type": 2
                },
                {
                    "paragraph": "传二年，春，虢公败犬戎于渭汭。",
                    "zhushu": "犬戎，西戎别在中国者。渭水出陇西，东入河。水之隈曲曰汭。汭，如锐切。隈，乌回切。"
                },
                {
                    "paragraph": "舟之侨曰：“无德而禄，殃也。殃将至矣。”遂奔晋。",
                    "zhushu": "舟之侨，虢大夫。侨，音乔。注同。"
                },
                {
                    "paragraph": "○夏，吉禘于庄公，速也。○",
                    "zhushu": ""
                },
                {
                    "paragraph": "初，公傅夺卜齮田，公不禁。",
                    "zhushu": "卜齮，鲁大夫也。公即位，年八岁，知爱其傅，而遂成其意，以夺齮田。齮忿其傅，并及公，故庆父因之。齮，鱼绮切。"
                },
                {
                    "paragraph": "秋，八月，辛丑，共仲使卜齮贼公于武闱。",
                    "zhushu": "宫中小门谓之闱。共，音恭。闱，音韦，一音晖。"
                },
                {
                    "paragraph": "成季以僖公适邾。",
                    "zhushu": "僖公，闵公庶兄，成风之子。"
                },
                {
                    "paragraph": "共仲奔莒，乃入，立之。以赂求共仲于莒，莒人归之。及密，使公子鱼请。",
                    "zhushu": "密，鲁地，琅邪费县北有密如亭。公子鱼，奚斯也。费，音秘，又扶未切。"
                },
                {
                    "paragraph": "不许，哭而往。共仲曰：“奚斯之声也。”乃缢。",
                    "zhushu": "庆父之罪虽重，季子推亲亲之恩，欲同之叔牙，存孟氏之族，故略其罪，不书杀，又不书卒。缢，一赐切。"
                },
                {
                    "paragraph": "闵公，哀姜之娣叔姜之子也，故齐人立之。共仲通于哀姜，哀姜欲立之。闵公之死也，哀姜与知之，故孙于邾。齐人取而杀之于夷，以其尸归，",
                    "zhushu": "为僖元年齐人杀哀姜传。夷，鲁地。与，音预。孙，音逊。"
                },
                {
                    "paragraph": "僖公请而葬之。",
                    "zhushu": "哀姜之罪已重，而僖公请其丧还者，外欲固齐以居厚，内存母子不绝之义，为国家之大计。"
                },
                {
                    "paragraph": "○成季之将生也，桓公使卜楚丘之父卜之，",
                    "zhushu": "卜楚丘，鲁掌卜大夫。"
                },
                {
                    "paragraph": "曰：“男也。其名曰友，在公之右，",
                    "zhushu": "在右，言用事。"
                },
                {
                    "paragraph": "闲于两社，为公室辅。",
                    "zhushu": "两社，周社、亳社。两社之闲，朝廷执政所在。亳，步各切。"
                },
                {
                    "paragraph": "季氏亡，则鲁不昌。”又筮之，遇大有䷍",
                    "zhushu": "乾下离上，大有。"
                },
                {
                    "paragraph": "之乾，䷀",
                    "zhushu": "乾下乾上，乾。大有六五变而为乾。"
                },
                {
                    "paragraph": "曰：“同复于父，敬如君所。”",
                    "zhushu": "筮者之辞也。乾为君父，离变为乾，故曰同复于父，见敬与君同。"
                },
                {
                    "paragraph": "及生，有文在其手曰“友”，遂以命之。",
                    "zhushu": "遂以为名。"
                },
                {
                    "paragraph": "○冬十二月，狄人伐卫。卫懿公好鹤，鹤有乘轩者。",
                    "zhushu": "轩，大夫车。好，呼报切。鹤，户各切。轩，许言切。"
                },
                {
                    "paragraph": "将战，国人受甲者皆曰：“使鹤，鹤实有禄位，余焉能战？”公与石祁子玦，与寗庄子矢，使守，",
                    "zhushu": "庄子，寗速也。玦，玉玦。焉，于虔切。玦，古穴切。守，手又切。下告守及注同。"
                },
                {
                    "paragraph": "曰：“以此赞国，择利而为之。”",
                    "zhushu": "赞，助也。玦，示以当决断。矢，示以御难。断，丁乱切。难，乃旦切。"
                },
                {
                    "paragraph": "与夫人绣衣，曰：“听于二子。”",
                    "zhushu": "取其文章顺序。"
                },
                {
                    "paragraph": "渠孔御戎，子伯为右，黄夷前驱，孔婴齐殿。",
                    "zhushu": "传言卫侯失民有素，虽临事而戒，犹无所及。殿，丁练切。"
                },
                {
                    "paragraph": "及狄人战于荧泽，卫师败绩，遂灭卫。",
                    "zhushu": "此荧泽当在河北。君死国散，经不书灭者，狄不能赴。卫之君臣皆尽，无复文告。齐桓为之告诸侯，言狄已去，言卫之存，故但以入为文。荧，户扃切。复，扶又切。下“复逐”同。为，于伪切。下文“为卫”同。"
                },
                {
                    "paragraph": "卫侯不去其旗，是以甚败。狄人囚史华龙滑与礼孔，以逐卫人。二人曰：“我大史也，实掌其祭。不先，国不可得也。”",
                    "zhushu": "夷狄畏鬼，故恐。言当先白神。去，起吕切。藏也。一云：除也。华，户化切。大，音泰。恐，丘勇切。"
                },
                {
                    "paragraph": "乃先之。至则告守曰：“不可待也。”",
                    "zhushu": "守，石、寗二大夫。"
                },
                {
                    "paragraph": "夜与国人出。狄入卫，遂从之，又败诸河。",
                    "zhushu": "卫将东走渡河，狄复逐而败之。"
                },
                {
                    "paragraph": "初，惠公之即位也少，",
                    "zhushu": "盖年十五六。少，诗照切。"
                },
                {
                    "paragraph": "齐人使昭伯烝于宣姜，不可，强之。",
                    "zhushu": "昭伯，惠公庶兄，宣公子顽也。昭伯不可。烝，之承切。强，其丈切。"
                },
                {
                    "paragraph": "生齐子、戴公、文公、宋桓夫人、许穆夫人。文公为卫之多患也，先□齐。及败，宋桓公逆诸河，",
                    "zhushu": "迎卫败众。"
                },
                {
                    "paragraph": "宵济。",
                    "zhushu": "夜渡，畏狄。"
                },
                {
                    "paragraph": "卫之遗民男女七百有三十人，益之以共滕之民为五千人，",
                    "zhushu": "共及滕，卫别邑。共，音恭。"
                },
                {
                    "paragraph": "立戴公以庐于曹。",
                    "zhushu": "庐，舍也。曹，卫下邑。戴公名申，立其年卒，而立文公。庐，力居切。曹，诗作“漕”，音同。"
                },
                {
                    "paragraph": "许穆夫人赋载驰。",
                    "zhushu": "载驰，诗卫风也。许穆夫人痛卫之亡，思归唁之，不可，故作诗以言志。唁，音彦。"
                },
                {
                    "paragraph": "齐侯使公子无亏帅车三百乘、甲士三千人以戍曹。",
                    "zhushu": "无亏，齐桓公子武孟也。车甲之赋异于常，故传别见之。亏，去危切。乘，绳证切，下及注同。见，贤遍切。"
                },
                {
                    "paragraph": "归公乘马，祭服五称，牛、羊、豕、鸡、狗皆三百，与门材。",
                    "zhushu": "归，遗也。四马曰乘。衣单复具曰称。门材，使先立门户。称，尺证切。狗，音苟。遗，干季切。单，音丹。复，方服切。"
                },
                {
                    "paragraph": "归夫人鱼轩，",
                    "zhushu": "鱼轩，夫人车，以鱼皮为饰。"
                },
                {
                    "paragraph": "重锦三十两。",
                    "zhushu": "重锦，锦之熟细者。以二丈双行，故曰两。三十两，三十匹也。"
                },
                {
                    "paragraph": "○郑人恶髙克，使帅师次于河上，久而弗召。师溃而归，髙克奔陈。",
                    "zhushu": "高克，郑大夫也，好利而不顾其君，文公恶之而不能远，故使帅师而不召。恶，乌路切，注同。好，呼报切。远，于万切。"
                },
                {
                    "paragraph": "郑人为之赋清人。",
                    "zhushu": "清人，诗郑风也，刺文公退臣不以道，危国亡师之本。为，于伪切。"
                },
                {
                    "paragraph": "○晋侯使大子申生伐东山皋落氏。",
                    "zhushu": "赤狄别种也。皋落，其氏族。皋，古刀切。种，章勇切。"
                },
                {
                    "paragraph": "里克谏曰：“大子奉家，如社稷之粢盛，",
                    "zhushu": "里克，晋大夫。冢，大也。粢，音咨。盛，音成。"
                },
                {
                    "paragraph": "以朝夕视君膳者也，",
                    "zhushu": "膳，厨膳。朝，如字，又张遥切。膳，市战切。"
                },
                {
                    "paragraph": "故曰蒙子。君行则守，有守则从。从曰抚军，守曰监国，古之制也。夫帅师，专行谋，",
                    "zhushu": "帅师者，必专谋军事。守，手又切，下同。从，才用切，下同。监，古衔切。"
                },
                {
                    "paragraph": "誓军旅，",
                    "zhushu": "宣号令也，"
                },
                {
                    "paragraph": "君与国政之所图也，非大子之事也。",
                    "zhushu": "国政，正卿。"
                },
                {
                    "paragraph": "师在制命而已，",
                    "zhushu": "命，将军所制。"
                },
                {
                    "paragraph": "禀命则不威，专命则不孝，故君之嗣适不可以帅师。君失其官，帅师不威，将焉用之？",
                    "zhushu": "大子统师，是失其官也。专命则不孝，是为帅必不威也。适，丁历切。本又作嫡。下“配适”同。焉，于虔切。"
                },
                {
                    "paragraph": "且臣闻皋落氏将战，君其舍之。”公曰：“寡人有子，未知其谁立焉。”不对而退。",
                    "zhushu": ""
                },
                {
                    "paragraph": "见大子，大子曰：“吾其废乎？”对曰：“告之以临民，",
                    "zhushu": "谓居曲沃。"
                },
                {
                    "paragraph": "教之以军旅，",
                    "zhushu": "谓将下军。将，子匠反。下“将上军”并同。"
                },
                {
                    "paragraph": "不共是惧，何故废乎？且子惧不孝，无惧弗得立。修己而不责人，则免于难。”",
                    "zhushu": ""
                },
                {
                    "paragraph": "大子帅师，公衣之偏衣，",
                    "zhushu": "偏衣，左右异色，其半似公服。共，音恭。本又作“供”难，乃旦切。下同。公衣之偏，于既切。下“衣身之偏”“衣之纯”“衣之尨服”注“衣之”同。"
                },
                {
                    "paragraph": "佩之金玦。",
                    "zhushu": "以金为玦。"
                },
                {
                    "paragraph": "狐突御戎，先友为右。",
                    "zhushu": "狐突，伯行，重耳外祖父也，为申生御。申生以大子将上军。"
                },
                {
                    "paragraph": "梁余子养御罕夷，先丹木为右。",
                    "zhushu": "罕夷，晋下军卿也。梁余子养为罕夷御。"
                },
                {
                    "paragraph": "羊舌大夫为尉。",
                    "zhushu": "羊舌大夫，叔向祖父也。尉，军尉。向，许丈切。"
                },
                {
                    "paragraph": "先友曰：“衣身之偏，",
                    "zhushu": "偏，半也。"
                },
                {
                    "paragraph": "握兵之要，",
                    "zhushu": "谓佩金玦，将上军。"
                },
                {
                    "paragraph": "在此行也，子其勉之！偏躬无慝，",
                    "zhushu": "分身衣之半，非恶意也。慝，他得切。"
                },
                {
                    "paragraph": "兵要远灾，",
                    "zhushu": "威权在己，可以远害。远，于万切。注及下同。"
                },
                {
                    "paragraph": "亲以无灾，又何患焉？”狐突叹曰：“时，事之征也；",
                    "zhushu": "叹以先友为不知君心。"
                },
                {
                    "paragraph": "衣，身之章也；",
                    "zhushu": "章贵贱。"
                },
                {
                    "paragraph": "佩，衷之旗也。",
                    "zhushu": "旗，表也，所以表明其中心。𠂻，音忠。旗，音其。"
                },
                {
                    "paragraph": "故敬其事，则命以始；",
                    "zhushu": "赏以春夏。"
                },
                {
                    "paragraph": "服其身，则衣之纯；",
                    "zhushu": "必以纯色为服。"
                },
                {
                    "paragraph": "用其衷，则佩之度。",
                    "zhushu": "𠂻，中也。佩玉者，士君子常度。"
                },
                {
                    "paragraph": "今命以时卒，閟其事也；",
                    "zhushu": "冬十二月，閟尽之时。閟，音秘。"
                },
                {
                    "paragraph": "衣之尨服，远其躬也；",
                    "zhushu": "尨，杂色。尨，莫江切。"
                },
                {
                    "paragraph": "佩以金玦，弃其衷也。服以远之，时以閟之，尨凉，冬杀，金寒，玦离，胡可恃也？",
                    "zhushu": "寒、凉、杀、离，言无温润。玦，如环而缺，不连。"
                },
                {
                    "paragraph": "虽欲勉之，狄可尽乎？”梁余子养曰：“帅师者，受命于庙，受脤于社，",
                    "zhushu": "脤，宜社之肉，盛以脤器。脤，市轸切。盛，音成。"
                },
                {
                    "paragraph": "有常服矣。不获而尨，命可知也。",
                    "zhushu": "韦弁服，军之常也。尨，偏衣。"
                },
                {
                    "paragraph": "死而不孝，不如逃之。”罕夷曰：“尨奇无常，",
                    "zhushu": "杂色奇怪，非常之服。"
                },
                {
                    "paragraph": "金玦不复，虽复何为？君有心矣。”",
                    "zhushu": "有害大子之心。"
                },
                {
                    "paragraph": "先丹木曰：“是服也，狂夫阻之。",
                    "zhushu": "阻，疑也。言虽狂夫，犹知有疑。阻，庄吕切。"
                },
                {
                    "paragraph": "曰“尽敌而反”，",
                    "zhushu": "曰公辞。尽，子忍切。下“尽敌”同。"
                },
                {
                    "paragraph": "敌可尽乎？虽尽敌，犹有内谗，不如违之。”",
                    "zhushu": "违，去也。"
                },
                {
                    "paragraph": "狐突欲行。",
                    "zhushu": "行，亦去也。"
                },
                {
                    "paragraph": "羊舌大夫曰：“不可。违命不孝，弃事不忠。虽知其寒，恶不可取。子其死之！”",
                    "zhushu": "寒，薄也。"
                },
                {
                    "paragraph": "大子将战，狐突谏曰：“不可。昔辛伯谂周桓公",
                    "zhushu": "谂，告也。事在桓十八年。谂，音审。说文云：深谋"
                },
                {
                    "paragraph": "云：“内宠并后，外宠二政，嬖子配适，大都耦国，乱之本也。”周公弗从，故及于难。今乱本成矣，",
                    "zhushu": "骊姫为内宠，二五为外宠，奚齐为嬖子，油沃为大都，故曰乱本成矣。"
                },
                {
                    "paragraph": "立可必乎？孝而安民，子其图之，",
                    "zhushu": "奉身为孝，不战为安民。"
                },
                {
                    "paragraph": "与其危身以速罪也。”",
                    "zhushu": "有功益见害，故言孰与危身以召罪。"
                },
                {
                    "paragraph": "○成风闻成季之繇，乃事之，",
                    "zhushu": "成风，庄公之妾，僖公之母也。繇，卦兆之占辞。繇，直救切。"
                },
                {
                    "paragraph": "而属僖公焉，故成季立之。○",
                    "zhushu": ""
                },
                {
                    "paragraph": "僖之元年，齐桓公迁邢于夷仪。二年，封卫于楚丘。“邢迁如归，卫国忘亡。",
                    "zhushu": "忘其灭亡之困。属，章欲切。"
                },
                {
                    "paragraph": "○“卫文公大布之衣，大帛之冠，",
                    "zhushu": "大布，粗布。大帛，厚缯。盖用诸侯谅暗之服。释文：“卫文公大布之衣”，本或作“衣大布之衣”，误。缯，疾陵切。谅，音良，又音亮。"
                },
                {
                    "paragraph": "务材、训农，通商惠工，",
                    "zhushu": "加惠于百工，赏其利器用。"
                },
                {
                    "paragraph": "敬教、劝学，授方、任能。",
                    "zhushu": "方，百事之宜也。"
                },
                {
                    "paragraph": "元年，革车三十乘，季年乃三百乘。”",
                    "zhushu": "卫文公以此年冬立，齐桓公始平鲁乱，故传因言齐之所以霸，卫之所由兴。革车，兵事。季年，在僖二十五年。盖招怀迸散，故能致十倍之众。乘，绳证切，下同。迸，檗诤切。"
                }
            ]
        },
        {
            "name": "僖公上第五",
            "paragraphs": [
                {
                    "paragraph": "僖公上第五",
                    "zhushu": "僖公名申，庄公之子，闵公之兄，母成风。谥法：小心畏忌曰僖。",
                    "type": 1
                },
                {
                    "paragraph": "经元年，春，王正月，○",
                    "zhushu": ""
                },
                {
                    "paragraph": "齐师、宋师、曹师次于聂北，救邢。",
                    "zhushu": "齐帅诸侯之师救邢。次于聂北者，案兵观衅以待事也。次例在庄三年。聂北，邢地。聂，女辄切。衅，许觐切。"
                },
                {
                    "paragraph": "○夏，六月，邢迁于夷仪。",
                    "zhushu": "邢迁如归，故以自迁为辞。夷仪，邢地。"
                },
                {
                    "paragraph": "○齐师、宋师、曹师城邢。",
                    "zhushu": "传例曰：“救患分灾，礼也。”一事而再列三国，于文不可言诸侯师故。"
                },
                {
                    "paragraph": "○秋，七月，戊辰，夫人姜氏薨于夷，齐人以归。",
                    "zhushu": "传在闵二年。不言齐人杀，讳之。书地者，明在外薨。"
                },
                {
                    "paragraph": "○楚人伐郑。",
                    "zhushu": "荆始改号曰楚。"
                },
                {
                    "paragraph": "○八月，公会齐侯、宋公、郑伯、曹伯、邾人于柽。",
                    "zhushu": "柽，宋地。陈国陈县西北有柽城。公及其会而不书盟，还不以盟告。柽，敕呈切。"
                },
                {
                    "paragraph": "○九月，公败邾师于偃。",
                    "zhushu": "偃，邾地。"
                },
                {
                    "paragraph": "○冬，十月，壬午，公子友帅师败莒师于郦，获莒挐。",
                    "zhushu": "郦，鲁地。挐，莒子之弟。不书弟者，非卿。非卿则不应书，嘉季友之功，故特书其所获。大夫生死皆曰获。获例在昭二十三年。郦，力知切。挐，女居切，又女加切。"
                },
                {
                    "paragraph": "○十有二月，丁巳，夫人氏之丧至自齐。",
                    "zhushu": "僖公请而葬之，故告于庙而书丧至也。齐侯既杀哀姜，以其尸归，绝之于鲁。僖公请其丧而还。不称姜，阙文。",
                    "type": 2
                },
                {
                    "paragraph": "传元年，春，不称即位，公出故也。",
                    "zhushu": "国乱，身出复入，故即位之礼有阙。复，扶又切。下文同。"
                },
                {
                    "paragraph": "公出复入，不书，讳之也。讳国恶，礼也。",
                    "zhushu": "掩恶扬善，义存君亲，故通有讳例。皆当时臣子率意而隐，故无深残常准。圣贤从之，以通人理，有时而听之可也。准，之尹切。"
                },
                {
                    "paragraph": "○诸侯救邢。",
                    "zhushu": "实大夫而曰“诸侯”，摠众国之辞。"
                },
                {
                    "paragraph": "邢人溃，出奔师。",
                    "zhushu": "奔聂北之师也。邢溃不书，不告也。溃，户内切。"
                },
                {
                    "paragraph": "师遂逐狄人，具邢器用而迁之，师无私焉。",
                    "zhushu": "皆撰具还之，无所私取。撰，仕眷切，又仕转切。"
                },
                {
                    "paragraph": "○夏，邢迁于夷仪。诸侯城之，救患也。凡侯伯，救患、分灾、讨罪，礼也。",
                    "zhushu": "侯、伯，州长也。分榖帛。分，甫问切，又如字。长，丁丈切。"
                },
                {
                    "paragraph": "○秋，楚人伐郑”，郑即齐故也。盟于荦，谋救郑也。",
                    "zhushu": "荦即柽也，地有二名。荦，音洛，又力角切。"
                },
                {
                    "paragraph": "○“九月，公败邾师于偃”，虚丘之戍将归者也。",
                    "zhushu": "虚丘，邾地。邾人既送哀姜还，齐人杀之，因戍虚丘，欲以侵鲁。公以义求齐，齐送姜氏之丧，邾人惧，乃归，故公要而败之。虚，起居切。要，于遥切。"
                },
                {
                    "paragraph": "○冬，莒人来求赂，",
                    "zhushu": "来还庆父之赂。"
                },
                {
                    "paragraph": "公子友败诸郦，获莒子之弟挐。非𨜮也，嘉获之也。",
                    "zhushu": "莒既不能为鲁讨庆父，受鲁之赂，而又重来，其求无厌，故嘉季友之获而书之。为，于伪切。重，直用切。厌，于盐切。"
                },
                {
                    "paragraph": "公赐季友汶阳之田及费。",
                    "zhushu": "汶阳田，汶水北地。汶水出泰山莱芜县，西入济。汶，音问。费，音秘。莱，音来。"
                },
                {
                    "paragraph": "○夫人氏之丧至自齐。君子以齐人之杀哀姜也，为已甚矣。女子从人者也。",
                    "zhushu": "言女子有三从之义，在夫家有罪，非父母家所宜讨也。",
                    "type": 2
                },
                {
                    "paragraph": "经二年，春，王正月，城楚丘。",
                    "zhushu": "楚丘，卫邑。不言城卫，卫未迁。"
                },
                {
                    "paragraph": "○夏，五月，辛巳，葬我小君哀姜。",
                    "zhushu": "无传。反哭成丧，故称小君。例在定十五年。"
                },
                {
                    "paragraph": "○虞师、晋师灭下阳。",
                    "zhushu": "下阳，虢邑，在河东大阳县。晋于此始赴，见经。灭例在襄十三年。大，音泰，一音如字。见，贤遍切。"
                },
                {
                    "paragraph": "○秋，九月，齐侯、宋公、江人、黄人盟于贯。",
                    "zhushu": "贯，宋地。梁国蒙县西北有贳城。“贳”与“贯”字相似。江国在汝南安阳县。贯，古乱切。贳，市夜切，又音世。"
                },
                {
                    "paragraph": "○冬，十月，不雨。",
                    "zhushu": "传在三年。"
                },
                {
                    "paragraph": "○楚人侵郑。",
                    "zhushu": "",
                    "type": 2
                },
                {
                    "paragraph": "传二年，春，诸侯城楚丘而封卫焉。",
                    "zhushu": "君死国灭，故传言封。"
                },
                {
                    "paragraph": "不书所会，后也。",
                    "zhushu": "诸侯既罢，而鲁后至，讳不及期，故以独城为文。"
                },
                {
                    "paragraph": "○晋荀息请以屈产之乘与垂棘之璧，假道于虞以伐虢。",
                    "zhushu": "荀息，荀叔也。屈地生良马，垂棘出美玉，故以为名。四马曰乘。自晋适虢，途出于虞，故借道。屈，求勿切，又居勿切，注同。乘，绳证切。"
                },
                {
                    "paragraph": "公曰：“是吾寳也。”对曰：“若得道于虞，犹外府也。”公曰：“宫之奇存焉。”",
                    "zhushu": "宫之奇，虞忠臣。奇，其宜切。"
                },
                {
                    "paragraph": "对曰：“宫之奇之为人也，懦而不能强谏，",
                    "zhushu": "懦，弱也。懦，本又作“燸”，乃乱切，又乃货切；字林作“愞”，音乃乱切。强，其良切，又其丈切。"
                },
                {
                    "paragraph": "且少长于君，君暱之，虽谏，将不听。”",
                    "zhushu": "亲而狎之，必轻其言。少，诗照切。长，丁丈切。暱，女乙切。"
                },
                {
                    "paragraph": "乃使荀息假道于虞，曰：“冀为不道，入自颠軨，伐鄍三门。",
                    "zhushu": "前是冀伐虞至鄍。鄍，虞邑，河东大阳县东北有颠軨坂。軨，音零。鄍，亡丁切。坂，音反。"
                },
                {
                    "paragraph": "冀之既病，则亦唯君故。",
                    "zhushu": "言虞报伐冀使病。将欲假道，故称虞强以说其心。冀，国名，平阳皮氏县东北有冀亭。说，音悦。"
                },
                {
                    "paragraph": "今虢为不道，保于逆旅，",
                    "zhushu": "逆旅，客舍也。虢稍遣人分依客舍以聚众，抄晋边邑。抄，初孝切，又楚稍切。强取物，"
                },
                {
                    "paragraph": "以侵敝邑之南鄙。敢请假道以请罪于虢。”",
                    "zhushu": "问虢伐己以何罪。"
                },
                {
                    "paragraph": "虞公许之，且请先伐虢。",
                    "zhushu": "喜于厚赂，而欲求媚。"
                },
                {
                    "paragraph": "宫之奇谏，不听，遂起师。夏，晋里克、荀息帅师会虞师伐虢，灭下阳。",
                    "zhushu": "晋犹主兵，不信虞。"
                },
                {
                    "paragraph": "先书虞，贿故也。",
                    "zhushu": "虞非倡兵之首，而先书之，恶贪贿也。贿，呼罪切。恶，乌路切。"
                },
                {
                    "paragraph": "○秋，盟于贯，服江、黄也。",
                    "zhushu": "江、黄，楚与国也。始来服齐，故为合诸侯。为，于伪切，下同。"
                },
                {
                    "paragraph": "○齐寺人貂始漏师于多鱼。",
                    "zhushu": "寺人，内奄官竖貂也。多鱼，地名，阙。齐桓多嬖宠，内则如夫人者六人，外则幸竖貂、易牙之等，终以此乱国。传言貂于此始擅贵宠，漏泄桓公军事，为齐乱张本。寺，如字，又音侍。貂，音雕。竖，上主切。擅，时战切。泄，息列切，又以制切。"
                },
                {
                    "paragraph": "○虢公败戎于桑田。",
                    "zhushu": "桑田，虢地，在弘农陜县东北。"
                },
                {
                    "paragraph": "晋卜偃曰：“虢必亡矣。亡下阳不惧，而又有功，是天夺之鉴，",
                    "zhushu": "鉴，所以自照。"
                },
                {
                    "paragraph": "而益其疾也。",
                    "zhushu": "骄则生疾。"
                },
                {
                    "paragraph": "必易晋而不抚其民矣，不可以五稔。”",
                    "zhushu": "稔，熟也。为下五年晋灭虢张本。易，以豉切。稔，入甚切。"
                },
                {
                    "paragraph": "○冬，楚人伐郑。斗章囚郑耼伯。",
                    "zhushu": "经书“侵”，传言“伐”，本以伐兴，权行侵掠，为后年楚伐郑，郑伯欲成张本。耼，乃甘切。掠，音亮。",
                    "type": 2
                },
                {
                    "paragraph": "经三年，春，王正月，不雨。夏，四月，不雨。",
                    "zhushu": "一时不雨，则书首月。传例曰：不曰旱，不为灾。"
                },
                {
                    "paragraph": "○徐人取舒。",
                    "zhushu": "无传。徐国，在下邳僮县东南。舒国，今庐江舒县。胜国而不用大师亦曰取。例在襄十三年。邳，皮悲切。僮，音童。庐，力居切。"
                },
                {
                    "paragraph": "○六月，雨。",
                    "zhushu": "示旱不竟夏。"
                },
                {
                    "paragraph": "○秋，齐侯、宋公、江人、黄人会于阳谷。",
                    "zhushu": "阳榖，齐地，在东平须昌县北。"
                },
                {
                    "paragraph": "○冬，公子友如齐涖盟。",
                    "zhushu": "涖，临也。涖，音利，又音类。"
                },
                {
                    "paragraph": "○楚人伐郑。",
                    "zhushu": "",
                    "type": 2
                },
                {
                    "paragraph": "传三年，春，不雨。夏，六月，雨。自十月不雨，至于五月，不曰旱，不为灾也。",
                    "zhushu": "周六月，夏四月，于播种苗稼无损。夏，户雅切。"
                },
                {
                    "paragraph": "○秋，会于阳榖，谋伐楚也。",
                    "zhushu": "二年楚侵郑故。"
                },
                {
                    "paragraph": "○齐侯为阳榖之会来寻盟。",
                    "zhushu": ""
                },
                {
                    "paragraph": "冬，公子友如齐涖盟。",
                    "zhushu": "公时不会阳榖，故齐侯自阳榖遣人诣鲁来希寻。鲁使上卿诣齐受盟，谦也。为，于伪切。"
                },
                {
                    "paragraph": "○楚人伐郑。郑伯欲成，孔叔不可，曰：“齐方勤我，",
                    "zhushu": "孔叔，郑大夫。勤，恤郑难。难，乃旦切。"
                },
                {
                    "paragraph": "弃德不祥。”",
                    "zhushu": "祥，善也。"
                },
                {
                    "paragraph": "○齐侯与蔡姫乘舟于囿，荡公，",
                    "zhushu": "蔡姫，齐侯夫人。荡，摇也。囿，苑也。盖鱼池在苑中。囿，音又。"
                },
                {
                    "paragraph": "公惧，变色，禁之，不可。公怒，归之，未之绝也。蔡人嫁之。",
                    "zhushu": "为明年齐侵蔡传。",
                    "type": 2
                },
                {
                    "paragraph": "经四年，春，王正月，公会齐侯、宋公、陈侯、卫侯、郑伯、许男、曹伯侵蔡。蔡溃。",
                    "zhushu": "民逃其上曰溃。例在文三年。"
                },
                {
                    "paragraph": "遂伐楚，次于陉。",
                    "zhushu": "遂，两事之辞。楚强，齐欲绥之以德，故不速进而次陉。陉，楚地。颍川召陵县南有陉亭。陉，音刑。召，上照切。"
                },
                {
                    "paragraph": "○夏，许男新臣卒。",
                    "zhushu": "未同盟而赴以名。"
                },
                {
                    "paragraph": "○楚屈完来盟于师，盟于召陵。",
                    "zhushu": "屈完，楚大夫也。楚子遣完如师以观齐，屈完睹齐之盛，因而求盟，故不称使，以完来盟为文。齐桓退舍以礼楚，故盟召陵。召陵，颍川县也。"
                },
                {
                    "paragraph": "○齐人执陈辕涛涂。",
                    "zhushu": "辕涛涂，陈大夫。辕，本亦作“袁”。涛，音桃。"
                },
                {
                    "paragraph": "○秋，及江人、黄人伐陈。",
                    "zhushu": "受齐命讨陈之罪，而以与谋为文者，时齐不行，使鲁为主。与谋例在宣七年。与，音预，下同。"
                },
                {
                    "paragraph": "○八月，公至自伐楚。",
                    "zhushu": "无传。告于庙。"
                },
                {
                    "paragraph": "○葬许穆公。○",
                    "zhushu": ""
                },
                {
                    "paragraph": "冬，十有二月，公孙兹帅师会齐人、宋人、卫人、郑人、许人、曹人侵陈。",
                    "zhushu": "公孙兹，叔牙子叔孙戴伯。",
                    "type": 2
                },
                {
                    "paragraph": "传四年，春，齐侯以诸侯之师侵蔡。蔡溃，遂伐楚。楚子使与师言曰：“君处北海，寡人处南海，唯是风马牛不相及也。",
                    "zhushu": "楚界犹未至南海，因齐处北海，遂称所近。牛马风逸，盖末界之微事，故以取喻。近，附近之近。"
                },
                {
                    "paragraph": "不虞君之涉吾地也，何故？”管仲对曰：“昔召康公命我先君大公",
                    "zhushu": "召康公，周大保召公奭也。大，音泰，注同。奭，音。释。"
                },
                {
                    "paragraph": "曰：“五侯九伯，女实征之，以夹辅周室。”",
                    "zhushu": "五等诸侯，九州之伯，皆得征讨其罪，齐桓因此命以夸楚。女，音汝。夹，古洽切，旧古恊切。夸，苦瓜切。"
                },
                {
                    "paragraph": "赐我先君履，东至于海，西至于河，南至于穆陵，北至于无棣。",
                    "zhushu": "穆陵、无棣，皆齐竟也。履，所践履之界。齐桓又因以自言其盛。棣，大计切。竟，音境，下同。"
                },
                {
                    "paragraph": "尔贡包茅不入，王祭不共，无以缩酒，寡人是征。",
                    "zhushu": "包，裹束也。茅，菁茅也。束茅而灌之以酒为缩酒。尚书：包匦菁茅。茅之为异未审。共，本亦作供，音恭，下及注同。缩，所六切。裹，音果。菁，子丁切。包，或作苞。匦，本或作轨，音同。"
                },
                {
                    "paragraph": "昭王南征而不复，寡人是问。”",
                    "zhushu": "昭王，成王之孙。南巡守，涉汉，船坏而溺，周人讳而不赴，诸侯不知其故，故问之。守，手又切。溺，乃历切。"
                },
                {
                    "paragraph": "对曰：“贡之不入，寡君之罪也，敢不共给？昭王之不复，君其问诸水滨。”",
                    "zhushu": "昭王时，汉非楚竟，故不受罪。滨，音宾。"
                },
                {
                    "paragraph": "师进，次于陉。",
                    "zhushu": "楚不服罪，故复进师。复，扶又切。"
                },
                {
                    "paragraph": "夏，楚子使屈完如师。",
                    "zhushu": "如陉之师，观强弱。"
                },
                {
                    "paragraph": "师退，次于召陵。",
                    "zhushu": "完请盟故。"
                },
                {
                    "paragraph": "齐侯陈诸侯之师，与屈完乘而观之。",
                    "zhushu": "乘，共载。乘，绳证切。注同。"
                },
                {
                    "paragraph": "齐侯曰：“岂不榖是为？先君之好是继。与不榖同好，如何？”",
                    "zhushu": "言诸侯之附从非为已，乃寻先君之好，谦而自广，因求与楚同好。孤、寡、不榖，诸侯谦称。为，于伪切，注同。好，呼报切，下及注同。称，尺证切。"
                },
                {
                    "paragraph": "对曰：“君惠侥福于敝邑之社稷，辱收寡君，寡君之愿也。”齐侯曰：“以此众战，谁能御之？以此攻城，何城不克？”对曰：“君若以德绥诸侯，谁敢不服？君若以力，楚国方城以为城，汉水以为池，",
                    "zhushu": "方城山，在南阳叶县南，以言竟土之远。汉水出武都，至江夏南入江，言其险固以当城池。徼，古尧切，要也。“汉水以为池”，一本或作“汉以为池”，“水”，衍字。叶，始涉切。当，丁浪切。"
                },
                {
                    "paragraph": "虽众，无所用之。”屈完及诸侯盟。○",
                    "zhushu": ""
                },
                {
                    "paragraph": "陈辕涛涂谓郑申侯曰：“师出于陈、郑之闲，国必甚病。",
                    "zhushu": "申侯，郑大夫。当有共给之费故。费，芳味切。"
                },
                {
                    "paragraph": "若出于东方，观兵于东夷，循海而归，其可也。”",
                    "zhushu": "东夷，郯、莒、徐夷也。观兵，示威。郯，音谈。"
                },
                {
                    "paragraph": "申侯曰：“善。”涛涂以告齐侯，许之。",
                    "zhushu": "许出东方。"
                },
                {
                    "paragraph": "申侯见，曰：“师老矣，若出于东方而遇敌，惧不可用也。若出于陈、郑之闲，共其资粮屝屦，其可也。”",
                    "zhushu": "屝、草屡见，贤遍切。粮，音良。屝，符费切。"
                },
                {
                    "paragraph": "齐侯说，与之虎牢。",
                    "zhushu": "还以郑邑赐之。说，音悦。"
                },
                {
                    "paragraph": "执辕涛涂。秋，伐陈，讨不忠也。",
                    "zhushu": "以涛涂为误军道。"
                },
                {
                    "paragraph": "○许穆公卒于师，葬之以侯，礼也。",
                    "zhushu": "男而以侯礼，加一等。"
                },
                {
                    "paragraph": "凡诸侯薨于朝、会，加一等；",
                    "zhushu": "诸侯命有三等：公为上等，侯、伯为中等，子、男为下等。"
                },
                {
                    "paragraph": "死王事，加二等。",
                    "zhushu": "谓以死勤事。"
                },
                {
                    "paragraph": "于是有以衮敛。",
                    "zhushu": "衮衣，公服也。谓加二等。衮，古本切。敛，力验切。"
                },
                {
                    "paragraph": "○冬，叔孙戴伯帅师会诸侯之师侵陈。陈成，归辕涛涂。",
                    "zhushu": "陈服罪，故归其大夫。戴，谥也。"
                },
                {
                    "paragraph": "○初，晋献公欲以骊姫为夫人，卜之，不吉；筮之，吉。公曰：“从筮。”卜人曰：“筮短龟长，不如从长。",
                    "zhushu": "物生而后有象，象而后有滋，滋而后有数。龟象筮数，故象长数短。如，依字读，或音而据切。"
                },
                {
                    "paragraph": "且其繇曰：“专之渝，攘公之羭。",
                    "zhushu": "繇，卜兆辞。渝，变也。攘，除也。羭，美也。言变乃除公之美。繇，直救切。渝，羊朱切。下羭同音。攘，如羊切。"
                },
                {
                    "paragraph": "一薰一莸，十年尚犹有臭。”",
                    "zhushu": "薰，香草。莸，臭草。十年有𦤀，言善易消，恶难除。薰，许云切。莸，音由。易，以豉切。"
                },
                {
                    "paragraph": "必不可。”弗听，立之。生奚齐，其娣生卓子。",
                    "zhushu": ""
                },
                {
                    "paragraph": "及将立奚齐，既与中大夫成谋，姬谓大子曰：“君梦齐姜，必速祭之。”",
                    "zhushu": "齐姜，大子母，言求食。卓，吐浊切。"
                },
                {
                    "paragraph": "大子祭于曲沃，归胙于公。",
                    "zhushu": "胙，𥙊之酒肉。胙，才故切。"
                },
                {
                    "paragraph": "公田，姫置诸宫六日。公至，毒而献之。",
                    "zhushu": "毒酒经宿辄败，而经六日，明公之惑。置，之豉切。"
                },
                {
                    "paragraph": "公祭之地，地坟；与犬，犬毙。与小臣，小臣亦毙。姬泣曰：“贼由大子。”大子奔新城。",
                    "zhushu": "新城，曲沃。坟，扶粉切。毙，婢世切。"
                },
                {
                    "paragraph": "公杀其傅杜原𣢾。",
                    "zhushu": ""
                },
                {
                    "paragraph": "或谓大子：“子辞，君必辩焉。”",
                    "zhushu": "以六日之状自理。款，苦管切。辩，兵免切。"
                },
                {
                    "paragraph": "大子曰：“君非姫氏，居不安，食不鲍。我辞，姫必有罪。君老矣，吾又不乐。”",
                    "zhushu": "吾自理则姬死，姫死则君必不乐。不乐，为由吾也。乐，音洛，注同。"
                },
                {
                    "paragraph": "曰：“子其行乎！”大子曰：“君实不察其罪，被此名也以出，人谁纳我？”",
                    "zhushu": ""
                },
                {
                    "paragraph": "十二月，戊申，缢于新城。",
                    "zhushu": ""
                },
                {
                    "paragraph": "姬遂𧮂二公子曰：“皆知之。”重耳奔蒲，夷吾奔屈。",
                    "zhushu": "二子时在朝，为明年晋杀申生传。被，皮寄切，又皮绮切。缢，一赐切。譛，侧鸩切。",
                    "type": 2
                },
                {
                    "paragraph": "经五年，春，晋侯杀其世子申生。",
                    "zhushu": "称晋侯，恶用谗。书春，从告。恶，乌路切。"
                },
                {
                    "paragraph": "○𣏌伯姫来，朝其子。",
                    "zhushu": "无传。伯姬来寜，宁成风也。朝其子者，时子年在十岁左右，因有诸侯，子得行朝义，而卒不成朝礼，故系于母而曰“朝其子”。“𣏌伯姫来”绝句。“朝其子”，犹言其子朝。"
                },
                {
                    "paragraph": "○夏，公孙兹如牟。",
                    "zhushu": "叔孙戴伯娶于牟，𨜮非君命不越竟，故奉公命聘于牟，因自为逆。竟，音境。为，于伪切。"
                },
                {
                    "paragraph": "○公及齐侯、宋公、陈侯、卫侯、郑伯、许男、曹伯会王世子于首止。",
                    "zhushu": "惠王大子郑也。不名而殊会，尊之也。首止，卫地，陈留襄邑县东南有首郷。"
                },
                {
                    "paragraph": "○秋，八月，诸侯盟于首止。",
                    "zhushu": "间无异事，复称“诸侯”者，王世子不盟故也。王之世子尊与王同。齐桓行霸，翼戴天子，尊崇王室，故殊贵世子。复，扶又切。"
                },
                {
                    "paragraph": "○郑伯逃归，不盟。",
                    "zhushu": "逃其师而归也。逃例在文三年。"
                },
                {
                    "paragraph": "○楚人灭弦，弦子奔黄。",
                    "zhushu": "弦国在弋阳献县东南。献，音犬。"
                },
                {
                    "paragraph": "○九月，戊申，朔，日有食之。",
                    "zhushu": "无传。"
                },
                {
                    "paragraph": "○冬，晋人执虞公。",
                    "zhushu": "虞公贪璧、马之寳，距绝忠谏，称“人”以执，同于无道于其民之例。例在成十五年。所以罪虞，且言易也。晋侯修虞之祀，而归其职贡于王，故不以灭同姓为讥。易，以豉切。",
                    "type": 2
                },
                {
                    "paragraph": "传五年，春，王正月，辛亥，朔，日南至。",
                    "zhushu": "周正月，今十一月。冬至之日，日南极。"
                },
                {
                    "paragraph": "公既视朔，遂登观台以望，而书，礼也。",
                    "zhushu": "视朔，亲告朔也。观台，台上𡚻屋，可以远观者也。朔旦冬至，历数之所始，治历者因此则可以明其术数，审别阴阳，叙事训民。鲁君不能常修此礼，故善公之得礼。观古乱切。注同。“台以望”，绝句。“而书”本或作“而书云物”，非也。别，彼列切。"
                },
                {
                    "paragraph": "凢分、至、启、闭，必书云物，",
                    "zhushu": "分，春、秋分也。至，冬、夏至也。启，立春、立夏。闭，立秋、立冬。云物，气色灾娈也。传重申周典，不言公者，日官掌其职。重，直用切。"
                },
                {
                    "paragraph": "为备故也。",
                    "zhushu": "素察妖祥，逆为之备。"
                },
                {
                    "paragraph": "○晋侯使以杀大子申生之故来告。",
                    "zhushu": "释经必须告乃书。"
                },
                {
                    "paragraph": "初，晋侯使士蔿为二公子筑蒲与屈，不慎，置薪焉。",
                    "zhushu": "不谨慎。为，于伪切。下“乃为”同。置，之豉切。"
                },
                {
                    "paragraph": "夷吾诉之。公使让之。",
                    "zhushu": "谴让之。谴，弃战切。"
                },
                {
                    "paragraph": "士蔿稽首而对曰：“臣闻之：无丧而戚，忧必雠焉；",
                    "zhushu": "雠，犹对也。"
                },
                {
                    "paragraph": "无戎而城，雠必保焉。",
                    "zhushu": "保而守之。"
                },
                {
                    "paragraph": "寇雠之保，又何慎焉？守官废命，不敬；固雠之保，不忠。失忠与敬，何以事君？诗云：“怀德惟宁，宗子惟城。”",
                    "zhushu": "诗大雅。怀德以安，则宗子之固。若城，"
                },
                {
                    "paragraph": "君其修德而固宗子，何城如之？",
                    "zhushu": "言城不如固宗子。"
                },
                {
                    "paragraph": "三年将追师焉，焉用慎？”",
                    "zhushu": "咨，用也。焉，于虔切。"
                },
                {
                    "paragraph": "退而赋曰：“狐裘尨茸，一国三公，吾谁适从？”",
                    "zhushu": "士蔿自作诗也。尨茸，乱貌。公与二公子为三，言城不坚，则为公子所诉，为公所让。坚之则为固雠不忠，无以事君，故不知所从。尨，莫江切，又音蒙。茸，如容切。适，丁历切。"
                },
                {
                    "paragraph": "及难，公使寺人披伐蒲。重耳曰：“君父之命不校。”乃徇曰：“校者，吾雠也。”逾垣而走。披斩其祛。遂出奔翟。",
                    "zhushu": "祛，袂也。难，乃旦切。披，普皮切。校，音教。徇，似俊切。垣，音表。袪，起鱼切。翟，音狄。袂，面世切。"
                },
                {
                    "paragraph": "○夏，公孙兹如牟，娶焉。",
                    "zhushu": "因聘而娶，故传实其事。娶，本或作“取”，七喻切。"
                },
                {
                    "paragraph": "○会于首止，会王大子郑，谋宁周也。",
                    "zhushu": "惠王以惠后故，将废大子郑而立王子带，故齐桓帅诸侯会王大子，以定其位。"
                },
                {
                    "paragraph": "○齐辕宣仲怨郑申侯之反已于召陵，",
                    "zhushu": "宣仲，辕涛涂。"
                },
                {
                    "paragraph": "故劝之城其赐邑，",
                    "zhushu": "齐桓所赐虎牢。"
                },
                {
                    "paragraph": "曰：“美城之，大名也，子孙不忘。吾助子请。”乃为之请于诸侯而城之，美。",
                    "zhushu": "楼橹之备，美，设。美城之，绝句。橹，音鲁。"
                },
                {
                    "paragraph": "遂𧮂诸郑伯曰：“美城其赐邑，将以叛也。”申侯由是得罪。",
                    "zhushu": "为七年郑杀申侯传。"
                },
                {
                    "paragraph": "○秋，诸侯盟。王使周公召郑伯，曰：“吾抚女以从楚，辅之以晋，可以少安。”",
                    "zhushu": "周公，宰孔也。王恨齐桓定大子之位，故召郑伯使叛齐也。晋、楚不服于齐，故以镇安郑。秋，诸侯盟。本或此下更有“于首止”三字，非。女，音汝。"
                },
                {
                    "paragraph": "郑伯喜于王命，而惧其不朝于齐也，故逃归不盟。孔叔止之，曰：“国君不可以轻，轻则失亲。",
                    "zhushu": "孔叔，郑大夫。亲，党援也。轻，遣正切。下同。"
                },
                {
                    "paragraph": "失亲，患必至。病而乞盟，所丧多矣。君必悔之。”弗听，逃其师而归。",
                    "zhushu": "丧，息浪切。"
                },
                {
                    "paragraph": "○楚𨷵榖于莬灭弦，弦子奔黄。",
                    "zhushu": ""
                },
                {
                    "paragraph": "于是江、黄、道、栢方睦于齐，皆弦姻也。",
                    "zhushu": "姻，外亲也。道国在汝南安阳县南。栢，国名，汝南西平县有栢亭。"
                },
                {
                    "paragraph": "弦子恃之而不事楚，又不设备，故亡。○",
                    "zhushu": ""
                },
                {
                    "paragraph": "晋侯复假道于虞以伐虢。宫之奇谏曰：“虢，虞之表也。虢亡，虞必从之。晋不可启，寇不可玩，",
                    "zhushu": "玩，习也。复，扶又切。下六年同。"
                },
                {
                    "paragraph": "一之谓甚，其可再乎？”",
                    "zhushu": "为二年假晋道灭下阳。"
                },
                {
                    "paragraph": "谚所谓“辅车相依，唇亡齿寒”者，其虞、虢之谓也。”",
                    "zhushu": "辅，颊辅。车，牙车。车，尺奢切。"
                },
                {
                    "paragraph": "公曰：“晋，吾宗也，岂害我哉？”对曰：“大伯、虞仲，大王之昭也，大伯不从，是以不嗣。",
                    "zhushu": "大伯、虞仲，皆大王之子，不从父命，俱让适吴。仲雍支子别封西吴，虞公其后也。穆生昭，昭生穆，以世次计，故大伯、虞仲于周为昭。大，音泰。下及注同。昭，上饶切。注同。后昭穆倣此。"
                },
                {
                    "paragraph": "虢仲、虢叔，王季之穆也，",
                    "zhushu": "王季者，大伯、虞仲之母弟也。虢仲、虢叔，王季之子，文王之母弟也。仲、叔，皆虢君字。"
                },
                {
                    "paragraph": "为文王卿士，勋在王室，藏于盟府。",
                    "zhushu": "盟府，司盟之官。"
                },
                {
                    "paragraph": "将虢是灭，何爱于虞？且虞能亲于桓、庄乎？其爱之也，桓、庄之族何罪，而以为戮，不唯逼乎？",
                    "zhushu": "桓叔、庄伯之族，晋献公之从祖昆弟。献公患其逼，尽杀之。事在庄二十五年。逼，彼力切。"
                },
                {
                    "paragraph": "亲以宠逼，犹尚害之，况以国乎？”公曰：“吾享祀丰絜，神必据我。”",
                    "zhushu": "据，犹安也。享，兴两切。"
                },
                {
                    "paragraph": "对曰：“臣闻之，鬼神非人实亲，惟德是依。故周书曰：“皇天无亲，惟德是辅。”",
                    "zhushu": "周书，逸书。"
                },
                {
                    "paragraph": "又曰：“黍稷非馨，明德惟馨。”",
                    "zhushu": "馨，香之远闻。闻，音问，又如字。"
                },
                {
                    "paragraph": "又曰：“民不易物，惟德繄物。”",
                    "zhushu": "黍稷牲玉，无德则不见飨，有德则见飨。言物一而异用。繄，乌兮切，是也。"
                },
                {
                    "paragraph": "如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”弗听，许晋使。宫之奇以其族行，",
                    "zhushu": "行，去也。冯，皮冰切。下注同。使，所吏切。"
                },
                {
                    "paragraph": "曰：“虞不腊矣。",
                    "zhushu": "腊，岁终祭众神之名。腊，力盍切。"
                },
                {
                    "paragraph": "在此行也，晋不更举矣。”",
                    "zhushu": "不更举兵。"
                },
                {
                    "paragraph": "八月，甲午，晋侯围上阳。",
                    "zhushu": "上阳，虢国都，在𢎞农陜县东南。"
                },
                {
                    "paragraph": "问于卜偃曰：“吾其济乎？”对曰：“克之。”公曰：“何时？”对曰：“童谣云：“丙之晨，龙尾伏辰，",
                    "zhushu": "龙尾，尾星也。日月之会曰辰。日在尾，故尾星伏不见。谣，音遥。见，贤遍切。"
                },
                {
                    "paragraph": "均服振振，取虢之旗。",
                    "zhushu": "戎事上下同服。振振，盛貌。旗，军之旌旗。均，如字，同也。字林作“礿”，音同。振，音真，注同。"
                },
                {
                    "paragraph": "鹑之贲贲，天策焞焞，火中成军，虢公其奔。”",
                    "zhushu": "鹑，鹑火星也。贲贲，鸟星之体也。天策，傅说星，时近日，星微。焞焞，无光耀也。言丙子平，且鹑火中，军事有成功也。此已上皆童谣言也。童齓之子，未有念虑之感，而会成嬉戏之言，似若有冯者，其言或中或否。博览之士，能惧思之人，兼而志之，以为鉴戒，以为将来之验，有益于世教。鹑，述春切，又常伦切。贲，音奔。焞，他门切。说，音悦。近，附近之近。上，时掌切。齓，初问切，又耻问切，毁齿也。嬉，许宜切。中，丁仲切。"
                },
                {
                    "paragraph": "其九月、十月之交乎！",
                    "zhushu": "以星验推之，知九月、十月之交，谓夏之九月、十月也。交，晦朔交会。夏，户雅切，下同。"
                },
                {
                    "paragraph": "丙子旦，日在尾，月在策，",
                    "zhushu": "是夜日月合朔于尾，月行疾，故至旦而过。在策，"
                },
                {
                    "paragraph": "鹑火中，必是时也。”",
                    "zhushu": ""
                },
                {
                    "paragraph": "冬，十二月，丙子朔，晋灭虢，虢公丑奔京师。",
                    "zhushu": "不书，不告也。周十二月，夏之十月。"
                },
                {
                    "paragraph": "师还，馆于虞，遂袭虞，灭之。执虞公及其大夫井伯，以媵秦穆姫，",
                    "zhushu": "秦穆姫，晋献公女。送女曰媵，以屈辱之。"
                },
                {
                    "paragraph": "而修虞祀，且归其职贡于王。",
                    "zhushu": "虞所命祀。"
                },
                {
                    "paragraph": "故书曰：“晋人执虞公”，罪虞，且言易也。",
                    "zhushu": "易，以豉切。",
                    "type": 2
                },
                {
                    "paragraph": "经六年，春，王正月。○",
                    "zhushu": ""
                },
                {
                    "paragraph": "夏，公会齐侯、宋公、陈侯、卫侯、曹伯伐郑，围新城。",
                    "zhushu": "新城，郑新密，今荥阳密县。"
                },
                {
                    "paragraph": "○秋，楚人围许。",
                    "zhushu": "楚子不亲围，以围者告。"
                },
                {
                    "paragraph": "○诸侯遂救许。",
                    "zhushu": "皆伐郑之诸侯，故不复更叙。"
                },
                {
                    "paragraph": "○冬，公至自伐郑。",
                    "zhushu": "无传。",
                    "type": 2
                },
                {
                    "paragraph": "传六年，春，晋侯使贾华伐屈。夷吾不能守，盟而行。",
                    "zhushu": "贾华，晋大夫。非不欲校，力不能守，言不如重耳之贤。"
                },
                {
                    "paragraph": "将奔狄，却芮曰：“后出同走，罪也。",
                    "zhushu": "嫌与重耳同谋而相随。郤，去逆切。芮，如锐切。"
                },
                {
                    "paragraph": "不如之梁，梁近秦而幸焉。”乃之梁。",
                    "zhushu": "以梁为秦所亲幸。秦既大国，且穆姫在为故，欲因以求入。近，附近之近。"
                },
                {
                    "paragraph": "○夏，诸侯伐郑，以其逃首止之盟故也。",
                    "zhushu": "首止盟在五年。"
                },
                {
                    "paragraph": "围新密，郑所以不时城也。",
                    "zhushu": "实新密而经言新城者，郑以非时兴土功，齐桓声其罪以告诸侯。"
                },
                {
                    "paragraph": "○秋，楚子围许以救郑。诸侯救许，乃还。",
                    "zhushu": ""
                },
                {
                    "paragraph": "冬，蔡穆侯将许僖公以见楚子于武城。",
                    "zhushu": "楚子退舍武城，犹有忿志，而诸侯各罢兵，故蔡将许君归楚。武城，楚地，在南阳宛县北。见，贤遍切。罢，扶骂切，又扶买切。宛，于元切。"
                },
                {
                    "paragraph": "许男面缚衔璧，大夫衰绖，士舆榇。",
                    "zhushu": "缚手于后，唯见其面，以璧为贽。手缚，故衔之。榇，棺也。将受死，故衰绖。衰，七雷切。绖，直结切。注同。榇，初觐切。贽，本又作质，音置，又如字。缚，如字，旧扶卧切。"
                },
                {
                    "paragraph": "楚子问诸逢伯，",
                    "zhushu": "逢伯，楚大夫。"
                },
                {
                    "paragraph": "对曰：“昔武王克殷，微子启如是。",
                    "zhushu": "微子启，纣庶兄，宋之祖也。"
                },
                {
                    "paragraph": "武王亲释其缚，受其璧而祓之，",
                    "zhushu": "祓，除凶之礼。祓，芳弗切，徐音废。"
                },
                {
                    "paragraph": "焚其榇，礼而命之，使复其所。”楚子从之。经七年，春，齐人伐郑。○夏，小邾子来朝。",
                    "zhushu": "无传。郳犁来始得王命而来朝也。邾之别封，故曰小邾。"
                },
                {
                    "paragraph": "○郑杀其大夫申侯。",
                    "zhushu": "申侯，郑卿。专利而不厌，故称名以杀，罪之也。例在文六年。厌，于盐切。传同。"
                },
                {
                    "paragraph": "○秋，七月，公会齐侯、宋公、陈世子𣢾、郑世子华，盟于寗母。",
                    "zhushu": "髙平方与县东有泥母亭，音如。寗母，如字，又音无。注同。方，音房。与，音预。泥，乃丽切，又音寗。王，奴兮切。"
                },
                {
                    "paragraph": "○曹伯班卒。",
                    "zhushu": "无传。五年，同盟于首止。"
                },
                {
                    "paragraph": "○公子友如齐。",
                    "zhushu": "无传。罢盟而聘，谢不敏也。"
                },
                {
                    "paragraph": "○冬，葬曹昭公。",
                    "zhushu": "无传。",
                    "type": 2
                },
                {
                    "paragraph": "传七年，春，齐人伐郑。孔叔言于郑伯曰：“谚有之曰：“心则不竞，何惮于病？”",
                    "zhushu": "竞，强也。惮，难也。惮，徒旦切。难，乃旦切。下及八年经、传并同。"
                },
                {
                    "paragraph": "既不能疆，又不能弱，所以毙也。国危矣，请下齐以救国。”公曰：“吾知其所由来矣，姑少待我。”",
                    "zhushu": "欲以申侯说。下，户嫁切。"
                },
                {
                    "paragraph": "对曰：“朝不及夕，何以待君？”",
                    "zhushu": ""
                },
                {
                    "paragraph": "夏，郑杀申侯以说于齐，且用陈辕涛涂之𧮂也。",
                    "zhushu": "涛涂𧮂在五年。朝，如字。"
                },
                {
                    "paragraph": "初，申侯，申出也，",
                    "zhushu": "姊妹之子为出。"
                },
                {
                    "paragraph": "有宠于楚文王。文王将死，与之璧，使行，曰：“唯我知女，女专利而不厌，子取子求，不女疵瑕也。",
                    "zhushu": "从我取，从我求，我不以女为罪衅。女，音汝，下皆同。疵，似斯切，又疾移切。衅，许靳切。下同。"
                },
                {
                    "paragraph": "后之人将求多于女，",
                    "zhushu": "谓嗣君也。求多，以礼义大望责之。"
                },
                {
                    "paragraph": "女必不免。我死，女必速行，无适小国，将不女容焉。”",
                    "zhushu": "政狭法峻。狭，音洽。"
                },
                {
                    "paragraph": "既葬，出奔郑，又有宠于厉公。子丈闻其死也，曰：“古人有言曰：“知臣莫若君”，弗可改也已。”○",
                    "zhushu": ""
                },
                {
                    "paragraph": "秋，盟于寗母，谋郑故也。",
                    "zhushu": ""
                },
                {
                    "paragraph": "管仲言于齐侯曰：“臣闻之，招携以礼，怀远以德。",
                    "zhushu": "携，离也。"
                },
                {
                    "paragraph": "德礼不易，无人不怀。”齐侯修礼于诸侯，诸侯官受方物。",
                    "zhushu": "诸侯官司，各于齐受其方所当贡天子之物。"
                },
                {
                    "paragraph": "郑伯使大子华听命于会，言于齐侯曰：“泄氏、孔氏、子人氏三族，实违君命。",
                    "zhushu": "三族，郑大夫。泄，息列切。"
                },
                {
                    "paragraph": "若君去之以为成，我以郑为内臣，君亦无所不利焉。”",
                    "zhushu": "以郑事齐，如封内臣。去，起吕切。"
                },
                {
                    "paragraph": "齐侯将许之。管仲曰：“君以礼与信属诸侯，而以奸终之，无乃不可乎？子父不奸之谓礼，守命共时之谓信，",
                    "zhushu": "守君命，共时事。奸，音干。共，音恭。注同。"
                },
                {
                    "paragraph": "违此二者，奸莫大焉。”公曰：“诸侯有讨于郑，未捷。今苟有衅，从之，不亦可乎？”",
                    "zhushu": "子华犯父命，是其衅隙。隙，去逆切。"
                },
                {
                    "paragraph": "对曰：“君若绥之以德，加之以训辞，而帅诸侯以讨郑，郑将覆亡之不暇，岂敢不惧？若摠其罪人以临之，",
                    "zhushu": "摠，将领也。子华奸父之命，即罪人。覆，芳服切。"
                },
                {
                    "paragraph": "郑有辞矣，何惧？",
                    "zhushu": "以大义为辞。"
                },
                {
                    "paragraph": "且夫合诸侯，以崇德也，会而列奸，何以示后嗣？",
                    "zhushu": "列奸，用子华。"
                },
                {
                    "paragraph": "夫诸侯之会，其德刑礼义，无国不记。记奸之位，",
                    "zhushu": "位，会位也。子华为奸人而列在会位，将为诸侯所记。"
                },
                {
                    "paragraph": "君盟㬱矣。",
                    "zhushu": "朁，废也。朁，他计切。"
                },
                {
                    "paragraph": "作而不记，非盛德也。",
                    "zhushu": "君举必书，虽复齐史隐讳，亦损盛德。复，扶又切。"
                },
                {
                    "paragraph": "君其勿许，郑必受盟。夫子华既为大子，而求介于大国，以弱其国，亦必不免。",
                    "zhushu": "介，因也。介，音界。"
                },
                {
                    "paragraph": "郑有叔詹、堵叔、师叔三良为政，未可间也。”齐侯辞焉。子华由是得罪于郑。",
                    "zhushu": ""
                },
                {
                    "paragraph": "冬，郑伯使请盟于齐。",
                    "zhushu": "以齐侯不听子华故。堵，丁古切，又音者。间，闲厕之闲。"
                },
                {
                    "paragraph": "○闰月，惠王崩。襄王恶大叔带之难，",
                    "zhushu": "襄王，惠王大子郑也。大叔带，襄王弟，惠后之子也，有宠于惠后，惠后欲立之，未及而卒。恶，乌路切。大，音泰。叔，又作“升”。"
                },
                {
                    "paragraph": "惧不立，不发丧，而告难于齐。",
                    "zhushu": "为八年盟洮传。洮，他刀切。",
                    "type": 2
                },
                {
                    "paragraph": "经八年，春，王正月，",
                    "zhushu": ""
                },
                {
                    "paragraph": "公会王人、齐侯、宋公、卫侯、许男、曹伯、陈世子𣢾盟于洮。",
                    "zhushu": "王人与诸侯盟，不讥者，王室有难故。洮，曹地。"
                },
                {
                    "paragraph": "郑伯乞盟。",
                    "zhushu": "新服未与会，故不序列，别言乞盟。与，音预，下同。"
                },
                {
                    "paragraph": "○夏，狄伐晋。○",
                    "zhushu": ""
                },
                {
                    "paragraph": "秋，七月，禘于大庙，用致夫人。",
                    "zhushu": "禘，三年大祭之名。大庙，周公庙。致者，致新死之主于庙，而列之昭穆。夫人淫而与弑，不薨于寝，于礼不应致，故僖公疑其礼。历三禘，今果行之，嫌异常，故书之。大，音泰。弑，音试。"
                },
                {
                    "paragraph": "○冬，十有二月，丁未，天王崩。",
                    "zhushu": "实以前年闰月崩，以今年十二月丁未告。",
                    "type": 2
                },
                {
                    "paragraph": "传八年，春，盟于洮，谋王室也。郑伯乞盟，请服也。襄王定位而后发丧。",
                    "zhushu": "王人会洮还，而后王位定。"
                },
                {
                    "paragraph": "○晋里克帅师，梁由靡御，虢射为右，以败狄于采桑。",
                    "zhushu": "传言前年事也。平阳北屈县西南有采桑津。射，食亦切。"
                },
                {
                    "paragraph": "梁由靡曰：“狄无耻，从之，必大克。”",
                    "zhushu": "不耻走，故可逐。"
                },
                {
                    "paragraph": "里克曰：“拒之而已，无速众狄。”",
                    "zhushu": "恐怨深而群党来报。"
                },
                {
                    "paragraph": "虢射曰：“期年狄必至，示之弱矣。”",
                    "zhushu": ""
                },
                {
                    "paragraph": "夏，狄伐晋，报采桑之役也。复期月。",
                    "zhushu": "明期年之言验。期音基，本或作“朞”，注同。"
                },
                {
                    "paragraph": "○秋，禘而致哀姜焉，非礼也。凡夫人，不薨于寝，不殡于庙，不赴于同，不祔于姑，则弗致也。",
                    "zhushu": "寝，小寝。同，同盟。将葬，又不以殡过庙。据经哀姜薨葬之文，则为殡庙、赴同、祔姑。今当以不薨于寝，不得致也。祔，音附。"
                },
                {
                    "paragraph": "冬，王人来告丧，难故也，是以缓。",
                    "zhushu": "有大叔带之难。"
                },
                {
                    "paragraph": "○宋公疾，大子兹父固请曰：“目夷长且仁，君其立之。”",
                    "zhushu": "兹父，襄公也。目夷，兹父庶兄子鱼也。父，音甫。长，丁丈切。"
                },
                {
                    "paragraph": "公命子鱼。子鱼辞，曰：“能以国让，仁孰大焉？”臣不及也，且又不顺。”",
                    "zhushu": "立庶不顺礼。"
                },
                {
                    "paragraph": "遂走而退。",
                    "zhushu": "",
                    "type": 2
                },
                {
                    "paragraph": "经九年，春，王三月，丁丑，宋公御说卒。",
                    "zhushu": "四同盟。御，鱼吕切。说，音悦。"
                },
                {
                    "paragraph": "○夏，公会宰周公、齐侯、宋子、卫侯、郑伯、许男、曹伯于葵丘。",
                    "zhushu": "周公，宰孔也。宰，官。周，采地。天子三公不字。宋子，襄公也。传例曰：在丧，公侯曰子。陈留外黄县东有葵丘。"
                },
                {
                    "paragraph": "○秋，七月，乙酉，伯姫卒。",
                    "zhushu": "无传。公羊、榖梁曰：未适人，故不称国。已许嫁，则以成人之礼书，不复殇也。妇人许嫁而笄，犹丈夫之冠。复，扶又切。殇，式羊切。笄，古兮切。□，古唤切。"
                },
                {
                    "paragraph": "○九月，戊辰，诸侯盟于葵丘。",
                    "zhushu": "夏会葵丘，次伯姫卒，文不相比，故重言诸侯。宰孔先归，不与盟。比，毗志切。重，直用切。与，音预。"
                },
                {
                    "paragraph": "○甲子，晋侯佹诸卒。",
                    "zhushu": "未同盟而赴以名。甲子，九月十一日。戊辰，十五日也。书在盟后，从赴。佹，九委切。"
                },
                {
                    "paragraph": "○冬，晋里克杀其君之子奚齐。",
                    "zhushu": "献公未葬，奚齐未成君，故称“君之子”。奚齐受命继位，无罪，故里克称名。杀，如字，传同，公羊音试。",
                    "type": 2
                },
                {
                    "paragraph": "传九年，春，宋桓公卒。未葬而襄公会诸侯，故曰子。凡在丧，王曰小童，公侯曰子。",
                    "zhushu": "在丧，未葬也。小童者，童蒙幼末之称。子者，继父之辞。公、侯位尊，上连王者，下绝伯、子、男。周康王在丧，称“予一人钊。”礼称亦不言“小童”，或所称之辞各有所施。此谓王自称之辞，非诸夏所得书，故经无其事，传通取旧典之文，以事相接。称，尺证切。钊，古尧切，又音昭。"
                },
                {
                    "paragraph": "○夏，会于葵丘，寻盟，且修好，礼也。",
                    "zhushu": "好，呼报切。下“于好井”及注同。"
                },
                {
                    "paragraph": "王使宰孔赐齐侯胙，",
                    "zhushu": "胙，祭肉。尊之比二王后。胙，才素切。"
                },
                {
                    "paragraph": "曰：“天子有事于文、武，",
                    "zhushu": "有祭事也。"
                },
                {
                    "paragraph": "使孔赐伯舅胙。”",
                    "zhushu": "天子谓异姓诸侯曰伯舅。"
                },
                {
                    "paragraph": "齐侯将下拜。孔曰：“且有后命。天子使孔曰：“以伯舅耋老，加劳，赐一级，无下拜。”",
                    "zhushu": "七十曰耋。级，等也。耋，田节切，又他结切。劳，力报切。级，音急。"
                },
                {
                    "paragraph": "对曰：“天威不违颜咫尺，",
                    "zhushu": "言天鉴察不远，威严常在颜面之前。八寸曰咫。咫，之氏切。"
                },
                {
                    "paragraph": "小白余敢贪天子之命无下拜？",
                    "zhushu": "小白，齐侯名。余，身也。"
                },
                {
                    "paragraph": "恐陨越于下，",
                    "zhushu": "陨越，颠坠也。据天王居上，故言恐颠。队亍下，队，直类切。下同。"
                },
                {
                    "paragraph": "以遗天子羞。敢不下拜？”下拜，登受。",
                    "zhushu": "拜堂下，受胙于堂上。遗，于季切。"
                },
                {
                    "paragraph": "秋，齐侯盟诸侯于葵丘，曰：“凡我同盟之人，既盟之后，言归于好。”",
                    "zhushu": "义取修好，故传显其盟辞。"
                },
                {
                    "paragraph": "宰孔先归，",
                    "zhushu": "既会，先诸侯去。先，悉荐切。"
                },
                {
                    "paragraph": "遇晋侯，曰：“可无会也。",
                    "zhushu": "晋侯欲来会葵丘。"
                },
                {
                    "paragraph": "齐侯不务德而勤远略，故北伐山戎，",
                    "zhushu": "在庄三十一年。"
                },
                {
                    "paragraph": "南伐楚，",
                    "zhushu": "在四年。"
                },
                {
                    "paragraph": "西为此会也。东略之不知，西则否矣。",
                    "zhushu": "言或向东，必不能复西略。复，扶又切。下不复会同。"
                },
                {
                    "paragraph": "其在乱乎！君务靖乱，无勤于行。”",
                    "zhushu": "在，存也。微戒献公，言晋将有乱。"
                },
                {
                    "paragraph": "晋侯乃还。",
                    "zhushu": "不复会齐。"
                },
                {
                    "paragraph": "九月，晋献公卒。里克、㔻郑欲纳文公，故以三公子之徒作乱。",
                    "zhushu": "㔻郑，晋大夫。三公子，申生、重耳、夷吾。㔻，普悲切。"
                },
                {
                    "paragraph": "初，献公使荀息传奚齐。公疾，召之，曰：“以是藐诸孤",
                    "zhushu": "言其幼贱，与诸子县藐。藐，妙小切，又亡角切。县，音玄。"
                },
                {
                    "paragraph": "辱在大夫，其若之何？”",
                    "zhushu": "欲屈辱荀息，使保护之。"
                },
                {
                    "paragraph": "稽首而对曰：“臣竭其股肱之力，加之以忠贞。其济，君之灵也；不济，则以死继之。”公曰：“何谓忠贞？”对曰：“公家之利，知无不为，忠也。送往事居，耦俱无猜，贞也。”",
                    "zhushu": "往，死者。居，生者。耦，两也。送死事生，两无疑恨，所谓正也。猜，七才切。"
                },
                {
                    "paragraph": "及里克将杀奚齐，先告荀息曰：“三怨将作，",
                    "zhushu": "三公子之徒。"
                },
                {
                    "paragraph": "秦、晋辅之，子将何如？”荀息曰：“将死之。”里克曰：“无益也。”荀叔曰：“吾与先君言矣，不可以贰。能欲复言而爱身乎？",
                    "zhushu": "荀叔，荀息也。复言，言可复也。"
                },
                {
                    "paragraph": "虽无益也，将焉辟之？且人之欲善，谁不如我？我欲无贰，而能谓人已乎？”",
                    "zhushu": "言不能止里克，使不忠于申生等。焉，于虔切。及下文焉能克同。"
                },
                {
                    "paragraph": "冬十月，里克杀奚齐于次。",
                    "zhushu": "次，丧寝。"
                },
                {
                    "paragraph": "书曰“杀其君之子”，未葬也。荀息将死之，人曰：“不如立卓子而辅之。”荀息立公子卓以葬。十一月，里克杀公子卓于朝，荀息死之。",
                    "zhushu": ""
                },
                {
                    "paragraph": "君子曰：“诗所谓“白圭之玷，尚可磨也；斯言之玷，不可为也”，",
                    "zhushu": "诗大雅。言此言之缺难治，甚于白圭。玷，丁簟切，又丁念切。"
                },
                {
                    "paragraph": "荀息有焉。”",
                    "zhushu": "有此诗人重言之义。"
                },
                {
                    "paragraph": "○齐侯以诸侯之师伐晋，及髙梁而还，讨晋乱也。",
                    "zhushu": "髙梁，晋地，在平阳县西南。"
                },
                {
                    "paragraph": "令不及鲁，故不书。",
                    "zhushu": "前已发不书例，今复重发，嫌霸者异于凡诸侯。令，力政切。本又作命。复，扶又切。重，直用切。"
                },
                {
                    "paragraph": "○晋郤芮使夷吾重赂秦以求入，",
                    "zhushu": "却芮，却克祖父，从夷吾者。从，才用切。"
                },
                {
                    "paragraph": "曰：“人实有国，我何爱焉？",
                    "zhushu": "言国非己之有，何爱而不以赂秦。"
                },
                {
                    "paragraph": "入而能民，土于何有？”从之。",
                    "zhushu": "能得民，不患无土。"
                },
                {
                    "paragraph": "齐隰朋帅师会秦师，纳晋惠公。",
                    "zhushu": "隰朋，齐大夫。惠公，夷吾。隰，音习。"
                },
                {
                    "paragraph": "秦伯谓郤芮曰：“公子谁恃？”对曰：“臣闻亡人无党，有党必有雠。",
                    "zhushu": "言夷吾无党，无党则无雠。易出易入，以微劝秦。易，以豉切。"
                },
                {
                    "paragraph": "夷吾弱不好弄，",
                    "zhushu": "弄，戏也。好，呼报切。"
                },
                {
                    "paragraph": "能𨷵不过，",
                    "zhushu": "有节制。"
                },
                {
                    "paragraph": "长亦不改，不识其他。”公谓公孙枝曰：“夷吾其定乎？”",
                    "zhushu": "公孙枝，秦大夫子桑也。长，丁丈切。"
                },
                {
                    "paragraph": "对曰：“臣闻之，唯则定国。诗曰：“不识不知，顺帝之则。”丈王之谓也。",
                    "zhushu": "诗大雅。帝，天也。则，法也。言文王暗行自然，合天之法。"
                },
                {
                    "paragraph": "又曰，“不僭不贼，鲜不为则。”",
                    "zhushu": "僭，过差也。贼，伤害也。皆忌克也。能不然，则可为人法则。僭，子念切。下注同。鲜，息浅切。"
                },
                {
                    "paragraph": "无好无恶，不忌不克之谓也。今其言多忌克，",
                    "zhushu": "既僣而贼好，呼报切。人，如字。恶，乌路切。"
                },
                {
                    "paragraph": "难哉！”",
                    "zhushu": "言能自定难。"
                },
                {
                    "paragraph": "公曰：“忌则多怨，又焉能克？是吾利也。”",
                    "zhushu": "其言虽多忌，□足以自害，不能胜人也。秦伯虑其还害已，故曰是吾利。"
                },
                {
                    "paragraph": "○宋襄公即位，以公子目夷为仁，使为左师以听政，于是宋治。故鱼氏世为左师。",
                    "zhushu": "",
                    "type": 2
                },
                {
                    "paragraph": "经十年，春，王正月，公如齐。",
                    "zhushu": "无传。"
                },
                {
                    "paragraph": "○狄灭温，温子奔卫。",
                    "zhushu": "盖中国之狄，灭而居其土地。"
                },
                {
                    "paragraph": "○晋里克弑其君卓及其大夫荀息。",
                    "zhushu": "弑卓在前年，而以今春书者，从赴也。献公既葬，卓已免丧，故称君也。荀息称名者，虽欲复言，本无远谋，从君于昏。"
                },
                {
                    "paragraph": "○夏，齐侯、许男伐北戎。",
                    "zhushu": "无传。北伐山戎。"
                },
                {
                    "paragraph": "○晋杀其大夫里克。",
                    "zhushu": "奚齐者，先君所命。卓子又以在国嗣位，罪未为无道，而里克亲为三怨之主，累弑二君，故称召以罪之。"
                },
                {
                    "paragraph": "○秋，七月。○冬，大雨雪。",
                    "zhushu": "无传。平地尺为大雪。雨，于付切。",
                    "type": 2
                },
                {
                    "paragraph": "传十年，春，狄灭温，苏子无信也。苏子叛王即狄，又不能于狄，狄人伐之，王不救，故灭。苏子奔卫。",
                    "zhushu": "苏子，周司宼苏公之后也。国于温，故曰温子。叛王事在庄十九年。"
                },
                {
                    "paragraph": "○夏，四月，周公忌父、王子党会齐隰朋立晋侯。",
                    "zhushu": "周公忌父，周卿士。王子党，周大夫。"
                },
                {
                    "paragraph": "晋侯杀里克以说。",
                    "zhushu": "自解说不篡。篡，初患切。"
                },
                {
                    "paragraph": "将杀里克，公使谓之曰：“微子，则不及此。虽然，子弑二君与一大夫，为子君者，不亦难乎？”对曰：“不有废也，君何以兴？欲加之罪，其无辞乎？",
                    "zhushu": "言欲加己罪，不患无辞。"
                },
                {
                    "paragraph": "臣闻命矣。”伏剑而死。于是㔻郑聘于秦，且谢缓赂，故不及。",
                    "zhushu": "㔻郑，里克党，以在秦，故不及里克俱死。"
                },
                {
                    "paragraph": "晋侯改葬共大子。",
                    "zhushu": "共大子，申生也。共，音恭，本亦作恭。大，音泰。"
                },
                {
                    "paragraph": "秋，狐突适下国，",
                    "zhushu": "下国，曲沃新城。"
                },
                {
                    "paragraph": "遇大子。大子使登仆，",
                    "zhushu": "忽如梦而相见，狐突本为申生御，故复使登车为仆。复，扶又切。下及注同。"
                },
                {
                    "paragraph": "而告之曰：“夷吾无礼，余得请于帝矣。",
                    "zhushu": "请罚夷吾。"
                },
                {
                    "paragraph": "将以晋𢌿秦，秦将祀余。”对曰：“臣闻之，神不歆非类，民不祀非族。君祀无乃殄乎？",
                    "zhushu": "歆，飨也。殄，绝也。畀，必利切。下注同。歆，许金切。"
                },
                {
                    "paragraph": "且民何罪？失刑乏祀，君其图之！”君曰：“诺。吾将复请。七日新城西偏，将有巫者而见我焉。”",
                    "zhushu": "新城，曲沃也。将因巫而见。偏，匹绵切。"
                },
                {
                    "paragraph": "许之，遂不见。",
                    "zhushu": "狐突许其言，申生之象亦没。见，贤遍切，又如字。"
                },
                {
                    "paragraph": "及期而往，告之曰：“帝许我罚有罪矣，敝于韩。”",
                    "zhushu": "敝，败也。韩，晋地。独敝惠公，故言罚有罪，明不复以晋𢌿秦。夷吾忌克多怨，终于失国，虽改葬加谥，由生犹忿。传言鬼神所冯，有时而信。冯，皮冰切。"
                },
                {
                    "paragraph": "㔻郑之如秦也，言于秦伯曰：“吕甥、郤称、冀芮实为不从，若重问以召之，",
                    "zhushu": "三子，晋大夫。不从，不与秦赂。问，聘问之币。称，尺证切，又如字。"
                },
                {
                    "paragraph": "臣出晋君，君纳重耳，蔑不济矣。”",
                    "zhushu": "蔑，无也。"
                },
                {
                    "paragraph": "冬，秦伯使泠至报问，且召三子。",
                    "zhushu": "汵至，秦大夫。泠，力丁切。"
                },
                {
                    "paragraph": "郤芮曰：“币重而言甘，诱我也。”遂杀平郑、祁举",
                    "zhushu": "祁举，晋大夫。"
                },
                {
                    "paragraph": "及七舆大夫：",
                    "zhushu": "侯伯七命，副车七乘。乘，绳证切。"
                },
                {
                    "paragraph": "左行共华、右行贾华、叔坚、骓歂、累虎、特宫、山祁，皆里、㔻之党也。",
                    "zhushu": "七子，七舆大夫。行，户刚切，下同。共，音恭。骓，音隹。歂，市专切。累，力追切。祁，巨之切，又上尸切。"
                },
                {
                    "paragraph": "㔻豹奔秦，",
                    "zhushu": "㔻豹，㔻郑之子。"
                },
                {
                    "paragraph": "言于秦伯曰：“晋侯背大主而忌小怨，民弗与也。伐之，必出。”",
                    "zhushu": "大主，秦也。小怨，里、平。背，音佩。"
                },
                {
                    "paragraph": "公曰：“失众，焉能杀？",
                    "zhushu": "谓杀里、㔻之党。焉，于虔切。"
                },
                {
                    "paragraph": "违祸，谁能出君？”",
                    "zhushu": "为豹辟祸也。为明年晋杀㔻郑传。",
                    "type": 2
                },
                {
                    "paragraph": "经十有一年，春，晋杀其大夫㔻郑父。",
                    "zhushu": "以私怨谋乱国，书名，罪之。书春，从告。"
                },
                {
                    "paragraph": "○夏，公及夫人姜氏会齐侯于阳榖。",
                    "zhushu": "无传。妇人送迎不出门，见兄弟不逾阈。与公俱会齐侯，非礼。阈，音域，门限也。一音况域切。"
                },
                {
                    "paragraph": "○秋，八月，大雩。",
                    "zhushu": "无传。过时，故书。"
                },
                {
                    "paragraph": "○冬，楚人伐黄。",
                    "zhushu": "",
                    "type": 2
                },
                {
                    "paragraph": "传十一年，春，晋侯使以㔻郑之乱来告。",
                    "zhushu": "释经书在今年。"
                },
                {
                    "paragraph": "天王使召成公。内史过赐晋侯命，",
                    "zhushu": "天王，周襄王。召武公，周卿士。内史过，周大夫。诸侯即位，天子赐之命圭为瑞。过，古禾切。"
                },
                {
                    "paragraph": "受玉，惰。过归告王曰：“晋侯其无后乎！王赐之命，而惰于受瑞，先自弃也已，其何继之有？礼，国之干也；敬，礼之舆也。不敬，则礼不行，礼不行则上下昏，何以长世？”",
                    "zhushu": "为惠公不终张本。惰，徒卧切。长，直良切，又丁丈切。"
                },
                {
                    "paragraph": "○夏，扬、拒、泉、皋、伊、雒之戎同伐京师，入王城，焚东门。",
                    "zhushu": "扬、拒、泉、皋，皆戎邑，及诸杂戎居伊水、雒水之闲者。今伊阙北有泉亭。拒，俱宇切。皋，古刀切。"
                },
                {
                    "paragraph": "王子带召之也。",
                    "zhushu": "王子带，甘昭公也。召戎欲因以篡位。"
                },
                {
                    "paragraph": "秦、晋伐戎以救周。秋，晋侯平戎于王。",
                    "zhushu": "为二十四年天王出居郑传。"
                },
                {
                    "paragraph": "○黄人不归楚贡。冬，楚人伐黄。",
                    "zhushu": "黄人恃齐故。",
                    "type": 2
                },
                {
                    "paragraph": "经十有二年，春，王三月，庚午，日有食之。",
                    "zhushu": "无传。不书朔，官失之。"
                },
                {
                    "paragraph": "○夏，楚人灭黄。○秋，七月。○",
                    "zhushu": ""
                },
                {
                    "paragraph": "冬，十有二月，丁丑，陈侯杵臼卒。",
                    "zhushu": "无传。遣世子与僖公同盟寗母及洮。杵，昌吕切。臼，其九切。",
                    "type": 2
                },
                {
                    "paragraph": "传十二年，春，诸侯城卫楚丘之郛，惧狄难也。",
                    "zhushu": "楚丘，卫国都。郛，郭也。为明年春狄侵卫传。郛，芳夫切。难，乃旦切，下同。"
                },
                {
                    "paragraph": "○黄人恃诸侯之睦于齐也，不共楚职，曰：“自郢及我九百里，焉能害我？”夏，楚灭黄。",
                    "zhushu": "郢，楚都。共，音恭。焉，于虔切。"
                },
                {
                    "paragraph": "○王以戎难故，讨王子带。",
                    "zhushu": "子带前年召戎伐周。"
                },
                {
                    "paragraph": "○秋，王子带奔齐。",
                    "zhushu": ""
                },
                {
                    "paragraph": "冬，齐侯使管夷吾平戎于王，使隰朋平戎于晋。",
                    "zhushu": "平，和也。前年晋救周伐戎，故戎与周、晋不和。"
                },
                {
                    "paragraph": "王以上𨜮之礼飨管仲，管仲辞曰：“臣，贱有司也，有天子之二守国、髙在。",
                    "zhushu": "国子、髙子，天子所命为齐守臣，皆上卿也。庄二十二年，髙溪始见经，僖二十八年国归父乃见传。归父之父曰懿仲，髙傒之子曰庄子，不知今当谁世。守，手又切，注同。见，贤遍切，下同。"
                },
                {
                    "paragraph": "若节春秋来承王命，何以礼焉？",
                    "zhushu": "节，时也。"
                },
                {
                    "paragraph": "陪臣敢辞。”",
                    "zhushu": "诸侯之臣曰陪臣。陪，步回切。"
                },
                {
                    "paragraph": "王曰：“舅氏，",
                    "zhushu": "伯舅之使，故曰舅氏。使，所吏切。"
                },
                {
                    "paragraph": "余嘉乃勋，应乃懿德，谓督不忘。往践乃职，无逆朕命。”",
                    "zhushu": "功勋美徳，可谓正而不可忘者。不言位而言职者，管仲位卑而执齐政，故欲以职尊之。督，音笃。"
                },
                {
                    "paragraph": "管仲受下𨜮之礼而还。",
                    "zhushu": "管仲不敢以职自髙，卒受本位之礼。"
                },
                {
                    "paragraph": "君子曰：“管氏之世祀也宜哉！让不忘其上。诗曰：“恺悌君子，神所劳矣。”",
                    "zhushu": "诗大雅。恺，乐也。悌，易也。言乐易君子，为神所劳来，故世祀也。管仲之后，于齐没不复见，传亦举其无验。恺，本亦作凯，开在切。悌，音弟，本亦作弟。劳，力报切，注同。乐，音洛，下同。易，以豉切，下同。来，力代切。复，扶又切。",
                    "type": 2
                },
                {
                    "paragraph": "经十有三年，春，狄侵卫。",
                    "zhushu": "传在前年春。"
                },
                {
                    "paragraph": "○夏，四月，葬陈宣公。",
                    "zhushu": "无传。"
                },
                {
                    "paragraph": "公会齐侯、宋公、陈侯、卫侯、郑伯、许男、曹伯于咸。",
                    "zhushu": "咸，卫地，东郡濮阳县东南有咸城。濮，音卜。"
                },
                {
                    "paragraph": "秋，九月，大雩。",
                    "zhushu": "无传。书过。"
                },
                {
                    "paragraph": "○冬，公子友如齐。",
                    "zhushu": "无传。",
                    "type": 2
                },
                {
                    "paragraph": "传十三年，春，齐侯使仲孙湫聘于周，且言王子带。",
                    "zhushu": "前年王子带奔齐，言欲复之。"
                },
                {
                    "paragraph": "事毕，不与王言。",
                    "zhushu": "不言子带事。"
                },
                {
                    "paragraph": "归，复命曰：“未可。王怒未怠，其十年乎？不十年，王弗召也。”○",
                    "zhushu": ""
                },
                {
                    "paragraph": "夏，会于咸，淮夷病杞故，且谋王室也。○",
                    "zhushu": ""
                },
                {
                    "paragraph": "秋，为戎难故，诸侯戍周，齐仲孙湫致之。",
                    "zhushu": "戍，守也。致诸侯戍卒于周。为，于伪切。下注“欲为”同。难，乃旦切。卒，子忽切。"
                },
                {
                    "paragraph": "○冬，晋荐饥，",
                    "zhushu": "麦禾皆不熟，荐，在荐切，重也。饥，音饥。"
                },
                {
                    "paragraph": "使乞籴于秦。秦伯谓子桑：“与诸乎？”对曰：“重施而报，君将何求？",
                    "zhushu": "言不损秦。籴，直历切。施，式豉切。下同。"
                },
                {
                    "paragraph": "重施而不报，其民必携。携而讨焉，无众，必败。”",
                    "zhushu": "不义故民离。"
                },
                {
                    "paragraph": "谓百里：“与诸乎？”",
                    "zhushu": "百里，秦大夫。"
                },
                {
                    "paragraph": "对曰：“天灾流行，国家代有。救灾恤邻，道也。行道，有福。”㔻郑之子豹在秦，请伐晋。",
                    "zhushu": "欲为父报怨。"
                },
                {
                    "paragraph": "秦伯曰：“其君是恶，其民何罪？”秦于是乎输粟于晋，自雍及绛相继，",
                    "zhushu": "雍，秦国都。绛，晋国都。雍，于用切。绛，古巷切。"
                },
                {
                    "paragraph": "命之曰泛舟之役。",
                    "zhushu": "从渭水运入河、汾。泛，芳剱切。汾，扶云切。",
                    "type": 2
                },
                {
                    "paragraph": "经十有四年，春，诸侯城缘陵。",
                    "zhushu": "缘陵，𣏌邑。辟淮夷，迁都于缘陵。"
                },
                {
                    "paragraph": "○夏，六月，季姫及鄫子遇于防，使鄫子来朝。",
                    "zhushu": "季姫，鲁女，鄫夫人也。鄫子本无朝志，为季姬所召而来，故言使鄫子来朝。鄫国，今琅邪鄫县。鄫，似绫切。本或作缯。"
                },
                {
                    "paragraph": "○秋，八月，辛卯，沙鹿崩。",
                    "zhushu": "沙鹿，山名。平阳元城县东有沙鹿土山，在晋地。灾害系于所灾所害，故不系国。"
                },
                {
                    "paragraph": "○狄侵郑。",
                    "zhushu": "无传。"
                },
                {
                    "paragraph": "○冬，蔡侯𦙝卒。",
                    "zhushu": "无传。未同盟而赴以名。𦙝，许乙切。",
                    "type": 2
                },
                {
                    "paragraph": "传十四年，春，诸侯城缘陵而迁𣏌焉。不书其人，有阙也。",
                    "zhushu": "阙，谓器用不具，城池未固而去，为惠不终也。澶渊之会，既而无归，大夫不书，而国别称人。今此摠曰诸侯，君臣之辞，不言城𣏌，𣏌未迁也。澶，市然切。"
                },
                {
                    "paragraph": "○鄫季姫来宁，公怒，止之，以鄫子之不朝也。",
                    "zhushu": "来寜不书，而后年书归鄫，更嫁之文也。明公绝鄫昏，既来朝而还。还，户关切。"
                },
                {
                    "paragraph": "夏，遇于防，而使来朝。○",
                    "zhushu": ""
                },
                {
                    "paragraph": "秋，八月，辛卯，沙鹿崩。晋卜偃曰：“期年将有大咎，几亡国。”",
                    "zhushu": "国主山川，山崩川竭，亡国之征。期，音基。咎，其九切。几，音祈，又音机。"
                },
                {
                    "paragraph": "○冬，秦饥，使乞籴于晋，晋人弗与。庆郑曰：“背施，无亲；",
                    "zhushu": "庆郑，晋大夫。背，音佩，后皆同。施，式豉切。注及下除“施毛”十五年皆同。"
                },
                {
                    "paragraph": "幸灾，不仁；贪爱，不祥；怒邻，不义。四德皆失，何以守国？”虢射曰：“皮之不存，毛将安傅？”",
                    "zhushu": "虢射，惠公舅也。皮以喻所许秦城，毛以喻籴。言既背秦施，为怨以深，虽与之籴，犹无皮而施毛。傅，音附。"
                },
                {
                    "paragraph": "庆郑曰：“弃信背邻，患孰恤之？无信，患作；失援，必毙。是则然矣。”虢射曰：“无损于怨，而厚于寇，不如勿与。”",
                    "zhushu": "言与秦粟不足解怨，适足使秦强。"
                },
                {
                    "paragraph": "庆郑曰：“背施幸灾，民所弃也。近犹雠之，况怨敌乎？”弗听。退曰：“君其悔是哉！”",
                    "zhushu": "",
                    "type": 2
                },
                {
                    "paragraph": "经十有五年，春，王正月，公如齐。",
                    "zhushu": "无传。诸侯五年再相朝，䄚也。例在文十五年。"
                },
                {
                    "paragraph": "○楚人伐徐。○",
                    "zhushu": ""
                },
                {
                    "paragraph": "三月，公会齐侯、宋公、陈侯、卫侯、郑伯、许男、曹伯盟于牡丘，",
                    "zhushu": "牡丘，地名，阙。牡，茂后切。"
                },
                {
                    "paragraph": "遂次于匡。",
                    "zhushu": "匡，卫地，在陈留长垣县西南。"
                },
                {
                    "paragraph": "公孙敖帅师及诸侯之大夫救徐。",
                    "zhushu": "公孙敖，庆父之子。诸侯既盟次匡，皆遣大夫将兵救徐，故不复具列国别也。复，扶又切。"
                },
                {
                    "paragraph": "○夏，五月，日有食之。○",
                    "zhushu": ""
                },
                {
                    "paragraph": "秋，七月，齐师、曹师伐厉。",
                    "zhushu": "厉，楚与国，义阳随县北有厉郷。"
                },
                {
                    "paragraph": "八月，螽。",
                    "zhushu": "无传。为灾。螽，音终，本亦作𧑄。"
                },
                {
                    "paragraph": "○九月，公至自会。",
                    "zhushu": "无传。"
                },
                {
                    "paragraph": "○季姬归于鄫。",
                    "zhushu": "无传。来宁不书，此书者，以明中绝。中，丁仲切，又如字。"
                },
                {
                    "paragraph": "○己卯，晦，震夷伯之庙。",
                    "zhushu": "夷伯，鲁大夫，展氏之祖父。夷，谥；伯，字。震者，雷电击之。大夫既卒，书字。晦，音悔。"
                },
                {
                    "paragraph": "○冬，宋人伐曹。○楚人败徐于娄林。",
                    "zhushu": "娄林，徐地，下邳僮县东南有娄亭。娄，力侯切。邳，蒲悲切。"
                },
                {
                    "paragraph": "○十有一月，壬戍，晋侯及秦伯战于韩，获晋侯。",
                    "zhushu": "例，得大夫曰获。晋侯背施无亲，愎谏违卜，故贬绝，下从众臣之例，而不言以归。不书败绩，晋师不大崩。愎，皮逼切。",
                    "type": 2
                },
                {
                    "paragraph": "传十五年，春，楚人伐徐，徐即诸夏故也。三月，盟于牡丘，寻葵丘之盟，且救徐也。",
                    "zhushu": "葵丘盟在九年。夏，户雅切。下注同。"
                },
                {
                    "paragraph": "孟穆伯帅师及诸侯之师救徐，诸侯次于匡以待之。○",
                    "zhushu": ""
                },
                {
                    "paragraph": "夏，五月，日有食之。不书朔与日，官失之也。○秋，伐厉，以救徐也。○",
                    "zhushu": ""
                },
                {
                    "paragraph": "晋侯之入也，秦穆姫属贾君焉，",
                    "zhushu": "晋侯入在九年。穆姬，申生姊，秦穆夫人。贾君，晋献公次妃，贾女也。属，音烛。"
                },
                {
                    "paragraph": "且曰：“尽纳群公子。”",
                    "zhushu": "群公子，晋武、献之族。宣二年传曰：“骊姬之乱，诅无畜群公子。”诅，庄据切。"
                },
                {
                    "paragraph": "晋侯烝于贾君，又不纳群公子，是以穆姫怨之。晋侯许赂中大夫，",
                    "zhushu": "中大夫，国内执政里、㔻等。烝，之承切。"
                },
                {
                    "paragraph": "既而皆背之。赂秦伯以河外列城五，东尽虢略，南及华山，内及解梁城，既而不与。",
                    "zhushu": "河外，河南也。东尽虢略，从河南而东尽虢界也。解梁城，今河东解县也。华山，在𢎞农华阴县西南。解，音蟹。注及下注同。"
                },
                {
                    "paragraph": "晋饥，秦输之粟；",
                    "zhushu": "在十三年。"
                },
                {
                    "paragraph": "秦饥，晋闭之籴，",
                    "zhushu": "在十四年。"
                },
                {
                    "paragraph": "故秦伯伐晋。",
                    "zhushu": ""
                },
                {
                    "paragraph": "卜徒父筮之，吉。",
                    "zhushu": "徒父，秦之掌龟卜者。卜人而用筮，不能通三易之占，故据其所见，亲占而言之。"
                },
                {
                    "paragraph": "涉河，侯车败。诘之，",
                    "zhushu": "秦伯之军涉河，则晋侯车败也。秦伯不解，谓败在己，故诘之。诘，起吉切。"
                },
                {
                    "paragraph": "对曰：“乃大吉也，三败，必获晋君。其卦遇蛊，䷃",
                    "zhushu": "巽下艮上，蛊。蛊，音古。"
                },
                {
                    "paragraph": "曰：“千乘三去，三去之余，获其雄狐。”夫狐蛊，必其君也。",
                    "zhushu": "于周易“利涉大川，往有事也。亦秦胜晋之卦也。今此所言，盖卜筮书杂辞，以狐蛊为君，其义欲以喻晋惠公，其象未闻。乘，绳证切。去，起居切，又起据切，一音起吕切。下同。"
                },
                {
                    "paragraph": "蛊之贞，风也；其悔，山也。",
                    "zhushu": "内卦为贞，外卦为悔。巽为风，秦象。艮为山，晋象。"
                },
                {
                    "paragraph": "岁云秋矣，我落其实，而取其材，所以克也。",
                    "zhushu": "周九月，夏之七月，孟秋也。艮为山，山有木，今岁已秋，风吹落山木之实，则材为人所取。"
                },
                {
                    "paragraph": "实落材亡，不败何待？”",
                    "zhushu": ""
                },
                {
                    "paragraph": "三败及韩。",
                    "zhushu": "晋侯车三坏。"
                },
                {
                    "paragraph": "晋侯谓庆郑曰：“寇深矣，若之何？”对曰：“君实深之，可若何？”公曰：“不孙。”卜右，庆郑吉，弗使。",
                    "zhushu": "恶其不孙，不以为车右。此夷吾之多忌。孙，音逊。注同。恶，乌路切。"
                },
                {
                    "paragraph": "步扬御戎，家仆徒为右，",
                    "zhushu": "步扬，郤犫之父。"
                },
                {
                    "paragraph": "乘小驷，郑入也。",
                    "zhushu": "郑所献马名小驷。驷，音四。"
                },
                {
                    "paragraph": "庆郑曰：“古者大事，必乘其产。生其水土，而知其人心，安其教训，而服习其道，唯所纳之，无不如志。今乘异产，以从戎事，及惧而变，将与人易。",
                    "zhushu": "变易人意。"
                },
                {
                    "paragraph": "乱气狡愤，阴血周作，张脉偾兴，外强中乾。",
                    "zhushu": "狡，戾也。愤，动也。气狡愤于外，则血脉必周身而作，随气张动。外虽有强形，而内实乾竭。狡，古卯切。愤，扶粉切。张，中亮切。注同。脉，音麦。偾，方问切。"
                },
                {
                    "paragraph": "进退不可，周旋不能，君必悔之。”弗听。",
                    "zhushu": ""
                },
                {
                    "paragraph": "九月，晋侯逆秦师，使韩简视师。",
                    "zhushu": "韩简，晋大夫，韩万之孙。"
                },
                {
                    "paragraph": "复曰：“师少于我，𨷵士倍我。”公曰：“何故？”对曰：“出因其资，",
                    "zhushu": "谓奔梁求秦。"
                },
                {
                    "paragraph": "入用其宠，",
                    "zhushu": "为秦所纳。"
                },
                {
                    "paragraph": "饥食其粟，三施而无报，是以来也。今又击之，我怠秦奋，倍犹未也。”公曰：“一夫不可狃，况国乎？”",
                    "zhushu": "狃，忲也。言辟秦则使忲来。施，式氏切。年末注同。狃，女九切。忲，时世切，又时设切。"
                },
                {
                    "paragraph": "遂使请战，曰：“寡人不佞，能合其众，而不能离也。君若不还，无所逃命。”秦伯使公孙枝对曰：“君之未入，寡人惧之，入而未定列，犹吾忧也。",
                    "zhushu": "列，位也。"
                },
                {
                    "paragraph": "苟列定矣，敢不承命。”韩简退曰：“吾幸而得囚。”",
                    "zhushu": "得囚为幸，言必败。"
                },
                {
                    "paragraph": "壬戍，战于韩原，",
                    "zhushu": "九月十三日，"
                },
                {
                    "paragraph": "晋戎马还泞而止。",
                    "zhushu": "泞，泥也。还，便旋也。小驷不调，故隋泥中。泞，乃定切。隋，大果切。"
                },
                {
                    "paragraph": "公号庆郑，庆郑曰：“愎谏违卜，",
                    "zhushu": "愎，戾也。号，户刀切，又户报切。"
                },
                {
                    "paragraph": "固败是求，又何逃焉。”遂去之。梁由靡衔韩简，虢射为右，辂秦伯，将止之，",
                    "zhushu": "辂，迎也。止，获也。辂，五嫁切。"
                },
                {
                    "paragraph": "郑以救公误之，遂失秦伯。秦获晋侯以归，",
                    "zhushu": "经书十一月壬戍，十四日。经从赴。"
                },
                {
                    "paragraph": "晋大夫反首拔舍从之。",
                    "zhushu": "反首，乱头发反下垂也。拔草舍止，坏形毁服。拔，蒲末切。注皆同。"
                },
                {
                    "paragraph": "秦伯使辞焉，曰：“二三子何其戚也？寡人之从君而西也，亦晋之妖梦是践，岂敢以至？”",
                    "zhushu": "狐突不寐而与神言，故谓之“妖梦”。申生言帝许罚有罪，今将晋君而西，以厌息此语。践，厌也。厌，于冉切，一音于甲切，又于辄切。下同。"
                },
                {
                    "paragraph": "晋大夫三拜稽首曰：“君履后土而戴皇天，皇天后土实闻君之言，群臣敢在下风。”",
                    "zhushu": ""
                },
                {
                    "paragraph": "穆姫闻晋侯将至，以大子䓨𢎞与女简璧，登台而履薪焉，",
                    "zhushu": "䓨，康公名弘，其母弟也。简、璧、䓨𢎞姊妹，古之宫闭者，皆居之台以抗绝之。穆姫欲自罪，故登台而荐之以薪，左右上下者皆履柴乃得通。䓨，于耕切。履，如字。徐本作“屦”，九具切。抗，苦浪切。荐，在荐切。上，时掌切。"
                },
                {
                    "paragraph": "使以免服衰绖逆，且告",
                    "zhushu": "免衰绖，遭丧之服，令行人服此服迎秦伯，且告将以耻辱自杀。免，音问，又作“统”，音同。衰，七雷切。绖，大结切。令，力呈切。下同。"
                },
                {
                    "paragraph": "曰：“上天降灾，使我两君匪以玉帛相见，而以兴戎。若晋君朝以入，则婢子夕以死；夕以入，则朝以死。唯君裁之。”乃舍诸灵台。",
                    "zhushu": "在京兆鄠县，周之故台，亦所以抗绝，令不得通外内。曰“上天降灾。”凡此四十七字，检古本皆无秩杜注亦不得有，有是后人加也。鄠，音户。"
                },
                {
                    "paragraph": "大夫请以入。公曰：“获晋侯，以厚归也。既而丧归，焉用之？",
                    "zhushu": "若将晋侯入，则夫人或自杀焉，于虔切。"
                },
                {
                    "paragraph": "大夫其何有焉？",
                    "zhushu": "何有，犹何得。"
                },
                {
                    "paragraph": "且晋人戚忧以重我，",
                    "zhushu": "谓反首拔舍。"
                },
                {
                    "paragraph": "天地以要我。不图晋忧，重其怒也。我食吾言，背天地也。",
                    "zhushu": "食，消也。要，于遥切。重，直用切。下皆同。"
                },
                {
                    "paragraph": "重怒难任，背天不祥，必归晋君。”",
                    "zhushu": "任，当也。任，音壬，及注同。"
                },
                {
                    "paragraph": "公子絷曰：“不如杀之，无聚慝焉。”",
                    "zhushu": "公子絷，秦大夫。恐夷吾归，复相聚为恶。絷，张执切，又丁立切。慝，他得切。复，扶又切。"
                },
                {
                    "paragraph": "子桑曰：“归之而质其大子，必得大成。晋未可灭而杀其君，祇以成恶。",
                    "zhushu": "祇，适也。质，音置，下注“质秦”同。祇，音支。"
                },
                {
                    "paragraph": "且史佚有言曰：“无始祸，",
                    "zhushu": "史佚，周武王时大史，名佚。佚，音逸。大，音泰。"
                },
                {
                    "paragraph": "无怙乱，",
                    "zhushu": "恃人乱为己利。怙，音户。"
                },
                {
                    "paragraph": "无重怒。”重怒难任，陵人不祥。”乃许晋平。",
                    "zhushu": ""
                },
                {
                    "paragraph": "晋侯使郤乞告瑕吕饴甥，且召之。",
                    "zhushu": "却乞，晋大夫也。瑕吕饴甥，即吕甥也，盖姓瑕吕，名饴甥，字子金。晋侯闻秦将许之平，故告吕甥，召使迎己。饴，音怡。"
                },
                {
                    "paragraph": "子金教之言曰：“朝国人而以君命赏。",
                    "zhushu": "恐国人不从，故先赏之于朝。"
                },
                {
                    "paragraph": "且告之曰：“孤虽归，辱社稷矣。其卜贰圉也。”",
                    "zhushu": "贰，代也。圉，惠公大子怀公。"
                },
                {
                    "paragraph": "众皆哭。",
                    "zhushu": "哀君不还国。"
                },
                {
                    "paragraph": "晋于是乎作爰田。",
                    "zhushu": "分公田之税应入公者，爰之于所赏之众。爰，于元切。"
                },
                {
                    "paragraph": "吕甥曰：“君亡之不恤，而群臣是忧，惠之至也。将若君何？”众曰：“何为而可？”对曰：“征缮以辅孺子。”",
                    "zhushu": "征，赋也。缮，治也。孺子，大子圉。孺，如喻切。"
                },
                {
                    "paragraph": "诸侯闻之，丧君有君，群臣辑睦，甲兵益多，好我者劝，恶我者惧，庶有益乎！”众说。晋于是乎作州兵。",
                    "zhushu": "五党为州，州二千五百家也。因此又使州长各缮甲兵。丧，息浪切，后同。辑，音集，又七入切。好，呼报切。恶，乌路切。说，音悦。长，丁丈切，下“长男”同。"
                },
                {
                    "paragraph": "初，晋献公筮嫁伯姬于秦，遇归妹䷵",
                    "zhushu": "兑下震上，归妹。"
                },
                {
                    "paragraph": "之睽。䷥",
                    "zhushu": "兑下离上，睽。归妹上六变而为睽。睽，苦圭切；徐音圭。"
                },
                {
                    "paragraph": "史苏占之曰：“不吉。",
                    "zhushu": "史苏，晋卜筮之史。"
                },
                {
                    "paragraph": "其繇曰：“士刲羊，亦无𥁃也。女承筐，亦无贶也。",
                    "zhushu": "周易归妹上六爻辞也。𥁃，血也。贶，赐也。刲羊，士之功；承筐，女之职。上六无应，所求不获，故下刲无血，上承无实，不吉之象。离为中女，震为长男，故称“士女”。繇，直救切。刲，苦圭切，刺割也。𥁃，音荒。筐，曲方切。贶，音况，本亦作“况”。“应”，应对之应。下“无应”同。中，丁仲切。"
                },
                {
                    "paragraph": "西邻责言，不可偿也。",
                    "zhushu": "将嫁女于西，而遇不吉之卦，故知有责让之言，不可报偿。责，侧介切，又如字。偿，市亮切，又音常。"
                },
                {
                    "paragraph": "归妹之睽，犹无相也。”",
                    "zhushu": "归妹，女嫁之卦；睽，乖离之象。故曰“无相”。“相”，助也。相，息亮切。"
                },
                {
                    "paragraph": "震之离，亦离之震，",
                    "zhushu": "二卦变而气相通。"
                },
                {
                    "paragraph": "为雷为火，为嬴败姫。",
                    "zhushu": "“嬴”，秦姓；姬，晋姓。震为雷，离为火，火动炽而害其母，女嫁反害其家之象，故曰“为嬴败姫”。嬴，音盈。"
                },
                {
                    "paragraph": "车说其輹，火焚其旗，不利行师，败于宗丘。",
                    "zhushu": "“輹”，车下缚也。“丘”，犹邑也。震为车，离为火。上六爻在震则无应，故“车脱輹”；在离则失位，故火焚旗”。言皆失车火之用也。车败旗焚，故“不利行师”；火还害母，故败不出国，近在宗邑。说，吐活切。注同。輹，音福，又音服。案车旁著畐，音福。老子所云“三十辐共一毂”是也。车旁著复，音服，是车下伏。莬。缚，如字，又扶卧切。"
                },
                {
                    "paragraph": "归妹睽孤，寇张之弧。",
                    "zhushu": "此睽上九爻辞也。处睽之极，故曰睽孤。失位孤绝，故遇寇难而有弓矢之警，皆不吉之象。难，乃旦切。警，音景。"
                },
                {
                    "paragraph": "姪其从姑，",
                    "zhushu": "震为木，离为火，火从木生，离为震妹，于火为姑。谓我姪者，我谓之姑。谓子圉质秦。姪，待结切；字林丈一切。"
                },
                {
                    "paragraph": "六年其逋，逃归其国，而弃其家，",
                    "zhushu": "逋，亡也。家，谓子圉妇怀嬴。逋，补吾切。"
                },
                {
                    "paragraph": "明年其死于髙梁之虚。”",
                    "zhushu": "惠公死之明年，文公入杀怀公于髙梁。髙梁，晋地，在平阳杨氏县西南。凡筮者用周易，则其象可推，非此而往，则临时占者，或取于象，或取于气，或取于时日王相，以成其占。若尽附会以爻象，则𡚻虚而不经，故略言其归趣。他皆倣此。虚，去鱼切。王，于况切。相，息亮切。𡚻，本又作讲，各依字读。"
                },
                {
                    "paragraph": "及惠公在秦，曰：“先君若从史苏之占，吾不及此夫。”韩简侍，曰：“龟，象也。筮，数也。物生而后有𧰼，象而后有滋，滋而后有数。先君之败德，及可数乎？史苏是占，勿从何益？",
                    "zhushu": "言龟以象示，筮以数告，象数相因而生，然后有占。占所以知吉凶，不能变吉凶，故先君败德，非筮数所生，虽复不从史苏，不能益祸。夫，音扶。“先君之败德及绝句。“可数乎”，一读“及可数乎”。数，色主切。复，扶又切。"
                },
                {
                    "paragraph": "诗曰：“下民之孽，匪降自天。僔沓背憎，职竞由人。”",
                    "zhushu": "诗小雅。言民之有邪恶，非天所降。僔沓面语，背相憎疾，皆人竞所主作，因以讽谏惠公有以召此祸也。孽，鱼列切。僔，尊本切。沓，徒合切。邪，似嗟切。讽，方凤切。"
                },
                {
                    "paragraph": "○震夷伯之庙，罪之也。”于是展氏有隐慝焉。",
                    "zhushu": "隐恶，非法所得。尊贵，罪所不加。是以圣人因天地之变，自然之妖，以感动之。知达之主则识先圣之情以自厉，中下之主，亦信妖祥以不妄。神道助教，唯此为深。知，音智。"
                },
                {
                    "paragraph": "○冬，宋人伐曹，讨旧怨也。",
                    "zhushu": "庄十四年，曹与诸侯伐宋。"
                },
                {
                    "paragraph": "○楚败徐于娄林，徐恃救也。",
                    "zhushu": "恃齐救。"
                },
                {
                    "paragraph": "○十月，晋阴饴甥会秦伯，盟于王城。",
                    "zhushu": "阴饴甥，即吕甥也，食采于阴，故曰阴饴甥。王城，秦地。冯翊临晋县东有王城，今名武郷。"
                },
                {
                    "paragraph": "秦伯曰：“晋国和乎？”对曰：“不和。小人耻失其君而悼丧其亲，",
                    "zhushu": "痛其亲为秦所杀。"
                },
                {
                    "paragraph": "不惮征缮以立圉也，曰：“必报雠，宁事戎狄。”君子爱其君而知其罪，不惮征缮以待秦命，曰：“必报德，有死无二。”以此不和。”秦伯曰：“国谓君何？”对曰：“小人戚，谓之不免；君子恕，以为必归。小人曰：“我毒秦，秦岂归君？”",
                    "zhushu": "毒，谓三施不报。惮，徒旦切。"
                },
                {
                    "paragraph": "君子曰：“我知罪矣，秦必归君。贰而执之，服而舍之，德莫厚焉，刑莫威焉。服者怀德，贰者畏刑，此一役也，",
                    "zhushu": "言还惠公，使诸侯威服，复可当一事之功。舍，如字，又音舍。还，音环。"
                },
                {
                    "paragraph": "秦可以霸。纳而不定，废而不立，以德为怨，秦不其然。”秦伯曰：“是吾心也。”改馆晋侯，馈七牢焉。",
                    "zhushu": "牛、羊、豕各一为一牢。馈，其位切。"
                },
                {
                    "paragraph": "蛾析谓庆郑曰：“盍行乎？”",
                    "zhushu": "蛾析，晋大夫也。蛾，鱼绮切，本或作蚁，一音五何切。析，本或作晳，星历切。盍，户腊切。"
                },
                {
                    "paragraph": "对曰：“陷君于败，",
                    "zhushu": "谓呼不往，误晋师，失秦伯。"
                },
                {
                    "paragraph": "败而不死，又使失刑，非人臣也。臣而不臣，行将焉入？”十一月，晋侯归。丁丑，杀庆郑而后入。",
                    "zhushu": "丁丑，月二十九日。焉，于虔切。"
                },
                {
                    "paragraph": "是岁，晋又饥，秦伯又饩之粟，曰：“吾怨其君而矜其民。且吾闻唐叔之封也，箕子曰：“其后必大。”晋其庸可冀乎？",
                    "zhushu": "唐叔，晋始封之君，武王之子。箕子，殷王帝乙之子，纣之庶兄。饩，许气切。"
                },
                {
                    "paragraph": "姑树德焉，以待能者。”",
                    "zhushu": ""
                },
                {
                    "paragraph": "于是秦始征晋河东，置官司焉。",
                    "zhushu": "征，赋也。"
                }
            ]
        },
        {
            "name": "僖公中第六",
            "paragraphs": [
                {
                    "paragraph": "僖公中第六",
                    "zhushu": "",
                    "type": 1
                },
                {
                    "paragraph": "经十有六年，春，王正月，戊申，朔，陨石于宋五。",
                    "zhushu": "陨，落也。闻其陨，视之石，数之五，各随其闻见先后而记之。庄七年“星陨如雨”，见星之陨而队于四远，若山若水，不见在地之验。此则见在地之验，而不见始陨之星，史各据事而书。陨，干敏切。数，色主切。队，直类切。"
                },
                {
                    "paragraph": "是月，六鹢退飞，过宋都。",
                    "zhushu": "是月，陨石之月。重言“是月”，嫌同日。鹢，水鸟，髙飞遇风而退。宋人以为灾，告于诸侯，故书。“是月”，本或作“是日”。鹢，五历切；本或作“鶂”，音同。六，其数也。过，古禾切。重，直用切。传同。"
                },
                {
                    "paragraph": "○三月，壬申，公子季友卒。",
                    "zhushu": "无传。称字者，贵之。公与小敛，故书日。与，音预。敛，力验切。“公与小敛”，本亦作“公与敛”。"
                },
                {
                    "paragraph": "○夏，四月，丙申，鄫季姫卒。",
                    "zhushu": "无传。鄫，似陵切。"
                },
                {
                    "paragraph": "○秋，七月，甲子，公孙兹卒。",
                    "zhushu": "无传。"
                },
                {
                    "paragraph": "○冬，十有二月，公会齐侯、宋公、陈侯、卫侯、郑伯、许男、邢侯、曹伯于淮。",
                    "zhushu": "临淮郡左右。邢，音刑。淮，音懐。",
                    "type": 2
                },
                {
                    "paragraph": "传十六年，春，陨石于宋五，陨星也。",
                    "zhushu": "但言星，则嫌星使石陨，故重言陨星。"
                },
                {
                    "paragraph": "六鹢退飞，过宋都，风也。",
                    "zhushu": "六鹢遇迅风而退飞，风髙不为物害，不记风之异。迅，音信，又音浚，疾也。"
                },
                {
                    "paragraph": "周内史叔兴聘于宋，宋襄公问焉，曰：“是何祥也？吉凶焉在？”",
                    "zhushu": "祥，吉凶之先见者。襄公以为石陨鹢退，能为祸福之始，故问其所在。焉，于虔切。见，贤遍切，又如字。"
                },
                {
                    "paragraph": "对曰：“今兹鲁多大丧，",
                    "zhushu": "今兹，此𡻕。"
                },
                {
                    "paragraph": "明年齐有乱，君将得诸侯而不终。”",
                    "zhushu": "鲁丧、齐乱、宋襄。不终，别以政刑吉凶他占知之。"
                },
                {
                    "paragraph": "退而告人曰：“君失问。是阴阳之事，非吉凶所在也。",
                    "zhushu": "言石、鹢阴阳错逆所为，非人所生。襄公不知阴阳而问人事，故曰君失问。叔兴自以对非其实，恐为有识所讥，故退而告人。错，七各切。"
                },
                {
                    "paragraph": "吉凶由人，吾不敢逆君故也。”",
                    "zhushu": "积善余庆，积恶余殃，故曰吉凶由人。君问吉凶，不敢逆之，故假他占以对。殃，于良切。"
                },
                {
                    "paragraph": "○夏，齐伐厉，不克，救徐而还。",
                    "zhushu": "十五年，齐伐厉以救徐。"
                },
                {
                    "paragraph": "○秋，狄侵晋，取狐、厨、受铎，涉汾，及昆都，因晋败也。",
                    "zhushu": "狐厨、受铎、昆都，晋三邑。平阳临汾县西北有狐谷亭。汾水出大原，南入河。狐，音胡。厨，直诛切。铎，徒各切。汾，扶云切。大，音泰。"
                },
                {
                    "paragraph": "○王以戎难告于齐，齐征诸侯而戍周。",
                    "zhushu": "十一年，戎伐京师以来，遂为王室难。难，乃旦切。注同。"
                },
                {
                    "paragraph": "○冬，十一月，乙卯，郑杀子华。",
                    "zhushu": "终管仲之言，事在七年。"
                },
                {
                    "paragraph": "○十二月，会于淮，谋鄫，且东略也。",
                    "zhushu": "鄫为淮夷所病故。为，于伪切。"
                },
                {
                    "paragraph": "城鄫，役人病。有夜登丘而呼曰：“齐有乱。”不果城而还。",
                    "zhushu": "役人遇厉气，不堪久驻，故作妖言。呼，火故切。还，音旋。",
                    "type": 2
                },
                {
                    "paragraph": "经十有七年，春，齐人、徐人伐英氏。",
                    "zhushu": "英，于京切。"
                },
                {
                    "paragraph": "○夏，灭项。",
                    "zhushu": "项国，今汝阴项县。公在会，别遣师灭项。不言师，讳之。项，胡讲切。鲁灭之也。二传以为齐灭。"
                },
                {
                    "paragraph": "○秋，夫人姜氏会齐侯于卞。",
                    "zhushu": "卞，今鲁国卞县。卞，皮彦切。"
                },
                {
                    "paragraph": "○九月，公至自会。",
                    "zhushu": "公既见执于齐，犹以会致者，讳之。"
                },
                {
                    "paragraph": "○冬，十有二月，乙亥，齐侯小白卒。",
                    "zhushu": "与僖公入同盟，赴以名。",
                    "type": 2
                },
                {
                    "paragraph": "传十一年，春，齐人为徐伐英氏，以报娄林之役也。",
                    "zhushu": "英氏，楚与国。娄林役在十五年。为，于伪切。"
                },
                {
                    "paragraph": "○夏，晋大子圉为质于秦，秦归河东而妻之。",
                    "zhushu": "秦征河东，置官司，在十五年。圉，鱼吕切。质，音致，下同。妻，七计切，下同。"
                },
                {
                    "paragraph": "惠公之在梁也，梁伯妻之。梁嬴孕，过期，",
                    "zhushu": "过十月不产。怀子曰孕。嬴，音盈，下同。孕，以证切。过，古禾切。"
                },
                {
                    "paragraph": "卜招父与其子卜之。",
                    "zhushu": "卜招父，梁大卜。招，上遥切。大，音泰。"
                },
                {
                    "paragraph": "其子曰：“将生一男一女。”招曰：“然。男为人臣，女为人妾。”故名男曰圉，女曰妾。",
                    "zhushu": "圉，养马者。不聘曰妾。"
                },
                {
                    "paragraph": "及子圉西质，妾为宦女焉。",
                    "zhushu": "宦，事秦为妾。宦，音患。"
                },
                {
                    "paragraph": "○师灭项。",
                    "zhushu": "师，鲁师。"
                },
                {
                    "paragraph": "淮之会，公有诸侯之事，未归，而取项。",
                    "zhushu": "淮会在前年冬。诸侯之事，会同讲礼之事。"
                },
                {
                    "paragraph": "齐人以为讨，而止公。",
                    "zhushu": "内讳执，皆言止。"
                },
                {
                    "paragraph": "○秋，声姜以公故，会齐侯于卞。",
                    "zhushu": "声姜，僖公夫人，齐女。"
                },
                {
                    "paragraph": "九月，公至。书曰“至自会”，犹有诸侯之事焉，且讳之也。",
                    "zhushu": "耻见执，故托会以告庙。"
                },
                {
                    "paragraph": "○齐侯之夫人三：王姫，徐嬴，蔡姫，皆无子。齐侯好内，多内宠，内嬖如夫人者六人：长卫姫，生武孟；",
                    "zhushu": "武孟，公子无亏。好，呼报切。嬖，必计切。长，丁丈切。下注同。"
                },
                {
                    "paragraph": "少卫姫，生惠公；",
                    "zhushu": "公子元。少，诗照切。"
                },
                {
                    "paragraph": "郑姫，生孝公；",
                    "zhushu": "公子昭。"
                },
                {
                    "paragraph": "葛嬴，生昭公；",
                    "zhushu": "公子潘。潘，判丹切。"
                },
                {
                    "paragraph": "密姫，生懿公；",
                    "zhushu": "公子商人。"
                },
                {
                    "paragraph": "宋华子，生公子雍。",
                    "zhushu": "华氏之女，子姓。华，户化切。"
                },
                {
                    "paragraph": "公与管仲属孝公于宋襄公，以为大子。雍巫有宠于卫，共姫因寺人貂以荐羞于公，",
                    "zhushu": "雍巫，雍人名巫，即易牙。属，音烛。共，音恭，亦作恭。貂，音雕。易，音亦。"
                },
                {
                    "paragraph": "亦有宠，公许之立武孟。",
                    "zhushu": "易牙既有宠于公，为长卫姫请立武孟。为，于伪切。"
                },
                {
                    "paragraph": "管仲卒，五公子皆求立。冬，十月乙亥，齐桓公卒。",
                    "zhushu": "乙亥，月入日。"
                },
                {
                    "paragraph": "易牙入，与寺人貂因内宠以杀群吏，",
                    "zhushu": "内宠，内官之有权宠者。"
                },
                {
                    "paragraph": "而立公子无亏。孝公奔宋。十二月乙亥，赴。辛巳，夜，殡。",
                    "zhushu": "六十七日乃殡。殡，必刃切。",
                    "type": 2
                },
                {
                    "paragraph": "经十有八年，春，王正月，宋公、曹伯、卫人、邾人伐齐。",
                    "zhushu": "纳孝公。"
                },
                {
                    "paragraph": "○夏，师救齐。",
                    "zhushu": "无传。"
                },
                {
                    "paragraph": "○五月戊寅，宋师及齐师战于甗，齐师败绩。",
                    "zhushu": "无亏既死，曹、卫、邾先去，鲁亦罢归，故朱师独与齐战。不称宋公，不亲战也。大崩曰败绩。献齐地。甗，鱼偃切，又音言，一音彦。"
                },
                {
                    "paragraph": "○狄救齐。",
                    "zhushu": "无传。救四公子之徒。"
                },
                {
                    "paragraph": "○秋，八月丁亥，葬齐桓公。",
                    "zhushu": "十一月而葬，乱故。入月无丁亥，日误。"
                },
                {
                    "paragraph": "○冬，邢人、狄人伐卫。",
                    "zhushu": "狄称人者，史异辞，传无义例。",
                    "type": 2
                },
                {
                    "paragraph": "传十八年，春，宋襄公以诸侯伐齐。三月，齐人杀无亏。",
                    "zhushu": "以说宋。说，音悦，又如字。"
                },
                {
                    "paragraph": "○郑伯始朝于楚。",
                    "zhushu": "中国无霸故。"
                },
                {
                    "paragraph": "楚子赐之金，既而悔之，与之盟曰：“无以铸兵。”",
                    "zhushu": "楚金利，故。铸，之树切。"
                },
                {
                    "paragraph": "故以铸三钟。",
                    "zhushu": "古者以铜为兵。传言楚无霸者远略。"
                },
                {
                    "paragraph": "○齐人将立孝公，不胜四公子之徒，遂与宋人战。",
                    "zhushu": "无亏已死，故曰四公子。胜，音升，又升证切。"
                },
                {
                    "paragraph": "夏五月，宋败齐师于甗，立孝公而还。○秋，八月，葬齐桓公。",
                    "zhushu": "孝公立而后得葬。"
                },
                {
                    "paragraph": "○冬，邢人、狄人伐卫，围莬圃。卫侯以国让父兄子弟，及朝众曰：“苟能治之，毁请从焉。”",
                    "zhushu": "毁，卫文公名。莬，音徒。圃，布古切，又音布。毁，吁委切。"
                },
                {
                    "paragraph": "众不可，",
                    "zhushu": "不听卫侯让，"
                },
                {
                    "paragraph": "而后师于訾娄。",
                    "zhushu": "陈师訾娄。訾娄，卫邑。訾，子斯切。娄，郎句切，又郎钩切。"
                },
                {
                    "paragraph": "狄师还。",
                    "zhushu": "独言狄还，则邢留距卫。言邢所以终为卫所灭。"
                },
                {
                    "paragraph": "○梁伯益其国而不能实也，",
                    "zhushu": "多筑城邑，而舞民以实之。"
                },
                {
                    "paragraph": "命曰新里，秦取之。",
                    "zhushu": "",
                    "type": 2
                },
                {
                    "paragraph": "经十有九年，春，王三月，宋人执滕子婴齐。",
                    "zhushu": "称人以执，末以罪及民告。例在成十五年。传例不以名为义，书名及不书名，皆从赴。婴，于盈切。"
                },
                {
                    "paragraph": "○夏六月，宋公、曹人、邾人盟于曹南。",
                    "zhushu": "无传。曹虽与盟，而犹不服，不肯致饩，无地主之礼，故不以国地，而曰曹南，所以及秋而见围。与，音预，下“亦与”同。饩，许气切。"
                },
                {
                    "paragraph": "鄫子会盟子邾。",
                    "zhushu": "不及曹南之盟。诸侯既罢，鄫乃会之于邾，故不言如会。"
                },
                {
                    "paragraph": "己酉，邾人执鄫子用之。",
                    "zhushu": "称人以执，宋以罪及民告也。鄫虽失大国会盟之信，然宋用之，为罚已虐，故直书用之，言若用畜产也。不书社，赴不及也。不书宋使邾，而以邾自用为文，南面之君，善恶自专，不得托之于他命。畜，许又切。"
                },
                {
                    "paragraph": "○秋，宋人围曹。○卫人伐邢。",
                    "zhushu": "伐邢在围曹前，经书在后，从赴。"
                },
                {
                    "paragraph": "○冬，会陈人、蔡人、楚人、郑人盟于齐。",
                    "zhushu": "地于齐，齐亦与盟。"
                },
                {
                    "paragraph": "○梁亡。",
                    "zhushu": "以自亡为文，非取者之罪，所以恶梁。恶，乌路切。",
                    "type": 2
                },
                {
                    "paragraph": "传十九年，春，遂城而居之。",
                    "zhushu": "承前年传取新里，故不复言秦也。为此冬梁亡传。复，扶又切。"
                },
                {
                    "paragraph": "○宋人执滕宣公。○",
                    "zhushu": ""
                },
                {
                    "paragraph": "夏，宋公使邾文公用鄫子于次雎之社，欲以属东夷。",
                    "zhushu": "睢水受汴，东经陈留、梁、谯、沛、彭城县入泗。此水次有妖神，东夷皆社祠之，盖杀人而用祭。睢，音虽。属，朱欲切。谯，在消切。沛，音贝。泗，音四。祠，音辞，或音祀。"
                },
                {
                    "paragraph": "司马子鱼曰：“古者六畜不相为用，",
                    "zhushu": "司马子鱼，公子目夷也。六畜不相为用，谓若祭马先，不用马。畜，许又切。注同。为，于伪切。下为人同，又如字。注倣此。"
                },
                {
                    "paragraph": "小事不用大牲，而况敢用人乎？祭祀以为人也。民，神之主也。用人，其谁飨之？齐桓公存三亡国以属诸侯，",
                    "zhushu": "三亡国，鲁、卫、邢。"
                },
                {
                    "paragraph": "义士犹曰薄德。",
                    "zhushu": "谓欲因乱取鲁，缓救邢、卫。"
                },
                {
                    "paragraph": "今一会而虐二国之君，",
                    "zhushu": "宋公三月以会召诸侯，执滕于，六月而会盟，其月二十二日执鄫子，故云一会而虐二国之君。"
                },
                {
                    "paragraph": "又用诸淫昏之鬼，",
                    "zhushu": "非周社故。"
                },
                {
                    "paragraph": "将以求霸，不亦难乎？得死为幸。”",
                    "zhushu": "恐其亡国。"
                },
                {
                    "paragraph": "○秋，卫人伐邢，以执莬圃之役。",
                    "zhushu": "邢不速退，所以独见伐。"
                },
                {
                    "paragraph": "于是卫大旱，卜有事于山川，不吉。",
                    "zhushu": "有事，祭也。"
                },
                {
                    "paragraph": "寗庄子曰：“昔周饥，克殷而年丰。今邢方无道，诸侯无伯，",
                    "zhushu": "伯，长也。长，丁丈切。"
                },
                {
                    "paragraph": "天其或者欲使卫讨邢乎？”从之。师兴而雨。○",
                    "zhushu": ""
                },
                {
                    "paragraph": "宋人围曹，讨不服也。",
                    "zhushu": "曹南盟，不修地主之礼故。"
                },
                {
                    "paragraph": "子鱼言于宋公曰：“文王闻崇德乱而伐之，军三旬而不降，",
                    "zhushu": "崇，崇侯虎。降，户江切，下同。"
                },
                {
                    "paragraph": "退修教而复伐之，因垒而降。",
                    "zhushu": "复往攻之，备不改前，而崇自服。复，扶又切。注同。一本作而复之。伐，衍字。垒，力鬼切，军垒。"
                },
                {
                    "paragraph": "诗曰：“刑于寡妻，至于兄弟，以御于家邦。”",
                    "zhushu": "诗大雅。言文王之教，自近及远。寡妻，嫡妻，谓大姒也。刑，法也。御，如字，治也。诗，音五嫁切，迎也。嫡，或作适，丁历切。大，音泰。姒，音似。"
                },
                {
                    "paragraph": "今君德无乃犹有所阙，而以伐人，若之何？盍姑内省德乎，无阙而后动。”",
                    "zhushu": "盍，胡腊切。"
                },
                {
                    "paragraph": "○陈穆公请修好于诸侯，以无忘齐桓之德。冬，盟于齐，修桓公之好也。",
                    "zhushu": "宋襄暴虐，故思齐相。好，呼报切。下同。"
                },
                {
                    "paragraph": "○梁亡。不书其主，自取之也。",
                    "zhushu": "不书取梁者主名。"
                },
                {
                    "paragraph": "初，梁伯好土功，亟城而弗处。民罢而弗堪，则曰：“某宼将至。”乃沟公宫，",
                    "zhushu": "沟，壍。亟，欺冀切。罢，音皮。壍，七艳切。"
                },
                {
                    "paragraph": "曰：“秦将袭我。”民惧而溃，秦遂取梁。",
                    "zhushu": "溃，户外切。",
                    "type": 2
                },
                {
                    "paragraph": "经二十年，春，新作南门。",
                    "zhushu": "鲁城南门也。本名稷门，僖公更髙大之，今犹不与诸门同，改名髙门也。言“新”以易旧，言“作”以与事，皆更造之文也。"
                },
                {
                    "paragraph": "○夏，郜子来朝。",
                    "zhushu": "无传。郜，姫姓国。郜，古报切。字林：工笁切。"
                },
                {
                    "paragraph": "○五月，乙巳，西宫灾。",
                    "zhushu": "无传。西宫，公别宫也。天火曰灾。例在宣十六年。"
                },
                {
                    "paragraph": "○郑人入滑。",
                    "zhushu": "人。例在襄十三年。滑，于八切。"
                },
                {
                    "paragraph": "○秋，齐人、狄人盟于邢。○冬，楚人伐随。",
                    "zhushu": "",
                    "type": 2
                },
                {
                    "paragraph": "传二十年，春，新作南门。书，不时也。",
                    "zhushu": "失土功之时。"
                },
                {
                    "paragraph": "凡启塞，从时。",
                    "zhushu": "门户道桥谓之启，城郭墙壍谓之塞，皆官民之开闭，不可一日而阙，故特随壊时而治之。今僖公修饰城门，非开闭之急，故以土功之制讥之。传嫌启塞皆从土功之时，故别起从时之例。塞，素则切。"
                },
                {
                    "paragraph": "滑人叛郑而服于卫。夏，郑公子士、泄堵宼帅师入滑。",
                    "zhushu": "公子士，郑文公子。泄堵宼，郑大夫。泄，息列切。堵，丁古切。王，又音者。"
                },
                {
                    "paragraph": "○秋，齐、狄盟于邢，为邢谋卫难也。于是卫方病邢。",
                    "zhushu": "为，于伪切。难，乃旦切。"
                },
                {
                    "paragraph": "○随以汉东诸侯叛楚。冬，楚𨷵榖于莬帅师伐随，取成而还。",
                    "zhushu": ""
                },
                {
                    "paragraph": "君子曰：“随之见伐，不量力也。量力而动，其过鲜矣。善败由己，而由人乎哉？诗曰：“岂不夙夜，谓行多露。”",
                    "zhushu": "诗召南。言岂不欲早暮而行，惧多露之濡己。以喻违礼而行，必有污辱，是亦量宜相时而动之义。榖，奴口切。于，音乌。莬，音徒。鲜，息浅切，下同。召，上照切。暮，本亦作莫，音暮。污，污秽之污，一音乌路切。"
                },
                {
                    "paragraph": "○宋襄公欲合诸侯。臧文仲闻之，曰：“以欲从人则可，",
                    "zhushu": "屈己之欲，从众之善。"
                },
                {
                    "paragraph": "以人从欲鲜济。”",
                    "zhushu": "为明年鹿上盟传。",
                    "type": 2
                },
                {
                    "paragraph": "经二十有一年，春，狄侵卫。",
                    "zhushu": "无传。为邢故。伪，于伪切，下为邾同。"
                },
                {
                    "paragraph": "○宋人、齐人、楚人盟于鹿上。",
                    "zhushu": "鹿上，宋地。汝阴有原鹿县。宋为盟主，故在齐人上。"
                },
                {
                    "paragraph": "○夏，大旱。",
                    "zhushu": "雩。不获雨，故书旱。自夏及秋，五稼皆不收。"
                },
                {
                    "paragraph": "○秋，宋公、楚子、陈侯、蔡侯、郑伯、许男、曹伯会于孟，",
                    "zhushu": "孟，宋地。楚始与中国行会礼，故称爵。盂，音于。"
                },
                {
                    "paragraph": "○执宋公以伐宋。",
                    "zhushu": "不言楚执宋公者，宋无德而争盟，为诸侯所疾，故摠见众国共执之文。见，贤遍切。"
                },
                {
                    "paragraph": "○冬，公伐邾。",
                    "zhushu": "无传。为邾灭须句故。句，其俱切。传同。"
                },
                {
                    "paragraph": "○楚人使宜申来献捷。",
                    "zhushu": "无传。献宋捷也。不言宋者，秋伐宋，冬来献捷，事不异年，从可知。不称楚子，使来不称君命行礼。献，轩建切。捷，在接切。"
                },
                {
                    "paragraph": "○十有二月癸丑，公会诸侯盟于薄，释宋公。",
                    "zhushu": "诸侯既与楚共伐宋，宋服，故为薄盟以释之。公本无会期，闻盟而往，故书公会诸侯。薄，如字。",
                    "type": 2
                },
                {
                    "paragraph": "传二十一年，春，宋人为鹿上之盟，以求诸侯于楚。楚人许之。公子目夷曰：“小国争盟，祸也。宋其亡乎！幸而后败。”",
                    "zhushu": "谓军败。"
                },
                {
                    "paragraph": "○夏，大旱。公欲焚巫、尫。",
                    "zhushu": "巫尫，女巫也，主祈祷请雨者。或以为尫非巫也，瘠病之人，其面上向，俗谓天哀其病，恐雨入其鼻，故为之旱，是以公欲焚之。尫，乌黄切。祷，丁老切，或丁报切。瘠，在亦切。向，本亦作向，许亮切。故为，于伪切。"
                },
                {
                    "paragraph": "臧文仲曰：“非旱备也。修城郭，贬食省用，务穑劝分，",
                    "zhushu": "穑，俭也。劝分，有无相济。贬，彼检切。省，所景切。"
                },
                {
                    "paragraph": "此其务也。巫尫何为？天欲杀之，则如勿生。若能为旱，焚之滋甚。”公从之。是岁也，饥而不害。",
                    "zhushu": "不伤害民。"
                },
                {
                    "paragraph": "○秋，诸侯会宋公于盂。子鱼曰：“祸其在此乎！君欲已甚，其何以堪之？”于是楚执宋公以伐宋。",
                    "zhushu": ""
                },
                {
                    "paragraph": "冬，会于薄以释之。子鱼曰：“祸犹未也，未足以惩君。”",
                    "zhushu": "为二十二年战泓传。惩，直升切。泓，乌宏切。"
                },
                {
                    "paragraph": "任、宿、须句、颛臾，风姓也，实司太皥与有济之祀，",
                    "zhushu": "司，主也。大皥，伏羲。四国，伏羲之后，故主其祀。任，今任城县也。颛臾，在泰山南，武阳县东北。须句，在东平须昌县西北。四国封近于济，故世祀之。任，音壬，注同。颛，音专。臾，羊朱切。风姓也，本或作皆风姓。犬，音泰。皥，胡老切。济，子礼切。注及下注同。羲，本或作戏，许宜切。近，附近之近。"
                },
                {
                    "paragraph": "以服事诸夏。",
                    "zhushu": "与诸夏同服王事。夏，户雅切，注及下同。"
                },
                {
                    "paragraph": "邾人灭须句。须句子来奔，因成风也。",
                    "zhushu": "须句，成风家。"
                },
                {
                    "paragraph": "成风为之言于公曰：“崇明祀，保小寡，周礼也。",
                    "zhushu": "明祀，太皥、有济之祀。保，安也。为，于伪切。"
                },
                {
                    "paragraph": "蛮夷猾夏，周祸也。",
                    "zhushu": "此邾灭须句而曰蛮夷。昭二十三年叔孙豹曰：“邾又夷也。”然则邾虽曹姓之国，迫近诸戎，杂用夷礼，故极言之。猾夏，乱诸夏。猾，于八切。豹，百教切。案：杜注所引是叔孙婼语，今传本多作“豹”，恐是传写误也，宜为“婼”，婼音敕略切。"
                },
                {
                    "paragraph": "若封须句，是崇皥、济而修祀纾祸也。”",
                    "zhushu": "纾，解也。为明年伐邾传。纾，音舒。",
                    "type": 2
                },
                {
                    "paragraph": "经二十有二年，春，公伐邾，取须句。",
                    "zhushu": "须句虽别国，而削弱不能自通，为鲁私属，若颛臾之比。鲁谓之社稷之臣，故灭、奔及反其君，皆略不备书，唯书伐邾取须句。比，必二切。"
                },
                {
                    "paragraph": "○夏，宋公、卫侯、许男、滕子伐郑。○",
                    "zhushu": ""
                },
                {
                    "paragraph": "秋，八月丁未，及邾人战于升陉。",
                    "zhushu": "升陉，鲁地。邾人县公胄于鱼门，故深耻之。不言公，又不言师败绩。陉，音刑。县，音玄。胄，直救切。"
                },
                {
                    "paragraph": "○冬，十有一月己巳朔，宋公及楚人战于泓，宋师败绩。",
                    "zhushu": "泓，水名。宋伐郑，楚救之，故战也。楚告命不以主帅人数，故略称人。帅，所类切。",
                    "type": 2
                },
                {
                    "paragraph": "传二十二年，春，伐邾，取须句，反其君焉，礼也。",
                    "zhushu": "得恤寡小之礼。"
                },
                {
                    "paragraph": "○三月，郑伯如楚。",
                    "zhushu": ""
                },
                {
                    "paragraph": "夏，宋公伐郑。子鱼曰：“所谓祸在此矣。",
                    "zhushu": "怒郑至楚，故伐之。为下泓战起。"
                },
                {
                    "paragraph": "○初平王之东迁也，",
                    "zhushu": "周幽王为犬戎所灭，平王嗣位，故东迁洛邑。"
                },
                {
                    "paragraph": "辛有适伊川，见被发而祭于野者，",
                    "zhushu": "辛有，周大夫。伊川，周地。伊，水也。被，皮寄切。下注同。"
                },
                {
                    "paragraph": "曰：“不及百年，此其戎乎！其礼先亡矣。”",
                    "zhushu": "被发而祭，有象夷狄。"
                },
                {
                    "paragraph": "○秋，秦、晋迁陆浑之戎于伊川。",
                    "zhushu": "允姓之戎居陆浑，在秦、晋西北。二国诱而徙之伊川，遂从戎号，至今为陆浑县也。计此去辛有过百年，而云不及百年，传举其事验，不必其年信。浑，户门切，一音胡困切。"
                },
                {
                    "paragraph": "○晋大子圉为质于秦，将逃归，谓嬴氏曰：“与子归乎？”",
                    "zhushu": "嬴氏，秦所妻子。圉，怀嬴也。质，音政。妻，七计切。"
                },
                {
                    "paragraph": "对曰：“子，晋大子，而辱于秦。子之欲归，不亦宜乎？寡君之使婢子侍执巾栉，",
                    "zhushu": "婢子，妇人之卑称也。栉，侧乙切。称，尺证切。下之称同。"
                },
                {
                    "paragraph": "以固子也。从子而归，弃君命也。不敢从，亦不敢言。”遂逃归。",
                    "zhushu": "传终史苏之占。"
                },
                {
                    "paragraph": "○富辰言于王曰：“请召大叔。",
                    "zhushu": "富辰，周大夫。大叔，王子带，十二年奔齐。大，音泰。注同。"
                },
                {
                    "paragraph": "诗曰：“协比其邻，昏姻孔云。”",
                    "zhushu": "诗小雅。言王者为政，先和协近亲，则昏姻甚相归附也。邻，犹近也。孔，甚也。云，旋也。比，毗志切。"
                },
                {
                    "paragraph": "吾兄弟之不协，焉能怨诸侯之不睦？”王说。王子带自齐复归于京师，王召之也。",
                    "zhushu": "传终仲孙湫之言也。为二十四年天王出居于郑起。焉，于虔切。说，音悦。秋，子小切。"
                },
                {
                    "paragraph": "○邾人以须句故出师。公卑邾，不设备而御之。",
                    "zhushu": "卑，小也。御，本亦作御，音鱼吕切。"
                },
                {
                    "paragraph": "臧文仲曰：“国无小，不可易也。无备，虽众，不可恃也。诗曰：“战战兢兢，如临深渊，如履薄冰。”",
                    "zhushu": "诗小雅。言常戒惧。易，以豉切。下同。兢，居陵切；本或作“矜”。"
                },
                {
                    "paragraph": "又曰：“敬之敬之，天惟显思，",
                    "zhushu": "显，明也。思，犹辞也。"
                },
                {
                    "paragraph": "命不易哉！”",
                    "zhushu": "周颂。言有国宜敬戒。天明临下，奉承其命甚难。"
                },
                {
                    "paragraph": "先王之明德，犹无不难也，无不惧也，况我小国乎？君其无谓邾小。蠭虿有毒，而况国乎？”弗听。",
                    "zhushu": ""
                },
                {
                    "paragraph": "八月丁未，公及邾师战于升陉，我师败绩。邾人获公胄，县诸鱼门。",
                    "zhushu": "胄，兜鍪。鱼门，邾城门。蠭，芳容切；本又作“𧒒”，俗作“蜂”，皆同。虿，敕迈切，一音敕戒切；字林作“䘍”，丑介切，又他割切。升陉，本亦作“登陉”。县，音玄。兜，丁侯切。鍪，莫侯切。"
                },
                {
                    "paragraph": "○楚人伐宋以救郑。宋公将战，大司马固谏曰：“天之弃商久矣，君将兴之，弗可赦也已。”",
                    "zhushu": "大司马固，庄公之孙公孙固也。言君兴天所弃，必不可，不如赦楚，勿与战。"
                },
                {
                    "paragraph": "弗听。",
                    "zhushu": ""
                },
                {
                    "paragraph": "冬十一月己巳朔，宋公及楚人战于泓。宋人既成列，楚人未既济。",
                    "zhushu": "末尽渡泓水。"
                },
                {
                    "paragraph": "司马曰：",
                    "zhushu": "“子鱼也。"
                },
                {
                    "paragraph": "“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官殱焉。",
                    "zhushu": "门官，守门者，师行则在君左右。殱，尽也。陈，直觐切。殱，将㢘切。"
                },
                {
                    "paragraph": "国人皆咎公。公曰：“君子不重伤，不禽二毛。",
                    "zhushu": "二毛，头白有二色。咎，其久切。重，直用切。下同。"
                },
                {
                    "paragraph": "古之为军也，不以阻隘也。",
                    "zhushu": "不因阻隘以求胜。隘，于卖切。"
                },
                {
                    "paragraph": "寡人虽亡国之余，",
                    "zhushu": "宋，商纣之后。"
                },
                {
                    "paragraph": "不鼓不成列。”",
                    "zhushu": "耻以诈胜。"
                },
                {
                    "paragraph": "子鱼曰：“君未知战。勍敌之人，隘而不列，天賛我也。",
                    "zhushu": "勍，强也。言楚在险隘，不得陈列，天所以佐宋。勍，其京切。"
                },
                {
                    "paragraph": "阻而鼓之，不亦可乎？犹有惧焉。",
                    "zhushu": "虽因阻撃之，犹恐不胜。"
                },
                {
                    "paragraph": "且今之勍者，皆吾敌也。虽及胡耇，获则取之，何有于二毛？",
                    "zhushu": "今之勍者，谓与吾竞者。胡耇，元老之称。耇，音苟。"
                },
                {
                    "paragraph": "明耻教战，求杀敌也。",
                    "zhushu": "明设刑戮，以耻不果。"
                },
                {
                    "paragraph": "伤未及死，如何勿重？",
                    "zhushu": "言尚能害己，"
                },
                {
                    "paragraph": "若爱重伤，则如勿伤。爱其二毛，则如服焉。",
                    "zhushu": "言苟不欲伤杀敌人，则本可不须𨷵。"
                },
                {
                    "paragraph": "三军以利用也，",
                    "zhushu": "为利兴。为，于伪切。"
                },
                {
                    "paragraph": "金鼓以声气也。",
                    "zhushu": "鼓以佐士众之声气。"
                },
                {
                    "paragraph": "利而用之，阻隘可也。声盛致志，鼓儳可也。”",
                    "zhushu": "儳岩，未整陈。儳，仕衔、仕减二切。陈，直觐切，又如字。"
                },
                {
                    "paragraph": "○丙子，晨，郑文夫人芈氏、姜氏劳楚子于柯泽。",
                    "zhushu": "楚子还，过郑，郑文公夫人。芈氏，楚女。姜氏，齐女也。柯泽，郑地。芈，弥尔切。楚姓也。劳，力报切。柯，音哥。"
                },
                {
                    "paragraph": "楚子使师缙示之俘馘。",
                    "zhushu": "师缙，楚乐师也。俘，所得囚。馘，所截耳。缙，音晋。俘，芳扶切。馘，古获切。"
                },
                {
                    "paragraph": "君子曰：“非礼也。妇人送迎不出门，见兄弟不逾阈，",
                    "zhushu": "阈，门限。阈，音域，一音况域切。"
                },
                {
                    "paragraph": "戎事不迩女器。”",
                    "zhushu": "迩，近也。器，物也。言俘馘非近妇人之物。近，如字，又附近之近。下同。"
                },
                {
                    "paragraph": "丁丑，楚子入享于郑，",
                    "zhushu": "为郑所飨。为，于伪切。"
                },
                {
                    "paragraph": "九献，",
                    "zhushu": "用上公之礼，九献酒而礼毕。"
                },
                {
                    "paragraph": "庭实旅百，",
                    "zhushu": "庭中所陈品数百也。"
                },
                {
                    "paragraph": "加笾豆六品。",
                    "zhushu": "食物六品，加于笾豆。笾豆，礼食器。"
                },
                {
                    "paragraph": "享毕，夜出，文芉送于军，取郑二姫以归。",
                    "zhushu": "二姫，文芈女也。"
                },
                {
                    "paragraph": "叔詹曰：“楚王其不没乎！",
                    "zhushu": "不以寿终。詹，章㢘切。没，门忽切。"
                },
                {
                    "paragraph": "为礼卒于无别，无别不可谓礼，将何以没？”诸侯是以知其不遂霸也。",
                    "zhushu": "言楚子所以师败城濮，终为商臣所弑。卒，子恤切。别，彼列切，下同。濮，音卜。弑，音试。",
                    "type": 2
                },
                {
                    "paragraph": "经二十有三年，春，齐侯伐宋，围緍。",
                    "zhushu": "緍，宋邑。高平昌邑县东南有东緍城。緍，亡巾切。"
                },
                {
                    "paragraph": "○夏，五月，庚寅，宋公兹父卒。",
                    "zhushu": "三同盟。"
                },
                {
                    "paragraph": "○秋，楚人伐陈。○冬，十有一月，𣏌子卒。",
                    "zhushu": "传例曰：不书名，未同盟也。𣏌入春秋称侯，庄二十七年绌称伯，至此用夷礼，贬称子。绌，本又作“黜”，敕律切。",
                    "type": 2
                },
                {
                    "paragraph": "传二十三年，春，齐侯伐宋，围緍，以讨其不与盟于齐也。",
                    "zhushu": "十九年盟于齐，以无忘桓公之德，而宋独不会，复召齐人共盟鹿上，故令讨之。与，音预。复，扶又切，下“不复成嫁”同。"
                },
                {
                    "paragraph": "○夏，五月，宋襄公卒，伤于泓故也。",
                    "zhushu": "终子鱼之言，得死为𦍒。"
                },
                {
                    "paragraph": "○秋，楚成得臣帅师伐陈，讨其贰于宋也。",
                    "zhushu": "成得臣，子玉也。"
                },
                {
                    "paragraph": "遂取焦、夷，城顿而还。",
                    "zhushu": "焦，今谯县也。夷，一名城父，今谯郡城父县。二地皆陈邑。顿国，今汝阴南顿县。焦，子消切。"
                },
                {
                    "paragraph": "子文以为之功，使为令尹。叔伯曰：“子若国何？”",
                    "zhushu": "叔伯，楚大夫䓕吕臣也。以为子玉不任令尹。䓕，为彼切。任，音壬。"
                },
                {
                    "paragraph": "对曰：“吾以靖国也。夫有大功而无贵仕，",
                    "zhushu": "贵仕，贵位。靖，音静。"
                },
                {
                    "paragraph": "其人能靖者与有几？”",
                    "zhushu": "言必矜功为乱，不可不赏。释文：“其人能靖者与”，绝句。与，音余。几，居岂切。"
                },
                {
                    "paragraph": "○九月，晋惠公卒。",
                    "zhushu": "经在明年，从赴。"
                },
                {
                    "paragraph": "怀公命无从亡人，",
                    "zhushu": "怀公子圉。亡人，重耳。重，直龙切。"
                },
                {
                    "paragraph": "期，期而不至，无赦。狐突之子毛及偃从重耳在秦，弗召。",
                    "zhushu": "偃，子犯也。期期，上如字，下音基。一本亦作“朞”。下注“未期”，亦音基。从，才用切。后皆同。"
                },
                {
                    "paragraph": "冬，怀公执狐突，曰：“子来则免。”",
                    "zhushu": "未期而执突，以不召子故。"
                },
                {
                    "paragraph": "对曰：“子之能仕，父教之忠，古之制也。策名委质，贰乃辟也。",
                    "zhushu": "名书于所臣之策，屈膝而君事之，则不可以贰。辟，罪也。质，如字。辟，婢亦切，注同。膝，辛七切。"
                },
                {
                    "paragraph": "今臣之子，名在重耳，有年数矣。若又召之，教之贰也。父教子贰，何以事君？刑之不滥，君之明也，臣之愿也。淫刑以逞，谁则无罪？臣闻命矣。”乃杀之。",
                    "zhushu": ""
                },
                {
                    "paragraph": "卜偃称疾不出，曰：“周书有之：“乃大明服。”",
                    "zhushu": "周书康诰。言君能大明则民服。滥，力暂切。"
                },
                {
                    "paragraph": "己则不明，而杀人以逞，不亦难乎？民不见德，而唯戮是闻，其何后之有？”",
                    "zhushu": "言怀公必无后于晋。为二十四年杀怀公张本。逞，本亦作呈，敕景切。"
                },
                {
                    "paragraph": "○十一月，𣏌成公卒。书曰“子”，𣏌夷也。",
                    "zhushu": "成公始行夷礼以终其身，故于卒贬之。𣏌实称伯，仲尼以文贬称子，故传言书日子以明之。"
                },
                {
                    "paragraph": "不书名，未同盟也。凡诸侯同盟，死则赴以名，礼也。",
                    "zhushu": "隐七年已见，今重发不书名者，疑降爵故也。此凡又为国史承告而书例。见，贤遍切。重，直用切。下重详同。"
                },
                {
                    "paragraph": "赴以名，则亦书之，",
                    "zhushu": "谓未同盟。"
                },
                {
                    "paragraph": "不然则否，",
                    "zhushu": "谓同盟而不以名告，"
                },
                {
                    "paragraph": "辟不敏也。",
                    "zhushu": "敏，犹审也。同盟然后告名，赴者之礼也。承赴然后书策，史官之制也。内外之宜不同，故传重详其义。"
                },
                {
                    "paragraph": "○晋公子重耳之及于难也，晋人伐诸蒲城。",
                    "zhushu": "事在五年。难，乃旦切。"
                },
                {
                    "paragraph": "蒲城人欲战，重耳不可，曰：“保君父之命，而享其生禄，",
                    "zhushu": "享，受也。保，犹恃也。"
                },
                {
                    "paragraph": "于是乎得人。",
                    "zhushu": "以禄致众，"
                },
                {
                    "paragraph": "有人而校，罪莫大焉。",
                    "zhushu": "校，报也。校，音教。"
                },
                {
                    "paragraph": "吾其奔也。”遂奔狄。从者狐偃、赵衰、",
                    "zhushu": "衰，赵夙弟。衰，初危切。"
                },
                {
                    "paragraph": "颠颉、魏武子、",
                    "zhushu": "武子，魏犨。颉，户结切。犨，尺由切。"
                },
                {
                    "paragraph": "司空季子。",
                    "zhushu": "胥臣臼季也。时狐毛、贾佗皆从，而独举此五人，贤而有大功。臼，其久切。佗，徒何切。"
                },
                {
                    "paragraph": "狄人伐廧咎如，",
                    "zhushu": "廧咎如，赤狄之别种也，隗姓。廧，在良切。咎，古刀切。隗，五罪切。下文皆同。"
                },
                {
                    "paragraph": "获其二女叔隗、季隗，纳诸公子。公子取季隗，生伯鯈、叔刘；以叔隗妻赵衰，生盾。",
                    "zhushu": "盾，赵宣子。鯈，直由切。本又作儵，音同。妻，七计切。下同。盾，徒本切。"
                },
                {
                    "paragraph": "将适齐，谓季隗曰：“待我二十五年，不来而后嫁。”对曰：“我二十五年矣，又如是而嫁，则就木焉。",
                    "zhushu": "言将死入木，不复成嫁。"
                },
                {
                    "paragraph": "请待子。”处狄十二年而行。",
                    "zhushu": "以五年奔狄，至十六年而去。“请待子”绝句。"
                },
                {
                    "paragraph": "过卫，卫文公不礼焉。出于五鹿，",
                    "zhushu": "五鹿，卫地。今卫县西北有地名五鹿，阳平元城县东亦有五鹿。"
                },
                {
                    "paragraph": "乞食于野人，野人与之块，公子怒，欲鞭之。子犯曰：“天赐也。”",
                    "zhushu": "得士，有国之祥，故以为天赐。块，苦对切，又苦怪切。"
                },
                {
                    "paragraph": "稽首受而载之。",
                    "zhushu": ""
                },
                {
                    "paragraph": "及齐，齐桓公妻之，有马二十乘，",
                    "zhushu": "四马为乘，八十匹也。乘，绳证切。注及下皆同。"
                },
                {
                    "paragraph": "公子安之。从者以为不可。将行，谋于桑下。",
                    "zhushu": "齐桓既卒，知孝公不可恃故。"
                },
                {
                    "paragraph": "蚕妾在其上，以告姜氏。姜氏杀之，",
                    "zhushu": "姜氏，重耳妻。恐孝公怒其去，故杀妾以灭口。"
                },
                {
                    "paragraph": "而谓公子曰：“子有四方之志，其闻之者，吾杀之矣。”公子曰：“无之。”姜曰：“行也。怀与安，实败名。”公子不可。姜与子犯谋，醉而遣之。醒，以戈逐子犯。",
                    "zhushu": "无去志，故怒。败，必迈切。醒，星顶切。"
                },
                {
                    "paragraph": "及曹，曹共。公闻其骈胁，欲观其裸。浴，薄而观之。",
                    "zhushu": "薄，迫也。骈胁，合干。共，音恭。“闻其骈胁”，绝句。骈，薄贤切。胁，许业切。说文：“骈胁，井也。”广雅云：“胁干谓之助。”通俗云：“腋下谓之胁。”“欲观”，如字，绝句。一读至“裸”字绝句。祼，力果切，又户化切。浴，音欲。薄，如字。国语云：“薄，帘也。”干，古旦切。"
                },
                {
                    "paragraph": "僖负羁之妻曰：“吾观晋公子之从者，皆足以相国。若以相，",
                    "zhushu": "若，遂以为傅相。羁，纪宜切。相，息亮切。"
                },
                {
                    "paragraph": "夫子必反其国。反其国，必得志于诸侯。得志于诸侯而诛无礼，曹其首也。子盍蚤自贰焉。”",
                    "zhushu": "自贰，自别异于曹。盍，户腊切。蚤，音早。别，彼列切。"
                },
                {
                    "paragraph": "乃馈盘飧，置璧焉。",
                    "zhushu": "臣无竟外之交，故用盘藏璧飧中，不欲令人见。馈，其贵切，遗也。飧，音孙。说文云：“餔也。”字林云：“水浇饭也。”置，之豉切。竟，音境。令，力呈切。"
                },
                {
                    "paragraph": "公子受飧反璧。",
                    "zhushu": ""
                },
                {
                    "paragraph": "及宋，宋襄公赠之以马二十乘。",
                    "zhushu": "赠，送也。"
                },
                {
                    "paragraph": "及郑，郑文公亦不礼焉。叔詹谏曰：“臣闻天之所启，人弗及也。",
                    "zhushu": "启，开也。"
                },
                {
                    "paragraph": "晋公子有三焉，天其或者将建诸，君其礼焉。男女同姓，其生不蕃。",
                    "zhushu": "蕃，息也。蕃，音烦，注同。"
                },
                {
                    "paragraph": "晋公子，姫出也，而至于今，一也。",
                    "zhushu": "犬戎狐姫之子，故曰姬出。"
                },
                {
                    "paragraph": "离外之患，",
                    "zhushu": "出奔在外。"
                },
                {
                    "paragraph": "而天不靖晋国，殆将启之，二也。有三士足以上人，而从之，三也。",
                    "zhushu": "国语：狐偃、赵衰、贾佗三人，皆卿才。从，如字，一音才用切。"
                },
                {
                    "paragraph": "晋、郑同侪，",
                    "zhushu": "侪，等也。侪，仕皆切。"
                },
                {
                    "paragraph": "其过子弟，固将礼焉，况天之所启乎？”弗听。",
                    "zhushu": ""
                },
                {
                    "paragraph": "及楚，楚子飨之，曰：“公子若反晋国，则何以报不榖？”对曰：“子女玉帛，则君有之，羽毛齿革，则君地生焉。其波及晋国者，君之余也。其何以报君？”曰：“虽然，何以报我？”对曰：“若以君之灵，得反晋国，晋、楚治兵，遇于中原，其辟君三舍。若不获命，",
                    "zhushu": "三退不得楚止命也。过，古禾切。"
                },
                {
                    "paragraph": "其左执鞭弭，右属櫜鞬，以与君周旋。”",
                    "zhushu": "弭，弓末无缘者。櫜以受箭。鞬以受弓。属，著也。周旋，相追逐也。弭，莫尔切。属，音烛，注同。櫜，古刀切。鞬，九言切。缘，悦绢切。"
                },
                {
                    "paragraph": "子玉请杀之。",
                    "zhushu": "畏其志大。"
                },
                {
                    "paragraph": "楚子曰：“晋公子广而俭，",
                    "zhushu": "志广而体俭。"
                },
                {
                    "paragraph": "文而有礼。其从者肃而宽，",
                    "zhushu": "粛，敬也。"
                },
                {
                    "paragraph": "忠而能力。晋侯无亲，外内恶之。",
                    "zhushu": "晋侯，惠公也。恶，乌路切。"
                },
                {
                    "paragraph": "吾闻姫姓，唐叔之后，其后衰者也，其将由晋公子乎！天将兴之，谁能废之？违天，必有大咎。”乃送诸秦。",
                    "zhushu": ""
                },
                {
                    "paragraph": "秦伯纳女五人，怀嬴与焉。",
                    "zhushu": "怀嬴，子圉妻。子圉谥怀公，故号为怀嬴。咎，其九切。与，音预。"
                },
                {
                    "paragraph": "奉匜沃盥，既而挥之。",
                    "zhushu": "匜，沃盥器也。挥，湔也。奉，芳勇切。匜，以支切，一音以𥿄切。说文云：似羹魁，柄中有道，可注水。盥，古缓切。挥，许韦切。湔，音荐，王音賛，一音箭，又音笺。"
                },
                {
                    "paragraph": "怒曰：“秦、晋匹也，何以卑我？”",
                    "zhushu": "匹，敌也。"
                },
                {
                    "paragraph": "公子惧，降服而囚。",
                    "zhushu": "去上服，自拘囚以谢之。去，起吕切。拘，音俱。"
                },
                {
                    "paragraph": "他日，公享之。子犯曰：“吾不如衰之文也，",
                    "zhushu": "有文辞也。衰，初危切。下同。"
                },
                {
                    "paragraph": "请使衰从。”公子赋河水，",
                    "zhushu": "河水，逸诗，义取河水朝宗于海。海喻秦。"
                },
                {
                    "paragraph": "公赋六月。",
                    "zhushu": "六月，诗小雅，道尹吉甫佐宣王征伐，喻公子还晋，必能匡王国。古者礼会，因古诗以见意，故言赋诗继章也。其全称诗篇者，多取首章之义。他皆放此。见，贤遍切。断，端缓切。"
                },
                {
                    "paragraph": "赵衰曰：“重耳拜赐。”公子降，拜，稽首，公降一级而辞焉。",
                    "zhushu": "下阶一级，辞公子稽首。级，音急。"
                },
                {
                    "paragraph": "衰曰：“君称所以佐天子者命重耳，重耳敢不拜？”",
                    "zhushu": "诗首章言匡王国，次章言佐天子，故赵衰因通言之，为明年秦伯纳之张本。",
                    "type": 2
                },
                {
                    "paragraph": "经二十有四年，春，王正月。○夏，狄伐郑。○秋，七月。○冬，天王出居于郑。",
                    "zhushu": "襄王也。天子以天下为家，故所在称居。天子无外，而书“出”者，讥王蔽于匹夫之孝，不顾天下之重。因其辟母弟之难书“出”，言其自绝于周。蔽，必世切。难，乃旦切。"
                },
                {
                    "paragraph": "晋侯夷吾卒。",
                    "zhushu": "丈公定位而后告，未同盟而赴以名。",
                    "type": 2
                },
                {
                    "paragraph": "传",
                    "zhushu": ""
                },
                {
                    "paragraph": "二十四年，春，王正月，秦伯纳之。不书，不告入也。",
                    "zhushu": "纳重耳也。"
                },
                {
                    "paragraph": "及河，子犯以璧授公子，曰：“臣负羁絏从君巡于天下，",
                    "zhushu": "羁，马羁。絏，马缰。羁，纪宜切；说文云：马络头也。絏，息列切；说文云：繋也。从，才用切，又如字。缰，居良切。"
                },
                {
                    "paragraph": "臣之罪甚多矣。臣犹知之，而况君乎？请由此亡。”公子曰：“所不与舅氏同心者，有如白水。”",
                    "zhushu": "子犯，重耳舅也。言与舅氏同心之明，如此白水，犹诗言“谓予不信，有如皦日”。皦，古了切。"
                },
                {
                    "paragraph": "投其璧于河。",
                    "zhushu": "质信于河。质，音致。"
                },
                {
                    "paragraph": "济河，围今狐。入桑泉，取臼衰。",
                    "zhushu": "桑泉，在河东解县西。解县东南有臼城。令，力丁切。衰，初危切。解，户买切。"
                },
                {
                    "paragraph": "二月，甲午，晋师军于庐柳。",
                    "zhushu": "怀公遣军距重耳。庐，力居切。柳，力久切。"
                },
                {
                    "paragraph": "秦伯使公子絷如晋师，师退，军于郇。",
                    "zhushu": "解县西北有郇城。絷，张立切。郇，音荀。"
                },
                {
                    "paragraph": "辛丑，狐偃及秦、晋之大夫盟于郇。壬寅，公子入于晋师。丙午，入于曲沃。丁未，朝于武宫。",
                    "zhushu": "文公之祖武公庙。"
                },
                {
                    "paragraph": "戊申，使杀怀公于髙梁。不书，亦不告也。",
                    "zhushu": "怀公奔髙梁。髙梁，在平阳杨县西南。再发不告者，言外诸侯入及见杀，亦皆须告。乃书于策。"
                },
                {
                    "paragraph": "吕、郤畏逼，",
                    "zhushu": "吕甥、郤芮，惠公旧臣，故畏为文公所逼害。逼，彼力切。为，于伪切。"
                },
                {
                    "paragraph": "将焚公宫而弑晋侯。寺人披请见，公使让之，且辞焉，",
                    "zhushu": "辞不见。弑，音试，又作“杀”。寺，本又作“侍”。披，普皮切。见，贤遍切。"
                },
                {
                    "paragraph": "曰：“蒲城之役，",
                    "zhushu": "在五年。"
                },
                {
                    "paragraph": "君命一宿，女即至。",
                    "zhushu": "即日至。女，音汝。下皆同。"
                },
                {
                    "paragraph": "其后余从狄君以田渭滨，",
                    "zhushu": "田，猎。渭，音谓，水名。滨，音宾。"
                },
                {
                    "paragraph": "女为惠公来求杀余，命女三宿，女中宿至。虽有君命，何其速也？夫袪犹在，",
                    "zhushu": "披所斩文公衣袂也。为，于伪切。中，丁仲切。下及注同。“女中宿至”，或无“至”字。祛，起鱼切。袂，灭制切。"
                },
                {
                    "paragraph": "女其行乎！”对曰：“臣谓君之入也，其知之矣。",
                    "zhushu": "知君人之道。"
                },
                {
                    "paragraph": "若犹未也，又将及难。君命无二，古之制也。除君之恶，唯力是视。蒲人、狄人，余何有焉？",
                    "zhushu": "当二君出，君为蒲、狄之人，于我有何义？难，乃旦切。下及注皆同。"
                },
                {
                    "paragraph": "今君即位，其无蒲、狄乎？齐桓公置射钩而使管仲相，",
                    "zhushu": "乾时之役，管仲射桓公中带钩。射，食亦切。注同。相，息亮切。"
                },
                {
                    "paragraph": "君若易之，何辱命焉？",
                    "zhushu": "言若反齐桓，已将目去，不须辱君命。"
                },
                {
                    "paragraph": "行者甚众，岂唯刑臣？”",
                    "zhushu": "披，奄人，故称“刑臣”。“甚众”，一本“甚”作“其”。"
                },
                {
                    "paragraph": "公见之，以难告。",
                    "zhushu": "告吕、郤，欲焚公宫。"
                },
                {
                    "paragraph": "三月，晋侯潜会秦伯于王城。己丑晦，公宫火。瑕甥、郤芮不获公，乃如河上，秦伯诱而杀之。晋侯逆夫人嬴氏以归。",
                    "zhushu": "秦穆公女文嬴也。"
                },
                {
                    "paragraph": "秦伯送卫于晋三千人，实纪纲之仆。",
                    "zhushu": "新有吕、郤之难，国未辑睦，故以兵卫文公。诸门户仆𨽻之事，皆秦卒共之，为之纪纲。辑，音集，又七入切，本亦作“集”。卒，子忽切。共，音恭，本亦作“供”。"
                },
                {
                    "paragraph": "初，晋侯之竖头须，守藏者也。",
                    "zhushu": "头须，一曰里凫须。竖，左右小吏。竖，上注切。藏，才浪切。下同。凫，房孚切。韩诗外传云：晋文公亡过曹，里凫须从，因盗重耳资而亡。重耳无粮，馁不能行，介子推割股以食重耳，然后能行。"
                },
                {
                    "paragraph": "其出也，窃藏以逃，",
                    "zhushu": "文公出时，"
                },
                {
                    "paragraph": "尽用以求纳之。",
                    "zhushu": "求纳文公。"
                },
                {
                    "paragraph": "及入，求见，公辞焉以沐。谓仆人曰：“沐则心覆，心覆则图反，宜吾不得见也。居者为社稷之守，行者为羁絏之仆，其亦可也，何必罪居者？国君而雠匹夫，惧者甚众矣。”仆人以告，公遽见之。",
                    "zhushu": "言弃小怨所以能安众。见，贤遍切。下“得见”同。覆，芳服切。下同。守，手又切。又如字。甚，或作“其”。"
                },
                {
                    "paragraph": "狄人归季隗于晋，而请其二子。",
                    "zhushu": "二子，伯鯈、叔刘。"
                },
                {
                    "paragraph": "文公妻赵衰，生原同、屏括、楼婴。",
                    "zhushu": "原、屏、楼，三子之邑。妻，七计切。屏，步丁切。括，古活切。"
                },
                {
                    "paragraph": "赵姫请逆盾与其母，",
                    "zhushu": "赵姫，文公女也。盾，狄女叔隗之子。"
                },
                {
                    "paragraph": "子余辞。",
                    "zhushu": "子余，赵衰字。"
                },
                {
                    "paragraph": "姫曰：“得宠而忘旧，何以使人？必逆之。”固请，许之。来，以盾为才，固请于公，以为嫡子，而使其三子下之。以叔隗为内子，而已下之。",
                    "zhushu": "卿之嫡妻为内子，皆非此年事。盖因狄人归季隗，遂终言叔隗。嫡，亦作适，丁历切。下，遐嫁切。下同。"
                },
                {
                    "paragraph": "晋侯赏从亡者，介之推不言禄，禄亦弗及。",
                    "zhushu": "介推，文公微臣。之，语助。从，才用切。"
                },
                {
                    "paragraph": "推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？”天实置之，而二三子以为已力，不亦诬乎？窃人之财，犹谓之盗，况贪天之功以为已功乎？下义其罪，上赏其奸，上下相蒙，",
                    "zhushu": "蒙，欺也。"
                },
                {
                    "paragraph": "难与处矣。”其母曰：“盍亦求之？以死，谁怼？”对曰：“尤而效之，罪又甚焉。且出怨言，不食其食。”",
                    "zhushu": "怨言，谓上下相蒙，难与处。盍，户腊切。怼，直类切。"
                },
                {
                    "paragraph": "其母曰：“亦使知之，若何？”",
                    "zhushu": "既不求之，且欲今推达。言于文公。"
                },
                {
                    "paragraph": "对曰：“言，身之丈也。身将隐，焉用文之？是求显也。”其母曰：“能如是乎？与女偕隐。”",
                    "zhushu": "偕，俱也。焉，于虔切。女，音汝。"
                },
                {
                    "paragraph": "遂隐而死。晋侯求之不获，以绵上为之田，曰：“以志吾过，且旌善人。”",
                    "zhushu": "旌，表也。西河界休县南有地名绵上。"
                },
                {
                    "paragraph": "○郑之入滑也，滑人听命。",
                    "zhushu": "入滑在二十年。"
                },
                {
                    "paragraph": "师还，又即卫。郑公子士、泄堵俞弥帅师伐滑。",
                    "zhushu": "堵俞弥，郑大夫。"
                },
                {
                    "paragraph": "王使伯服、游孙伯如郑请盟。",
                    "zhushu": "二子，周大夫。"
                },
                {
                    "paragraph": "郑伯怨惠王之入而不与厉公爵也，",
                    "zhushu": "事在庄二十一年。"
                },
                {
                    "paragraph": "又怨襄王之与卫、滑也，",
                    "zhushu": "怨王助卫为滑请。为，于伪切。"
                },
                {
                    "paragraph": "故不听王命而执二子。王怒，将以狄伐郑。富辰谏曰：“不可。臣闻之：大上以德抚民，",
                    "zhushu": "无亲疏也；听，吐定切。“而执二子”，本或作“而执其二子”，“其”，衍字也。大，音泰。"
                },
                {
                    "paragraph": "其次亲亲以相及也。",
                    "zhushu": "先亲以及疏，推恩以成义。"
                },
                {
                    "paragraph": "昔周公吊二叔之不咸，故封建亲戚，以蕃屏周。",
                    "zhushu": "吊，伤也。咸，同也。周公伤夏、殷之叔世，疏其亲戚，以至灭亡，故广封其兄弟。蕃，方元切。"
                },
                {
                    "paragraph": "管、蔡、郕、霍、鲁、卫、毛、耼、郜、雍、曹、滕、毕、原、酆、郇，文之昭也。",
                    "zhushu": "十六国，皆文王子也。管国在荧阳京县东北。雍国在河内山阳县西。毕国在长安县西比。酆国在始平鄂县东。郕，音成。耼，乃甘切。雍，于用切。注同。酆，音丰。郇，音荀。"
                },
                {
                    "paragraph": "邘、晋、应、韩，武之穆也。",
                    "zhushu": "四国皆武王子。应国在襄阳城父县西南。韩国在河东郡界。河内野王县西北有邗城。邗，音于。"
                },
                {
                    "paragraph": "凡、蒋、邢、茅、胙、祭，周公之胤也。",
                    "zhushu": "胤，嗣也。蒋在弋阳期思县。髙平昌邑县西有茅郷，东郡燕县西南有胙亭。蒋，将丈切。茅，亡交切。胙，才故切。下注祭胙同。祭，侧界切。"
                },
                {
                    "paragraph": "召穆公思周德之不类，故纠合宗族于成周，而作诗",
                    "zhushu": "类，善也。纠，收也。召穆公，周卿士，名虎。召，采地，扶风雍县东南有召亭。周厉王之时，周德衰微，兄弟道缺，召穆公于东都收会宗族，特作此周公之乐，歌常棣。诗属小雅。召，上照切。注同。纠，居黝切。棣，大计切；字林：大内切。"
                },
                {
                    "paragraph": "曰：“常棣之华，鄂不𦺦𦺦。",
                    "zhushu": "常棣，棣也，鄂鄂然华外发。不𦺦𦺦，言𦺦𦺦，以喻兄弟和睦，则强盛而有光辉𦺦𦺦然。鄂，五各切。不，方九切。𦺦，韦鬼切。"
                },
                {
                    "paragraph": "凡今之人，莫如兄弟。”",
                    "zhushu": "言致𦺦𦺦之盛，莫如亲兄弟。"
                },
                {
                    "paragraph": "其四章曰：“兄弟䦧于墙，外御其侮。”",
                    "zhushu": "䦧，讼争貌。言内虽不和，犹宜外扞异族之侵侮。䦧，呼历切。毛诗传云：很也。御，鱼吕切，下同。侮，亡甫切。诗作“务”。争，争𨷵之争，本又作诤。杆，户旦切。"
                },
                {
                    "paragraph": "如是，则兄弟虽有小忿，不废懿亲。",
                    "zhushu": "懿，美也。"
                },
                {
                    "paragraph": "今天子不忍小忿以弃郑亲，其若之何？庸勋、亲亲，暱近、尊贤，德之大者也。",
                    "zhushu": "庸，用也。暱，亲也。暱，女乙切。"
                },
                {
                    "paragraph": "即聋、从昧，与顽、用嚚，奸之大者也。弃德、崇奸，祸之大者也。",
                    "zhushu": "崇，聚也。聋，鹿工切。昧，音妹。嚚，鱼巾切。"
                },
                {
                    "paragraph": "郑有平、惠之勋，",
                    "zhushu": "平王东迁，晋、郑是依；惠王出奔，虢、郑纳之，是其勋也。"
                },
                {
                    "paragraph": "又有厉、宣之亲，",
                    "zhushu": "郑始封之祖桓公友，周厉王之子，宣王之母弟。"
                },
                {
                    "paragraph": "弃嬖宠而用三良，",
                    "zhushu": "七年，杀嬖臣申侯。十六年，杀宠子子华也。三良，叔詹、堵叔、师叔，所谓尊贤。堵，丁古切。又音者。"
                },
                {
                    "paragraph": "于诸姫为近，",
                    "zhushu": "道近当暱之，"
                },
                {
                    "paragraph": "四德具矣。耳不听五声之和为聋，目不别五色之章为昧，心不则德义之经为顽，口不道忠信之言为嚚，狄皆则之，四奸具矣。周之有懿德也，犹曰“莫如兄弟”，故封建之。",
                    "zhushu": "当周公时，故言周之有懿德。别，彼列切。"
                },
                {
                    "paragraph": "其怀柔天下也，犹惧有外侮。扞御侮者，莫如亲亲，故以亲屏周。召穆公亦云。",
                    "zhushu": "周公作诗，召公歌之，故言亦云。"
                },
                {
                    "paragraph": "今周徳既衰，于是乎又渝周、召，以从诸奸，无乃不可乎？",
                    "zhushu": "变周、召亲兄弟之道。渝，羊朱切。"
                },
                {
                    "paragraph": "民未忘祸，王又兴之，",
                    "zhushu": "前有子颓之乱，中有叔带召狄，故曰民未忘祸。颓，徒囬切。"
                },
                {
                    "paragraph": "其若文、武何？”",
                    "zhushu": "言将废文、武之功业。"
                },
                {
                    "paragraph": "王弗听，使颓叔、桃子出狄师。",
                    "zhushu": "二子，周大夫。桃，如字。一本或作姚，亦宜音桃。"
                },
                {
                    "paragraph": "夏，狄伐郑，取栎。",
                    "zhushu": ""
                },
                {
                    "paragraph": "王德狄人，将以其女为后。富辰谏曰：“不可。臣闻之曰：“报者倦矣，施者未厌”。”",
                    "zhushu": "施，功劳也。有劳则望报过甚。栎，力狄切。施，如字。注同。厌，于艳切，又于盐切。"
                },
                {
                    "paragraph": "狄固贪惏，王又启之。女德无极，妇怨无终，",
                    "zhushu": "妇女之志，近之则不知止足，远之则忿怨无已。终，犹已也。惏，力南切。方言云：杀人而取其财曰惏。近，附近之近。远，于万切。"
                },
                {
                    "paragraph": "狄必为患。”王又弗听。",
                    "zhushu": ""
                },
                {
                    "paragraph": "初，甘昭公有宠于惠后，",
                    "zhushu": "甘昭公，王子带也。食邑于甘。河南县西南有甘水。"
                },
                {
                    "paragraph": "惠后将立之，未及而卒。昭公奔齐，",
                    "zhushu": "奔齐在十二年。"
                },
                {
                    "paragraph": "王复之，",
                    "zhushu": "在二十二年。"
                },
                {
                    "paragraph": "又通于隗氏。",
                    "zhushu": "隗氏，王所立狄后。"
                },
                {
                    "paragraph": "王替隗氏。",
                    "zhushu": "替，废也。替，他计切。"
                },
                {
                    "paragraph": "颓叔、桃子曰：“我实使狄，狄其怨我。”遂奉大叔以狄师攻王。王御士将御之，",
                    "zhushu": "周礼：王之御士十二人。"
                },
                {
                    "paragraph": "王曰：“先后其谓我何？",
                    "zhushu": "先后，惠后也。诛大叔，恐违先后志。"
                },
                {
                    "paragraph": "宁使诸侯图之。”王遂出。及坎欿，国人纳之。",
                    "zhushu": "坎欿，周地，在河南巩县东。坎，苦感切。欿，大感切。巩，九勇切。"
                },
                {
                    "paragraph": "秋，颓叔、桃子奉大叔以狄师伐周，大败周师，获周公忌父、原伯、毛伯、富辰。",
                    "zhushu": "原、毛，皆采邑。"
                },
                {
                    "paragraph": "王出适郑，处于汜。",
                    "zhushu": "郑南汜也，在襄城县南。汜，音凡。后皆同。"
                },
                {
                    "paragraph": "大叔以隗氏居于温。○",
                    "zhushu": ""
                },
                {
                    "paragraph": "郑子华之弟子臧出奔宋，",
                    "zhushu": "十六年，杀子华故。"
                },
                {
                    "paragraph": "好聚鹬冠。",
                    "zhushu": "鹬，鸟名。聚鹬羽以为冠，非法之服。好，呼报切。鹬，尹橘切。"
                },
                {
                    "paragraph": "郑伯闻而恶之，",
                    "zhushu": "恶其服非法。恶，乌路切。"
                },
                {
                    "paragraph": "使盗诱之。八月，盗杀之于陈、宋之间。",
                    "zhushu": ""
                },
                {
                    "paragraph": "君子曰：“服之不𠂻，身之灾也。",
                    "zhushu": "𠂻，犹适也。𠂻，音忠，一音丁仲切。注同。"
                },
                {
                    "paragraph": "诗曰：“彼己之子，不称其服。”",
                    "zhushu": "诗曹风。刺小人在位，言彼人之德，不称其服。己，音记。称，尺证切。注及下同。刺，七赐切。"
                },
                {
                    "paragraph": "子臧之服，不称也夫！诗曰：“自诒伊戚。”其子臧之谓矣。",
                    "zhushu": "诗小雅。诒，遗也。戚，忧也。取其自遗忧。之服，一本作之及。夫，音扶。诒，以支切。遗，唯季切，下同。"
                },
                {
                    "paragraph": "夏书曰“地平天成”，称也。”",
                    "zhushu": "夏书，逸书。地平其化，天成其施，上下相称为宜。夏，户雅切。后夏书皆倣此。施，始豉切。"
                },
                {
                    "paragraph": "○宋及楚平。宋成公如楚，还，入于郑。郑伯将享之，问礼于皇武子。",
                    "zhushu": "皇武子，郑卿。"
                },
                {
                    "paragraph": "对曰：“宋，先代之后也，于周为客。天子有事，膰焉；",
                    "zhushu": "有事，祭宗庙也。膰，祭肉。尊之，故赐以祭胙。膰，符袁切。周礼又作“㸋”字，音义皆同。"
                },
                {
                    "paragraph": "有丧，拜焉。",
                    "zhushu": "宋吊周丧，王特拜谢之。"
                },
                {
                    "paragraph": "丰厚可也。”郑伯从之，享宋公有加，礼也。",
                    "zhushu": "礼物事事加厚，菩郑能尊先代。释文：“享宋公有加”，绝句。“礼也”，一本无“也”字。读摠为一句。"
                },
                {
                    "paragraph": "○冬，王使来告难，曰：“不榖不德，得罪于母弟之宠子带，鄙在郑地汜，",
                    "zhushu": "鄙，野也。难，乃旦切，下同。"
                },
                {
                    "paragraph": "敢告叔父。”",
                    "zhushu": "天子谓同姓诸侯曰叔父。"
                },
                {
                    "paragraph": "臧文仲对曰：“天子蒙尘于外，敢不奔问官守？”",
                    "zhushu": "官守，王之群臣。守，手又切。注及下同。"
                },
                {
                    "paragraph": "王使简师父告于晋，使左鄢父告于秦。",
                    "zhushu": "二子，周大夫。鄢，故晚切。"
                },
                {
                    "paragraph": "天子无出，书曰“天王出居于郑”，辟母弟之难也。",
                    "zhushu": "叔带，襄王同母弟。"
                },
                {
                    "paragraph": "天子凶服降名，礼也。",
                    "zhushu": "凶服，素服。降名，称不榖。"
                },
                {
                    "paragraph": "郑伯与孔将鉏、石甲父、侯宣多省视官具于汜，",
                    "zhushu": "三子，郑大夫。省官司，具器用。鉏，仕居切。"
                },
                {
                    "paragraph": "而后听其私政，礼也。",
                    "zhushu": "得先君后己之礼。听，吐定切。"
                },
                {
                    "paragraph": "○卫人将伐邢，礼至曰：“不得其守，国不可得也。",
                    "zhushu": "礼至，卫大夫。守，谓邢正卿国子。"
                },
                {
                    "paragraph": "我请昆弟仕焉。”乃往，得仕。",
                    "zhushu": "为明年灭邢传。",
                    "type": 2
                },
                {
                    "paragraph": "经二十有五年，春，王正月丙午，卫侯毁灭邢。",
                    "zhushu": "卫、邢同姫姓，恶其亲亲相灭，故称名罪之。毁，况委切。恶，乌路切。"
                },
                {
                    "paragraph": "○夏，四月癸酉，卫侯毁卒。",
                    "zhushu": "无传。五同盟。"
                },
                {
                    "paragraph": "宋荡伯姫来逆妇。",
                    "zhushu": "无传。伯姫，鲁女，为宋大夫荡氏妻也。自为其子来逆。称妇，姑存之辞。妇人越竟迎妇，非礼，故书。为，于伪切。竟，音境。"
                },
                {
                    "paragraph": "○宋杀其大夫。",
                    "zhushu": "无传。其事则未闻。于例为大夫无罪，故不称名。"
                },
                {
                    "paragraph": "○秋，楚人围陈，纳顿子于顿。",
                    "zhushu": "顿迫于陈而出奔楚，故楚围陈以纳顿子。不言遂，明一事也。子玉称人，从告。顿子不言归，兴师见纳故。"
                },
                {
                    "paragraph": "葬卫文公。",
                    "zhushu": "无传。"
                },
                {
                    "paragraph": "○冬，十有二月，癸亥，公会卫子、莒庆盟于洮。",
                    "zhushu": "洮，鲁地。卫文公既葬，成公不称爵者，述父之志，降名从未成君，故书子以善之。莒庆不称氏，未赐族。洮，吐刀切。",
                    "type": 2
                },
                {
                    "paragraph": "传二十五年，春，卫人伐邢。二礼从国子巡城，掖以赴外，杀之。正月，丙午，卫侯毁灭邢。同姓也，故名。礼至为铭曰：“余掖杀国子，莫余敢止。”",
                    "zhushu": "恶其不知耻，诈以灭同姓，而反铭功于器。掖，音亦。说文：以手持人臂曰掖。恶，乌路切。"
                },
                {
                    "paragraph": "○秦伯师于河上，将纳王。狐偃言于晋侯曰：“求诸侯，莫如勤王。",
                    "zhushu": "勤，纳王也。"
                },
                {
                    "paragraph": "诸侯信之，且大义也。继丈之业，而信宣于诸侯，今为可矣。”",
                    "zhushu": "晋文侯仇为平王侯伯，匡辅周室。仇，音求。"
                },
                {
                    "paragraph": "使卜偃卜之，曰：“吉。遇黄帝战于阪泉之兆。”",
                    "zhushu": "黄帝与神农之后姜氏战于阪泉之野，胜之。今得其兆，故以为吉。"
                },
                {
                    "paragraph": "公曰：“吾不堪也。”",
                    "zhushu": "文公自以为已当此兆，故曰不堪。"
                },
                {
                    "paragraph": "对曰：“周礼未改，今之王，古之帝也。”",
                    "zhushu": "言周德虽衰，其命未改。今之周王，自当帝兆，不谓晋。"
                },
                {
                    "paragraph": "公曰：“筮之。”筮之，遇大有䷍",
                    "zhushu": "乾下离上，大有。"
                },
                {
                    "paragraph": "之睽，䷥",
                    "zhushu": "兑下离上，睽。大有九三变而为睽。"
                },
                {
                    "paragraph": "曰：“吉。遇“公用享于天子”之卦。",
                    "zhushu": "大有九三爻辞也。三为三公而得位，变而为兑，兑为说，得位而说，故能为王所宴飨。"
                },
                {
                    "paragraph": "战克而王享，吉孰大焉？",
                    "zhushu": "言卜筮协吉。"
                },
                {
                    "paragraph": "且是卦也，",
                    "zhushu": "方更摠言二卦之义，不击于一爻。"
                },
                {
                    "paragraph": "天为泽以当日，天子降心以逆公，不亦可乎？",
                    "zhushu": "乾为天，兑为泽，乾变为兑而上当离，离为日。日之在天，垂曜在泽。天子在上，说心在下，是降心逆公之象。"
                },
                {
                    "paragraph": "大有去睽而复，亦其所也。”",
                    "zhushu": "言去睽卦，还论大有，亦有天子降心之象。乾尊离卑，降尊下卑，亦其义也。下，遐嫁切。"
                },
                {
                    "paragraph": "晋侯辞秦师而下。",
                    "zhushu": "辞让秦师使还。顺流故曰下。"
                },
                {
                    "paragraph": "三月，甲辰，次于阳樊。右师围温，",
                    "zhushu": "大叔在温故。"
                },
                {
                    "paragraph": "左师逆王。夏，四月，丁巳，王入于王城，取大叔于温，杀之于隰城。",
                    "zhushu": ""
                },
                {
                    "paragraph": "戊午，晋侯朝王。王享醴，命之宥。",
                    "zhushu": "既行享礼而设醴酒，又加之以币帛，以助欢也。宥，助也。隰，音习。醴，音礼。宥，音又。"
                },
                {
                    "paragraph": "请隧，弗许，",
                    "zhushu": "阙地通路曰隧，王之葬礼也。诸侯皆县柩而下。隧，音遂，今之延道。阙，其月切。县，音玄。柩，其又切。"
                },
                {
                    "paragraph": "曰：“王章也。",
                    "zhushu": "章显王者，与诸侯异。"
                },
                {
                    "paragraph": "未有代德，而有二王，亦叔父之所恶也。”与之阳樊、温、原、櫕茅之田。晋于是始启南阳。",
                    "zhushu": "在晋山南河北，故曰南阳。恶，乌路切。攅，才官切。"
                },
                {
                    "paragraph": "阳樊不服，围之。苍葛呼曰：",
                    "zhushu": "苍葛，樊阳人。呼，唤故切。"
                },
                {
                    "paragraph": "“德以柔中国，刑以威四夷，宜吾不敢服也。此谁非王之亲姻，其俘之也？”乃出其民。",
                    "zhushu": "取其土而已。俘，芳扶切。"
                },
                {
                    "paragraph": "○秋，秦、晋伐鄀。",
                    "zhushu": "鄀本在商密，秦、楚界上小国，其后迁于南郡鄀县。鄀，音若，字林云：“楚邑。楮斫切。"
                },
                {
                    "paragraph": "楚鬭克、屈御宼以申、息之师戍商密。",
                    "zhushu": "斗克，申公子仪。屈御宼，息公子边。商密，鄀别邑，今南郷丹水县。戍，守也。二子屯兵于析，以为商密援。御，鱼吕切。屯，徒门切。援，于眷切。"
                },
                {
                    "paragraph": "秦人过析隈，入而系舆人，以围商密，昏而傅焉。",
                    "zhushu": "析，楚邑，一名白羽，今南郷析县。隈，隐蔽之处。系缚舆人，诈为克析得其囚俘者。昏而傅城，不欲令商密知囚非析人。过，古卧切。王，音戈。析，星历切，俗作㭊。隈，乌囬切。系，音计。舆，音余。傅，音附，注同。处，昌虑切。令，力呈切。"
                },
                {
                    "paragraph": "宵，坎血加书，伪与子仪、子边盟者。",
                    "zhushu": "掘地为坎，以埋盟之余血，加盟书其上。掘，其勿切，又其月切。本又作阙，其月切。"
                },
                {
                    "paragraph": "商宻人惧，曰：“秦取析矣，戍人反矣。”乃降秦师。秦师囚申公子仪、息公子边以归。",
                    "zhushu": "商密既降，析戍亦败，故得囚二子。降，户江切。后除注降名皆同。"
                },
                {
                    "paragraph": "楚令尹子玉追秦师，弗及，",
                    "zhushu": "不复言晋者，秦为兵主。复，扶又切。"
                },
                {
                    "paragraph": "遂围陈，纳顿子于顿。",
                    "zhushu": "为顿围陈。为，于伪切。"
                },
                {
                    "paragraph": "○冬，晋侯围原，命三日之粮。原不降，命去之。谍出，",
                    "zhushu": "谍，间也。谍音牒。闲，闲厕之间。"
                },
                {
                    "paragraph": "曰：“原将降矣。”军吏曰：“请待之。”公曰：“信，国之寳也，民之所庇也。得原失信，何以庇之？所亡滋多。”退一舍而原降。迁原伯贯于冀。",
                    "zhushu": "伯贯，周守原大夫也。庇，必利切，又音秘。贯，古乱切。"
                },
                {
                    "paragraph": "赵衰为原大夫，狐溱为温大夫。",
                    "zhushu": "狐淎，狐毛之子。溱，侧巾切。"
                },
                {
                    "paragraph": "○卫人平莒于我。十二月，盟于洮，修卫文公之好，且及莒平也。",
                    "zhushu": "莒以元年郦之役怨鲁，卫文公将平之，未及而卒。成公追成父志，降名以行事，故曰修文公之好。好，呼报切，注同。郦，力知切。"
                },
                {
                    "paragraph": "○晋侯问原守于寺人勃鞮。",
                    "zhushu": "勃鞮，披也。守，手又切。勃，步忽切。鞮，丁兮切。"
                },
                {
                    "paragraph": "对曰：“昔赵衰以壶飧从径，馁而弗食。”",
                    "zhushu": "言其廉且仁，不忘君也。径，犹行也。飧，音孙。从，扌用切，旧如字。径，古定切。一读“以壶飧从”绝句，读“径”为“经”，连下句，乖于杜义。馁，奴罪切，饿也。"
                },
                {
                    "paragraph": "故使处原。",
                    "zhushu": "从披言也。衰虽有大功，犹简小善以进之，示不遗劳。披，普皮切。",
                    "type": 2
                },
                {
                    "paragraph": "经二十有六年，春，王正月，己未，公会莒子、卫寗速，盟于向。",
                    "zhushu": "向，莒地。寗速，卫大夫庄子也。向，舒亮切。"
                },
                {
                    "paragraph": "○齐人侵我西鄙。公追齐师至酅，弗及。",
                    "zhushu": "公逐齐师，远至齐地，故书之。济北榖城县西有地名酅下。酅，本又作巂，户圭切，注同。一音似转切。"
                },
                {
                    "paragraph": "○夏，齐人伐我北鄙。",
                    "zhushu": "孝公未入鲁竟，先使微者伐之。竟，音境。传同。"
                },
                {
                    "paragraph": "○卫人伐齐。○公子遂如楚乞师。",
                    "zhushu": "公子遂，鲁卿也。乞，不保得之辞。"
                },
                {
                    "paragraph": "○秋，楚人灭𧃍，以𧃍子归。",
                    "zhushu": "𧃍，楚同姓。固，今建平秭归县。𧃍有不祀之罪，故不讥楚灭同姓。𧃍，求龟切。秭，音姊。"
                },
                {
                    "paragraph": "○冬，楚人伐宋，围緍。公以楚师伐齐，取榖。",
                    "zhushu": "传例曰：师能左右之曰以。緍，亡巾切。"
                },
                {
                    "paragraph": "公至自伐齐。",
                    "zhushu": "无传。",
                    "type": 2
                },
                {
                    "paragraph": "传二十六年，春，王正月，公会莒兹㔻公、",
                    "zhushu": "兹㔻，时君之号。莒夷无谥，以号为称。㔻，普悲切。称，尺证切。"
                },
                {
                    "paragraph": "寗庄子，盟于向，寻洮之盟也。",
                    "zhushu": "洮盟在前年。"
                },
                {
                    "paragraph": "齐师侵我西鄙，讨是二盟也。",
                    "zhushu": ""
                },
                {
                    "paragraph": "夏，齐孝公伐我北鄙。卫人伐齐，洮之盟故也。",
                    "zhushu": ""
                },
                {
                    "paragraph": "公使展喜犒师，",
                    "zhushu": "劳齐师，犒，苦报切。劳，力报切。下文同。"
                },
                {
                    "paragraph": "使受命于展禽。",
                    "zhushu": "柳下惠。"
                },
                {
                    "paragraph": "齐侯未入竟，展喜从之，曰：“寡君闻君亲举玉趾，将辱于敝邑，使下臣犒执事。”",
                    "zhushu": "言执事，不敢斥尊。趾，音止，足也。"
                },
                {
                    "paragraph": "齐侯曰：“鲁人恐乎？”对曰：“小人恐矣，君子则否。”齐侯曰：“室如县罄，野无青草，何恃而不恐？”",
                    "zhushu": "如，而也。时夏四月，今之二月，野物未成，故言居室而资粮县尽，在野则无蔬食之物，所以当恐。恐，曲勇切。下及注皆同。县，音玄。注同。罄，亦作“磬”。"
                },
                {
                    "paragraph": "对曰：“恃先王之命。昔周公、大公股肱周室，夹辅成王。成王劳之，而赐之盟，曰：“世世子孙，无相害也。”载在盟府，",
                    "zhushu": "载，载书也。大，音秦，下及注同。夹，古洽切；旧音古恊切。"
                },
                {
                    "paragraph": "大师职之。",
                    "zhushu": "职，主也。大公为大师，兼主司盟之官。"
                },
                {
                    "paragraph": "桓公是以纠合诸侯，而谋其不恊，弥缝其阙，而匡救其灾，昭旧职也。及君即位，诸侯之望曰：“其率桓之功。”",
                    "zhushu": "率，循也。缝，扶容切。"
                },
                {
                    "paragraph": "我敝邑用不敢保聚，",
                    "zhushu": "用此旧盟，故不聚众保守。"
                },
                {
                    "paragraph": "曰：“岂其嗣世九年，而弃命废职，其若先君何？君必不然。”恃此以不恐。”齐侯乃还。",
                    "zhushu": ""
                },
                {
                    "paragraph": "东门襄仲、臧文仲如楚乞师，",
                    "zhushu": "襄仲居东门，故以为氏。臧丈仲为襄仲副使，故不书。使，所吏切。"
                },
                {
                    "paragraph": "臧孙见子玉而道之伐齐、宋以其不臣也。",
                    "zhushu": "言其不臣事周室，可以此罪责而伐之。道，音导。"
                },
                {
                    "paragraph": "○䕫子不祀祝融与鬻熊，",
                    "zhushu": "祝融，高辛氏之火正，楚之远祖也。鬻熊，祝融之十二世孙。䕫，楚之别封，故亦世绍其祀。融，余忠切。鬻，音育。"
                },
                {
                    "paragraph": "楚人让之，对曰：“我先王熊挚有疾，鬼神弗赦，而自□于䕫，",
                    "zhushu": "熊挚，楚嫡子，有疾不得嗣位，故别封为䕫子。挚，音至。窜，七乱切。字林又千外切。嫡，丁历切。"
                },
                {
                    "paragraph": "吾是以失楚，又何祀焉？”",
                    "zhushu": "废其常祀，而饰辞文过。"
                },
                {
                    "paragraph": "秋，楚成得臣、𨷵宜申帅师灭䕫，以䕫子归。",
                    "zhushu": "成得臣，今尹子玉也。𨷵宜申，司马子西也。"
                },
                {
                    "paragraph": "○宋以其善于晋侯也，",
                    "zhushu": "重耳之出也。宋襄公赠马二十乘，乘，绳证切。"
                },
                {
                    "paragraph": "叛楚即晋。冬，楚令尹子玉、司马子西帅师伐宋，围緍。○",
                    "zhushu": ""
                },
                {
                    "paragraph": "公以楚师伐齐，取榖。凡师能左右之曰“以”。",
                    "zhushu": "左右，谓进退在已。左右，并如字。"
                },
                {
                    "paragraph": "置桓公子雍于榖，易牙奉之，以为鲁援。",
                    "zhushu": "雍本与孝公争立，故使居榖以逼齐。置，之豉切。瑗，于眷切。"
                },
                {
                    "paragraph": "楚申公叔侯戍之。",
                    "zhushu": "为二十八年楚子使申叔去榖张本。"
                },
                {
                    "paragraph": "桓公之子七人，为七大夫于楚。",
                    "zhushu": "言孝公不能抚公族。"
                }
            ]
        },
        {
            "name": "僖公下第七",
            "paragraphs": [
                {
                    "paragraph": "僖公下第七",
                    "zhushu": "",
                    "type": 1
                },
                {
                    "paragraph": "经二十有七年，春，杞子来朝。○",
                    "zhushu": ""
                },
                {
                    "paragraph": "夏，六月，庚寅，齐侯昭卒。",
                    "zhushu": "十九年与鲁大夫盟于齐。"
                },
                {
                    "paragraph": "○秋，八月，乙未，葬齐孝公。",
                    "zhushu": "无传。三月而葬，速。"
                },
                {
                    "paragraph": "○乙巳，公子遂帅师入杞。",
                    "zhushu": "弗地曰入。八月无乙巳，乙巳，九月六日。"
                },
                {
                    "paragraph": "○冬，楚人、陈侯、蔡侯、郑伯、许男围宋。",
                    "zhushu": "传言楚子使子玉去宋，经书人者，耻不得志，以微者告，犹序诸侯之上，楚主兵故。"
                },
                {
                    "paragraph": "十有二月，甲戌，公会诸侯盟于宋。",
                    "zhushu": "无传。诸侯伐宋，公与楚有好而往会之，非后期。宋方见围，无嫌于与盟，故直以宋地。好，呼报切。与，音预。",
                    "type": 2
                },
                {
                    "paragraph": "传二十七年，春，杞桓公来朝，用夷礼，故曰子。",
                    "zhushu": "𣏌。先代之后而追于东夷，风俗杂坏，言语衣服有时而夷，故杞子卒，传言其夷也。仐称朝者，始于朝礼，终而不全，异于介葛卢，故唯贬其爵。"
                },
                {
                    "paragraph": "公卑𣏌。𣏌，不共也。",
                    "zhushu": "杞用夷礼，故贱之。共音恭，本亦作恭，下注同。"
                },
                {
                    "paragraph": "○夏，齐孝公卒。有齐怨，",
                    "zhushu": "前年齐再伐鲁。"
                },
                {
                    "paragraph": "不废丧纪，礼也。",
                    "zhushu": "吊赠之数不有废。"
                },
                {
                    "paragraph": "○秋，入杞，责礼也。",
                    "zhushu": "责不共也。责礼，本或作“责无礼”者，非。"
                },
                {
                    "paragraph": "○楚子将围宋，使子文治兵于睽，",
                    "zhushu": "子文时不为令尹，故云使。治兵，习号令也。睽，楚邑。睽，苦圭切，又音圭。"
                },
                {
                    "paragraph": "终朝而毕，不戮一人。",
                    "zhushu": "终朝，自旦及食时也。子文欲委重于子玉，故略其事。朝，如字，注同。戮，音六。"
                },
                {
                    "paragraph": "子玉复治兵于蔿，",
                    "zhushu": "子玉为令尹故。蔿，楚邑。复，扶又切。蔿，于委切。"
                },
                {
                    "paragraph": "终日而毕，鞭七人，贯三人耳。国老皆贺子文，子文饮之酒。",
                    "zhushu": "贺子玉堪其事。贯，音官，又古乱切。饮，于鸩切。"
                },
                {
                    "paragraph": "蔿贾尚幼，后至，不贺。",
                    "zhushu": "蔿贾，伯嬴孙，叔敖之父。幼，少也。嬴，音盈。少，诗照切，下同。"
                },
                {
                    "paragraph": "子文问之，对曰：“不知所贺。子之传政于子玉，曰：“以靖国也。”靖诸内而败诸外，所获几何？子玉之败，子之举也。举以败国，将何贺焉？子玉刚而无礼，不可以治民，过三百乘，其不能以入矣。苟入而贺，何后之有？”",
                    "zhushu": "三百乘，二万二千五百人。传，音直专切。几，居岂切。乘，绳证切，下同。"
                },
                {
                    "paragraph": "冬，楚子及诸侯围宋，宋公孙固如晋告急。",
                    "zhushu": "公孙固，宋庄公孙。"
                },
                {
                    "paragraph": "先轸曰：“报施救患，取威定霸，于是乎在矣。”",
                    "zhushu": "先轸，晋下军之佐原轸也。报宋赠马之施。轸，之忍切。施，式氏切。注同。"
                },
                {
                    "paragraph": "狐偃曰：“楚始得曹而新昏于卫，若伐曹、卫，楚必救之，则齐、宋免矣。”",
                    "zhushu": "前年，楚使申叔侯戍谷以逼齐。"
                },
                {
                    "paragraph": "于是乎搜于被庐，",
                    "zhushu": "晋常以春搜礼改政令，敬其始也。被庐，晋地。搜，所求切。被，皮义切。庐，力居切。"
                },
                {
                    "paragraph": "作三军。",
                    "zhushu": "闵元年，晋献公作二军。今复大国之礼，"
                },
                {
                    "paragraph": "谋元帅，",
                    "zhushu": "中军帅。帅，所类切。注同。"
                },
                {
                    "paragraph": "赵衰曰：“郤縠可。臣亟闻其言矣，说礼、乐而敦诗、书。诗、书，义之府也。礼、乐，德之则也。德、义，利之本也。夏书曰：“赋纳以言，明试以功，车服以庸。”",
                    "zhushu": "尚书虞、夏书也。赋纳以言，观其志也；明试以功，考其事也；车服以庸，报其劳也。赋，犹取也。庸，功也。縠，本又作“榖”，同胡木切。亟，欺冀切。数也。说，音悦。"
                },
                {
                    "paragraph": "君其试之。”乃使郤縠将中军，郤溱佐之。使狐偃将上军，让于狐毛而佐之。",
                    "zhushu": "狐毛，偃之兄。将，子匠切。下“将”上“将下”皆同。溱，侧巾切。"
                },
                {
                    "paragraph": "命赵衰为卿，让于栾枝、先轸。",
                    "zhushu": "栾枝，贞子也，栾宾之孙。栾，鲁官切。"
                },
                {
                    "paragraph": "使栾枝将下军，先轸佐之。荀林父御戎，魏犨为右。",
                    "zhushu": "荀林父，中行桓子。行，户刚切。"
                },
                {
                    "paragraph": "○晋侯始入而教其民，二年，欲用之。",
                    "zhushu": "二十四年入。"
                },
                {
                    "paragraph": "子犯曰：“民未知义，未安其居。”",
                    "zhushu": "无义则苟生。"
                },
                {
                    "paragraph": "于是乎出定襄王，",
                    "zhushu": "二十五年定襄王，以示事君之义。"
                },
                {
                    "paragraph": "入务利民，民怀生矣。将用之。子犯曰：“民未知信，未宣其用。”",
                    "zhushu": "宣，明也。未明于见用之信。"
                },
                {
                    "paragraph": "于是乎伐原以示之信。",
                    "zhushu": "伐原，在二十五年。"
                },
                {
                    "paragraph": "民易资者，不求丰焉，",
                    "zhushu": "不诈以求多。"
                },
                {
                    "paragraph": "明征其辞。",
                    "zhushu": "重言信。"
                },
                {
                    "paragraph": "公曰：“可矣乎？”子犯曰：“民未知礼，未生其共。”于是乎大搜以示之礼，",
                    "zhushu": "搜，顺少长，明贵贱。长，丁丈切。"
                },
                {
                    "paragraph": "作执秩以正其官。",
                    "zhushu": "执秩，主爵秩之官。秩，直乙切。"
                },
                {
                    "paragraph": "民听不惑，而后用之。出榖戍，释宋围，",
                    "zhushu": "楚子使申叔去榖，子玉去宋，"
                },
                {
                    "paragraph": "一战而霸，文之教也。",
                    "zhushu": "谓明年战城濮。",
                    "type": 2
                },
                {
                    "paragraph": "经二十有八年，春，晋侯侵曹。晋侯伐卫。",
                    "zhushu": "再举晋侯者，曹、卫两来告。"
                },
                {
                    "paragraph": "公子买戍卫，不卒戍，刺之。",
                    "zhushu": "公子买，鲁大夫子丛也。内杀大夫皆书刺，言用周礼三刺之法，示不枉滥也。公实畏晋，杀子丛而诬丛以废戍之罪，恐不为远近所信，故显书其罪。刺，七赐切。丛，似东切。枉，纡往切。"
                },
                {
                    "paragraph": "楚人救卫。",
                    "zhushu": ""
                },
                {
                    "paragraph": "三月丙午，晋侯入曹，执曹伯，𢌿宋人。",
                    "zhushu": "𢌿，与也。执诸侯当以归京师，晋欲怒楚使战，故以与宋，所谓谲而不正。𢌿，必利切，注同。谲，古穴切。"
                },
                {
                    "paragraph": "○夏，四月己巳，晋侯、齐师、宋师、秦师及楚人战于城濮，楚师败绩。",
                    "zhushu": "宋公、齐国归父、秦小子慭既次城濮，以师属晋，不与战也。子玉及陈、蔡之师不书，楚人耻败，告文略也。大崩曰败绩。濮，音卜。慭，鱼觐切。与，音预。"
                },
                {
                    "paragraph": "楚杀其大夫得臣。",
                    "zhushu": "子玉违其君命以取败，称名以杀，罪之。"
                },
                {
                    "paragraph": "○卫侯出奔楚。",
                    "zhushu": ""
                },
                {
                    "paragraph": "五月癸丑，公会晋侯、齐侯、宋公、蔡侯、郑伯、卫子、莒子，盟于践土。",
                    "zhushu": "践土，郑地。王子虎临盟，不同歃，故不书。卫侯出奔，其弟叔武摄位受盟，非王命所加，从未成君之礼，故称子而序郑伯之下。经书癸丑，月十八日也。传书癸亥，月二十八日。经、传必有误。践，似浅切。土，如字，或一音杜。歃，所洽切，本又作“喢”。"
                },
                {
                    "paragraph": "陈侯如会。",
                    "zhushu": "无传。陈本与楚，楚败，惧而属晋，来不及盟，故曰“如会”。"
                },
                {
                    "paragraph": "公朝于王所。",
                    "zhushu": "无传。王在践土，非京师，故曰“王所”。"
                },
                {
                    "paragraph": "六月，卫侯郑自楚复归于卫。",
                    "zhushu": "复其位曰复归。晋人感叔武之贤而复卫侯，卫侯之入由于叔武，故以国逆为文。例在成十八年。"
                },
                {
                    "paragraph": "卫元咺出奔晋。",
                    "zhushu": "元咺，卫大夫，虽为叔武讼诉，失若臣之节，故无贤文。奔例在宣十年。咺，况晚切。为，于伪切。下“为其”同。䜣，本又作“愬”，苏路切。"
                },
                {
                    "paragraph": "陈侯𣢾卒。",
                    "zhushu": "无传。凡四同盟。"
                },
                {
                    "paragraph": "○秋，𣏌伯姫来。",
                    "zhushu": "无传。庄公女。归寜曰来。"
                },
                {
                    "paragraph": "公子遂如齐。",
                    "zhushu": "无传，聘也。"
                },
                {
                    "paragraph": "○冬，公会晋侯、齐侯、宋公、蔡侯、郑伯、陈子、莒子、邾子、秦人于温。",
                    "zhushu": "陈共公称“子”，先君未葬。例在九年。宋襄公称“子”，自在本班。陈共公称“子”，降在郑下。陈怀公称“子”，而在郑上。传无义例，盖主会所次，非襃贬也。共，音恭。下共公同。"
                },
                {
                    "paragraph": "天王狩于河阳。",
                    "zhushu": "晋地，今河内有河阳县。晋实召王，为其辞逆而意顺，故经以王狩为辞。狩，本又作“守”，音同。"
                },
                {
                    "paragraph": "壬申，公朝于王所。",
                    "zhushu": "壬申，十月十日。有日而无月，史阙文。"
                },
                {
                    "paragraph": "晋人执卫侯，归之于京师。",
                    "zhushu": "称“人”以执，罪及民也。例在成十五年。诸侯不得相治，故归之京师。"
                },
                {
                    "paragraph": "卫元咺自晋复归于卫。",
                    "zhushu": "元咺与卫侯讼，得胜而归。从国逆例者，明卫侯无道于民。国人与元咺、"
                },
                {
                    "paragraph": "诸侯遂围许。",
                    "zhushu": "会温诸侯也。许比再会不至，故因会共伐之。比，如字，王得利切。"
                },
                {
                    "paragraph": "曹伯襄复归于曹，",
                    "zhushu": "晋惑侯獳之言而复曹伯，故从国逆之例。獳，乃侯切。"
                },
                {
                    "paragraph": "遂会诸侯围许。",
                    "zhushu": "言“遂”，得复而行，不归国也。",
                    "type": 2
                },
                {
                    "paragraph": "传",
                    "zhushu": ""
                },
                {
                    "paragraph": "二十八年，春，晋侯将伐曹，假道于卫，",
                    "zhushu": "曹在卫东故。"
                },
                {
                    "paragraph": "卫人弗许。还，自南河济，",
                    "zhushu": "从汲郡南渡，出卫南而东。汲，音急。"
                },
                {
                    "paragraph": "侵曹伐卫。正月戊申，取五鹿。",
                    "zhushu": "五鹿，卫地。"
                },
                {
                    "paragraph": "二月，晋郤縠卒。原轸将中军，胥臣佐下军，上德也。",
                    "zhushu": "先轸以下军佐超将中军，故曰上德。胥臣，司空季子。将，子匠切，注同。胥，思徐切。"
                },
                {
                    "paragraph": "晋侯、齐侯盟于敛盂。",
                    "zhushu": "敛盂，卫地。敛，徐音廉，又力检切。盂，音于。"
                },
                {
                    "paragraph": "卫侯请盟，晋人弗许。卫侯欲与楚，国人不欲，故出其君以说于晋。卫侯出居于襄牛。",
                    "zhushu": "襄牛，卫地。说，音悦，或如字。"
                },
                {
                    "paragraph": "公子买戍卫，",
                    "zhushu": "晋伐卫。卫，楚之昏姻，鲁欲与楚，故伐卫。"
                },
                {
                    "paragraph": "楚人救卫，不克。公惧于晋，杀子丛以说焉。",
                    "zhushu": "召子丛而杀之以谢晋。说，音悦。"
                },
                {
                    "paragraph": "谓楚人曰：“不卒戍也。”",
                    "zhushu": "诈告楚人，言子丛不终戍事而归，故杀之。杀子丛在楚救卫，下经在上者，救卫，赴晚至。"
                },
                {
                    "paragraph": "晋侯围曹，门焉，多死。",
                    "zhushu": "攻曹城门。"
                },
                {
                    "paragraph": "曹人尸诸城上，",
                    "zhushu": "磔晋死人于城上。磔，张宅切。"
                },
                {
                    "paragraph": "晋侯患之。听舆人之谋曰：“称舍于墓。”",
                    "zhushu": "舆，众也。舍墓，为将发蒙。舆，音余。为，如字，又于伪切。"
                },
                {
                    "paragraph": "师迁焉。曹人凶惧，",
                    "zhushu": "迁至曹人墓。凶凶，恐惧声。凶，凶勇切。恐，丘勇切。"
                },
                {
                    "paragraph": "为其所得者棺而出之。因其凶也而攻之。三月丙午，入曹。数之以其不用僖负羁而乘轩者三百人也，且曰献状。",
                    "zhushu": "轩，大夫车。言其无德居位者多，故责其功状。棺，古患切，一音官。轩，许言切。"
                },
                {
                    "paragraph": "令无入僖负羁之宫而免其族，报施也。",
                    "zhushu": "报飧璧之施。施，始豉切。注同。飧，音孙。"
                },
                {
                    "paragraph": "魏犨、颠颉怒曰：“劳之不图，报于何有？”",
                    "zhushu": "二子各有从亡之劳。颉，户结切。从，才用切。"
                },
                {
                    "paragraph": "𤑔僖负羁氏。",
                    "zhushu": "“𤑔”，烧也。𤑔，如悦切。"
                },
                {
                    "paragraph": "魏犨伤于胸，公欲杀之，而爱其材。",
                    "zhushu": "“材”，力。"
                },
                {
                    "paragraph": "使问，且视之。病，将杀之。魏犫束胸见使者，曰：“以君之灵，不有宁也。”",
                    "zhushu": "言不以病故自安寜。见，贤遍切。使，所吏切。"
                },
                {
                    "paragraph": "距跃三百，曲踊三百，",
                    "zhushu": "“距跃”，超越也。“曲踊”，跳踊也。“百”，犹励也。距，昔巨。跃，羊略切。三，如字，又息暂切。百，音陌，下倣此。跳，徒雕切。励，音迈。"
                },
                {
                    "paragraph": "乃舍之。杀颠颉以徇于师，立舟之侨以为戎右。",
                    "zhushu": "舟之侨，故虢臣，闵二年奔晋，以代魏犨。为先归张本。舍，如字，又音舍，下同。徇，似俊切。"
                },
                {
                    "paragraph": "宋人使门尹般如晋师告急。",
                    "zhushu": "门尹般，宋大夫。般，音班。"
                },
                {
                    "paragraph": "公曰：“宋人告急，舍之则绝，",
                    "zhushu": "与晋绝，"
                },
                {
                    "paragraph": "告楚，不许。我欲战矣，齐、秦未可，若之何？”",
                    "zhushu": "未肯战。"
                },
                {
                    "paragraph": "先轸曰：“使宋舍我而赂齐、秦，",
                    "zhushu": "求救于齐、秦。舍，音舍。"
                },
                {
                    "paragraph": "藉之告楚，",
                    "zhushu": "假借齐、秦，使为宋请。藉，在亦切。为，于伪切。"
                },
                {
                    "paragraph": "我执曹君，而分曹、卫之田，以赐宋人。楚爱曹、卫，必不许也。",
                    "zhushu": "不许齐、秦之请。"
                },
                {
                    "paragraph": "喜赂怒顽，能无战乎？”",
                    "zhushu": "言齐、秦喜得宋赂，而怒楚之顽，必自战也。不可告请，故曰顽。"
                },
                {
                    "paragraph": "公说，执曹伯，分曹、卫之田以𢌿宋人。",
                    "zhushu": ""
                },
                {
                    "paragraph": "楚子入居于申，",
                    "zhushu": "申在方城内，故而入。说，音悦。𢌿，必利切。"
                },
                {
                    "paragraph": "使申叔去谷，",
                    "zhushu": "二十六年，申叔戍榖。"
                },
                {
                    "paragraph": "使子玉去宋，曰：“无从晋师。晋侯在外十九年矣，而果得晋国。",
                    "zhushu": "晋侯生十七年而亡，亡十九年而反，凡二十六年，至此四十矣。"
                },
                {
                    "paragraph": "险阻艰难，备尝之矣；民之情伪，尽知之矣。天假之年，",
                    "zhushu": "献公之子九人，唯文公在，故曰天假之年。"
                },
                {
                    "paragraph": "而除其害。",
                    "zhushu": "除惠、怀、吕、郤。"
                },
                {
                    "paragraph": "天之所置，其可废乎？军志曰：“允当则归。”",
                    "zhushu": "无求过分。军志，兵书。当，丁浪切。分，扶问切。"
                },
                {
                    "paragraph": "又曰：“知难而退。”又曰：“有德不可敌。”此三志者，晋之谓矣。”",
                    "zhushu": "谓今与晋遇，当用此三志。"
                },
                {
                    "paragraph": "子玉使伯棼请战，",
                    "zhushu": "伯棼，子越椒也，𨷵伯比之孙。棼，扶云切。王，扶粉切。"
                },
                {
                    "paragraph": "曰：“非敢必有功也，愿以间执谗慝之口。”",
                    "zhushu": "间执，犹塞也。谗慝，若蔿贾之言，谓子玉不能以三百乘入。闲，闲厕之闲。注同。慝，吐得切。乘，绳证切。"
                },
                {
                    "paragraph": "王怒，少与之师，唯西广、东宫与若敖之六卒实从之。",
                    "zhushu": "楚子还申，遣此兵以就前围宋之众。楚有左右广，又大子有宫甲，分取以给之。若敖，楚武王之祖父。葬若敖者，子玉之祖也。六卒，子玉。宋人之兵六百人，言不悉师以益之。广，古旷切。注同。卒，子怱切。注同。"
                },
                {
                    "paragraph": "子玉使宛春告于晋师曰：“请复卫侯而封曹，臣亦释宋之围。”",
                    "zhushu": "卫侯未出竟，曹伯见执在宋，已失位，故言复卫封曹。宛，于元切，又于阮切。竟，音境。"
                },
                {
                    "paragraph": "子犯曰：“子玉无礼哉！君取一，臣取二，",
                    "zhushu": "君取一，以释宋围，惠晋侯。臣取二，复卫、曹为己功。"
                },
                {
                    "paragraph": "不可失矣。”",
                    "zhushu": "言可伐。"
                },
                {
                    "paragraph": "先轸曰：“子与之。定人之谓礼，楚一言而定三国，我一言而亡之，我则无礼，何以战乎？不许楚言，是弃宋也。救而弃之，谓诸侯何？",
                    "zhushu": "言将为诸侯所怪。"
                },
                {
                    "paragraph": "楚有三施，我有三怨，怨雠已多，将何以战？不如私许复曹、卫以携之，",
                    "zhushu": "私许二国，使告绝于楚而后复之。携，离也。施，始豉切。"
                },
                {
                    "paragraph": "执宛春以怒楚，既战而后图之。”",
                    "zhushu": "须胜负决乃定计。"
                },
                {
                    "paragraph": "公说，乃拘宛春于卫，且私许复曹、卫。曹、卫告绝于楚。",
                    "zhushu": ""
                },
                {
                    "paragraph": "子玉怒，从晋师。晋师退。军吏曰：“以君辟臣，辱也。且楚师老矣，何故退？”子犯曰：“师直为壮，曲为老，岂在久乎？微楚之惠不及此，",
                    "zhushu": "重耳过楚，楚成王有赠送之惠。说，音悦。拘，言俱过，古禾切。"
                },
                {
                    "paragraph": "退三舍辟之，所以报也。",
                    "zhushu": "一舍，三十里。初，楚子云：“若反国，何以报我？”故以退三舍为报。"
                },
                {
                    "paragraph": "背惠食言，以亢其雠，",
                    "zhushu": "亢，犹当也。雠，谓楚也。背，音㐽。下及注同。亢，苦浪切。"
                },
                {
                    "paragraph": "我曲楚直。其众素饱，不可谓老。",
                    "zhushu": "直，气盈饱。"
                },
                {
                    "paragraph": "我退而楚还，我将何求？若其不还，君退臣犯，曲在彼矣。”退三舍，楚众欲止，子玉不可。",
                    "zhushu": ""
                },
                {
                    "paragraph": "夏四月戊辰，晋侯、宋公、齐国归父、崔夭、秦小子慭次于城濮。",
                    "zhushu": "国归父、崔天，齐大夫也。小子慭，秦穆公子也。城濮，卫地。夭，于表切。"
                },
                {
                    "paragraph": "楚师背酅而舍，",
                    "zhushu": "酅，丘陵险阻名。酅，户圭切。"
                },
                {
                    "paragraph": "晋侯患之，听舆人之诵",
                    "zhushu": "恐众畏险，故听其歌诵。"
                },
                {
                    "paragraph": "曰：“原田毎每，舍其旧而新是谋。”",
                    "zhushu": "髙平曰原。喻晋君美盛，若原田之草每每然，可以谋立新功，不足念旧惠。每，亡囬切，又梅对切。舍，音舍。"
                },
                {
                    "paragraph": "公疑焉。",
                    "zhushu": "疑众谓己背旧谋新。"
                },
                {
                    "paragraph": "子犯曰：“战也。战而捷，必得诸侯；若其不捷，表里山河，必无害也。”",
                    "zhushu": "晋国外河而内山。"
                },
                {
                    "paragraph": "公曰：“若楚惠何？”栾贞子曰：“汉阳诸姫，楚实尽之。",
                    "zhushu": "贞子，栾枝也。水北曰阳。姫姓之国在汉北者，楚尽灭之。"
                },
                {
                    "paragraph": "思小惠而忘大耻，不如战也。”晋侯梦与楚子搏，",
                    "zhushu": "搏，手搏。搏，音博。"
                },
                {
                    "paragraph": "楚子伏，已而盬其脑，",
                    "zhushu": "盬，啑也。盬，音古。脑，乃老切。啑，子答切，又所答切，又子甲切。"
                },
                {
                    "paragraph": "是以惧。子犯曰：“吉。我得天，楚伏其罪，吾且柔之矣。”",
                    "zhushu": "晋侯上向，故得天。楚子下向地，故伏其罪。脑所以柔物，子犯审见事宜，故权言以答梦。向，或作向，许亮切，下同。"
                },
                {
                    "paragraph": "子玉使𨷵勃请战，",
                    "zhushu": "𨷵勃，楚大夫。"
                },
                {
                    "paragraph": "曰：“请与君之士戏，君冯轼而观之，得臣与寓目焉。”",
                    "zhushu": "寓，寄也。冯，皮冰切。轼，音式。与，音预。寓，音遇。"
                },
                {
                    "paragraph": "晋侯使栾枝对曰：“寡君闻命矣。楚君之惠，未之敢忘，是以在此。为大夫退，其敢当君乎？既不获命矣，",
                    "zhushu": "不获止命。为，于伪切。"
                },
                {
                    "paragraph": "敢烦大夫谓二三子：",
                    "zhushu": "“烦𨷵勃令戒敕子玉、子西之属。令，力呈切。"
                },
                {
                    "paragraph": "“戒尔车乘，敬尔君事，诘朝将见。”",
                    "zhushu": "诘朝，平旦。乘，绳证切，下及注皆同。诘，起吉切。朝，如字，注同。见，如字，又贤遍切。"
                },
                {
                    "paragraph": "晋车七百乘，韅、靷、鞅、靽。",
                    "zhushu": "五万二千五百人。在背曰韅，在胸曰靷，在腹曰鞅，在后曰靽。言驾乘修备。韅，许见切；说文作□，云：“著掖皮。”靷，以刃切；说文云：“轴也。”鞅，于杖切；说文云：颈皮也。靽，音半，一云：絷也。背，如字。"
                },
                {
                    "paragraph": "晋侯登有莘之虚以观师，曰：“少长有礼，其可用也。”",
                    "zhushu": "有莘，故国名。少长，犹言大小。莘，所巾切。虚，丘鱼切。少，诗照切，注同。长，丁丈切，注同。"
                },
                {
                    "paragraph": "遂伐其木，以益其兵。",
                    "zhushu": "伐木以益攻战之具，与曳柴亦是也。攻，如字，又音贡。"
                },
                {
                    "paragraph": "己巳，晋师陈于华北，胥臣以下军之佐当陈、蔡。子玉以若敖之六卒将中军，曰：“今日必无晋矣。”子西将左，子上将右。",
                    "zhushu": "子西，𨷵宜申。子卜，𨷵勃。陈，直觐切。卒，子忽切，下同。将，子匠切，下及注同。"
                },
                {
                    "paragraph": "胥臣蒙马以虎皮，先犯陈、蔡。陈、蔡奔，楚右师溃。",
                    "zhushu": "陈、蔡属楚右师。溃，户外切。"
                },
                {
                    "paragraph": "狐毛设二斾而退之。",
                    "zhushu": "斾，大旗也。又建二斾而退，使若大将稍却。斾，薄贝切。"
                },
                {
                    "paragraph": "栾枝使舆曳柴而伪遁，",
                    "zhushu": "曳柴起尘，诈为众走。遁，徒困切。"
                },
                {
                    "paragraph": "楚师驰之，原轸、郤溱以中军公族横击之。",
                    "zhushu": "公族，公所率之军。"
                },
                {
                    "paragraph": "狐毛、狐偃以上军夹攻子西，楚左师溃。楚师败绩。子玉收其卒而止，故不败。",
                    "zhushu": "三军唯中军完，是不大崩。夹，古洽切，又音颊。"
                },
                {
                    "paragraph": "晋师三日馆、榖，",
                    "zhushu": "馆，舍也。食楚军榖三日。"
                },
                {
                    "paragraph": "及癸酉而还。甲午，至于衡雍，作王宫于践土。",
                    "zhushu": "衡雍，郑地，今荧阳卷县。襄王闻晋战胜，自往劳之，故为作宫。雍，于用切。卷，音权，又丘权切。劳，切报切。为，于伪切。"
                },
                {
                    "paragraph": "郷役之三月，",
                    "zhushu": "郷，犹属也。城濮役之前三月。郷，许亮切，本又作向，同。属，音烛。"
                },
                {
                    "paragraph": "郑伯如楚致其师。为楚师既败而惧，使子人九行成于晋。",
                    "zhushu": "子人，氏。九，名。为，于伪切。"
                },
                {
                    "paragraph": "晋栾枝入盟郑伯。五月丙午，晋侯及郑伯盟于衡雍。",
                    "zhushu": ""
                },
                {
                    "paragraph": "丁未，献楚俘于王，驷介百乘，徒兵千。",
                    "zhushu": "“驷介”，四马被甲。“徒兵”，步卒。驷，音四。介，音界。被，皮义切。卒，子忽切。"
                },
                {
                    "paragraph": "郑伯傅王，用平礼也。",
                    "zhushu": "“傅”，相也。以周平王享晋文侯仇之礼享晋侯。相，息亮切。"
                },
                {
                    "paragraph": "己酉，王享醴，命晋侯宥。",
                    "zhushu": "既飨，又命晋侯助以束帛，以将厚意。"
                },
                {
                    "paragraph": "王命尹氏及王子虎、内史叔兴父策命晋侯为侯伯，",
                    "zhushu": "以策书。命晋侯为伯也。周礼：“九命作伯”。”尹氏、王子虎，皆王卿士也。叔兴父，大夫也。三官命之以宠晋。"
                },
                {
                    "paragraph": "赐之大赂之服，戎辂之服，",
                    "zhushu": "“大辂”，金辂。“戎辂”，戎车。二辂各有服。"
                },
                {
                    "paragraph": "彤弓一，彤矢百，玈弓矢千，",
                    "zhushu": "形赤弓。玈，黑弓。弓一矢百，则矢千弓十矣。诸侯赐弓矢，然后专征伐。彤，徒冬切。玈，音卢；本或作“旅”字，非也。“矢千”，本或作“玈矢千”，后人专辄加也。"
                },
                {
                    "paragraph": "秬鬯一卣，",
                    "zhushu": "“秬”，黑黍。“鬯”，香酒，所以降神。“卣”，器名。秬，音臣。鬯，敕亮切。㔽，音酉，又音由。尔雅云：卣，中尊也。"
                },
                {
                    "paragraph": "虎贲三百人。曰：“王谓叔父，敬服王命，以绥四国，纠逖王慝。”",
                    "zhushu": "“逖”，远也。有恶于王者，纠而远之。贲，音奔。逖，敕历切。慝，他得切。"
                },
                {
                    "paragraph": "晋侯三辞，从命。曰：“重耳敢再拜稽首，奉扬天子之丕显休命。”",
                    "zhushu": "“稽首”，首至地。“丕”，大也。“休”，美也。三，息暂切，又如字。后例放此。丕，普悲切。休，许虬切。注同。"
                },
                {
                    "paragraph": "受策以出，出入三觐。",
                    "zhushu": "“出入”，犹去来也。从来至去，凡三见王。见，贤遍切。"
                },
                {
                    "paragraph": "卫侯闻楚师败，惧，出奔楚，遂适陈，",
                    "zhushu": "自襄牛出。"
                },
                {
                    "paragraph": "使元咺奉叔武以受盟。",
                    "zhushu": "“奉”，使摄君事。使摄君事，并如字。或读连上“奉”字为句，使，音所吏切，非也。"
                },
                {
                    "paragraph": "癸亥，王子虎盟诸侯于王庭，",
                    "zhushu": "践土宫之庭。书“践土”，别于京师。别，彼列切。"
                },
                {
                    "paragraph": "要言曰：“皆㢡王室，无相害也。有渝此盟，明神殛之，俾队其师，无克祚国，",
                    "zhushu": "“㢡”，助也。“渝”，变也。“殛”，诛也。“俾”，使也。“队”，陨也。“克”，能也。㢡，将丈切。渝，羊朱切。殛，纪力切；本又作“极”，下“是殛”同。俾，本亦作卑，必尔切。队，直类切。祚，才故切。陨，于敏切。"
                },
                {
                    "paragraph": "及而玄孙，无有老幼。”君子谓是盟也信，",
                    "zhushu": "合义信。"
                },
                {
                    "paragraph": "谓晋于是役也能以德攻。",
                    "zhushu": "以文德教民而后用之。攻，如字，一音公送切。"
                },
                {
                    "paragraph": "初，楚子玉自为琼弁玉缨，未之服也。",
                    "zhushu": "弁，以鹿子皮为之。琼，玉之别名，次之以饰弁及缨。诗云：“会弁如星。”琼，未营切；说文云：“赤玉。”弁，本又作玣，皮彦切。会，本又作㻅，古外切，又户外切。"
                },
                {
                    "paragraph": "先战，梦河神谓己曰：“𢌿余，余赐女孟诸之麋。”",
                    "zhushu": "孟诸，宋薮泽。水草之交曰麋。先，如字，又悉荐切。𢌿，必利切。与也。女，音汝。麋，亡皮切。薮，素口切。"
                },
                {
                    "paragraph": "弗致也。大心与子西使荣黄谏，",
                    "zhushu": "大心，子玉之子。子西，子玉之族。子玉刚愎，故因荣黄。荣黄，荣季也。愎，反逼切。"
                },
                {
                    "paragraph": "弗听。荣季曰：“死而利国，犹或为之，况琼玉乎？是粪土也。而可以济师，将何爱焉？”",
                    "zhushu": "因神之欲，以附百姓之愿，济师之理。粪，弗问切。"
                },
                {
                    "paragraph": "弗听。出，告二子曰：“非神败令尹，令尹其不勤民，实自败也。”",
                    "zhushu": "尽心尽力，无所爱惜为勤。尽，津忍切。"
                },
                {
                    "paragraph": "既败，王使谓之曰：“大夫若入，其若申、息之老何？”",
                    "zhushu": "申、息二邑子弟，皆从子玉而死。言何以见其父老。从，如字，又才用切。"
                },
                {
                    "paragraph": "子西、孙伯曰：“得臣将死，二臣止之曰：‘君其将以为戮。’",
                    "zhushu": "孙伯，即大心，子玉子也。二子以此答王使，言欲令子玉往就君戮。使，所吏切。下“前使”同。令，力呈切。"
                },
                {
                    "paragraph": "及连榖而死。”",
                    "zhushu": "至连榖，王无赦命，故自杀也。文十年传曰：“城濮之役，王使止子玉曰：“无死。”不及。”子西亦自杀，缢而县绝，故得不死。王时别遣追前使。连谷，楚地。杀得臣，经在践上盟上，传在下者，说晋事毕而次及楚，属文之宜。榖，胡木切。缢，一赐切，一音于计切。县，音玄。属，音烛。"
                },
                {
                    "paragraph": "晋侯闻之，而后喜可知也，",
                    "zhushu": "喜见于颜色。见，贤遍切。"
                },
                {
                    "paragraph": "曰：“莫余毒也已。蔿吕臣实为令尹，奉己而已，不在民矣。”",
                    "zhushu": "言其自守无大志。"
                },
                {
                    "paragraph": "或诉元咺于卫侯曰：“立叔武矣。”其子角从公，公使杀之。",
                    "zhushu": "角，元咺子。从，扌用切，又如字。"
                },
                {
                    "paragraph": "咺不废命，奉夷叔以入守。",
                    "zhushu": "夷，谥。守，手又切。"
                },
                {
                    "paragraph": "六月，晋人复卫侯。",
                    "zhushu": "以叔武受盟于践土，故。听卫侯归。听，吐丁切。"
                },
                {
                    "paragraph": "寗武子与卫人盟于宛濮，",
                    "zhushu": "武子，寗俞也。陈留长垣县西南有宛亭，近濮水。宛，于阮切。俞，羊朱切。近，附近之近。"
                },
                {
                    "paragraph": "曰：“天祸卫国，君臣不协，以及此忧也。",
                    "zhushu": "卫侯欲与楚，国人不欲，故不和也。"
                },
                {
                    "paragraph": "今天诱其𠂻，",
                    "zhushu": "𠂻，中也。𠂻，音忠，或丁仲切。下同。"
                },
                {
                    "paragraph": "使皆降心以相从也。不有居者，谁守社稷？”不有行者，谁扞牧圉？",
                    "zhushu": "牛曰牧，马曰圉。扞，户旦切。牧，音目。"
                },
                {
                    "paragraph": "不协之故，用昭乞盟于尔大神，以诱天衷。自今日以往，既盟之后，行者无保其力，居者无惧其罪。有渝此盟，以相及也。",
                    "zhushu": "以恶相及。"
                },
                {
                    "paragraph": "明神先君，是紏是殛。”国人闻此盟也，而后不贰。",
                    "zhushu": "传言叔武之贤，寗俞之忠，卫侯所以书复归。"
                },
                {
                    "paragraph": "卫侯先期入，",
                    "zhushu": "不信叔武。先，悉荐切。"
                },
                {
                    "paragraph": "寗子先长牂守门，以为使也，与之乘而入。",
                    "zhushu": "长牂，卫大夫。寗子患公之欲速，故先入，欲安喻国人。牂，子郎切。使，所吏切。"
                },
                {
                    "paragraph": "公子歂犬，华仲前驱。",
                    "zhushu": "卫侯遂驱，奄寗子未备。二子，卫大夫。歂，市专切。华，户化切，又如字。"
                },
                {
                    "paragraph": "叔武将沐，闻君至，喜，捉发走出，前驱射而杀之。公知其无罪也，枕之股而哭之。",
                    "zhushu": "公以叔武尸枕其股。射，食亦切。下注同。枕，支鸩切。注同。"
                },
                {
                    "paragraph": "歂犬走出，",
                    "zhushu": "手射叔武，故"
                },
                {
                    "paragraph": "公使杀之。元咺出奔晋。",
                    "zhushu": "元咺以卫侯驱入杀叔武，故至晋愬之。"
                },
                {
                    "paragraph": "城濮之战，晋中军风于泽，",
                    "zhushu": "牛马因风而走，皆失之。"
                },
                {
                    "paragraph": "亡大斾之左旃。",
                    "zhushu": "大斾，旗名。繋旐曰斾，通帛曰旃。旃，章然切。尔雅云：因章曰旃。"
                },
                {
                    "paragraph": "祁瞒奸命，",
                    "zhushu": "掌此二事而不修，为奸军今。”瞒，莫于切。奸，音干。"
                },
                {
                    "paragraph": "司马杀之，以徇于诸侯，使茅茷代之。师还。壬午，济河。舟之侨先归，士会摄右。",
                    "zhushu": "权代舟之侨也。士会，随武子，士蔿之孙。筏，扶废切。侨，其骄切。"
                },
                {
                    "paragraph": "秋七月丙申，振旅，恺以入于晋，",
                    "zhushu": "恺，乐也。恺，开在切。乐，音洛。"
                },
                {
                    "paragraph": "献俘授馘，饮至大赏，",
                    "zhushu": "授，数也。献楚俘于庙。馘，古获切。数，色主切。"
                },
                {
                    "paragraph": "征会讨贰，",
                    "zhushu": "征召诸侯，将冬会于温。"
                },
                {
                    "paragraph": "杀舟之侨以徇于国，民于是大服。",
                    "zhushu": ""
                },
                {
                    "paragraph": "君子谓：“文公其能刑矣，三罪而民服。",
                    "zhushu": "三罪，颠颉、祁瞒、舟之侨。"
                },
                {
                    "paragraph": "诗云：“惠此中国，以绥四方。”不失赏刑之谓也。”",
                    "zhushu": "诗大雅。言赏刑不失，则中国受惠，四方安靖。"
                },
                {
                    "paragraph": "○冬，会于温，讨不服也。",
                    "zhushu": "讨卫、许，"
                },
                {
                    "paragraph": "卫侯与元咺讼，",
                    "zhushu": "争杀叔武事。"
                },
                {
                    "paragraph": "寗武子为辅，针庄子为坐，士荣为大士。",
                    "zhushu": "大士，治狱官也。周礼：命夫命妇不躬坐狱讼。元咺又不宜与其君对坐，故使针庄子为主，又使卫之忠臣及其狱官质正元咺。传曰：王叔之宰与伯舆之大夫坐狱于王庭，各不身亲，盖今长吏有罪，先验吏卒之义。针，其廉切。坐，如字，或一音才卧切。长，丁丈切。卒，子忽切。"
                },
                {
                    "paragraph": "卫侯不胜。",
                    "zhushu": "三子辞屈，"
                },
                {
                    "paragraph": "杀士荣，刖针庄子，谓寗俞忠而免之。执卫侯，归之于京师，置诸深室。",
                    "zhushu": "深室，别为囚室。肘，音月，又五刮切。置，之豉切。"
                },
                {
                    "paragraph": "寗子职纳橐饘焉。",
                    "zhushu": "寗俞以君在幽隘，故亲以衣食为己职。槖，衣囊。饘，麋也。言其忠至，所虑者深。橐，音托。饘，之然切。隘，于卖切。囊，乃郎切。麋，亡皮切。"
                },
                {
                    "paragraph": "元咺归于卫，立公子瑕。",
                    "zhushu": "瑕，卫公子适。适，音的。"
                },
                {
                    "paragraph": "○是会也，晋侯召王，以诸侯见，且使王狩。",
                    "zhushu": "晋侯大合诸侯，而欲尊事天子以为名义。自嫌强大，不敢朝周，喻王出狩，因得尽群臣之礼，皆谲而不正之事。见，贤遍切。"
                },
                {
                    "paragraph": "仲尼曰：“以臣召君，不可以训。故书曰：“天王狩于河阳。”言非其地也，",
                    "zhushu": "使若天王自狩以失地，故书河阳，实以属晋，非王狩地。"
                },
                {
                    "paragraph": "且明德也。",
                    "zhushu": "隐其召君之阙，欲以明晋之功德。河阳之狩，赵盾之弑，泄冶之罪，皆违凡变例，以起大义危疑之理，故特称仲尼以明之。弑，音试。泄，息列切。冶，音也。危疑，如字。一本危作佹，九委切。"
                },
                {
                    "paragraph": "壬申，公朝于王所。",
                    "zhushu": "执卫侯，经在朝王下，传在上者，告执晚"
                },
                {
                    "paragraph": "丁壬，诸侯围许。",
                    "zhushu": "十月十五日。有日无月。"
                },
                {
                    "paragraph": "晋侯有疾，曹伯之竖侯獳货筮史，",
                    "zhushu": "贤，掌通内外者。史，晋史。"
                },
                {
                    "paragraph": "使曰以曹为解。",
                    "zhushu": "以灭曹为解故。解，户卖切，注同。又古买切。"
                },
                {
                    "paragraph": "“齐桓公为会而封异姓，",
                    "zhushu": "封邢、卫。"
                },
                {
                    "paragraph": "今君为会而灭同姓。曹叔振铎，文之昭也。",
                    "zhushu": "叔振铎，曹始封君，丈王之子。铎，待洛切。"
                },
                {
                    "paragraph": "先君唐叔，武之穆也。且合诸侯而灭兄弟，非礼也。与卫偕命，",
                    "zhushu": "私许复曹、卫，"
                },
                {
                    "paragraph": "而不与偕复，非信也。同罪异罚，非刑也。",
                    "zhushu": "卫已复故。"
                },
                {
                    "paragraph": "礼以行义，信以守礼，刑以正邪，舍此三者，君将若之何？”公说，复曹伯。遂会诸侯于许。",
                    "zhushu": ""
                },
                {
                    "paragraph": "晋侯作三行以御狄。荀林父将中行，屠击将右行，先蔑将左行。",
                    "zhushu": "晋置上、中、下三军，今复增置三行，以辟天子六军之名。三行无佐，疑大夫帅。邪，似嗟切。舍，音舍。说，音悦。行，户郎切，下及注同。将，子匠切。屠，音徒。撃，古狄切，一音计。蔑，亡结切。复，扶又切。",
                    "type": 2
                },
                {
                    "paragraph": "经二十有九年，春，介葛卢来。",
                    "zhushu": "介，东夷国也，在城阳黔陬县。葛卢，介君名也。不称朝，不见公，且不能行朝礼。虽不见公，国宾礼之，故书。介，音界。黔，臣廉切，又音琴。陬，子侯切，又侧留切。"
                },
                {
                    "paragraph": "公至自围许。",
                    "zhushu": "无传。"
                },
                {
                    "paragraph": "○夏，六月，会王人、晋人、宋人、齐人、陈人、蔡人、秦人盟于翟泉。",
                    "zhushu": "翟泉，今洛阳城内大仓西南池水也。鲁侯讳盟天子大夫、诸侯大夫又违礼□公侯，王子虎违礼下盟，故不言公会，又皆称人。翟，直历切。大仓，音泰。"
                },
                {
                    "paragraph": "○秋，大雨雹。",
                    "zhushu": "雨，于付切。"
                },
                {
                    "paragraph": "○冬，介葛卢来。",
                    "zhushu": "",
                    "type": 2
                },
                {
                    "paragraph": "传二十九年，春，介葛卢来朝，舍于昌衍之上。",
                    "zhushu": "鲁县东南有昌平城。衍，以善切。"
                },
                {
                    "paragraph": "公在会，馈之刍米，礼也。",
                    "zhushu": "嫌公行不当致馈，故曰“礼也”。馈，其媿切。刍，初俱切。"
                },
                {
                    "paragraph": "○夏，公会王子虎、晋狐偃、宋公孙固、齐国归父、陈辕涛涂、秦小子慭，盟于翟泉，寻践土之盟，且谋伐郑也。",
                    "zhushu": "经书蔡人而传无名氏，即微者。秦小子慭，在蔡下者，若宋向戍之后会。辕，音袁。涛，音桃。慭，鱼觐切。向，式亮切。"
                },
                {
                    "paragraph": "卿不书，罪之也。",
                    "zhushu": "晋侯始霸，翼戴天子，诸侯辑睦，王室无虞。而王子虎下盟列国，以渎大典，诸侯大夫上敌公侯，亏礼伤教，故贬诸大夫，讳公与盟。辑，音集，又七入切。渎，徒木切。上，时掌切，又如字。与，音预。"
                },
                {
                    "paragraph": "在礼，卿不会公、侯，会伯、子、男可也。",
                    "zhushu": "大国之卿，当小国之君，故可以会伯、子、男。诸卿之见贬，亦兼有此阙，故传重发之。重，直用切。"
                },
                {
                    "paragraph": "○秋，大雨雹，为灾也。○",
                    "zhushu": ""
                },
                {
                    "paragraph": "冬，介葛卢来，以未见公故，复来朝。礼之，加燕好。",
                    "zhushu": "燕，燕礼也。好，好货也。一岁再来，故加之。复，扶又切。好，呼报切。注同。"
                },
                {
                    "paragraph": "介葛卢闻牛鸣，曰：“是生三牺，皆用之矣，其音云。”问之而信。",
                    "zhushu": "传言人听或通鸟兽之情。牺，诈宜切。",
                    "type": 2
                },
                {
                    "paragraph": "经三十年，春，王正月。○夏，狄侵齐。○",
                    "zhushu": ""
                },
                {
                    "paragraph": "秋，卫杀其大夫元咺及公子瑕。",
                    "zhushu": "咺见杀称名者，讼君求直，又先归立公子瑕，非国人所与，罪之也。瑕立经年，未会诸侯，故不称君。"
                },
                {
                    "paragraph": "卫侯郑归于卫。",
                    "zhushu": "鲁为之请，故从诸侯纳之例。例在成十八年。为，于伪切。"
                },
                {
                    "paragraph": "晋人、秦人围郑。",
                    "zhushu": "晋军函陵，秦军泛南，各使微者围郑，故称人。函，音咸。汜，音凡，传同。"
                },
                {
                    "paragraph": "介人侵萧。",
                    "zhushu": "无传。"
                },
                {
                    "paragraph": "○冬，天王使周公来聘。",
                    "zhushu": "周公，天子三公兼蒙宰也。兼，如字，又经念切。"
                },
                {
                    "paragraph": "公子遂如京师，遂如晋。",
                    "zhushu": "如京师，报宰周公。",
                    "type": 2
                },
                {
                    "paragraph": "传三十年，春，晋人侵郑，以观其可攻与否。狄闲晋之有郑虞也，夏，狄侵齐。",
                    "zhushu": "齐，晋与国。间，间厕之间。"
                },
                {
                    "paragraph": "○晋侯使医衍酖卫侯。",
                    "zhushu": "衍，医名。晋侯实怨卫侯，欲杀而罪不及死，故使医因治疾而加酖毒。衍，以善切。酖，音鸩。"
                },
                {
                    "paragraph": "寗俞货医，使薄其酖，不死。",
                    "zhushu": "寗侯视卫侯衣食，故得知之。"
                },
                {
                    "paragraph": "公为之请，纳玉于王与晋侯，皆十㲄。王许之。",
                    "zhushu": "双玉曰㲄。公本与卫同好，故为之请。为，于伪切，及注同。㲄，音角。好，呼报切。"
                },
                {
                    "paragraph": "秋，乃释卫侯。",
                    "zhushu": ""
                },
                {
                    "paragraph": "卫侯使赂周歂、冶廑，曰：“苟能纳我，吾使尔为卿。”",
                    "zhushu": "恐元咺距已，故赂周治。歂，市专切。冶，音也。廑，音觐，又音谨，人名也。汉书音义云：古勤字也。郑氏音勤。"
                },
                {
                    "paragraph": "周、冶杀元咺及子适、子仪。",
                    "zhushu": "子仪，瑕母弟。不书杀，贱也。适，丁历切。"
                },
                {
                    "paragraph": "公入，祀先君。周、冶既服，将命，",
                    "zhushu": "服卿服，将入庙受命。"
                },
                {
                    "paragraph": "周歂先入，及门，遇疾而死。冶廑辞卿。",
                    "zhushu": "见周歂死而惧。"
                },
                {
                    "paragraph": "○九月甲午，晋侯、秦伯围郑，以其无礼于晋，",
                    "zhushu": "文公亡过郑，郑不礼之。过，古禾切。"
                },
                {
                    "paragraph": "且贰于楚也。晋军函陵，秦军泛南。",
                    "zhushu": "此东汜也，在荧阳中牟县南。"
                },
                {
                    "paragraph": "佚之狐言于郑伯曰：“国危矣，若使烛之武见秦君，师必退。”",
                    "zhushu": "佚之狐、烛之武，皆郑大夫。佚，音逸。"
                },
                {
                    "paragraph": "公从之。辞曰：“臣之壮也，犹不如人，今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉。”许之。夜缒而出，",
                    "zhushu": "缒，县城而下。缒，大伪切。县，音玄。"
                },
                {
                    "paragraph": "见秦伯曰：“秦、晋围郑，郑既知亡矣。若亡郑而有益于君，敢以烦执事。",
                    "zhushu": "执事，亦谓秦。"
                },
                {
                    "paragraph": "越国以鄙远，君知其难也，",
                    "zhushu": "设得郑以为秦边邑，则越晋而难保。"
                },
                {
                    "paragraph": "焉用亡郑以陪邻？",
                    "zhushu": "陪，益也。焉，于虔切。下“焉取之”同。陪，蒲囬切。"
                },
                {
                    "paragraph": "邻之厚，君之薄也。若舍郑以为东道主，行李之往来，共其乏困，",
                    "zhushu": "行李，使人。舍，音舍，又如字。共，音恭，本亦作“供”。使，所吏切。"
                },
                {
                    "paragraph": "君亦无所害。且君尝为晋君赐矣，许君焦、瑕，朝济而夕设版焉，君之所知也。",
                    "zhushu": "晋君，谓惠公也。焦、瑕，晋河外五城之二邑。朝济河而夕设版筑以距秦，言背秦之速。朝，如字，注同。版，音板。背，音佩。"
                },
                {
                    "paragraph": "夫晋何厌之有？既东封郑，又欲肆其西封，",
                    "zhushu": "封，疆也。肆，申也。厌，于盐切。疆，居良切。"
                },
                {
                    "paragraph": "若不阙秦，将焉取之？阙秦以利晋，唯君图之。”秦伯说，与郑人盟，使杞子、逢孙、扬孙戍之，乃还。",
                    "zhushu": "三子，秦大夫，反为郑守。说，音悦。为，于伪切。"
                },
                {
                    "paragraph": "子犯请击之。公曰：“不可。微夫人之力不及此。",
                    "zhushu": "请撃秦也。夫人，谓秦穆公。夫，音扶，注同。"
                },
                {
                    "paragraph": "因人之力而敝之，不仁。失其所与，不知；以乱易整，不武。",
                    "zhushu": "秦、晋和整而还相攻，更为乱也。知，音智。"
                },
                {
                    "paragraph": "吾其还也。”亦去之。",
                    "zhushu": ""
                },
                {
                    "paragraph": "初，郑公子兰出奔晋，",
                    "zhushu": "兰，郑穆公。"
                },
                {
                    "paragraph": "从于晋侯伐郑。请无与围郑，许之，使待命于东。",
                    "zhushu": "晋东界。与，音预。"
                },
                {
                    "paragraph": "郑石甲父、侯宣多逆以为大子，以求成于晋，晋人许之。",
                    "zhushu": "二子，郑大夫。言穆公所以立。"
                },
                {
                    "paragraph": "○冬，王使周公阅来聘，飨有昌歜、白、黑、形盐。",
                    "zhushu": "昌歜，昌蒲𦵔。白，熬稻。黑，熬黍。形盐，盐形象虎。阅，音悦。歜，在感切。𦵔，庄居切。"
                },
                {
                    "paragraph": "辞曰：“国君，丈足昭也，武可畏也，则有备物之飨，以象其德；荐五味，羞嘉榖，盐虎形，",
                    "zhushu": "嘉榖，熬稻黍也。以象其文也。盐虎形，以象武也。"
                },
                {
                    "paragraph": "以献其功。吾何以堪之？”○",
                    "zhushu": ""
                },
                {
                    "paragraph": "东门襄仲将聘于周，遂初聘于晋。",
                    "zhushu": "公既命襄仲聘周，未行，故曰将。又命自周聘晋，故曰遂。自入春秋，鲁始聘晋，故曰初。",
                    "type": 2
                },
                {
                    "paragraph": "经三十有一年，春，取济西田。",
                    "zhushu": "晋分曹田以赐鲁，故不繋曹。不用师徒，故曰取。"
                },
                {
                    "paragraph": "公子遂如晋。○",
                    "zhushu": ""
                },
                {
                    "paragraph": "夏，四月，四卜郊，不从，乃免牲，",
                    "zhushu": "龟曰卜。不从，不吉也。卜郊不吉，故免牲。免，犹纵也。"
                },
                {
                    "paragraph": "犹三望。",
                    "zhushu": "三望，分野之星。国中山川，皆因郊祀望而祭之。鲁废郊天，而修其小祀，故曰禉。犹者，可止之辞。分，抶问切。"
                },
                {
                    "paragraph": "○秋，七月。○冬，𣏌伯姫来求妇。",
                    "zhushu": "无传。自为其子成昏。为，于伪切。"
                },
                {
                    "paragraph": "狄围卫。十有二月，卫迁于帝丘。",
                    "zhushu": "辟狄难也。帝丘，今东郡濮阳县，故帝颛顼之虚，故曰帝丘。难，乃且切。颛，音专。顼，许玉切。虚，起鱼切。",
                    "type": 2
                },
                {
                    "paragraph": "传三十一年，春，取济西田，分曹地也。",
                    "zhushu": "二十八年，晋文讨曹，分其地，竟界未定，至是乃以赐诸侯。竟，音境。"
                },
                {
                    "paragraph": "使臧文仲往，宿于重馆。",
                    "zhushu": "高平方与县西北有重郷城。重，直龙切，注同。方，音房。与，音预。"
                },
                {
                    "paragraph": "重馆人告曰：“晋新得诸侯，必亲其共。不速行，将无及也。”从之。分曹地，自洮以南，东傅于济，尽曹地也。",
                    "zhushu": "文仲不书，请田而已，非聘享会同也。济水自荧阳东过鲁之西，至乐安入海。洮，吐刀切。傅，音附。尽，津忍切。乐，音洛。"
                },
                {
                    "paragraph": "襄仲如晋，拜曹田也。○",
                    "zhushu": ""
                },
                {
                    "paragraph": "夏，四月，四卜郊，不从，乃免牲，非礼也。",
                    "zhushu": "诸侯不得郊天，鲁以周公故，得用天子礼乐，故郊为鲁常祀。"
                },
                {
                    "paragraph": "犹三望，亦非礼也。礼，不卜常祀，",
                    "zhushu": "必其时"
                },
                {
                    "paragraph": "而卜其牲曰",
                    "zhushu": "“卜”。牲与日，知吉凶。"
                },
                {
                    "paragraph": "牛，卜日曰牲。",
                    "zhushu": "既得吉日，则牛改名曰“牲”。"
                },
                {
                    "paragraph": "牲成而卜郊，上怠慢也。",
                    "zhushu": "怠于古典，慢渎龟策。"
                },
                {
                    "paragraph": "望，郊之细也，不郊，亦无望可也。○",
                    "zhushu": ""
                },
                {
                    "paragraph": "秋，晋搜于清原，作五军以御狄。",
                    "zhushu": "二十八年，晋作三行，今罢之，更为上下新军。河东闻喜县北有清原。行，户郎切。"
                },
                {
                    "paragraph": "赵衰为卿。",
                    "zhushu": "二十七年，命赵衰为卿，让于栾枝。今始从原大夫为新军帅。帅，所类切。"
                },
                {
                    "paragraph": "○冬，狄围卫，卫迁于帝丘，卜曰三百年。",
                    "zhushu": ""
                },
                {
                    "paragraph": "卫成公梦康叔曰：“相夺子享。”",
                    "zhushu": "相，夏后启之孙，居帝丘。享，祭也。曰，音越。或人实切，非也。相，息亮切。注及下同。夏，户雅切，下同。"
                },
                {
                    "paragraph": "公命祀相。寗武子不可，曰：“鬼神非其族类，不歆其祀。",
                    "zhushu": "歆，犹飨也。歆，许金切。"
                },
                {
                    "paragraph": "𣏌鄫何事？",
                    "zhushu": "言𣏌鄫夏后，自当祀相。"
                },
                {
                    "paragraph": "相之不享于此久矣，非卫之罪也，",
                    "zhushu": "言帝丘久不祀相，非卫所绝。"
                },
                {
                    "paragraph": "不可以间成王、周公之命祀。",
                    "zhushu": "诸侯受命，各有常祀。间，间厕之间。"
                },
                {
                    "paragraph": "请改祀命。”",
                    "zhushu": "改祀相之命。"
                },
                {
                    "paragraph": "○郑泄驾恶公子瑕，郑伯亦恶之，故公子瑕出奔楚。",
                    "zhushu": "瑕，文公子。传为纳瑕张本。泄驾，亦郑大夫。隐五年泄驾，距此九十年，疑非一人。恶，乌路切，下同。",
                    "type": 2
                },
                {
                    "paragraph": "经三十有二年，春，王正月。○",
                    "zhushu": ""
                },
                {
                    "paragraph": "夏，四月，己丑，郑伯捷卒。",
                    "zhushu": "无传。文公也。三同盟。捷，在接切。"
                },
                {
                    "paragraph": "卫人侵狄。",
                    "zhushu": "报前年狄围卫。"
                },
                {
                    "paragraph": "○秋，卫人及狄盟。",
                    "zhushu": "不地者，就狄庐帐盟。庐，力于切。帐，张亮切。"
                },
                {
                    "paragraph": "○冬，十有二月，己卯，晋侯重耳卒。",
                    "zhushu": "同盟践土、狄泉。",
                    "type": 2
                },
                {
                    "paragraph": "传三十二年，春，楚𨷵章请平于晋，晋阳处父报之，晋、楚始通。",
                    "zhushu": "阳处父，晋大夫。晋、楚自春秋以来始交使命为和同。使，所吏切。"
                },
                {
                    "paragraph": "○夏，狄有乱。卫人侵狄，狄请平焉。秋，卫人及狄盟。○",
                    "zhushu": ""
                },
                {
                    "paragraph": "冬，晋文公卒。庚辰，将殡于曲沃，",
                    "zhushu": "殡，窆棺也。曲沃有旧宫焉。窆，彼验切。一本作涂。"
                },
                {
                    "paragraph": "出绛，柩有声如牛。",
                    "zhushu": "如牛呴声。柩，其救切。礼云：在床曰尸，在棺曰柩。呴，呼口切。"
                },
                {
                    "paragraph": "卜偃使大夫拜，曰：“君命大事：将有西师过轶我，击之，必大捷焉。”",
                    "zhushu": "声自柩出，故曰君命。大事，戎事也。卜偃闻秦密谋，故因柩声以正众心。过，古禾切，又古卧切。轶，直结切，又音逸。"
                },
                {
                    "paragraph": "杞子自郑使告于秦",
                    "zhushu": "三十年，秦使大夫杞子戍郑。"
                },
                {
                    "paragraph": "曰：“郑人使我掌其北门之管，",
                    "zhushu": "管，籥也。籥，余若切。"
                },
                {
                    "paragraph": "若潜师以来，国可得也。”穆公访诸蹇叔。蹇叔曰：“劳师以袭远，非所闻也。”",
                    "zhushu": "蹇叔，秦大夫。蹇，纪辇切。"
                },
                {
                    "paragraph": "师劳力竭，远主备之，无乃不可乎？师知所为，郑必知之。勤而无所，必有悖心。",
                    "zhushu": "将害良善。悖，必内切。"
                },
                {
                    "paragraph": "且行千里，其谁不知？”公辞焉。",
                    "zhushu": "辞，不受其言。"
                },
                {
                    "paragraph": "召孟明、西乞、白乙，使出师于东门之外。",
                    "zhushu": "孟明，百里孟明视。西乞，西乞术。白乙，白乙丙。"
                },
                {
                    "paragraph": "蹇叔哭之，曰：“孟子，吾见师之出而不见其入也。”公使谓之曰：“尔何知？中寿，尔墓之木拱矣。”",
                    "zhushu": "合手曰拱。言其过老，悖不可用。孟子，本或作孟兮。寿，音授，又如字。拱，九勇切。"
                },
                {
                    "paragraph": "蹇叔之子与师，哭而送之，曰：“晋人御师必于殽。",
                    "zhushu": "殽在𢎞农渑池县西。殽，本又作崤，户交切。刘昌宗音豪。渑，绵善切。与，羊恕切。"
                },
                {
                    "paragraph": "殽有二陵焉，",
                    "zhushu": "大阜曰陵。"
                },
                {
                    "paragraph": "其南陵，夏后皋之墓也；",
                    "zhushu": "皋，夏桀之祖父。夏，户雅切。皋，古刀切。"
                },
                {
                    "paragraph": "其北陵，文王之所辟风雨也。",
                    "zhushu": "此道在二殽之间南谷中，谷深委曲，两山相嵚，故可以辟风雨。古道由此。魏武帝西讨巴、汉，恶其险而更开北山高道。辟，音避。谷，古木切，又音欲。嵚，许金切，又音钦，本或作岚，力含切。恶，乌路切。"
                },
                {
                    "paragraph": "必死是闲，",
                    "zhushu": "以其深险故。"
                },
                {
                    "paragraph": "余收尔骨焉。”秦师遂东。",
                    "zhushu": "为明年晋败秦于殽传。为，于伪切。",
                    "type": 2
                },
                {
                    "paragraph": "经三十有三年，春，王二月，秦人入滑。",
                    "zhushu": "灭而书“入”，不能有其地。"
                },
                {
                    "paragraph": "齐侯使国归父来聘。○",
                    "zhushu": ""
                },
                {
                    "paragraph": "夏，四月，辛巳，晋人及姜戎败秦师于殽。",
                    "zhushu": "晋侯讳背丧用兵，故通以贱者告。姜戎，姜姓之戎，居晋南鄙，戎子驹支之先也。晋人角之，诸戎掎之，不同陈，故言“及”。背，音㐽。掎，居绮切。陈，直觐切。"
                },
                {
                    "paragraph": "癸巳，葬晋文公。狄侵齐。公伐邾，取訾娄。",
                    "zhushu": ""
                },
                {
                    "paragraph": "秋，公子遂帅师伐邾。晋人败狄，干箕。",
                    "zhushu": "大原阳邑县南有箕城。郤缺称人者，未为卿。"
                },
                {
                    "paragraph": "○冬，十月，公如齐。",
                    "zhushu": ""
                },
                {
                    "paragraph": "十有二月，公至自齐。乙巳，公薨于小寝。",
                    "zhushu": "小寝，内寝也。乙巳，十一月十二日，经书十二月，误。"
                },
                {
                    "paragraph": "○陨霜不杀草，李、梅实。",
                    "zhushu": "无传。书时失也。周十一月，今九月。霜当微而重，重而不能杀草，所以为灾。陨，于敏切。"
                },
                {
                    "paragraph": "○晋人、陈人、郑人伐许。",
                    "zhushu": "",
                    "type": 2
                },
                {
                    "paragraph": "传三十三年，春，秦师过周北门，左右免胄而下。",
                    "zhushu": "王城之比门。胄，兜鍪。兵车非大将，御者在中，故左右下，御不下。胄，直救切。兜，丁侯切。鍪，亡侯切。将，子匠切。"
                },
                {
                    "paragraph": "超乘者三百乘。王孙满尚幼，观之，言于王曰：“秦师轻而无礼，必败。",
                    "zhushu": "谓过天子门，不卷甲求兵，超乘示勇。乘，绳证切。下及注皆同。轻，遣政切。下同。"
                },
                {
                    "paragraph": "轻则寡谋，无礼则脱。",
                    "zhushu": "脱，易也。脱，他活切。易，以豉切。"
                },
                {
                    "paragraph": "入险而脱，又不能谋，能无败乎？”",
                    "zhushu": ""
                },
                {
                    "paragraph": "及滑，郑商人弦髙将市于周，遇之。以乘韦先，牛十二犒师，",
                    "zhushu": "商，行贾也。乘，四韦。先韦乃入牛。古者将献遗于人，必有以先之。先，悉荐切。注“有以先之”同。犒，告报切。贾，音古。遗，唯季切。"
                },
                {
                    "paragraph": "曰：“寡君闻吾子将步师出于敝邑，敢犒从者。”不腆敝邑，为从者之淹，居则具一日之积，",
                    "zhushu": "賟，厚也。淹，久也。积，刍米、菜、薪。步师，步犹行也。从，才用切，下同。腆，他典切。为，于伪切，下“为吾子”同。积，子赐切。注同。"
                },
                {
                    "paragraph": "行则备一夕之卫。”且使遽告于郑。",
                    "zhushu": "遽，传车。遽，其据切。传，张恋切。"
                },
                {
                    "paragraph": "郑穆公使视客馆，",
                    "zhushu": "视秦三大夫之舍。"
                },
                {
                    "paragraph": "则束载、厉兵、秣马矣。",
                    "zhushu": "严兵待秦师。秣，音末，榖马也。说文作䬴，云：“食马榖也。”"
                },
                {
                    "paragraph": "使皇武子辞焉，曰：“吾子淹久于敝邑，唯是脯资饩牵竭矣。",
                    "zhushu": "资，粮也。生曰饩。牵，谓牛、羊、豕。饩，许气切。牲腥曰“饩”，牲生曰“牵”。"
                },
                {
                    "paragraph": "为吾子之将行也，",
                    "zhushu": "示知其情。"
                },
                {
                    "paragraph": "郑之有原圃，犹秦之有具囿也。",
                    "zhushu": "原圃、具囿，皆囿名。圃，布古切。"
                },
                {
                    "paragraph": "吾子取其麋鹿，以闲敝邑，若何？”",
                    "zhushu": "使秦戌自取麋鹿以为行资，令敝邑得闲睱。若何，犹如何。荧阳中牟县西有圃田泽。麋，亡悲切。闲，音闲，注同。令，力呈切。"
                },
                {
                    "paragraph": "杞子奔齐，逢孙、扬孙奔宋。",
                    "zhushu": ""
                },
                {
                    "paragraph": "孟明曰：“郑有备矣，不可冀也。攻之不克，围之不继，吾其还也。”灭滑而还。○",
                    "zhushu": ""
                },
                {
                    "paragraph": "齐国庄子来聘，自郊劳至于赠贿，礼成而加之以敏。",
                    "zhushu": "迎来曰郊劳，送去曰赠贿。敏，蕃当于事。劳，力报切。注同。贿，呼罪切。当，丁浪切，又如字。"
                },
                {
                    "paragraph": "臧文仲言于公曰：“国子为政，齐犹有礼，君其朝焉。臣闻之：服于有礼，社稷之卫也。”",
                    "zhushu": "为公如齐传。"
                },
                {
                    "paragraph": "○晋原轸曰：“秦违蹇叔，而以贪勤民，天奉我也。",
                    "zhushu": "奉，与也。奉，扶用切。注及下同。"
                },
                {
                    "paragraph": "奉不可失，敌不可纵。纵敌患生，违天不祥。必伐秦师。”栾枝曰：“未报秦施而伐其师，其为死君乎？”",
                    "zhushu": "言以君死，故忘秦施。纵，子用切，下同。施，始豉切，注及下同。"
                },
                {
                    "paragraph": "先轸曰：“秦不哀吾丧而伐吾同姓，秦则无礼，何施之为？",
                    "zhushu": "言秦以无礼加己，施不足顾。"
                },
                {
                    "paragraph": "吾闻之，一日纵敌，数世之患也。谋及子孙，可谓死君乎？”",
                    "zhushu": "言不可谓背君。数，所主切。背，音佩。"
                },
                {
                    "paragraph": "遂发命，遽兴姜戎。子墨衰绖，",
                    "zhushu": "晋文公未葬，故襄公称“子”。以凶服从戎，故墨之。衰，七雷切。绖，直结切。"
                },
                {
                    "paragraph": "梁𢎞御戎，莱驹为右。",
                    "zhushu": ""
                },
                {
                    "paragraph": "夏四月辛巳，败秦师于殽，获百里孟明视、西乞术、白乙丙以归。遂墨以葬文公。晋于是始墨。",
                    "zhushu": "后遂常以为俗，记礼所由变。莱，音来。"
                },
                {
                    "paragraph": "文嬴请三帅，",
                    "zhushu": "文嬴，晋文公始适秦，秦穆公所妻夫人，襄公嫡母。三帅，孟明等。嬴，音盈。帅，所类切。注同。妻，七计切。嫡，丁历切。"
                },
                {
                    "paragraph": "曰：“彼实构吾二君，寡君若得而食之，不厌，君何辱讨焉？”使归就戮于秦，以逞寡君之志，若何？”公许之。先轸朝，问秦囚。公曰：“夫人请之，吾舍之矣。”先轸怒曰：“武夫力而拘诸原，妇人暂而免诸国，",
                    "zhushu": "暂，犹卒也。厌，于艳切，又于盐切。戮，音六。逞，敕领切。拘，音俱。卒，寸忽切。"
                },
                {
                    "paragraph": "堕军实而长宼雠，亡无日矣。”",
                    "zhushu": "堕，毁也。堕，许规切。长，丁丈切。"
                },
                {
                    "paragraph": "不顾而唾。公使阳处父追之，及诸河，则在舟中矣。释左骖，以公命赠孟明。",
                    "zhushu": "欲使还拜谢，因而执之。唾，他卧切。骖，七南切。"
                },
                {
                    "paragraph": "孟明稽首曰：“君之惠，不以累臣衅鼓，",
                    "zhushu": "累，囚系也。杀人以血涂鼓，谓之衅鼓。累，律追切。衅，许觐切。"
                },
                {
                    "paragraph": "使归就戮于秦，寡君之以为戮，死且不朽。若从君惠而免之，三年将拜君赐。”",
                    "zhushu": "意欲报伐晋。"
                },
                {
                    "paragraph": "秦伯素服郊次，",
                    "zhushu": "待之于郊。"
                },
                {
                    "paragraph": "郷师而哭，曰：“孤违蹇叔，以辱二三子，孤之罪也。不替孟明，孤之过也。大夫何罪？且吾不以一眚掩大德。”",
                    "zhushu": "眚，过也。郷，许亮切。替，他计切。眚，所景切。掩，于检切。"
                },
                {
                    "paragraph": "○狄侵齐，因晋丧也。○",
                    "zhushu": ""
                },
                {
                    "paragraph": "公伐邾，取訾娄，以报升陉之役。",
                    "zhushu": "在二十二年。"
                },
                {
                    "paragraph": "邾人不设备。秋，襄仲复伐邾。",
                    "zhushu": "鲁亦因晋丧以陵小国。复，扶又切。"
                },
                {
                    "paragraph": "○狄伐晋，及箕。八月戊子，晋侯败狄于箕。郤缺获白狄子。",
                    "zhushu": "白狄，狄别种也。故西河郡有白部胡。箕，音基。种，章勇切。"
                },
                {
                    "paragraph": "先轸曰：“匹夫逞志于君",
                    "zhushu": "谓不顾而唾。"
                },
                {
                    "paragraph": "而无讨，敢不自讨乎？”免胄入狄师，死焉。狄人归其元，",
                    "zhushu": "元，首。"
                },
                {
                    "paragraph": "面如生。",
                    "zhushu": "言其有异于人。"
                },
                {
                    "paragraph": "初，臼季使，过冀，见冀缺耨，其妻馌之，",
                    "zhushu": "臼季，胥臣也。冀，晋邑。耨，锄也。野馈曰馌。臼，其九切。使，所吏切。过，古禾切。耨，乃豆切。馌，于辄切；字林，于劫切。锄，本又作银，仕居切。馈，其位切，饷也。"
                },
                {
                    "paragraph": "敬，相待如宾。与之归，言诸文公曰：“敬，德之聚也。能敬必有德。德以治民，君请用之。臣闻之：出门如宾，",
                    "zhushu": "如见大宾，"
                },
                {
                    "paragraph": "承事如祭，",
                    "zhushu": "常谨敬也。”"
                },
                {
                    "paragraph": "仁之则也。”公曰：“其父有罪，可乎？”",
                    "zhushu": "缺父冀芮欲杀文公，在二十四年。芮，如锐切。杀，音试，或如字。"
                },
                {
                    "paragraph": "对曰：“舜之罪也殛鲧，其举也兴禹。",
                    "zhushu": "禹，鲧子。殛，经力切，诛也。鲧，古本切。"
                },
                {
                    "paragraph": "管敬仲，桓之贼也，实相以济。康诰曰：“父不慈，子不不祗，兄不友，弟不共，不相及也。”",
                    "zhushu": "康诰，周书。袛，敬也。相，息亮切。共，音恭。"
                },
                {
                    "paragraph": "诗曰：“采葑采菲，无以下体。”君取节焉可也。”",
                    "zhushu": "诗国风也。葑菲之叶，上善下恶，食之者不以其恶而弃其善。言可取其善节。葑，芳逢切。菲，芳匪切。"
                },
                {
                    "paragraph": "文公以为下军大夫。反自箕，襄公以三命命先且居将中军，",
                    "zhushu": "且居，先轸之子，其父死敌，故进之。且，子徐切。将，子匠切。"
                },
                {
                    "paragraph": "以再命命先茅之县赏胥臣，曰：“举郤缺，子之功也。”",
                    "zhushu": "先茅绝后，故取其县以赏胥臣。"
                },
                {
                    "paragraph": "以一命命郤缺为卿，复与之冀，",
                    "zhushu": "还其父故邑。复，扶又切，又音服。"
                },
                {
                    "paragraph": "亦未有军行。",
                    "zhushu": "虽登卿位，未有军列。行，户刚切。"
                },
                {
                    "paragraph": "○冬，公如齐，朝，且吊有狄师也。反，薨于小寝，即安也。",
                    "zhushu": "小寝，夫人寝也。讥公就所安，不终于路寝。"
                },
                {
                    "paragraph": "○晋、陈、郑伐许，讨其贰于楚也。",
                    "zhushu": ""
                },
                {
                    "paragraph": "楚令尹子上侵陈、蔡。陈、蔡成，遂伐郑，将纳公子瑕。",
                    "zhushu": "三十一年，瑕奔楚。"
                },
                {
                    "paragraph": "门于桔柣之门，瑕覆于周氏之汪。",
                    "zhushu": "车倾覆池水中。桔，户结切。秩，大结切。覆，芳服切。注同。汪，乌黄切。"
                },
                {
                    "paragraph": "外仆髠屯禽之以献。",
                    "zhushu": "杀瑕以献郑伯。髠，苦门切。屯，徒门切。"
                },
                {
                    "paragraph": "文夫人敛而葬之郐城之下。",
                    "zhushu": "郑文公夫人也。郐城，故郐国，在荣阳密县东北。传言穆公所以遂有国。敛，力艳切。郐，古外切。"
                },
                {
                    "paragraph": "○晋阳处父侵蔡，楚子上救之，与晋师夹泜而军。",
                    "zhushu": "泜水，出鲁阳县，东经襄城定陵入汝。夹，古洽切，一音古协切。泜，音雉，又直里切，王又徒死切。"
                },
                {
                    "paragraph": "阳子患之，使谓子上曰：“吾闻之，“丈不犯顺，武不违敌”。子若欲战，则吾退舍，子济而陈，",
                    "zhushu": "欲辟楚，使渡成陈而后战。陈，直觐切。注同。"
                },
                {
                    "paragraph": "迟速唯命，不然，纾我。",
                    "zhushu": "纾，缓也。纾，音舒，一音直吕切。"
                },
                {
                    "paragraph": "老师费财，亦无益也。”",
                    "zhushu": "师久为老。费，芳味切。"
                },
                {
                    "paragraph": "乃驾以待。子上欲涉，大孙伯曰：“不可。晋人无信，半涉而薄我，悔败何及？不如纾之。”乃退舍。",
                    "zhushu": "楚退，欲使晋渡。"
                },
                {
                    "paragraph": "阳子宣言曰：“楚师遁矣。”遂归。楚师亦归。",
                    "zhushu": ""
                },
                {
                    "paragraph": "大子商臣谮子上曰：“受晋赂而辟之，楚之耻也，罪莫大焉。”王杀子上。",
                    "zhushu": "商臣怨子上止王立己，故𧮂之。遁，徒困切。"
                },
                {
                    "paragraph": "○葬僖公，缓",
                    "zhushu": "文公元年经书“四月葬僖公”。僖公实以今年十一月薨，并闰七月乃葬，故传云“缓”。自此以下，遂因说作主祭祀之事，文相次也。皆当次在经葬僖公下，今在此，简编倒错。编，必连切，又音布干切。倒，丁老切。"
                },
                {
                    "paragraph": "作主，非礼也。",
                    "zhushu": "文二年乃作主，遂因葬文通讥之。"
                },
                {
                    "paragraph": "凡君薨，卒哭而祔，祔而作主，特祀于主，",
                    "zhushu": "既葬反虞则免丧，故曰“卒哭”，哭止也。以新死者之神祔之于祖，尸柩已远，孝子思慕，故造木主，立几筵，马特用丧礼祭祀于寝，不同之于宗庙。言“凡君”者，谓诸侯以上，不通于卿大夫。祔，音附。上，时掌切。"
                },
                {
                    "paragraph": "烝、尝、禘于庙。",
                    "zhushu": "冬祭曰烝，秋祭曰尝。新主既立，特祀于寝，则宗庙四时常祀自如旧也。三年礼毕，又大禘，乃皆同于吉。烝，之承切。禘，大计切。"
                }
            ]
        },
        {
            "name": "文公上第八",
            "paragraphs": [
                {
                    "paragraph": "文公上第八",
                    "zhushu": "释丈丈公名兴，僖公子，母声姜。谥法：慈惠爱民曰“文”，忠信接礼曰文。",
                    "type": 1
                },
                {
                    "paragraph": "经元年，春，王正月，公即位。",
                    "zhushu": "无传。先君未葬而公即位，不可嚝年无君。"
                },
                {
                    "paragraph": "○二月，癸亥，日有食之。",
                    "zhushu": "无传。癸亥，月一日。不书朔，官失之。"
                },
                {
                    "paragraph": "○天王使叔服来会葬。",
                    "zhushu": "叔，氏；服，字。诸侯丧，天子使大夫会葬，礼也。"
                },
                {
                    "paragraph": "○夏，四月，丁巳，葬我君僖公。",
                    "zhushu": "七月而葬，缓。"
                },
                {
                    "paragraph": "○天王使毛伯来锡公命。",
                    "zhushu": "毛，国；伯，爵。诸侯为王卿士者。诸侯即位，天子肠以命圭合瑞为信。僖十一年“王赐晋侯命”，亦其比也。锡，星历切。比，必利切，例也，又如字。"
                },
                {
                    "paragraph": "○晋侯伐卫。",
                    "zhushu": "晋襄公先告诸侯而伐卫，虽大夫亲伐而称“晋侯”，从告辞也。"
                },
                {
                    "paragraph": "○叔孙得臣如京师。",
                    "zhushu": "得臣，叔牙之孙。"
                },
                {
                    "paragraph": "○卫人伐晋。",
                    "zhushu": "卫孔达为政，不共盟主，兴兵邻国，受计丧邑，故贬称“人”。丧，息浪切。"
                },
                {
                    "paragraph": "○秋，公孙敖会晋侯于戚。",
                    "zhushu": "戚，卫邑，在顿丘卫县西。礼，卿不会公侯。而春秋鲁大夫皆不贬者，体例已举，故据用鲁史成文而已。内称“公”，卒称“薨”，皆用鲁史。"
                },
                {
                    "paragraph": "○冬，十月，丁未，楚世子商臣弑其君頵。",
                    "zhushu": "商臣，穆王也。弑君例在宣四年。頵，忧伦切，又丘伦切。"
                },
                {
                    "paragraph": "○公孙敖如齐。",
                    "zhushu": "传例曰：始聘焉，礼也。",
                    "type": 2
                },
                {
                    "paragraph": "传元年，春，王使内史叔服来会葬。公孙敖闻其能相人也，",
                    "zhushu": "公孙敖，鲁大夫庆父之子。相，息亮切。"
                },
                {
                    "paragraph": "见其二子焉。叔服曰：“榖也食子，难也收子。",
                    "zhushu": "榖，文伯。难，惠叔。食子，奉祭祀供养者也。收子，葬子身也。见，贤遍切，下注“孤见”同。食，音嗣，注同。难，乃多切，又如字。并，俱用切。养，余亮切。"
                },
                {
                    "paragraph": "榖也丰下，必有后于鲁国。”",
                    "zhushu": "丰下，盖面方。为八年公孙敖奔莒传。"
                },
                {
                    "paragraph": "○于是闰三月，非礼也。",
                    "zhushu": "于历法，闰当在僖公末年，误于今年三月置闰，盖时达历者所讥。"
                },
                {
                    "paragraph": "先王之正时也，履端于始，举正于中，归余于终。",
                    "zhushu": "步历之始，以为术之端首。朞之日三百六十有六日，日月之行，又有迟速，而必分为十二月，举中气以正月有余日则归之于终，积而为闰，故言归余于终。朞，居其切。"
                },
                {
                    "paragraph": "履端于始，序则不愆；",
                    "zhushu": "四时无愆过。愆，起虔切。"
                },
                {
                    "paragraph": "举正于中，民则不惑；",
                    "zhushu": "斗建不失其次，寒暑不失其常，故无疑惑。"
                },
                {
                    "paragraph": "归余于终，事则不悖。",
                    "zhushu": "四时得所，则事无悖乱。悖，必内切。"
                },
                {
                    "paragraph": "○夏，四月，丁巳，葬僖公。",
                    "zhushu": "传皆不虚载经文，而此经孤见，知僖公末年传宜在此下。"
                },
                {
                    "paragraph": "○王使毛伯卫来锡公命。",
                    "zhushu": "卫，毛伯字。释文：一本作“毛伯卫来锡公命”，又作“天王使"
                },
                {
                    "paragraph": "叔孙得臣如周拜。",
                    "zhushu": "谢赐命。"
                },
                {
                    "paragraph": "○晋文公之季年，诸侯朝晋。卫成公不朝，使孔达侵郑，伐绵、訾及匡。",
                    "zhushu": "孔达，卫大夫。匡，在颍川新汲县东北。訾，子斯切。伋，居及切。下同。"
                },
                {
                    "paragraph": "晋襄公既祥，",
                    "zhushu": "诸侯虽谅暗，亦因祥祭为位而哭。谅，音良，又音亮。"
                },
                {
                    "paragraph": "使告于诸侯而伐卫，及南阳。",
                    "zhushu": "今河内地。"
                },
                {
                    "paragraph": "先且居曰：“效尤，祸也。",
                    "zhushu": "尤卫不朝，故伐。今不朝王，是效卫致祸。时王在温，故劝之。且，子余切。"
                },
                {
                    "paragraph": "请君朝王，臣从师。”晋侯朝王于温，先且居、胥臣伐卫。五月辛酉朔，晋师围戚。六月戊戍，取之，获孙昭子。",
                    "zhushu": "昭子，卫大夫，食戚邑。"
                },
                {
                    "paragraph": "卫人使告于陈。陈共公曰：“更伐之，我辞之。”",
                    "zhushu": "见伐求和，不竞大甚。故使报伐，示已力足以距晋。共，音恭。更，古孟切，又音庚。大，音泰，又如字。"
                },
                {
                    "paragraph": "卫孔达帅师伐晋。君子以为古。古者，越国而谋。",
                    "zhushu": "合古之道，而失今事霸王之礼，故国失其邑，身见执辱。"
                },
                {
                    "paragraph": "○秋，晋侯疆戚田，故公孙敖会之。",
                    "zhushu": "晋取卫田，正其疆界。疆，居良切。注同。"
                },
                {
                    "paragraph": "○初，楚子将以商臣为大子，访诸令尹子上。子上曰：“君之齿未也，",
                    "zhushu": "齿，年也。言尚少。少，诗照切。下文同。"
                },
                {
                    "paragraph": "而又多爱，黜乃乱也。楚国之举，恒在少者。",
                    "zhushu": "举，立也。"
                },
                {
                    "paragraph": "且是人也，蠭目而豺声，忍人也，",
                    "zhushu": "能忍行不义。蠭，本又作𧊵，芳逢切。豺，仕皆切。"
                },
                {
                    "paragraph": "不可立也。”弗听。既，又欲立王子职而黜大子商臣。",
                    "zhushu": "职，商臣庶弟。"
                },
                {
                    "paragraph": "商臣闻之而未察，告其师潘崇曰：“若之何而察之？”潘崇曰：“享江芈而勿敬也。”",
                    "zhushu": "江芈，成王妹，嫁于江。芈，亡氏切。史记以为成王妾。"
                },
                {
                    "paragraph": "从之。江芉怒曰：“呼，役夫！",
                    "zhushu": "呼，发声也。役夫，贱者称。呼，好贺切。注同。役夫，如字。称，尺证切。"
                },
                {
                    "paragraph": "宜君王之欲杀女而立职也。”告潘崇曰：“信矣。”潘崇曰：“能事诸乎？”",
                    "zhushu": "问能事职不。女，音汝。"
                },
                {
                    "paragraph": "曰：“不能。”“能行乎？”曰：“不能。”“能行大事乎？”曰：“能。”",
                    "zhushu": "大事，谓弑君。弑，音申志切。一本无此注。"
                },
                {
                    "paragraph": "冬十月，以宫甲围成王。",
                    "zhushu": "大子宫甲。僖二十八年，王以东宫卒从子玉，盖取此宫甲。卒，子忽切。从，如字，又才用切。"
                },
                {
                    "paragraph": "王请食熊蹯而死，",
                    "zhushu": "熊掌难熟，冀久将有外救。蹯，音烦。"
                },
                {
                    "paragraph": "弗听。丁未，王缢。谥之曰灵，不瞑；曰成，乃瞑。",
                    "zhushu": "言其忍甚，未敛而加恶谥。瞑，亡丁切，又亡千切。敛，力验切。"
                },
                {
                    "paragraph": "穆王立，以其为大子之室与潘崇，使为大师，且掌环列之尹。",
                    "zhushu": "环列之尹，宫卫之官，列兵而环王宫。大，音泰。环，如字，又音患。"
                },
                {
                    "paragraph": "○穆伯如齐，始聘焉，礼也。",
                    "zhushu": "穆伯，公孙敖。"
                },
                {
                    "paragraph": "凡君即位，卿出并聘，践修旧好，要结外援，",
                    "zhushu": "践，犹履行也。好，呼报切，下同。要，于遥切。援，于眷切。"
                },
                {
                    "paragraph": "好事邻国，以卫社稷，忠信、卑让之道也。忠，德之正也；信，德之固也；卑让，德之基也。",
                    "zhushu": "传因此发凡，以明诸侯谅暗，则国事皆用吉礼"
                },
                {
                    "paragraph": "殽之役，",
                    "zhushu": "在僖三十三年。"
                },
                {
                    "paragraph": "晋人既归秦帅，秦大夫及左右皆言于秦伯曰：“是败也，孟明之罪也，必杀之。”秦伯曰：“是孤之罪也。周芮良夫之诗曰：“大风有隧，贪人败类。",
                    "zhushu": "诗大雅。隧，蹊径也。周大夫芮伯刺厉王，言贪人之败善类，若大风之行，毁坏众物，所在成蹊径。师，所类切。芮，如锐切。诗大雅桑柔篇。隧，音遂。败，必迈切，注同。蹊，音兮。径，古定切。"
                },
                {
                    "paragraph": "听言则对，诵言如醉。",
                    "zhushu": "言昏乱之君，不好典诵之言，闻之若醉；得道听涂说之言，则喜而答对。诵，似用切。昏，本亦作惛，音昏。"
                },
                {
                    "paragraph": "匪用其良，覆俾我悖。”",
                    "zhushu": "覆，反也。俾，使也。不用良臣之言，反使我为悖乱。覆，芳服切。俾，本亦作卑，必尔切。注同。"
                },
                {
                    "paragraph": "是贪故也，孤之谓矣。孤实贪以祸夫子，夫子何罪？”复使为政。",
                    "zhushu": "为明年秦、晋战彭衙传。复，扶又切。",
                    "type": 2
                },
                {
                    "paragraph": "经二年，春，王二月，甲子，晋侯及秦师战于彭衙，秦师败绩。",
                    "zhushu": "孟明名氏不见，非命卿也。大崩曰败绩。冯翊，郃阳县西北有彭衙城。衙，音牙。见，贤遍切。郤，户纳切。"
                },
                {
                    "paragraph": "○丁丑，作僖公主。",
                    "zhushu": "主者，殷人以栢，周人以栗，三年丧终，则迁入于庙。"
                },
                {
                    "paragraph": "○三月，乙巳，及晋处父盟。",
                    "zhushu": "处父为晋正卿，不能匡君以礼，而亲与公盟，故贬其族。族去则非卿，故以微人常称为耦，以直厌不直。不地者，盟晋都。去，起吕切。称，尺证切。厌，于涉切。"
                },
                {
                    "paragraph": "○夏，六月，公孙敖会宋公、陈侯、郑伯、晋士縠，盟于垂陇。",
                    "zhushu": "垂陇，郑地，荧阳县东有陇城。士縠出盟诸侯，受成于卫，故贵而书名氏。縠，户木切；本亦作“榖”，同。陇，力勇切。"
                },
                {
                    "paragraph": "○自十有二月不雨，至于秋七月。",
                    "zhushu": "无传。周七月，今五月也。不雨足为灾，不书旱，五榖犹有收。收，如字，又乎又切。"
                },
                {
                    "paragraph": "○八月，丁卯，大事于大庙，跻僖公。",
                    "zhushu": "大事，褅也。跻，升也。僖公，闵公庶兄，继闵而立，庙坐宜次闵下，今升在闵上，故书而讥之。时未应吉禘，而于大庙行之，其讥已明，徒以逆祀，故特大其事，异其文。大，音泰，注及传大庙同。跻，子兮切。坐，才卧切，又如字。"
                },
                {
                    "paragraph": "○冬，晋人、宋人、陈人、郑人伐秦。",
                    "zhushu": "四人皆卿，秦穆悔过，终用孟明，故贬四国大夫，以尊秦伯。"
                },
                {
                    "paragraph": "○公子遂如齐纳币。",
                    "zhushu": "传曰：“礼也。”僖公丧终此年十一月，则纳币在十二月也。士昏六礼，其一纳采。纳征始有玄緟束帛，诸侯则谓之纳币，其礼与士礼不同，盖公为大子时已行昏礼也。纁，许云切。",
                    "type": 2
                },
                {
                    "paragraph": "传二年，春，秦孟明视帅师伐晋，以报殽之役。二月，晋侯御之。先且居将中军，赵衰佐之。",
                    "zhushu": "代郤溱。御，鱼吕切。将，子匠切。衰，初危切。溱，侧巾切。"
                },
                {
                    "paragraph": "王官无地御戎，",
                    "zhushu": "代梁𢎞。"
                },
                {
                    "paragraph": "狐鞫居为右。",
                    "zhushu": "鞫居，续简伯。鞫，九六切。"
                },
                {
                    "paragraph": "甲子，及秦师战于彭衙，秦师败绩。晋人谓秦“拜赐之师”。",
                    "zhushu": "以孟明言“三年将拜君赐”，故嗤之。嗤，尺之切。"
                },
                {
                    "paragraph": "战于殽也，晋梁𢎞御戎，莱驹为右。战之明日，晋襄公缚秦囚，使莱驹以戈斩之。囚呼，莱驹失戈，狼瞫取戈以斩囚，禽之以从公乘，遂以为右。箕之役，",
                    "zhushu": "箕役，在僖三十三年。呼，火故切。瞫，尺甚切。字林：式袵切。乘，绳证切。"
                },
                {
                    "paragraph": "先轸黜之，而立续简伯。狼瞫怒。其友曰：“盍死之？”瞫曰：“吾未获死所。”",
                    "zhushu": "未得可死处。盍，户腊切。处，昌虑切。"
                },
                {
                    "paragraph": "其友曰：“吾与女为难。”",
                    "zhushu": "欲共杀先轸。女，音汝。难，乃旦切。"
                },
                {
                    "paragraph": "瞫曰：“周志有之：“勇则害上，不登于明堂。”",
                    "zhushu": "周志，周书也。明堂，祖庙也，所以策切序徳。故不义之士不得升。"
                },
                {
                    "paragraph": "死而不义，非勇也。共用之谓勇。",
                    "zhushu": "共用，死，国用。共，音恭。注同。"
                },
                {
                    "paragraph": "吾以勇求右，无勇而黜，亦其所也。",
                    "zhushu": "言仐死而不义，更成无勇，宜见退，"
                },
                {
                    "paragraph": "谓上不我知，黜而宜，乃知我矣。",
                    "zhushu": "言今见黜而合宜，则吾不得复言上不我知。复，扶又切。"
                },
                {
                    "paragraph": "子姑待之。”及彭衙，既陈，以其属驰秦师，死焉。",
                    "zhushu": "属，属已兵。陈，直觐切。"
                },
                {
                    "paragraph": "晋师从之，大败秦师。",
                    "zhushu": ""
                },
                {
                    "paragraph": "君子谓：“狼瞫于是乎君子。诗曰：“君子如怒，乱庶遄沮。”",
                    "zhushu": "诗小雅。言君子之怒，必以止乱。遄，疾也。沮，止也。遄，市专切。沮，在汝切。"
                },
                {
                    "paragraph": "又曰：“王赫斯怒，爰整其旅。”",
                    "zhushu": "诗大雅。言文王赫然奋怒，则整师旅以讨乱。赫，火百切。"
                },
                {
                    "paragraph": "怒不作乱，而以从师，可谓君子矣。",
                    "zhushu": ""
                },
                {
                    "paragraph": "秦伯犹用孟明。孟明增修国政，重施于民。赵成子言于诸大夫曰：",
                    "zhushu": "成子，赵衰。施，式豉切。"
                },
                {
                    "paragraph": "“秦师又至，将必辟之。惧而增德，不可当也。诗曰：“毋念尔祖，聿修厥德。”",
                    "zhushu": "诗大雅。言念其祖考，则宜述修其德以显之。毋念，念也。辟，音避。毋，音无。注同。"
                },
                {
                    "paragraph": "孟明念之矣。念德不怠，其可敌乎？”",
                    "zhushu": "为明年秦人伐晋传。"
                },
                {
                    "paragraph": "○丁丑，作僖公主。书，不时也。",
                    "zhushu": "过葬十月，故曰不时。例在僖二十三年。"
                },
                {
                    "paragraph": "○晋人以公不朝来讨，公如晋。夏四月己巳，晋人使阳处父盟公以耻之。",
                    "zhushu": "使大夫盟公，欲以耻辱鲁也。经书“三月乙巳”，经、传必有误。"
                },
                {
                    "paragraph": "书曰“及晋处父盟”，以厌之也。",
                    "zhushu": "厌，犹损也。晋以非礼盟公，故文厌之以示讥。厌，于涉切。注同。"
                },
                {
                    "paragraph": "□晋不书，讳之也。",
                    "zhushu": "不书公如晋。"
                },
                {
                    "paragraph": "公未至。六月，穆伯会诸侯及晋司空士縠盟于垂陇，晋讨卫故也。",
                    "zhushu": "讨元年卫人伐晋。士縠，士蔿子。蔿，于委切。"
                },
                {
                    "paragraph": "书“士縠”，堪其事也。",
                    "zhushu": "晋司空，非卿也，以士縠能堪卿事，故书。“书士縠，或作“书曰晋士縠”。"
                },
                {
                    "paragraph": "陈侯为卫请成于晋，执孔达以说。",
                    "zhushu": "陈始与卫谋，谓可以强得免。今晋不听，故更执孔达以苟免也。为，于伪切。"
                },
                {
                    "paragraph": "○秋八月丁卯，大事于大庙，跻僖公，逆祀也。",
                    "zhushu": "僖是闵兄，不得为父子。尝为臣，位应在下，今居闵上，故曰逆祀。令，力呈切。闵上，时掌切。一本或无“上”字。"
                },
                {
                    "paragraph": "于是夏父弗忌为宗伯，",
                    "zhushu": "宗伯，掌宗庙昭穆之礼。夏，户雅切。昭，上遥切。后昭穆之例做此。"
                },
                {
                    "paragraph": "尊僖公，且明见曰：“吾见新鬼大，故鬼小。",
                    "zhushu": "新鬼，僖公，既为兄，死时年又长。故鬼，闵公，死时年少。弗忌明言其所见。长，丁丈切。少，诗照切。"
                },
                {
                    "paragraph": "先大后小，顺也。跻圣贤，明也。",
                    "zhushu": "又以僖公为圣贤。"
                },
                {
                    "paragraph": "明、顺，礼也。”",
                    "zhushu": ""
                },
                {
                    "paragraph": "君子以为失礼。礼无不顺。祀，国之大事也，而逆之，可谓礼乎？子虽齐圣，不先父食久矣。",
                    "zhushu": "齐，粛也。臣继君，犹子继父。先，悉荐切。下“不先”皆同。"
                },
                {
                    "paragraph": "故禹不先鲧，汤不先契，",
                    "zhushu": "鲧，禹父。契，汤十三世祖。鲧，古本切。契，息列切。殷始封之君。"
                },
                {
                    "paragraph": "文、武不先不窋。",
                    "zhushu": "不窋，后稷子。窋，知律切。"
                },
                {
                    "paragraph": "宋祖帝乙，郑祖厉王，犹上祖也。",
                    "zhushu": "帝乙，微子父。厉王，郑桓公父。二国不以帝乙、厉王不肖而犹尊尚之。肖，悉召切。"
                },
                {
                    "paragraph": "是以鲁颂曰：“春秋匪解，享祀不忒。皇皇后帝，皇祖后稷。”",
                    "zhushu": "忒，差也。皇皇，美也。后帝，天也。诗颂僖公郊祭上天，配以后稷。解，佳买切。忒，他得切。"
                },
                {
                    "paragraph": "君子曰礼，谓其后稷亲而先帝也。",
                    "zhushu": "先称帝也。"
                },
                {
                    "paragraph": "诗曰：“问我诸姑，遂及伯姊。”",
                    "zhushu": "诗邶风也。卫女思归而不得，故愿致问于姑姊。邶，音㐽。"
                },
                {
                    "paragraph": "君子曰礼，谓其姊亲而先姑也。",
                    "zhushu": "僖亲，文公父。夏父弗忌欲阿时君，先其所亲，故传以此二诗深责其意。"
                },
                {
                    "paragraph": "仲尼曰：“臧文仲，其不仁者三，不知者三。下展禽，",
                    "zhushu": "展禽，柳下惠也。文仲知柳下惠之贤而使在下位，己欲立而立人。知，音智。下同。"
                },
                {
                    "paragraph": "废六关，",
                    "zhushu": "塞关、阳关之属，凡六关，所以禁绝末游而废之。塞，悉再切。"
                },
                {
                    "paragraph": "妾织蒲，三不仁也。",
                    "zhushu": "家人贩席，言其与民争利。贩，甫万切。"
                },
                {
                    "paragraph": "作虚器，",
                    "zhushu": "谓居蔡山节藻棁也。有其器而无其位，故曰虚。棁，章悦切。"
                },
                {
                    "paragraph": "纵逆祀，",
                    "zhushu": "听夏父，跻僖公，"
                },
                {
                    "paragraph": "祀爰居，三不知也。”",
                    "zhushu": "海鸟曰爰居，止于鲁东门外，文仲以为神，命国人祀之。爰居，尔雅一名杂县。樊光云：“似凤皇。”爰居事见国语。庄子云：鲁侯御而觞之于庙。"
                },
                {
                    "paragraph": "○冬，晋先且居、宋公子成、陈辕选、郑公子归生伐秦，取汪及彭衙而还，以报彭衙之役。卿不书，为穆公故，尊秦也，谓之崇德。",
                    "zhushu": "成，音城；本或作戍，音恤。选，息兖切。汪，乌黄切。为，于伪切。"
                },
                {
                    "paragraph": "○襄仲如齐纳币，礼也。凡君即位，好舅甥，修昏姻，娶元妃以奉粢盛，孝也。",
                    "zhushu": "谓谅暗既终，嘉好之事通于外内，外内之礼始备。此除凶之即位也。于是遣卿申好舅甥之国，修礼以昏姻也。元妃，嫡夫人。奉粢盛，共祭祀。好，呼报切，注同。娶，七住切。妃，芳非切。粢，音咨。盛，音成。嫡，丁历切。共，音恭。"
                },
                {
                    "paragraph": "孝，礼之始也。经三年，春，王正月，叔孙得臣会晋人、宋人、陈人、卫人、郑人伐沈。沈溃。",
                    "zhushu": "传例曰：民逃其上曰溃。沈，国名也。汝南平与县北有沈亭。沈，尸甚切。溃，户内切。与，音余，一音预。"
                },
                {
                    "paragraph": "○夏，五月，王子虎卒。",
                    "zhushu": "不书爵者，天王赴也。翟泉之盟，虽辄假王命，周王因以同盟之例为赴。为，于伪切，又如字；本或作“来赴”。"
                },
                {
                    "paragraph": "○秦人伐晋。",
                    "zhushu": "晋人耻不出，以微者告。"
                },
                {
                    "paragraph": "○秋，楚人围江。○雨螽于宋。",
                    "zhushu": "自上而隋，有似于雨。宋人以其死为得天祐，喜而来告，故书。雨，于付切，注及传同。螽，音终。隋，徒火切，传注同。祐，音又。"
                },
                {
                    "paragraph": "○冬，公如晋。",
                    "zhushu": ""
                },
                {
                    "paragraph": "十有二月，己巳，公及晋侯盟。",
                    "zhushu": ""
                },
                {
                    "paragraph": "晋阳处父帅师伐楚以救江。",
                    "zhushu": "",
                    "type": 2
                },
                {
                    "paragraph": "传三年，春，庄叔会诸侯之师伐沈，以其服于楚也。沈溃。凡民逃其上曰溃，在上曰逃。",
                    "zhushu": "溃，众散流移，若积水之溃，自坏之象也。国君轻走，群臣不知其谋，与匹夫逃窜无异，是以在众曰溃，在上曰逃，各以类言之。轻，如字，又遣政切。窜，七乱切。"
                },
                {
                    "paragraph": "○卫侯如陈，拜晋成也。",
                    "zhushu": "二年，陈侯为卫请成于晋。为，于伪切。"
                },
                {
                    "paragraph": "○夏，四月，乙亥，王叔文公卒，来赴，吊如同盟，礼也。",
                    "zhushu": "王子虎与僖公同盟于翟泉，文公是同盟之子，故赴以名。传因王子虎异于诸侯，王叔又未与文公盟，故于此显示体例也。经书五月，又不书日，从赴也。"
                },
                {
                    "paragraph": "○秦伯伐晋，济河焚舟，",
                    "zhushu": "示必死也。"
                },
                {
                    "paragraph": "取王官，及郊。",
                    "zhushu": "王官、郊，晋地。"
                },
                {
                    "paragraph": "晋人不出。遂自茅津济，封殽尸而还。",
                    "zhushu": "茅津，在河东大阳县西。封，埋藏之。大，音泰。"
                },
                {
                    "paragraph": "遂霸西戎，用孟明也。",
                    "zhushu": ""
                },
                {
                    "paragraph": "君子是以知秦穆公之为君也，举人之周也，",
                    "zhushu": "周，备也。不偏以一恶弃其善。"
                },
                {
                    "paragraph": "与人之壹也；",
                    "zhushu": "壹，无二心。"
                },
                {
                    "paragraph": "孟明之臣也，其不解也，能惧思也。子桑之忠也，其知人也，能举善也。",
                    "zhushu": "子桑，公孙枝，举孟明者。解，佳卖切。"
                },
                {
                    "paragraph": "诗曰：“于以采蘩，于沼于沚。于以用之，公侯之事。”秦穆有焉。",
                    "zhushu": "诗国风。言沼沚之蘩至薄，犹采以共公侯，以喻秦穆不遗小善。蘩，音烦。沼，之绍切。沚，音止。共，音恭。"
                },
                {
                    "paragraph": "“夙夜匪解，以事一人”，孟明有焉。",
                    "zhushu": "诗大雅。美仲山甫也。一人，天子也。"
                },
                {
                    "paragraph": "“诒厥孙谋，以燕翼子”，子桑有焉。",
                    "zhushu": "诒，遗也。燕，安也。翼，成也。诗大雅。美武王能遗其子孙善谋，以安成子孙。言子桑有举善之谋。诒，以之切。遗，唯季切。"
                },
                {
                    "paragraph": "○秋，雨螽于宋，队而死也。",
                    "zhushu": "螽飞至宋，队地而死，若雨。队，直类切。"
                },
                {
                    "paragraph": "○楚师围江。晋先仆伐楚以救江。",
                    "zhushu": "晋救江在“雨螽”下，故使“围江”之经随在“雨螽”下。"
                },
                {
                    "paragraph": "冬，晋以江故告于周。",
                    "zhushu": "欲假天子之威以伐楚。"
                },
                {
                    "paragraph": "王叔桓公、晋阳处父伐楚以救江，",
                    "zhushu": "桓公，周卿士，王叔文公之子。桓公不书，示威名，不亲伐。"
                },
                {
                    "paragraph": "门于方城，遇息公子朱而还。",
                    "zhushu": "子朱，楚大夫，伐江之帅也。闻晋师起而江兵解，故晋亦还。帅，所类切。解，音蟹，又佳卖切。"
                },
                {
                    "paragraph": "晋人惧其无礼于公也，请改盟。",
                    "zhushu": "改二年处父之盟。"
                },
                {
                    "paragraph": "公如晋，及晋侯盟。晋侯飨公，赋菁菁者莪。",
                    "zhushu": "菁菁者莪，诗小雅。取其“既见君子，乐且有仪”。”菁，子丁切。莪，五多切。乐，音洛。下文“何乐”“小国之乐”同。"
                },
                {
                    "paragraph": "庄叔以公降拜，",
                    "zhushu": "谢其以公比君子也。"
                },
                {
                    "paragraph": "曰：“小国受命于大国，敢不慎仪？君贶之以大礼，何乐如之？抑小国之乐，大国之惠也。”晋侯降，辞，",
                    "zhushu": "降阶辞让公。"
                },
                {
                    "paragraph": "登，成拜。",
                    "zhushu": "俱还上，成拜礼。上，时掌切，又如字。"
                },
                {
                    "paragraph": "公赋嘉乐。",
                    "zhushu": "嘉乐，诗大雅。义取其“显显今德，宜民宜人，受禄子天”。嘉，户嫁切。乐，如字，注同。",
                    "type": 2
                },
                {
                    "paragraph": "经四年，春，公至自晋。",
                    "zhushu": "无传。"
                },
                {
                    "paragraph": "○夏，逆妇姜于齐。",
                    "zhushu": "称妇，有姑之辞。"
                },
                {
                    "paragraph": "○狄侵齐。",
                    "zhushu": "无传。"
                },
                {
                    "paragraph": "○秋，楚人灭江。",
                    "zhushu": "灭例在文十五年。"
                },
                {
                    "paragraph": "晋侯伐秦。○卫侯使寗俞来聘。○",
                    "zhushu": ""
                },
                {
                    "paragraph": "冬，十有一月，壬寅，夫人风氏薨。",
                    "zhushu": "僖公母，风姓也。赴同祔姑，故称夫人。俞，羊朱切。祔，音附。",
                    "type": 2
                },
                {
                    "paragraph": "传四年，春，晋人归孔达于卫，以为卫之良也，故免之。",
                    "zhushu": "二年，卫执孔达以说晋。"
                },
                {
                    "paragraph": "夏，卫侯如晋拜。",
                    "zhushu": "谢归孔达。"
                },
                {
                    "paragraph": "曹伯如晋会正。",
                    "zhushu": "会，受贡赋之政也。传言襄公能继文之业，而诸侯服从。"
                },
                {
                    "paragraph": "○逆妇姜于齐，卿不行，非礼也。",
                    "zhushu": "礼，诸侯有故，则使卿逆。"
                },
                {
                    "paragraph": "君子是以知出姜之不允于鲁也，",
                    "zhushu": "允，信也。始来不见尊贵，故终不为国人所敬信也。文公薨而见出，故曰“出姜。"
                },
                {
                    "paragraph": "曰：“贵聘而贱逆之，",
                    "zhushu": "公子遂纳币，是贵聘也。"
                },
                {
                    "paragraph": "君而卑之，立而废之，",
                    "zhushu": "君，小君也。不以大人礼迎，是卑废之。"
                },
                {
                    "paragraph": "弃信而壊其主，在国必乱，在家必亡。",
                    "zhushu": "主，内主也。坏，音怪。"
                },
                {
                    "paragraph": "不允宜哉。诗曰：“畏天之威，于时保之。”敬主之谓也。”",
                    "zhushu": "诗颂。言畏天威，于是保福禄。"
                },
                {
                    "paragraph": "○秋，晋侯伐秦，围邧、新城，以报王官之役。",
                    "zhushu": "邧、新城，秦邑也。王官役，在前年。邧，愿晚切，一音元。"
                },
                {
                    "paragraph": "○楚人灭江，秦伯为之降服、出次、不举、过数。",
                    "zhushu": "“降服，素服也。出次，辟正寝。不举，去盛馔。邻国之礼有数，今秦伯过之。为，于伪切。下注“为赋”“为歌”皆同。去，起吕切。馔，仕眷切。"
                },
                {
                    "paragraph": "大夫谏，公曰：“同盟灭，虽不能救，敢不矜乎？吾自惧也。”",
                    "zhushu": "秦、江同盟，不告，故不书。矝，居陵切。"
                },
                {
                    "paragraph": "君子曰：“诗云：“惟彼二国，其政不获。惟此四国，爰究爰度。”其秦穆之谓矣。”",
                    "zhushu": "诗大雅。言夏、商之君，政不得人心，故四方诸侯皆惧而谋度其政事也。言秦穆亦能感江之灭，惧而思政。爰，于也。究、度，皆谋也。究，音救。度，待洛切。注同。"
                },
                {
                    "paragraph": "○卫寗武子来聘，公与之宴，为赋湛露及彤弓。",
                    "zhushu": "非礼之常，公特命乐人以示意，故言“为赋”。湛露、彤弓，诗小雅。湛，直减切。形，徒冬切。"
                },
                {
                    "paragraph": "不辞，又不答赋。使行人私焉。",
                    "zhushu": "私问之。"
                },
                {
                    "paragraph": "对曰：“臣以为肄业及之也。",
                    "zhushu": "肄，习也。鲁人失所赋，寗武子佯不知，此其愚不可及。肄，字又作“肆”，以二切。及注同。佯，音阳，一音祥。"
                },
                {
                    "paragraph": "昔诸侯朝正于王，",
                    "zhushu": "朝而受政教也。"
                },
                {
                    "paragraph": "王宴乐之，于是乎赋湛露，则天子当阳，诸侯用命也。",
                    "zhushu": "湛露曰：“湛湛露斯，匪阳不晞。”晞，乾也。言露见日而乾，犹诸侯禀天子命而行。乐，音洛，下注“宴乐”同。晞，音希。"
                },
                {
                    "paragraph": "诸侯敌王所忾，而献其功，",
                    "zhushu": "敌，犹当也。㐹，恨怒也。忾，苦爱切。"
                },
                {
                    "paragraph": "王于是乎赐之彤弓一、彤矢百、玈弓矢千，以觉报宴。",
                    "zhushu": "觉，明也。谓诸侯有四夷之功，王赐之弓矢，又为歌彤弓，以明报功宴乐。玈，音卢。觉，音角。"
                },
                {
                    "paragraph": "今陪臣来继旧好，",
                    "zhushu": "方论天子之乐，故自称“陪臣”。好，呼报切。"
                },
                {
                    "paragraph": "君辱贶之，其敢干大礼以自取戾？”",
                    "zhushu": "贶，赐也。干，犯也。戾，罪也。贶，音况。戻，力计切。"
                },
                {
                    "paragraph": "○冬，成风薨。",
                    "zhushu": "为明年王使来含赗传。",
                    "type": 2
                },
                {
                    "paragraph": "经五年，春，王正月，王使荣叔归含，且赗。",
                    "zhushu": "珠五曰含。含，口实。车马曰赗。含，本亦作“唅”，户暗切。说文作“琀”，云：“送终口中玉。”赗，芳凤切。"
                },
                {
                    "paragraph": "○三月，辛亥，葬我小君成风。",
                    "zhushu": "无传。反哭成丧，故曰“葬我小君”。"
                },
                {
                    "paragraph": "王使召伯来会葬。",
                    "zhushu": "召伯，天子卿也。召，采地。伯，爵也。来不及葬，不讥者，不失五月之内。召，上照切。"
                },
                {
                    "paragraph": "○夏，公孙敖如晋。",
                    "zhushu": "无传。"
                },
                {
                    "paragraph": "○秦人入鄀。",
                    "zhushu": "入例在十五年。鄀，音若。"
                },
                {
                    "paragraph": "○秋，楚人灭六。",
                    "zhushu": "六国，今庐江六县。庐，力居切。"
                },
                {
                    "paragraph": "○冬，十月，甲申，许男业卒。",
                    "zhushu": "无传。与僖公六同盟。",
                    "type": 2
                },
                {
                    "paragraph": "传五年，春，王使荣叔来含且赗，召昭公来会葬，礼也。",
                    "zhushu": "成风，庄公之妾。天子以夫人礼赗之，明母以子贵，故曰“礼”。"
                },
                {
                    "paragraph": "○初，鄀叛楚即秦，又贰于楚。夏，秦人入鄀。○",
                    "zhushu": ""
                },
                {
                    "paragraph": "六人叛楚即东夷。秋，楚成大心、仲归帅师灭六。",
                    "zhushu": "仲归，子家。"
                },
                {
                    "paragraph": "冬，楚子爕灭蓼。",
                    "zhushu": "蓼国，今安丰蓼县。爕，息列切。蓼，音了。"
                },
                {
                    "paragraph": "臧文仲闻六与蓼灭，曰：“皋陶、庭坚不祀忽诸。德之不建，民之无援，哀哉！”",
                    "zhushu": "蓼与六，皆皋陶后也。伤二国之君不能建德，结援大国，忽然而亡。陶，音遥。"
                },
                {
                    "paragraph": "○晋阳处父聘于卫，反过寗，寗嬴从之，",
                    "zhushu": "寗，晋邑，汲郡修武县也。嬴，逆旅大夫。嬴，音盈。"
                },
                {
                    "paragraph": "及温而还。其妻问之，嬴曰：“以刚。商书曰：“沈渐刚克，髙明柔克。”",
                    "zhushu": "沈渐，犹滞溺也。髙明，犹亢爽也。言各当以刚柔胜己本性，乃能成全也。此在洪范，仐谓之周书。渐，似廉切。注同。“𣻉溺”，一本作“带弱”。亢，苦浪切。"
                },
                {
                    "paragraph": "夫子壹之，其不没乎！",
                    "zhushu": "阳子性纯刚，"
                },
                {
                    "paragraph": "天为刚德，犹不干时，",
                    "zhushu": "寒暑相顺，"
                },
                {
                    "paragraph": "况在人乎？且华而不实，怨之所聚也。",
                    "zhushu": "言过其行。行，下孟切。"
                },
                {
                    "paragraph": "犯而聚怨，不可以定身。",
                    "zhushu": "刚则犯人。"
                },
                {
                    "paragraph": "余惧不获其利而离其难，是以去之。”",
                    "zhushu": "为六年晋杀处父传。难，乃旦切。"
                },
                {
                    "paragraph": "○晋赵成子、栾贞子、霍伯、臼季皆卒。",
                    "zhushu": "成子，赵衰，新上军帅、中军佐也。贞子，栾枝，下军帅也。霍伯，先且居，中军帅也。臼季，胥臣，下军佐也。为六年搜于夷传。帅，所类切，下同。搜，所求切。",
                    "type": 2
                },
                {
                    "paragraph": "经六年，春，葬许僖公。",
                    "zhushu": "无传。"
                },
                {
                    "paragraph": "○夏，季孙行父如陈。",
                    "zhushu": "行父，季友孙。"
                },
                {
                    "paragraph": "○秋，季孙行父如晋。○",
                    "zhushu": ""
                },
                {
                    "paragraph": "八月，乙亥，晋侯驩卒。",
                    "zhushu": "再同盟。驩，唤官切。"
                },
                {
                    "paragraph": "○冬，十月，公子遂如晋，葬晋襄公。",
                    "zhushu": "卿共葬事，文、襄之制也。三月而葬，速。共，音恭。"
                },
                {
                    "paragraph": "晋杀其大夫阳处父。",
                    "zhushu": "处父侵官，宜为国讨，故不言贾季杀。"
                },
                {
                    "paragraph": "○晋狐射姑出奔狄。",
                    "zhushu": "射姑，狐偃子贾季也。奔例在宣十年。射，音亦，一音夜。"
                },
                {
                    "paragraph": "○闰月，不告月，犹朝于庙。",
                    "zhushu": "诸侯毎月必告朔听政，因朝宗庙。文公以闰非常月，故阙不告朔，怠慢政事，虽朝于庙，则如勿朝，故曰“犹”。犹者，可止之辞。“不告月”，“月”或作“朔”，误也。“告朔”，本或作“告月”。",
                    "type": 2
                },
                {
                    "paragraph": "传六年，春，晋搜于夷，舍二军。",
                    "zhushu": "僖三十一年，晋搜清原，作五军。今舍二军，复三军之制。夷，晋地。前年四卿卒，故搜以谋军帅。舍，音舍。注同。帅，所类切，下同。"
                },
                {
                    "paragraph": "使狐射姑将中军，",
                    "zhushu": "代先且居。将，子匠切。"
                },
                {
                    "paragraph": "赵盾佐之。",
                    "zhushu": "代赵衰也。盾，赵衰子。盾，徒本切。"
                },
                {
                    "paragraph": "阳处父至自温，",
                    "zhushu": "往年聘卫过温，今始至。过，古禾切。"
                },
                {
                    "paragraph": "改搜于董，易中军。",
                    "zhushu": "易以赵盾为帅，射姑佐之。河东汾阴县有董亭。"
                },
                {
                    "paragraph": "阳子，成季之属也，",
                    "zhushu": "处父尝为赵衰属大夫，"
                },
                {
                    "paragraph": "故党于赵氏，且谓赵盾能，曰：“使能，国之利也。”是以上之。宣子于是乎始为国政，",
                    "zhushu": "宣，赵盾谥。"
                },
                {
                    "paragraph": "制事典，",
                    "zhushu": "典，常也。"
                },
                {
                    "paragraph": "正法罪，",
                    "zhushu": "轻重当，当，丁浪切。"
                },
                {
                    "paragraph": "辟狱刑，",
                    "zhushu": "辟，犹理也。辟，婢亦切。后同者更不音。"
                },
                {
                    "paragraph": "董逋逃，",
                    "zhushu": "董，督也。逋，补吾切。"
                },
                {
                    "paragraph": "由质要，",
                    "zhushu": "由，用也。质要，契劵也。"
                },
                {
                    "paragraph": "治旧洿，",
                    "zhushu": "治理洿秽。洿，音乌，本又作“汗”，同。"
                },
                {
                    "paragraph": "本秩礼，",
                    "zhushu": "贵贱不失其本。"
                },
                {
                    "paragraph": "续常职，",
                    "zhushu": "修废官，"
                },
                {
                    "paragraph": "出滞淹。",
                    "zhushu": "拔贤能也。"
                },
                {
                    "paragraph": "既成，以授大傅阳子与大师贾佗，使行诸晋国，以为常法。",
                    "zhushu": "贾佗以公族从六公，而不在五人之数。大，音泰，下同。佗，徒河切。从，才用切。"
                },
                {
                    "paragraph": "臧文仲以陈、卫之睦也，欲求好于陈。夏，季文子聘于陈，且娶焉。",
                    "zhushu": "臣非君命不越竟，故因聘而自为娶。好，呼报切。娶，七住切。竟，音境。为，于伪切。"
                },
                {
                    "paragraph": "○秦伯任好卒，",
                    "zhushu": "任好，秦穆公名。任，音壬。"
                },
                {
                    "paragraph": "以子车氏之三子奄息、仲行、针虎为殉，",
                    "zhushu": "子车，秦大夫氏也。以人从葬为殉。车，音居。仲，本亦作“中”，音仲。行，户郎切。针，其廉切。殉，似俊切。杀人从死曰殉；字林：弋绢切。"
                },
                {
                    "paragraph": "皆秦之良也。国人哀之，为之赋黄鸟。",
                    "zhushu": "黄鸟，诗秦风。义取黄鸟止于棘桑，往来得其所，伤三良不然。为，于为切。下注“为立”“为作善”皆同。"
                },
                {
                    "paragraph": "君子曰：“秦穆之不为盟主也宜哉！死而弃民。先王违世，犹诒之法，而况夺之善人乎？诗曰：“人之云亡，邦国殄瘁。”",
                    "zhushu": "诗大雅。言善人亡则国瘁病。诒，以之切。瘁，似醉切。"
                },
                {
                    "paragraph": "无善人之谓。若之何夺之？”古之王者，知命之不长，是以并建圣哲，",
                    "zhushu": "建立圣知，以司牧民。王，如字，一音于况切。知，音智。"
                },
                {
                    "paragraph": "树之风声，",
                    "zhushu": "因土地风俗，为立声教之法。"
                },
                {
                    "paragraph": "分之采物，",
                    "zhushu": "旌旗衣服，名有分制。分，扶问切。注同。"
                },
                {
                    "paragraph": "著之话言，",
                    "zhushu": "话，善也。为作善言遗戒。话，户快切。"
                },
                {
                    "paragraph": "为之律度，",
                    "zhushu": "钟律度量，所以治历明时。量，音亮。"
                },
                {
                    "paragraph": "陈之艺极，",
                    "zhushu": "艺，准也。极，中也。贡献多少之注。传曰：贡之无艺。又曰：贡献无极。"
                },
                {
                    "paragraph": "引之表仪，",
                    "zhushu": "引，道也。表仪，犹威仪。道，音导。下同。"
                },
                {
                    "paragraph": "予之法制，告之训典，",
                    "zhushu": "训典，先王之书。"
                },
                {
                    "paragraph": "教之防利，",
                    "zhushu": "防恶兴利。"
                },
                {
                    "paragraph": "委之常秩，",
                    "zhushu": "委，任也。常秩，官司之常职。"
                },
                {
                    "paragraph": "道之以礼，则使无失其土宜，众隷赖之，而后即命。",
                    "zhushu": "即，就也。"
                },
                {
                    "paragraph": "圣王同之。今纵无法以遗后嗣，而又收其良以死，难以在上矣。”君子是以知秦之不复东征也。",
                    "zhushu": "不能复征讨东方诸侯为霸主。遗，唯季切。复，扶又切。注同。"
                },
                {
                    "paragraph": "○秋，季文子将聘于晋，使求遭丧之礼以行。",
                    "zhushu": "季文子，季孙行父也，闻晋侯疾故。"
                },
                {
                    "paragraph": "其人曰：“将焉用之？”",
                    "zhushu": "其人，从者。焉，于虔切。从，扌用切。"
                },
                {
                    "paragraph": "文子曰：“备豫不虞，古之善教也。求而无之，实难。",
                    "zhushu": "难卒得。卒，寸忽切。"
                },
                {
                    "paragraph": "过求，何害？”",
                    "zhushu": "所谓文子三思。三，息暂切。"
                },
                {
                    "paragraph": "八月乙亥，晋襄公卒。灵公少，晋人以难故，欲立长君。",
                    "zhushu": "立少君，恐有难。少，诗照切。注同。难，乃旦切。注及下皆同。长，丁丈切。下皆同。"
                },
                {
                    "paragraph": "赵孟曰：“立公子雍。",
                    "zhushu": "赵孟，赵盾也。公子雍，文公子，襄公庶弟，杜祁之子。"
                },
                {
                    "paragraph": "好善而长，先君爱之，且近于秦。秦，旧好也。置善则固，事长则顺，立爱则孝，结旧则安。为难故，故欲立长君。有此四德者，难必抒矣。”",
                    "zhushu": "抒，除也。好，呼报切。下皆同。近，附近之近。抒，直吕切，又时吕切。"
                },
                {
                    "paragraph": "贾季曰：“不如立公子乐。",
                    "zhushu": "乐，文公子。乐，音岳，一音洛。"
                },
                {
                    "paragraph": "辰嬴嬖于二君，",
                    "zhushu": "辰嬴，怀嬴也。二君，怀公、文公也。嬖，必计切。"
                },
                {
                    "paragraph": "立其子，民必安之。”赵孟曰：“辰嬴贱，班在九人，",
                    "zhushu": "班，位也。"
                },
                {
                    "paragraph": "其子何震之有？",
                    "zhushu": "震，威也。"
                },
                {
                    "paragraph": "且为二嬖，淫也。为先君子，不能求大，而出在小国，辟也。母淫子辟，无威；陈小而远，无援。将何安焉？杜祁以君故，让逼姞而上之；",
                    "zhushu": "杜祁，杜伯之后，祁姓也。逼姞，姞姓之女，生襄公为世子，故杜祁让，使在已上。辟，匹亦切。又作僻，下同。祁，巨之切。逼，彼力切。姞，其吉切，又其乙切。"
                },
                {
                    "paragraph": "以狄故，让季隗而已次之，故班在四。",
                    "zhushu": "以季隗是文公托狄时妻，故复让之。然则杜祁本班在二。隗，五罪切。复，扶又切。下将复怨同。"
                },
                {
                    "paragraph": "先君是以爱其子，而仕诸秦，为亚卿焉。",
                    "zhushu": "亚，次也。言其贤，故位尊。亚，于嫁切。"
                },
                {
                    "paragraph": "秦大而近，足以为援；母义子爱，足以威民。立之，不亦可乎？”使先蔑、士会如秦，逆公子雍。",
                    "zhushu": "先蔑，士伯也。士会，随季也。"
                },
                {
                    "paragraph": "贾季亦使召公子乐于陈，赵孟使杀诸郫。",
                    "zhushu": "郫，晋地。郫，音婢支切。"
                },
                {
                    "paragraph": "贾季怨阳子之易其班也，",
                    "zhushu": "本中军帅，易以为佐。帅，所类切。下命帅同。"
                },
                {
                    "paragraph": "而知其无援于晋也。",
                    "zhushu": "少族多怨。"
                },
                {
                    "paragraph": "九月，贾季使续鞫居杀阳处父。",
                    "zhushu": "鞫居，狐氏之族。"
                },
                {
                    "paragraph": "书曰“晋杀其大夫。”侵官也。",
                    "zhushu": "君已命帅，处父易之，故曰侵官。"
                },
                {
                    "paragraph": "○冬十月，襄仲如晋，葬襄公。○",
                    "zhushu": ""
                },
                {
                    "paragraph": "十一月丙寅，晋杀续简伯。",
                    "zhushu": "简伯，续鞫居。十一月无丙寅。丙寅，十二月八日也。日月必有误。"
                },
                {
                    "paragraph": "贾季奔狄。宣子使臾骈送其帑。",
                    "zhushu": "帑，妻子也。宣子切。贾季，中军之佐，同官故。臾，羊朱切。骈，蒲贤切，又蒲丁切。帑，音奴。"
                },
                {
                    "paragraph": "夷之搜，贾季戮臾骈。臾骈之人欲尽杀贾氏以报焉。臾骈曰：“不可。吾闻前志有之曰：“敌惠敌怨，不在后嗣。”忠之道也。",
                    "zhushu": "敌，犹对也。若及子孙，则为非对，非对则为迁怒。尽，津忍切。"
                },
                {
                    "paragraph": "夫子礼于贾季，我以其宠报私怨，无乃不可乎？",
                    "zhushu": "言已蒙宣子宠位。"
                },
                {
                    "paragraph": "介人之宠，非勇也；",
                    "zhushu": "介，因也。介，音界。"
                },
                {
                    "paragraph": "损怨益仇，非知也；",
                    "zhushu": "杀季家欲以除怨，宣子将复怨，已是益仇。知，音智。"
                },
                {
                    "paragraph": "以私害公，非忠也。释此三者，何以事夫子？”尽具其帑与其器用财贿，亲帅扞之，送致诸竟。",
                    "zhushu": "扞，卫也。扞，户旦切。竟，音境。"
                },
                {
                    "paragraph": "○闰月不告朔，非礼也。",
                    "zhushu": "经称“告月”，传称“告朔”，明告月必以朔。"
                },
                {
                    "paragraph": "闰以正时，",
                    "zhushu": "四时渐差，则致闰以正之。"
                },
                {
                    "paragraph": "时以作事，",
                    "zhushu": "顺时命事。"
                },
                {
                    "paragraph": "事以厚生，",
                    "zhushu": "事不失时则年丰。"
                },
                {
                    "paragraph": "生民之道，于是乎在矣。不告闰朔，弃时政也，何以为民？",
                    "zhushu": "为，如字，治也。或音于伪切，非也。",
                    "type": 2
                },
                {
                    "paragraph": "经七年，春，公伐邾。○三月甲戍，取须句。",
                    "zhushu": "须句，鲁之封内属国也。僖公反其君之后，邾复灭之。书“取”，易也。例在襄十三年。句，其俱切。复，扶又切。易，以豉切。"
                },
                {
                    "paragraph": "遂城郚。",
                    "zhushu": "无传。因伐邾师以城郚。郚，鲁邑，卞县南有郚城。备邾难。郚，音吾。难，乃且切。"
                },
                {
                    "paragraph": "○夏，四月，宋公王臣卒。",
                    "zhushu": "二年与鲁大夫盟于垂陇。王，如字，又往方切。"
                },
                {
                    "paragraph": "○宋人杀其大夫。",
                    "zhushu": "宋人攻昭公，并杀二大夫，故以非罪书。"
                },
                {
                    "paragraph": "○戊子，晋人及秦人战于令狐。",
                    "zhushu": "赵盾废嫡而外求君，故贬称“人”。晋讳背先蔑，而夜薄秦师，以战告。令，力呈切。嫡，本又作□，丁历切。背，音佩。"
                },
                {
                    "paragraph": "○晋先蔑奔秦。",
                    "zhushu": "不言出，在外奔。"
                },
                {
                    "paragraph": "○狄侵我西鄙。○",
                    "zhushu": ""
                },
                {
                    "paragraph": "秋，八月，公会诸侯、晋大夫盟于扈。",
                    "zhushu": "扈，郑地，荥阳卷县西北有扈亭。不分别书会人，摠言“诸侯、晋大夫盟”者，公后会而及其盟。扈，音户。卷，音权，又丘权切。别，彼列切。"
                },
                {
                    "paragraph": "冬，徐伐莒。",
                    "zhushu": "不书将帅，徐夷告辞略。将，子匠切。"
                },
                {
                    "paragraph": "公孙敖如莒涖盟。",
                    "zhushu": "涖，音利，音类。",
                    "type": 2
                },
                {
                    "paragraph": "传七年，春，公伐邾，间晋难也。",
                    "zhushu": "公因霸国有难而侵小。闲，间厕之间，或如字。难，乃旦切，注同。"
                },
                {
                    "paragraph": "三月甲戍，取须句，置文公子焉，非礼也。",
                    "zhushu": "邾文公子叛在鲁，故公使为守须句大夫也。绝大皥之祀以与邻国叛臣，故曰非礼。置，之豉切，下同。大，音泰。皥，户老切。"
                },
                {
                    "paragraph": "○夏，四月，宋成公卒。于是公子成为右师，",
                    "zhushu": "庄公子。"
                },
                {
                    "paragraph": "公孙友为左师，",
                    "zhushu": "目夷子。"
                },
                {
                    "paragraph": "乐豫为司马，",
                    "zhushu": "戴公玄孙。"
                },
                {
                    "paragraph": "鳞矔为司徒，",
                    "zhushu": "桓公孙。矔，古乱切。"
                },
                {
                    "paragraph": "公子荡为司城，",
                    "zhushu": "桓公子也，以武公名废司空为司城。"
                },
                {
                    "paragraph": "华御事为司宼。",
                    "zhushu": "华元父也。传言六卿皆公族，昭公不亲信之，所以致乱。御，鱼吕切；本又作御，音同。"
                },
                {
                    "paragraph": "昭公将去群公子，乐豫曰：“不可。公族，公室之枝叶也，若去之，则本根无所庇荫矣。葛藟犹能庇其本根，",
                    "zhushu": "葛之能藟蔓繁滋者，以本枝荫麻之多。去，起吕切。下及注同。庇，必利切，又悲位切，下同。荫，本又作荫，于鸩切。藟，本或作蔂，力轨切。蔓，音万。麻，许求切；本又作庇。蔂，类龟切。"
                },
                {
                    "paragraph": "故君子以为比，",
                    "zhushu": "谓诗人取以喻九族兄弟。比，必尔切。"
                },
                {
                    "paragraph": "况国君乎？此谚所谓“庇焉而纵寻斧焉”者也。",
                    "zhushu": "纵，放也。"
                },
                {
                    "paragraph": "必不可，君其图之。亲之以德，皆股肱也，谁敢携贰？若之何去之？”不听。穆、襄之族率国人以攻公，",
                    "zhushu": "穆公、襄公之子孙，昭公所欲去者。"
                },
                {
                    "paragraph": "杀公孙固、公孙郑于公宫。",
                    "zhushu": "二子在公宫，故为乱兵所杀。"
                },
                {
                    "paragraph": "六卿和公室，乐豫舍司马以让公子卬。",
                    "zhushu": "卬，昭公弟。舍，音舍，下同。卬，五郎切。"
                },
                {
                    "paragraph": "昭公即位而葬。书曰：“宋人杀其大夫。”不称名，众也，且言非其罪也。",
                    "zhushu": "不称杀者及死者，名。杀者众，故名不可知。死者无罪，则例不称名。"
                },
                {
                    "paragraph": "○秦康公送公子雍于晋，曰：“文公之入也无卫，故有吕、郤之难。”",
                    "zhushu": "僖二十四年，文公入。难，乃旦切。"
                },
                {
                    "paragraph": "乃多与之徒",
                    "zhushu": ""
                },
                {
                    "paragraph": "卫。穆嬴日抱大子以啼于朝，曰：“先君何罪？其嗣亦何罪？舍适嗣不立，而外求君，将焉置此？”",
                    "zhushu": "穆嬴，襄公夫人，灵公母也。嬴，音盈。适，本又作嫡，同丁历切。焉，于虔切。下“焉用”同。"
                },
                {
                    "paragraph": "出朝，则抱以适赵氏，顿首于宣子曰：“先君奉此子也，而属诸子曰：此子也才，吾受子之赐；不才，吾唯子之怨。”",
                    "zhushu": "欲使宣子教训之。属，音烛。"
                },
                {
                    "paragraph": "今君虽终，言犹在耳，",
                    "zhushu": "在宣子之耳。"
                },
                {
                    "paragraph": "而弃之，若何？”宣子与诸大夫皆患穆嬴，且畏逼，",
                    "zhushu": "畏国人以大义来逼己。逼，彼力切。"
                },
                {
                    "paragraph": "乃背先蔑而立灵公，以御秦师。箕郑居守。赵盾将中军，先克佐之。",
                    "zhushu": "克，先且居子，代狐射姑。背，音㐽。箕，音基。守，手又切。下注同。将，子匠切。注下同。"
                },
                {
                    "paragraph": "荀林父佐上军。",
                    "zhushu": "箕郑将上军居守，故佐独行。"
                },
                {
                    "paragraph": "先蔑将下军，先都佐之。步招御戎，戎津为右。及堇阴，",
                    "zhushu": "先蔑、士会逆公子雍，前还晋。晋人始以逆雍出军，卒然变计立灵公，故车右、戎御犹在职。堇阴，晋地。招，上遥切。堇，音谨，一音靳。卒，寸忽切。"
                },
                {
                    "paragraph": "宣子曰：“我若受秦，秦则宾也；不受，宼也。既不受矣，而复缓师，秦将生心。先人有夺人之心，",
                    "zhushu": "夺敌之战心也。复，扶又切。先，悉荐切，“有夺人之心”本或此句下有“后人待其反”误。"
                },
                {
                    "paragraph": "军之善谋也。逐宼如追逃，军之善政也。”训卒利兵，秣马蓐食，潜师夜起。",
                    "zhushu": "蓐食，早食于寝蓐也。卒，子忽切。秣，音末。蓐，音辱。"
                },
                {
                    "paragraph": "戊子，败秦师于令狐，至于刳首。己丑，先蔑奔秦，士会从之。",
                    "zhushu": "从刳首去也。令狐在河东，当与刳首相接。刳，苦胡切。"
                },
                {
                    "paragraph": "先蔑之使也，荀林父止之，曰：“夫人、大子犹在，而外求君，此必不行。子以疾辞，若何？不然，将及。",
                    "zhushu": "祸将及己。使，所吏切。"
                },
                {
                    "paragraph": "摄卿以往，可也，何必子？同官为寮，吾尝同寮，敢不尽心乎？”弗听。为赋板之三章，",
                    "zhushu": "板，诗大雅。其三章义取刍荛之言，犹不可忽，况同寮乎？僖二十八年，林父将中行，先蔑将左行。寮，本又作僚，力雕切。为，于伪切，下“为同寮”同。刍，初俱切。荛，音饶。行，户郎切。下同。"
                },
                {
                    "paragraph": "又弗听。及亡，荀伯尽送其帑及其器用财贿于秦，曰：“为同寮故也。”",
                    "zhushu": "荀伯，林父。"
                },
                {
                    "paragraph": "士会在秦三年，不见士伯。",
                    "zhushu": "士伯，先蔑。"
                },
                {
                    "paragraph": "其人曰：“能亡人于国，",
                    "zhushu": "言能与人俱亡于晋国。"
                },
                {
                    "paragraph": "不能见于此，焉用之？”",
                    "zhushu": "何用如此。"
                },
                {
                    "paragraph": "士季曰：“吾与之同罪，",
                    "zhushu": "俱有迎公子雍之罪。"
                },
                {
                    "paragraph": "非义之也，将何见焉？”",
                    "zhushu": "言己非慕先蔑之义而从之。"
                },
                {
                    "paragraph": "及归，遂不见。",
                    "zhushu": "责先蔑为正卿而不匡谏，且俱出奔，恶有党也。士会归在十三年。恶，乌路切。"
                },
                {
                    "paragraph": "○狄侵我西鄙，公使告于晋。赵宣子使因贾季问酆舒，且让之。",
                    "zhushu": "酆舒，狄相。让其伐鲁。酆，芳忠切。相，息亮切。"
                },
                {
                    "paragraph": "酆舒问于贾季曰：“赵衰、赵盾孰贤？”对曰：“赵衰，冬日之日也；赵盾，夏日之日也。”",
                    "zhushu": "冬日可爱，夏日可畏。"
                },
                {
                    "paragraph": "○秋八月，齐侯、宋公、卫侯、郑伯、许男、曹伯会晋赵盾，盟于扈，晋侯立故也。公后至，故不书所会。凡会诸侯，不书所会，后也。",
                    "zhushu": "不书所会，谓不具列公侯及卿、大夫。"
                },
                {
                    "paragraph": "后至，不书其国，辟不敏也。",
                    "zhushu": "此传还自释凡例之意。"
                },
                {
                    "paragraph": "○穆伯娶于莒，曰戴己，生文伯。其娣声己生惠叔。",
                    "zhushu": "穆伯，公孙敖也。文伯，榖也。惠叔，难也。己，音纪，一音祀。娣，大计切。难，乃多切。"
                },
                {
                    "paragraph": "戴已卒，又聘于莒，莒人以声己辞，则为襄仲聘焉。",
                    "zhushu": "襄仲，公孙敖从父昆弟。为，音于伪切。下“且为”“自为”同。"
                },
                {
                    "paragraph": "冬，徐伐莒，莒人来请盟。",
                    "zhushu": "见伐，故欲结援。"
                },
                {
                    "paragraph": "穆伯如莒涖盟，且为仲逆。及鄢陵，登城见之，美，",
                    "zhushu": "鄢陵，莒邑。鄢，于晚切。"
                },
                {
                    "paragraph": "自为娶之。仲请攻之，公将许之。叔仲惠伯谏",
                    "zhushu": "惠伯，叔牙孙。"
                },
                {
                    "paragraph": "曰：“臣闻之，兵作于内为乱，于外为宼。宼犹及人，乱自及也。今臣作乱，而君不禁，以启宼雠，若之何？”公止之，惠伯成之，",
                    "zhushu": "平二子。"
                },
                {
                    "paragraph": "使仲舍之，",
                    "zhushu": "舍，不娶。舍，音舍。注同。"
                },
                {
                    "paragraph": "公孙敖反之，",
                    "zhushu": "还莒女。"
                },
                {
                    "paragraph": "复为兄弟如初。从之。",
                    "zhushu": "为明年公孙敖奔莒传。复，音服，又扶又切。"
                },
                {
                    "paragraph": "○晋郤缺言于赵宣子曰：“日卫不睦，故取其地。",
                    "zhushu": "日，往日。取卫地在元年。"
                },
                {
                    "paragraph": "今已睦矣，可以归之。叛而不讨，何以示威？服而不柔，何以示怀？",
                    "zhushu": "柔，安也。"
                },
                {
                    "paragraph": "非威非怀，何以示德？无德，何以主盟？子为正卿，以主诸侯，而不务德，将若之何？夏书曰：",
                    "zhushu": "逸书。"
                },
                {
                    "paragraph": "“戒之用休，",
                    "zhushu": "有休则戒之以勿休。"
                },
                {
                    "paragraph": "董之用威，",
                    "zhushu": "董，督也。有罪则督之以威刑。"
                },
                {
                    "paragraph": "劝之以九歌，勿使坏。”九功之德，皆可歌也，谓之九歌。六府、三事，谓之九功。水、火、金、木、土、榖，谓之六府。正德、利用、厚生，谓之三事。义而行之，谓之德、礼。",
                    "zhushu": "德，正德也。礼以制财用之节，又以厚生民之命。"
                },
                {
                    "paragraph": "无礼不乐，所由叛也。若吾子之德，莫可歌也，其谁来之？",
                    "zhushu": "来，犹归也。乐，音洛。"
                },
                {
                    "paragraph": "盍使睦者歌吾子乎？”宣子说之。",
                    "zhushu": "为明年晋归郑、卫田张本。盍，户腊切。",
                    "type": 2
                },
                {
                    "paragraph": "经八年，春，王正月。○夏，四月。○",
                    "zhushu": ""
                },
                {
                    "paragraph": "秋，八月，戊申，天王崩。○",
                    "zhushu": ""
                },
                {
                    "paragraph": "冬，十月，壬午，公子遂会晋赵盾，盟于衡雍。",
                    "zhushu": "壬午，月五日。雍，于用切。"
                },
                {
                    "paragraph": "○乙酉，公子遂会雒戎，盟于暴。",
                    "zhushu": "乙酉，月八日也。暴，郑地。公子遂不受命而盟，宜去族。善其解国患，故称“公子”以贵之。“会雒戎”，本或作“伊雒之戎”，此后人妄取传文加耳。雒，音洛。去，起吕切。"
                },
                {
                    "paragraph": "○公孙敖如京师，不至而复。丙戍，奔莒。",
                    "zhushu": "不言出，受命而出，自外行。"
                },
                {
                    "paragraph": "○螽。",
                    "zhushu": "无传。为灾，故书。"
                },
                {
                    "paragraph": "○宋人杀其大夫司马。宋司城来奔。",
                    "zhushu": "司马死不舍莭，司城奉身而退，故皆书官而不名，贵之。舍，音舍。",
                    "type": 2
                },
                {
                    "paragraph": "传八年，春，晋侯使解扬归匡、戚之田于卫，",
                    "zhushu": "匡本卫邑，中属郑，孔达伐不能克。今晋令郑还卫及取戚田，皆见元年。解，音蟹。中，丁仲切。令，力呈切。见，贤遍切。"
                },
                {
                    "paragraph": "且复致公壻池之封，自申至于虎牢之境。",
                    "zhushu": "公壻池，晋君女壻，又取卫地以封之，今并还卫也。申，郑地。传言赵盾所以能相幼主而盟诸侯。复，扶又切。壻，音细，俗作聓。竟，音境，下注同。相，息亮切。"
                },
                {
                    "paragraph": "○夏，秦人伐晋，取武城，以报令狐之役。",
                    "zhushu": "令狐役在七年。"
                },
                {
                    "paragraph": "○秋，襄王崩。",
                    "zhushu": "为公孙敖如周吊传。"
                },
                {
                    "paragraph": "○晋人以扈之盟来讨。",
                    "zhushu": "前年盟扈，公后至。"
                },
                {
                    "paragraph": "冬，襄仲会晋赵孟，盟于衡雍，报扈之盟也。遂会伊、雒之戎。",
                    "zhushu": "伊雒之戎将伐鲁，公子遂不及复君，故专命与之盟。"
                },
                {
                    "paragraph": "书曰“公子遂”，珍之也。",
                    "zhushu": "珍，贵也。大夫出竟，有可以安社稷、利国家者，专之可。"
                },
                {
                    "paragraph": "○穆伯如周吊丧，不至，以币奔莒，从己氏焉。",
                    "zhushu": "己氏，莒女。"
                },
                {
                    "paragraph": "○宋襄夫人，襄王之姊也，昭公不礼焉。",
                    "zhushu": "昭公适祖母。□，丁历切。"
                },
                {
                    "paragraph": "夫人因戴氏之族，",
                    "zhushu": "华、乐、皇，皆戴族。"
                },
                {
                    "paragraph": "以杀襄公之孙孔叔、公孙钟离及大司马公子卬，皆昭公之党也。司马握节以死，故书以官。",
                    "zhushu": "节，国之符信也。握之以死，示不废命。"
                },
                {
                    "paragraph": "司城荡意诸来奔，效节于府人而出。",
                    "zhushu": "效，犹致也。意诸，公子荡之孙。效，户教切。"
                },
                {
                    "paragraph": "公以其官逆之，皆复之。亦书以官，皆贵之也。",
                    "zhushu": "卿违从大夫，公贤其效节，故以本官逆之，请宋而复之。司城官属悉来奔，故言“皆复”。"
                },
                {
                    "paragraph": "夷之搜，晋侯将登箕郑父、先都，",
                    "zhushu": "登之于上军也。夷搜在六年。"
                },
                {
                    "paragraph": "而使士縠、梁益耳将中军。",
                    "zhushu": "士縠，本司空。榖，户木切。将，子匠切。"
                },
                {
                    "paragraph": "先克曰：“狐、赵之勋，不可废也。”从之。",
                    "zhushu": "狐偃、赵表有从亡之勋。从，才用切。"
                },
                {
                    "paragraph": "先克夺蒯得田于堇阴，",
                    "zhushu": "七年，晋御秦师于堇阴，以军事夺其田也。先克，中军佐。蒯，苦怪切。"
                },
                {
                    "paragraph": "故箕郑父、先都、士縠、梁益耳、蒯得作乱。",
                    "zhushu": "为明年杀先克张本。为，于伪切。",
                    "type": 2
                },
                {
                    "paragraph": "经九年，春，毛伯来求金。",
                    "zhushu": "求金以共葬事。虽逾年而未葬，故不称王使。共，音恭，本亦作供，下同。"
                },
                {
                    "paragraph": "○夫人姜氏如齐。",
                    "zhushu": "无传。归寜。"
                },
                {
                    "paragraph": "○二月，叔孙得臣如京师。辛丑，葬襄王。",
                    "zhushu": "卿共葬事，礼也。"
                },
                {
                    "paragraph": "○晋人杀其大夫先都。",
                    "zhushu": "下军佐也。以作乱讨，故书名。"
                },
                {
                    "paragraph": "○三月，夫人姜氏至自齐。",
                    "zhushu": "无传。告于庙。"
                },
                {
                    "paragraph": "○晋人杀其大夫士縠及箕郑父。",
                    "zhushu": "与先都同罪也。"
                },
                {
                    "paragraph": "○楚人伐郑。",
                    "zhushu": "楚子师于狼渊，不亲伐。"
                },
                {
                    "paragraph": "○公子遂会晋人、宋人、卫人、许人救郑。○夏，狄侵齐。",
                    "zhushu": "无传。"
                },
                {
                    "paragraph": "○秋，八月，曹伯襄卒。",
                    "zhushu": "无传。七年同盟于扈。"
                },
                {
                    "paragraph": "○九月，癸酉，地震。",
                    "zhushu": "无传。地道安静，以动为异，故书。"
                },
                {
                    "paragraph": "○冬，楚子使椒来聘。",
                    "zhushu": "称君以使大夫，其礼辞与中国同。椒不书氏，史略文。"
                },
                {
                    "paragraph": "○秦人来归僖公、成风之襚。",
                    "zhushu": "衣服曰襚。秦辟陋，故不称使。不称夫人，从来者辞。襚，音遂，说文作“裞”，云“赠终者衣被曰裞”。以此“襚”为衣死人衣。辟，匹亦切。"
                },
                {
                    "paragraph": "○葬曹共公。",
                    "zhushu": "无传。共，音恭。",
                    "type": 2
                },
                {
                    "paragraph": "传九年，春，王正月，己酉，使贼杀先克。",
                    "zhushu": "箕郑等所使也。乱杀先克，不赴，故不书。"
                },
                {
                    "paragraph": "乙丑，晋人杀先都、梁益耳。",
                    "zhushu": "乙丑，正月十九日。经书“二月”，从告。"
                },
                {
                    "paragraph": "○毛伯卫来求金，非礼也。",
                    "zhushu": "天子不私求财，故曰非礼”。"
                },
                {
                    "paragraph": "不书王命，未葬也。○",
                    "zhushu": ""
                },
                {
                    "paragraph": "二月，庄叔如周，葬襄王。○",
                    "zhushu": ""
                },
                {
                    "paragraph": "三月，甲戍，晋人杀箕郑父、士縠、蒯得。",
                    "zhushu": "梁益耳、剻得不书，皆非卿。"
                },
                {
                    "paragraph": "○范山言于楚子曰：“晋君少，不在诸侯，北方可图也。”",
                    "zhushu": "范山，楚大夫。少，诗照切，下注同。"
                },
                {
                    "paragraph": "楚子师于狼渊以伐郑，",
                    "zhushu": "陈师狼渊，为伐郑援也。颍川颍阴县西有狼陂。陂，彼皮切。"
                },
                {
                    "paragraph": "囚公子坚、公子尨及乐耳。",
                    "zhushu": "三子，郑大夫。尨，莫江切。"
                },
                {
                    "paragraph": "郑及楚平。",
                    "zhushu": ""
                },
                {
                    "paragraph": "公子遂会晋赵盾、宋华耦、卫孔达、许大夫救郑，不及楚师。卿不书，缓也，以惩不恪。",
                    "zhushu": "华耦，华父督曾孙。公子遂独不在贬者，诸鲁事自非指为其国襃贬，则皆从国史，不同之于他国。此春秋大意，他皆倣此。惩，直升切。恪，苦各切。为，于伪切。"
                },
                {
                    "paragraph": "○夏，楚侵陈，克壶丘，",
                    "zhushu": "壶丘，陈邑。"
                },
                {
                    "paragraph": "以其服于晋也。",
                    "zhushu": ""
                },
                {
                    "paragraph": "秋，楚公子朱自东夷伐陈，",
                    "zhushu": "子朱，息公也。"
                },
                {
                    "paragraph": "陈人败之，获公子茷。陈惧，乃及楚平。",
                    "zhushu": "以小胜大，故惧而请平也。传言“晋君少，楚陵中国”，明年所以有厥貉之会。茷，扶废切。貉，武百切。"
                },
                {
                    "paragraph": "○冬，楚子越椒来聘，执币傲。",
                    "zhushu": "子越椒，令尹子丈从子。傲，不敬。傲，五报切，注下同。从，才用切。"
                },
                {
                    "paragraph": "叔仲惠伯曰：“是必灭若敖氏之宗。傲其先君，神弗福也。”",
                    "zhushu": "十二年传曰：“先君之敝器，使下臣致诸执事。”明奉使皆告庙，故言傲其先君也。为宣四年楚灭若敖氏张本。敖，五刀切。使，所吏切。"
                },
                {
                    "paragraph": "○秦人来归僖公、成风之禭，礼也。",
                    "zhushu": "秦慕诸夏，欲通敬于鲁，因有翟泉之盟，故追赠僖公并及成风。本非鲁方岳同盟，无相赴吊之制，故不讥其缓，而以接好为礼。夏，户雅切。岳，音岳。好，呼报切。下文注同。"
                },
                {
                    "paragraph": "诸侯相吊贺也，虽不当事，苟有礼焉，书也，以无忘旧好。",
                    "zhushu": "送死不及尸，故曰不当事。书者，书于典策，垂示子孙，使无忘过厚之好。",
                    "type": 2
                },
                {
                    "paragraph": "经十年，春，王正月，辛卯，臧孙辰卒。",
                    "zhushu": "无传。公与小敛，故书日。与，音预。敛，力验切。"
                },
                {
                    "paragraph": "○夏，秦伐晋。",
                    "zhushu": "不称将帅，告辞略。将，子匠切。帅，所类切。"
                },
                {
                    "paragraph": "○楚杀其大夫宜申。",
                    "zhushu": "宜申，子西也。谋弑君，故书名。"
                },
                {
                    "paragraph": "○自正月不雨，至于",
                    "zhushu": ""
                },
                {
                    "paragraph": "秋七月。",
                    "zhushu": "无传。义与二年同。"
                },
                {
                    "paragraph": "○及苏子盟于女栗。",
                    "zhushu": "女栗，地名，阙。苏子，周卿士。顷王新立，故与鲁盟，亲诸侯也。女，音汝，一音如字。顷，音倾。"
                },
                {
                    "paragraph": "○冬，狄侵宋。",
                    "zhushu": "无传。"
                },
                {
                    "paragraph": "○楚子、蔡侯次于厥貉。",
                    "zhushu": "厥貉，地名，阙。将伐宋而未行，故书“次”。",
                    "type": 2
                },
                {
                    "paragraph": "传十年，春，晋人伐秦，取少梁。",
                    "zhushu": "少梁，冯翊夏阳县。少，商照切，下注同。夏，户雅切。"
                },
                {
                    "paragraph": "夏，秦伯伐晋，取北征。",
                    "zhushu": "报少梁。征，如字。三苍云：“县属冯。”翊，音惩，一音张里切。"
                },
                {
                    "paragraph": "○初，楚范巫矞似",
                    "zhushu": "矞似，范邑之巫。矞，尹必切。"
                },
                {
                    "paragraph": "谓成王与子玉、子西曰：“三君皆将强死。城濮之役，王思之，故使止子玉曰：“母死不及。”止子西，子西缢而县绝。",
                    "zhushu": "在僖二十八年。强，其丈切。濮，音卜。毋，音无。缢，一豉切。县，音玄。"
                },
                {
                    "paragraph": "王使□至，遂止之，使为商公。",
                    "zhushu": "商，楚邑，今上雒商县。使，所吏切。"
                },
                {
                    "paragraph": "沿汉溯江，将入郢。",
                    "zhushu": "沿，顺流。溯，逆流。沿，悦专切。溯，息路切。郢，以井切，又以政切。"
                },
                {
                    "paragraph": "王在渚宫，",
                    "zhushu": "小州曰渚。者，章吕切。水中可居者曰洲。洲，音州。"
                },
                {
                    "paragraph": "下，见之。惧而辞曰：“臣免于死，又有谗言，谓臣将逃，臣归死于司败也。”",
                    "zhushu": "陈、楚名司宼为司败。子西畏谗言，不敢之摘县。"
                },
                {
                    "paragraph": "王使为工尹。",
                    "zhushu": "掌百工之官。"
                },
                {
                    "paragraph": "又与子家谋弑穆王。穆王闻之，五月，杀鬭宜申及仲归。",
                    "zhushu": "仲归，子家。不书，非卿。"
                },
                {
                    "paragraph": "○秋七月，及苏子盟于女栗，顷王立故也。",
                    "zhushu": "僖十年，狄灭温，苏子奔卫。今复见，盖王复之。复，扶又切。见，贤逼切。"
                },
                {
                    "paragraph": "○陈侯、郑伯会楚子于息。冬，遂及蔡侯次于厥貉，",
                    "zhushu": "陈、郑及宋麇子不书者，宋、郑执卑，苟免为楚仆任，受役于司马，麇子耻之，遂逃而归。三君失位降爵，故不列于诸侯。宋、郑犹然，则陈侯必同也。麇，九伦切。"
                },
                {
                    "paragraph": "将以伐宋。",
                    "zhushu": ""
                },
                {
                    "paragraph": "宋华御事曰：“楚欲弱我也，先为之弱乎？何必使诱我？我实不能，民何罪？”乃逆楚子，劳且听命。",
                    "zhushu": "时楚欲诱呼宋共战。御事，华元父。劳，力报切。"
                },
                {
                    "paragraph": "遂道以田孟诸。",
                    "zhushu": "孟诸，宋大薮也，在梁国睢阳县东北。道，音导。薮，素口切。睢，音绥。"
                },
                {
                    "paragraph": "宋公为右盂，郑伯为左盂。",
                    "zhushu": "盂，田猎陈名。盂，音于。陈，直觐切。"
                },
                {
                    "paragraph": "期思公复遂为右司马，",
                    "zhushu": "复遂，楚期思邑名，今弋阳期思县。戈，以职切。"
                },
                {
                    "paragraph": "子朱及文之无畏为左司马。",
                    "zhushu": "将猎，张两甄，故置二左司马。然则右司马人当中史。甄，吉然切。"
                },
                {
                    "paragraph": "命夙驾载燧，",
                    "zhushu": "燧，取火者。命，眉病切。燧，本又作㸂，音遂。"
                },
                {
                    "paragraph": "宋公违命，",
                    "zhushu": "不夙驾载燧。"
                },
                {
                    "paragraph": "无畏抶其仆以徇。",
                    "zhushu": ""
                },
                {
                    "paragraph": "或谓子舟曰：“国君不可戮也。”子舟曰：“当官而行，何强之有？",
                    "zhushu": "子舟，无畏字。抶，耻乙切。徇，似俊切。舟，音州。"
                },
                {
                    "paragraph": "诗曰：“刚亦不吐，柔亦不茹。”",
                    "zhushu": "诗大雅。美仲山甫不辟强御。茹，如吕切。"
                },
                {
                    "paragraph": "“毋纵诡随，以谨罔极。”",
                    "zhushu": "诗大雅。诡人随人，无正心者。谨，犹慎也。罔，无也。极，中也。说，九委切。"
                },
                {
                    "paragraph": "是亦非辟强也。敢爱死以乱官乎？”",
                    "zhushu": "为宣十四年宋人杀子舟张本。"
                },
                {
                    "paragraph": "○厥貉之会，麇子逃归。",
                    "zhushu": "为明年楚子伐麇传。"
                }
            ]
        },
        {
            "name": "文公下第九",
            "paragraphs": [
                {
                    "paragraph": "文公下第九",
                    "zhushu": "",
                    "type": 1
                },
                {
                    "paragraph": "经十有一年，春，楚子伐麇。",
                    "zhushu": "讨前年逃厥貉会。麇，音九伦切。"
                },
                {
                    "paragraph": "○夏，叔彭生会晋郤缺于承筐。",
                    "zhushu": "承筐，宋地，在陈留襄邑县西。彭生，叔仲惠伯。郤缺，冀缺。叔彭生，“叔”，又作“𠦑”，本或作“叔仲彭生”，“仲”衍字。缺，丘悦切。"
                },
                {
                    "paragraph": "○秋，曹伯来朝。○公子遂如宋。○狄侵齐。○冬，十月甲午，叔孙得臣败狄于咸。",
                    "zhushu": "咸，鲁地。咸，音咸。",
                    "type": 2
                },
                {
                    "paragraph": "传十一年，春，楚子伐麇，成大心败麇师于防渚。",
                    "zhushu": "成大心，子玉之子太孙伯也。防渚，麇地。"
                },
                {
                    "paragraph": "潘崇复伐麇，至于锡穴。",
                    "zhushu": "锡穴，麇地。复，扶又切。锡，音羊，或作“锡”，星历切。"
                },
                {
                    "paragraph": "○夏，叔仲惠伯会晋郤缺于承筐，谋诸侯之从于楚者。",
                    "zhushu": "九年，陈、郑及楚平。十年，宋听楚命。"
                },
                {
                    "paragraph": "○秋，曹文公来朝，即位而来见也。",
                    "zhushu": "见，贤遍切。"
                },
                {
                    "paragraph": "○襄仲聘于宋，且言司城荡意诸而复之，",
                    "zhushu": "八年，意诸来奔。归不书，史失之。"
                },
                {
                    "paragraph": "因贺楚师之不害也。",
                    "zhushu": "往年楚次厥貉，将以伐宋也。"
                },
                {
                    "paragraph": "○鄋瞒侵齐，",
                    "zhushu": "鄋瞒，狄国名，防风之后，漆姓。鄋，所求切；说文作□，云：北方长狄国也，在夏为防风氏，殷为汪芒氏。字林：□，一音先牢切。瞒，莫干切。漆，音七。"
                },
                {
                    "paragraph": "遂伐我。公卜使叔孙得臣追之，吉。侯叔夏御庄叔，",
                    "zhushu": "庄叔，得臣。夏，户雅切。"
                },
                {
                    "paragraph": "绵房甥为右，富父终甥驷乘。",
                    "zhushu": "驷乘，四人共车。乘，绳证切。注及下同。"
                },
                {
                    "paragraph": "冬十月甲午，败狄于咸，获长狄侨如。",
                    "zhushu": "侨如，鄋瞒国之君，盖长三丈。获侨如不书，贱夷狄也。侨，又作“乔”，其骄切。长，如字，又直亮切。"
                },
                {
                    "paragraph": "富父终甥摏其喉以戈杀之，",
                    "zhushu": "摏，犹冲也。摏，舒容切。喉，音侯。戈，古禾切。"
                },
                {
                    "paragraph": "埋其首于子驹之门，",
                    "zhushu": "子驹，鲁郭门。骨节非常，恐后世怪之，故详其处。处，昌吕切。"
                },
                {
                    "paragraph": "以命宣伯。",
                    "zhushu": "得臣待事而名其三子，因名宣伯曰侨如，以旌其功。名，如字，或亡政切。"
                },
                {
                    "paragraph": "初，宋武公之世，鄋瞒伐宋，",
                    "zhushu": "在春秋前。"
                },
                {
                    "paragraph": "司徒皇父帅师御之。耏班御皇父充石，",
                    "zhushu": "皇父，戴公子。充石，皇父名。御，本亦作“御”，鱼吕切。耏，音而。"
                },
                {
                    "paragraph": "公子榖甥为右，司宼牛父驷乘，以败狄于长丘，",
                    "zhushu": "长丘，宋地。"
                },
                {
                    "paragraph": "获长狄缘斯，",
                    "zhushu": "缘斯，侨如之先。"
                },
                {
                    "paragraph": "皇父之二子死焉。",
                    "zhushu": "皇父与榖甥及牛父皆死，故耏班独受赏。"
                },
                {
                    "paragraph": "宋公于是以门赏耏班，使食其征，",
                    "zhushu": "门，关门。征，税也。税，舒锐切。"
                },
                {
                    "paragraph": "谓之“耏门”。",
                    "zhushu": ""
                },
                {
                    "paragraph": "晋之灭路也，",
                    "zhushu": "在宣十五年。潞，音路。"
                },
                {
                    "paragraph": "获侨如之弟焚如。齐襄公之二年，",
                    "zhushu": "鲁桓之十六年。"
                },
                {
                    "paragraph": "鄋瞒伐齐，齐王子成父获其弟荣如，",
                    "zhushu": "荣如，焚如之弟。焚如后死而先说者，欲其兄弟伯季相次。荣如以鲁桓十六年死，至宣十五年一百三岁，其兄犹在。传言既长且夀，有异于人。王子成父，齐大夫。寿，如字，一音授。"
                },
                {
                    "paragraph": "埋其首于周首之北门。",
                    "zhushu": "周首，齐邑。济北榖城县东北有周首亭。"
                },
                {
                    "paragraph": "卫人获其季弟简如，",
                    "zhushu": "伐齐退走，至卫见获。"
                },
                {
                    "paragraph": "鄋瞒由是遂亡。",
                    "zhushu": "长狄之种绝。种，章勇切。"
                },
                {
                    "paragraph": "○郕大子朱儒自安于夫钟，",
                    "zhushu": "安，处也。夫钟，郕邑。郕，音成。儒，如朱切。夫，音扶。"
                },
                {
                    "paragraph": "国人弗徇。",
                    "zhushu": "徇，顺也。为明年郕伯来奔传。徇，似俊切。",
                    "type": 2
                },
                {
                    "paragraph": "经十有二年，春，王正月，郕伯来奔。",
                    "zhushu": "称爵见，公以诸侯礼迎之。见，贤遍切。"
                },
                {
                    "paragraph": "○𣏌伯来朝。",
                    "zhushu": "复称伯，舍夷礼。复，扶又切，一音服。舍，音舍。"
                },
                {
                    "paragraph": "○二月，庚子，子叔姫卒。",
                    "zhushu": "既嫁成人，虽见出弃，犹以恩录其卒。"
                },
                {
                    "paragraph": "○夏，楚人围巢。",
                    "zhushu": "巢，吴、楚间小国。庐江六县东有居巢城。"
                },
                {
                    "paragraph": "秋，滕子来朝。秦伯使术来聘。",
                    "zhushu": "术不称氏，史略文。"
                },
                {
                    "paragraph": "○冬，十有二月，戊午，晋人、秦人战于河曲。",
                    "zhushu": "不书败绩，交绥而退，不大崩也。称“人”，秦、晋无功，以微者告也。皆陈曰战。例在庄十一年。河曲，在河东蒲坂县南。陈，直觐切。坂，音反。"
                },
                {
                    "paragraph": "○季孙行父帅师城诸及郓。",
                    "zhushu": "郓，莒、鲁所争者。城阳姑幕县南有员亭，员即郓也。以其远逼外国，故帅师城之。郓，音运。幕，音莫，音云，一音运。本又作郧音。",
                    "type": 2
                },
                {
                    "paragraph": "传十二年，春，郕伯卒，郕人立君。",
                    "zhushu": "大子自安于外邑，故"
                },
                {
                    "paragraph": "大子以夫钟与郕邽来奔。",
                    "zhushu": "郕邽，亦邑。邽，音圭。"
                },
                {
                    "paragraph": "公以诸侯逆之，非礼也，",
                    "zhushu": "非公宠叛人，"
                },
                {
                    "paragraph": "故书曰“郕伯来奔”。不书地，尊诸侯也。",
                    "zhushu": "既尊以为诸侯，故不复见其窃邑之罪。复，扶又切。见，贤逼切。"
                },
                {
                    "paragraph": "○𣏌桓公来朝，始朝公也。",
                    "zhushu": "公即位，始来朝。"
                },
                {
                    "paragraph": "且请绝叔姫而无绝昏，公许之。",
                    "zhushu": "不绝昏。立其娣以为夫人。不书大归，未笄而卒。"
                },
                {
                    "paragraph": "二月，叔姫卒。不言𣏌，绝也。",
                    "zhushu": "既许其绝，故不言𣏌。"
                },
                {
                    "paragraph": "书叔姫，言非女也。",
                    "zhushu": "女未嫁而卒，不书。"
                },
                {
                    "paragraph": "○楚令尹大孙伯卒，成嘉为令尹。",
                    "zhushu": "□敖曾孙子孔。"
                },
                {
                    "paragraph": "群舒叛楚。",
                    "zhushu": "群舒，偃姓，舒庸、舒鸠之属。今庐江南有舒城，舒城西南有龙舒。"
                },
                {
                    "paragraph": "夏，子孔执舒子平及宗子，遂围巢。",
                    "zhushu": "平，舒君名。宗、巢二国，群舒之属。"
                },
                {
                    "paragraph": "○秋，滕昭公来朝，亦始朝公也。○秦伯使西乞术来聘，且言将伐晋。襄仲辞玉，曰：“君不忘先君之好，照临鲁国，镇抚其社稷，重之以大器，寡君敢辞玉。”",
                    "zhushu": "大器，圭璋也。不欲与秦为好，故辞玉。好，呼报切。注及下皆同。重，直用切。璋，音章。"
                },
                {
                    "paragraph": "对曰：“不腆敝器，不足辞也。”",
                    "zhushu": "腆，厚也。腆，他典切。"
                },
                {
                    "paragraph": "主人三辞。宾答曰：“寡君愿徼福于周公、鲁公以事君，",
                    "zhushu": "徼，要也。鲁公，伯禽也。言愿事君以并蒙先君之福。徼，古尧切。要，于尧切。下同。"
                },
                {
                    "paragraph": "不腆先君之敝器，使下臣致诸执事，以为瑞节，",
                    "zhushu": "节，信也。出聘必告庙，故称先君之器。瑞，垂伪切。"
                },
                {
                    "paragraph": "要结好命，所以藉寡君之命，结二国之好，",
                    "zhushu": "藉，荐也。藉，在夜切。注同。"
                },
                {
                    "paragraph": "是以敢致之。”襄仲曰：“不有君子，其能国乎？国无陋矣。”厚贿之。",
                    "zhushu": "贿，赠送也。贿，呼罪切。"
                },
                {
                    "paragraph": "○秦为令狐之役故，冬，秦伯伐晋，取羁马。",
                    "zhushu": "今狐役在七年。羁马，晋邑。为，于伪切，今，力丁切。"
                },
                {
                    "paragraph": "晋人御之。赵盾将中军，荀林父佐之。",
                    "zhushu": "林父代先克将，子匠切。"
                },
                {
                    "paragraph": "郤缺将上军，",
                    "zhushu": "代箕郑。"
                },
                {
                    "paragraph": "臾骈佐之。",
                    "zhushu": "代林父。骈，步边切。"
                },
                {
                    "paragraph": "栾盾将下军，",
                    "zhushu": "栾枝子，代先蔑。栾，力官切。盾，徒本切。"
                },
                {
                    "paragraph": "胥甲佐之。",
                    "zhushu": "胥臣子，代先都。"
                },
                {
                    "paragraph": "范无恤御戎，",
                    "zhushu": "代步昭。昭，上遥切。"
                },
                {
                    "paragraph": "以从秦师于河曲。",
                    "zhushu": ""
                },
                {
                    "paragraph": "臾骈曰：“秦不能久，请深垒固军以待之。”从之。",
                    "zhushu": ""
                },
                {
                    "paragraph": "秦人欲战，秦伯谓士会曰：“若何而战？”",
                    "zhushu": "晋士会七年奔秦。垒，力轨切。"
                },
                {
                    "paragraph": "对曰：“赵氏新出其属曰臾骈，必实为此谋，将以老我师也。",
                    "zhushu": "臾骈，赵盾属大夫，新出佐上军。"
                },
                {
                    "paragraph": "赵有侧室曰穿，晋君之壻也，",
                    "zhushu": "侧室，支子。穿，赵夙庶孙。穿，音川。"
                },
                {
                    "paragraph": "有𠖥而弱，不在军事，",
                    "zhushu": "弱，年少也，又未尝涉知军事。少，诗照切。"
                },
                {
                    "paragraph": "好勇而狂，且恶臾骈之佐上军也。若使轻者肆焉，其可。”",
                    "zhushu": "肆，暂往而退也。恶，乌路切。轻，遣政切。肆，音四。"
                },
                {
                    "paragraph": "秦伯以璧祈战于河。",
                    "zhushu": "祷求胜。祷，丁老切，一音丁报切。"
                },
                {
                    "paragraph": "十二月戊午，秦军掩晋上军，赵穿追之不及，",
                    "zhushu": "上军不动，赵穿独追之，"
                },
                {
                    "paragraph": "反，怒曰：“裹粮坐甲，固敌是求，敌至不击，将何俟焉？”军吏曰：“将有待也。”",
                    "zhushu": "待可击。裹，音果。"
                },
                {
                    "paragraph": "穿曰：“我不知谋，将独出。”乃以其属出。宣子曰：“秦获穿也，获一卿矣。",
                    "zhushu": "僖三十三年，晋侯以一命命郤缺为卿，不在军帅之数。然则晋自有散位从卿者。帅，所类切。散，悉但切。"
                },
                {
                    "paragraph": "秦以胜归，我何以报？”乃皆出战，交绥。",
                    "zhushu": "司马法曰：“逐奔不远，从绥不及。逐奔不远则难诱，从绥不及则难陷。”然则古名退军为绥。秦、晋志未能坚战，短兵未至，争而两退，故曰交绥。争，争𨷵之争。"
                },
                {
                    "paragraph": "秦行人夜戒晋师曰：“两君之士皆未慭也，明日请相见也。”",
                    "zhushu": "慭，缺也。慭，鱼觐切，又鱼辖切。方言云：伤也。字林云：间也，牛吝切。"
                },
                {
                    "paragraph": "㬰骈曰：“使者目动而言肆，惧我也，",
                    "zhushu": "目动，心不安。言肆，声放，失常节。使，所吏切。"
                },
                {
                    "paragraph": "将遁矣。薄诸河，必败之。”",
                    "zhushu": "薄，迫也。遁，徒困切。薄，蒲莫切，下同。败，卑卖切。"
                },
                {
                    "paragraph": "胥甲、赵穿当军门呼曰：“死伤未收而弃之，不惠也。不待期而薄人于险，无勇也。”乃止。",
                    "zhushu": "晋师。止为宣元年放胥甲传。"
                },
                {
                    "paragraph": "秦师夜遁。复侵晋，入瑕。",
                    "zhushu": "复，扶又切。"
                },
                {
                    "paragraph": "○城诸及郓。书，时也。",
                    "zhushu": "",
                    "type": 2
                },
                {
                    "paragraph": "经十有三年，春，王正月。○夏，五月，壬午，陈侯朔卒。",
                    "zhushu": "无传。再同盟。"
                },
                {
                    "paragraph": "○邾子蘧蒢卒。",
                    "zhushu": "未同盟而赴以名。蘧，其居切。蒢，文居切。"
                },
                {
                    "paragraph": "○自正月不雨，至于秋七月。",
                    "zhushu": "无传。义与二年同。"
                },
                {
                    "paragraph": "○大室屋坏。",
                    "zhushu": "大庙之室。大，音泰。注及传同。"
                },
                {
                    "paragraph": "○冬，公如晋。○卫侯会公于沓。",
                    "zhushu": "沓，地阙。沓，徒答切。"
                },
                {
                    "paragraph": "○狄侵卫。",
                    "zhushu": "无传。"
                },
                {
                    "paragraph": "○十有二月，己丑，公及晋侯盟。",
                    "zhushu": "十二月无己丑。己丑，十一月十一日。"
                },
                {
                    "paragraph": "○公还自晋。郑伯会公于棐。",
                    "zhushu": "棐，郑地。棐，芳味切，又非尾切。",
                    "type": 2
                },
                {
                    "paragraph": "传十三年，春，晋侯使詹嘉处瑕，以守桃林之塞。",
                    "zhushu": "詹嘉，晋大夫，赐其瑕邑，令帅众守桃林以备秦。桃林，在𢎞农华阴县东潼閞。詹，章廉切。塞，悉代切。令，力呈切。华，户化切。潼，音童。"
                },
                {
                    "paragraph": "晋人患秦之用士会也，夏，六卿相见于诸浮。",
                    "zhushu": "诸浮，晋地。"
                },
                {
                    "paragraph": "赵宣子曰：“随会在秦，贾季在狄，难日至矣，若之何？”",
                    "zhushu": "六年，贾季奔狄。难，乃旦切。日，人实切。"
                },
                {
                    "paragraph": "中行桓子曰：“请复贾季，",
                    "zhushu": "中行桓子，荀林父也。僖二十八年始将中行，故以为氏。行，户郎切。注同。将，子匠切。"
                },
                {
                    "paragraph": "能外事，且由旧勋。”",
                    "zhushu": "有狐偃之旧勋。"
                },
                {
                    "paragraph": "郤成子曰：“贾季乱，且罪大，",
                    "zhushu": "杀阳处父故。"
                },
                {
                    "paragraph": "不如随会，能贱而有耻，柔而不犯，",
                    "zhushu": "不可犯以不义。"
                },
                {
                    "paragraph": "其知足使也，且无罪。”",
                    "zhushu": ""
                },
                {
                    "paragraph": "乃使魏寿余伪以魏叛者，以诱士会。执其帑于晋，使夜逸。",
                    "zhushu": "魏夀余，毕万之后。帑，寿余子。知，音智。帑，音奴。"
                },
                {
                    "paragraph": "请自归于秦，秦伯许之。",
                    "zhushu": "许受其邑。"
                },
                {
                    "paragraph": "履士会之足于朝。",
                    "zhushu": "蹑士会足，欲使行。蹑，女涉切。"
                },
                {
                    "paragraph": "秦伯师于河西，",
                    "zhushu": "将取魏。"
                },
                {
                    "paragraph": "魏人在东。",
                    "zhushu": "今河北县，于秦为在河之东。"
                },
                {
                    "paragraph": "寿余曰：“请东人之能与夫二三有司言者，吾与之先。”",
                    "zhushu": "欲与晋人在秦者共，先告喻魏有司。夫，音扶。"
                },
                {
                    "paragraph": "使士会，士会辞曰：“晋人，虎狼也。若背其言，臣死，妻子为戮，无益于君，不可悔也。”",
                    "zhushu": "辞行，示已无去心。背，音佩，下同。"
                },
                {
                    "paragraph": "秦伯曰：“若背其言，所不归尔帑者，有如河。”",
                    "zhushu": "言必归其妻子，明白如河。"
                },
                {
                    "paragraph": "乃行。绕朝赠之以策，",
                    "zhushu": "策，马檛。临别授之马檛，并示己所策以展情。绕朝，秦大夫。绕，如字，又张遥切。策，本又作“策”，初革切。檛，张瓜切。马杖也。王，邹华切。字林作“𥬸”，云：箠也，竹瓜切。"
                },
                {
                    "paragraph": "曰：“子无谓秦无人，吾谋□不用也。”",
                    "zhushu": "示己觉其情。"
                },
                {
                    "paragraph": "既济，魏人噪而还。",
                    "zhushu": "喜得士会。噪，素报切。还，音旋。"
                },
                {
                    "paragraph": "秦人归其帑，其处者为刘氏。",
                    "zhushu": "士会，尧后刘累之胤，别族复累之姓。累，劣彼切。"
                },
                {
                    "paragraph": "○邾文公卜迁于绎，",
                    "zhushu": "绎，邾邑。鲁国邹县北有绎山。绎，音亦。邹，侧留切。"
                },
                {
                    "paragraph": "史曰：“利于民而不利于君。”邾子曰：“苟利于民，孤之利也。天生民而树之君，以利之也。民既利矣，孤必与焉。”左右曰：“命可长也，君何弗为？”邾子曰：“命在养民。死之短长，时也。民苟利矣，迁也，吉莫如之！”",
                    "zhushu": "左右以一人之命为言，文公以百姓之命为主。一人之命，各有短长，不可如何。百姓之命，乃传世无穷，故徙之。与，音预。专，直专切。"
                },
                {
                    "paragraph": "遂迁于绎。",
                    "zhushu": ""
                },
                {
                    "paragraph": "五月，邾文公卒。君子曰：“知命。”○秋，七月，大室之屋坏。书，不共也。",
                    "zhushu": "简慢宗庙，使至倾颓，故书以见臣子不共。颓，大囬切。见，贤遍切。"
                },
                {
                    "paragraph": "○冬，公如晋朝，且寻盟。卫侯会公于沓，请平于晋。公还，郑伯会公于棐，亦请平于晋。公皆成之。",
                    "zhushu": "郑、卫贰干楚，畏晋，故因公请平。"
                },
                {
                    "paragraph": "郑伯与公宴于棐。子家赋鸿鴈。",
                    "zhushu": "子家，郑大夫公子归生也。鸿鴈，诗小雅。义取侯伯哀恤鳏寡，有征行之劳。言郑国寡弱，欲使鲁侯还晋恤之。鳏，古顽切。"
                },
                {
                    "paragraph": "季文子曰：“寡君未免于此。”",
                    "zhushu": "言亦同有微弱之忧。"
                },
                {
                    "paragraph": "文子赋四月，",
                    "zhushu": "四月，诗小雅。义取行役逾时，思归祭祀，不欲为还晋。为，于伪切。下皆同。"
                },
                {
                    "paragraph": "子家赋载驰之四章。",
                    "zhushu": "载驰，诗鄘风。四章以下，义取小国有急，欲引大国以救助。鄘，音容。"
                },
                {
                    "paragraph": "文子赋采薇之四章。",
                    "zhushu": "采薇，诗小雅。取其岂敢定居，一月三捷。许为郑还，不敢安居。三，息暂切，又如字。㨗，在接切。"
                },
                {
                    "paragraph": "郑伯拜，",
                    "zhushu": "谢公为行。"
                },
                {
                    "paragraph": "公答拜。",
                    "zhushu": "",
                    "type": 2
                },
                {
                    "paragraph": "经十有四年，春，王正月，公至自晋。",
                    "zhushu": "无传。告于庙。"
                },
                {
                    "paragraph": "○邾人伐我南鄙。○叔彭生帅师伐邾。○夏，五月，乙亥，齐侯潘卒。",
                    "zhushu": "七年盟于扈。乙亥，四月二十九日。书五月，从赴。潘，判干切。"
                },
                {
                    "paragraph": "○六月，公会宋公、陈侯、卫侯、郑伯、许男、曹伯、晋赵盾。癸酉，同盟于新城。",
                    "zhushu": "新城，宋地，在梁国谷熟县西。"
                },
                {
                    "paragraph": "○秋，七月，有星孛入于北斗。",
                    "zhushu": "孛，彗也。既见而移入北斗，非常所有，故书之。孛，音㐽。徐：无溃切。嵇康音渤海字。彗，嵇：似岁切，一音唯遂切。见，贤遍切。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○晋人纳捷菑于邾，弗克纳。",
                    "zhushu": "邾有成君，晋赵盾不度于义，而大兴诸侯之师，涉邾之竟，见辞而退。虽有服义之善，所兴者广，所害者众，故贬称“人”。菑，侧其切。度，特洛切。竟，音境。"
                },
                {
                    "paragraph": "○九月，甲申，公孙敖卒于齐。",
                    "zhushu": "既许复之，故从大夫例书“卒”。"
                },
                {
                    "paragraph": "○齐公子商人弑其君舍。",
                    "zhushu": "舍未逾年而称君者，先君既葬，舍已即位。弑君例在宣四年。"
                },
                {
                    "paragraph": "○宋子哀来奔。",
                    "zhushu": "大夫奔，例书名氏，贵之，故书字。"
                },
                {
                    "paragraph": "○冬，单伯如齐。",
                    "zhushu": "单伯，周卿士，为鲁如齐，故书。单，音善。为，于伪切。"
                },
                {
                    "paragraph": "○齐人执单伯。",
                    "zhushu": "诸侯无执王使之义，故不衣行人例。使，所吏切。"
                },
                {
                    "paragraph": "○齐人执子叔姫。",
                    "zhushu": "叔姫，鲁女，齐侯舍之母。不称夫人，自鲁录之，父母辞。",
                    "type": 2
                },
                {
                    "paragraph": "传十四年，春，顷王崩。周公阅与王孙苏争政，故不赴。凡崩、薨，不赴则不书；祸、福，不告亦不书。",
                    "zhushu": "奔、亡，祸也；归复，福也。顷，音倾。阅，音悦。"
                },
                {
                    "paragraph": "惩不敬也。",
                    "zhushu": "欲使怠慢，音自戒。惩，直升切。"
                },
                {
                    "paragraph": "○邾文公之卒也，",
                    "zhushu": "在前年。"
                },
                {
                    "paragraph": "公使吊焉，不敬。邾人来讨，伐我南鄙，故惠伯伐邾。○子叔姫妃齐昭公，生舍。叔姫无宠，舍无威。公子商人骤施于国，",
                    "zhushu": "骤，数也。商人，桓公子。妃，音配，本亦作配。骤，仕救切。施，式氏切。数，音朔。"
                },
                {
                    "paragraph": "而多聚士，尽其家，贷于公有司以继之。",
                    "zhushu": "家财尽，从公及国之有司富者贷。尽，津忍切。贷，音特，又音忒，注同。"
                },
                {
                    "paragraph": "夏五月，昭公卒，舍即位。○邾文公元妃齐姜生定公，二妃晋姫生捷菑。文公卒，邾人立定公，捷菑奔晋。○六月，同盟于新城，从于楚者服，",
                    "zhushu": "从楚者，陈、郑、宋。"
                },
                {
                    "paragraph": "且谋邾也。",
                    "zhushu": "谋纳捷菑。"
                },
                {
                    "paragraph": "○秋七月乙卯夜，齐商人弑舍而让元。",
                    "zhushu": "元，商人兄齐惠公也。书“九月”，从告。七月无乙卯，日误。弑，本作杀，音试。"
                },
                {
                    "paragraph": "元曰：“尔求之久矣，我能事尔，尔不可使多蓄憾。",
                    "zhushu": "不为君则恨多。蓄，敕六切；本又作畜。憾，本又作感，户暗切。"
                },
                {
                    "paragraph": "将免我乎？尔为之。”",
                    "zhushu": "言，将复杀我。复，扶又切。"
                },
                {
                    "paragraph": "○有星孛入于北斗，周内史叔服曰：“不出七年，宋、齐、晋之君皆将死乱。”",
                    "zhushu": "后三年，宋弑昭公。五年，齐弑懿公；七年，晋弑灵公。史服但言事征而不论其占，固非求学所得详言。弑，音试，下同。"
                },
                {
                    "paragraph": "○晋赵盾以诸侯之师八百乘，纳捷菑于邾。",
                    "zhushu": "八百乘，六万人，言力有余。乘，绳证切。注同。"
                },
                {
                    "paragraph": "邾人辞曰：“齐出貜且长。”",
                    "zhushu": "貜且，定公。貜，俱䌸切；徐，居碧切。且，子余切。长，丁丈切。下注同。"
                },
                {
                    "paragraph": "宣子曰：“辞顺而弗从，不祥。”乃还。",
                    "zhushu": "立适以长，故曰辞顺。适，丁历切。"
                },
                {
                    "paragraph": "○周公将与王孙苏讼于晋，王叛王孙苏，",
                    "zhushu": "王，匡王。叛，不与，"
                },
                {
                    "paragraph": "而使尹氏与聃启讼周公于晋。",
                    "zhushu": "讼，理之。尹氏，周卿士。聃启，周大夫。聃，乃甘切。"
                },
                {
                    "paragraph": "赵宣子平王室而复之。",
                    "zhushu": "复使和亲。"
                },
                {
                    "paragraph": "○楚庄王立，",
                    "zhushu": "穆王子也。"
                },
                {
                    "paragraph": "子孔、潘崇将袭群舒，使公子爕与子仪守，而伐舒蓼。",
                    "zhushu": "即群舒。爕，昔协切。守，手又切。蓼，音了。"
                },
                {
                    "paragraph": "二子作乱，城郢，而使贼杀子孔，不克而还。八月，二子以楚子出，将如商密。",
                    "zhushu": "国语曰：楚庄王幼弱，子仪为师，王子𤓖为传。还，音旋。"
                },
                {
                    "paragraph": "庐戢梨及叔麇诱之，遂杀鬭克及公子爕。",
                    "zhushu": "庐，今襄阳中庐县。戢梨，庐大夫。叔麇，其佐。𨷵克，子仪也。庐，力于切，又音卢。注同。戢，侧立切。麇，九伦切。"
                },
                {
                    "paragraph": "初，斗克囚于秦，",
                    "zhushu": "在僖二十五年。"
                },
                {
                    "paragraph": "秦有殽之败，",
                    "zhushu": "在僖三十三年。"
                },
                {
                    "paragraph": "而使归求成。成而不得志。",
                    "zhushu": "无赏报也。"
                },
                {
                    "paragraph": "公子爕求今尹而不得，故二子作乱。",
                    "zhushu": "传言楚庄幼弱，国内乱，所以不能与晋竞。"
                },
                {
                    "paragraph": "○穆伯之从己氏也，",
                    "zhushu": "在八年。已，音纪，又音祀。"
                },
                {
                    "paragraph": "鲁人立文伯。",
                    "zhushu": "穆伯之子榖也。"
                },
                {
                    "paragraph": "穆伯生二子于莒而求复，文伯以为请。襄仲使无朝，听命，复而不出，",
                    "zhushu": "不得使与听政事，终寝于家，故出入不书。为，如字，又于伪切。下“为请”同。十五年亦放此。与，音预。"
                },
                {
                    "paragraph": "三年而尽室以复适莒。文伯疾，而请曰：“榖之子弱，",
                    "zhushu": "子，孟献子，年尚少。尽，津忍切。复，扶又切。少，诗照切。"
                },
                {
                    "paragraph": "请立难也。”",
                    "zhushu": "难，榖弟。难，乃多切，又如字。"
                },
                {
                    "paragraph": "许之。文伯卒，立惠叔。穆伯请重赂以求复，惠叔以为请，许之。将来，九月，卒于齐。告丧，请葬，弗许。",
                    "zhushu": "请以卿礼葬。"
                },
                {
                    "paragraph": "○宋髙哀为萧封人，以为卿，",
                    "zhushu": "萧，宋附庸。仕附庸，还升为卿。"
                },
                {
                    "paragraph": "不义宋公而出，遂来奔。",
                    "zhushu": "出而待放，从放所来，故曰“遂”。"
                },
                {
                    "paragraph": "书曰“宋子哀来奔”，贵之也。",
                    "zhushu": "贵其不食污君之禄，辟祸速也。污，污辱之污。"
                },
                {
                    "paragraph": "○齐人定懿公，使来告难，故书以“九月。”",
                    "zhushu": "齐人不服，故三月而后定。书以九月，明经日月皆从赴。难，乃旦切。"
                },
                {
                    "paragraph": "齐公子元不顺懿公之为政也，终不曰“公”，曰“夫己氏”。",
                    "zhushu": "犹言某甲。夫，音扶。己，音纪。"
                },
                {
                    "paragraph": "○襄仲使告于王，请以王宠求昭姫于齐，",
                    "zhushu": "昭姫，子叔姫。"
                },
                {
                    "paragraph": "曰：“杀其子，焉用其母？请受而罪之。”冬，单伯如齐，请子叔姫，齐人执之。",
                    "zhushu": "恨鲁恃王势以求女故。焉，于虔切。"
                },
                {
                    "paragraph": "又执子叔姫。",
                    "zhushu": "欲以耻辱鲁。",
                    "type": 2
                },
                {
                    "paragraph": "经十有五年，春，季孙行父如晋。○三月，宋司马华孙来盟。",
                    "zhushu": "华孙奉使邻国，能临事制宜，至鲁而后定盟，故不称使。其官皆从，故书司马。华，户化切。使，所吏切。从，才用切。"
                },
                {
                    "paragraph": "○夏，曹伯来朝。○齐人归公孙敖之丧。",
                    "zhushu": "大夫丧还不书，善鲁感子以赦父，敦公族之恩，崇仁孝之教，故特录敖丧归以示义。"
                },
                {
                    "paragraph": "○六月，辛丑，朔，日有食之。鼓，用牲于社。",
                    "zhushu": "传例曰：非礼也。"
                },
                {
                    "paragraph": "○单伯至自齐。○晋郤缺帅师伐蔡。戊申，入蔡。",
                    "zhushu": "传例曰：获大城曰入。"
                },
                {
                    "paragraph": "○秋，齐人侵我西鄙。○季孙行父如晋。○冬，十有一月，诸侯盟于扈。",
                    "zhushu": "将伐齐，晋侯受赂而止，故摠曰诸侯，言不足序列。"
                },
                {
                    "paragraph": "○十有二月，齐人来归子叔姫。",
                    "zhushu": "齐人以王故来送子叔姫，故与直出者异文。"
                },
                {
                    "paragraph": "○齐侯侵我西鄙，○遂伐曹，入其郛。",
                    "zhushu": "郛，郭也。郛，音孚。",
                    "type": 2
                },
                {
                    "paragraph": "传十五年，春，季文子如晋，为单伯与子叔姫故也。",
                    "zhushu": "因晋请齐。为，子伪切，下为孟氏、下注为惠叔皆同。"
                },
                {
                    "paragraph": "○三月，宋华耦来盟，其官皆从之。书曰“宋司马华孙”，贵之也。",
                    "zhushu": "古之盟会，必备威仪，崇贽币，宾主以成礼为敬。故传曰：“卿行旅从。”春秋时率多不能备仪，华孙能率其属以从古典，所以敬事而自重。使重而事敬，则鲁尊而礼笃，故贵而不名。从，才用切，注“旅从”同，又音如字。贽，音至。率，所类切，又音律。使，所吏切。"
                },
                {
                    "paragraph": "公与之宴，辞曰：“君之先臣督，得罪于宋殇公，名在诸侯之策。臣承其祀，其敢辱君？",
                    "zhushu": "耦，华督曾孙也。督弑殇公在桓二年。耦自以罪人子孙，故不敢屈辱鲁君。对共宴会，"
                },
                {
                    "paragraph": "请承命于亚旅。”",
                    "zhushu": "亚旅，上大夫也。亚，于嫁切。"
                },
                {
                    "paragraph": "鲁人以为敏。",
                    "zhushu": "无故扬其先祖之罪，是不敏。鲁人以为敏，明君子所不与也。"
                },
                {
                    "paragraph": "○夏，曹伯来朝，礼也。诸侯五年再相朝，以修王命，古之制也。",
                    "zhushu": "十一年，曹伯来朝，虽至此乃来，亦五年。传为“冬，齐侯伐曹”张本。"
                },
                {
                    "paragraph": "○齐人或为孟氏谋，",
                    "zhushu": "孟氏，公孙敖家。庆父为长庶，故或称孟氏。长，丁丈切。"
                },
                {
                    "paragraph": "曰：“鲁，尔亲也，饰棺置诸堂阜，",
                    "zhushu": "堂阜，齐、鲁竟上地。饰棺不殡，示无所归。置，之豉切。竟，音境。殡，必刃切。"
                },
                {
                    "paragraph": "鲁必取之。”从之。卞人以告。",
                    "zhushu": "卞人，鲁卞邑大夫。卞，皮彦切。"
                },
                {
                    "paragraph": "惠叔犹毁以为请，",
                    "zhushu": "敖卒，则惠叔请之，至今期年而犹未已。毁，过丧礼。期，居其切。"
                },
                {
                    "paragraph": "立于朝以待命。许之，取而殡之。",
                    "zhushu": "殡于孟氏之寝，终叔服之言。"
                },
                {
                    "paragraph": "齐人送之。书曰：“齐人归公孙敖之丧。”为孟氏，且国故也。",
                    "zhushu": "为惠叔毁请，且国之公族，故听其归殡而书之。为，于伪切。"
                },
                {
                    "paragraph": "葬视共仲，",
                    "zhushu": "制如庆父，皆以罪降。共，音恭。"
                },
                {
                    "paragraph": "声已不视，帷堂而哭。",
                    "zhushu": "声己，惠叔母，怨敖从莒女，故帷堂。已，音纪。"
                },
                {
                    "paragraph": "襄仲欲勿哭，",
                    "zhushu": "怨敖取其妻。"
                },
                {
                    "paragraph": "惠伯曰：“丧，亲之终也。",
                    "zhushu": "惠伯，叔彭生。"
                },
                {
                    "paragraph": "虽不能始，善终可也。史佚有言曰：“兄弟致美。”",
                    "zhushu": "各尽其美，义乃终。"
                },
                {
                    "paragraph": "救乏、贺善、吊灾、祭敬、丧哀，情虽不同，母绝其爱，亲之道也。子无失道，何怨于人？”襄仲说，帅兄弟以哭之。",
                    "zhushu": ""
                },
                {
                    "paragraph": "他年，其二子来，",
                    "zhushu": "敖在莒所生。毋，音无。说，音悦。"
                },
                {
                    "paragraph": "孟献子爱之，闻于国。",
                    "zhushu": "献子，榖之子仲叔蔑。闻，音问，或如字，下同。蔑，亡结切。"
                },
                {
                    "paragraph": "或谮之曰：“将杀子。”献子以告季文子。二子曰：“夫子以爱我闻，我以将杀子闻，不亦远于礼乎？远礼不如死。”一人门于句鼆，一人门于戾丘，皆死。",
                    "zhushu": "句鼆、戾丘，鲁邑。有宼攻门，二子御之而死。远，于万切，下同。句，古侯切。鼆，又作黾，莫幸切。戾，力计切。"
                },
                {
                    "paragraph": "○六月辛丑朔，日有食之，鼓，用牲于社，非礼也。",
                    "zhushu": "得常鼓之月，而于社用牲，为非礼。"
                },
                {
                    "paragraph": "日有食之，天子不举，",
                    "zhushu": "去盛馔。去，起吕切。馔，仕眷切。"
                },
                {
                    "paragraph": "伐鼓于社；",
                    "zhushu": "责群阴。伐，犹撃也。"
                },
                {
                    "paragraph": "诸侯用币于社，",
                    "zhushu": "社尊于诸侯，故请救而不敢责之。"
                },
                {
                    "paragraph": "伐鼓于朝，",
                    "zhushu": "退自责。"
                },
                {
                    "paragraph": "以昭事神、训民、事君，",
                    "zhushu": "天子不举，诸侯用币，所以事神。尊卑异制，所以训民。"
                },
                {
                    "paragraph": "示有等威，古之道也。",
                    "zhushu": "等威，威仪之等差。差，初佳切，又初宜切。"
                },
                {
                    "paragraph": "齐人许单伯请而赦之，使来致命。",
                    "zhushu": "以单伯执节不移，且畏晋，故许之。"
                },
                {
                    "paragraph": "书曰“单伯至自齐”，贵之也。",
                    "zhushu": "单伯为鲁拘执，既免而不废礼，终来致命，故贵而告庙。为，于伪切。下似为同。拘，音俱。"
                },
                {
                    "paragraph": "○新城之盟，",
                    "zhushu": "在前年。"
                },
                {
                    "paragraph": "蔡人不与。",
                    "zhushu": "不会盟。与，音预，下同。"
                },
                {
                    "paragraph": "晋郤缺以上军、下军伐蔡，",
                    "zhushu": "兼帅二军。"
                },
                {
                    "paragraph": "曰：“君弱，不可以怠。”",
                    "zhushu": "怠，解也。解，佳卖切。"
                },
                {
                    "paragraph": "戊申，入蔡，以城下之盟而还。凡胜国，曰“灭之”，",
                    "zhushu": "胜国，绝其社稷，有其土地。还，音旋。"
                },
                {
                    "paragraph": "获大城焉曰“入之”。",
                    "zhushu": "得大都而不有。"
                },
                {
                    "paragraph": "○秋，齐人侵我西鄙，故季文子告于晋。",
                    "zhushu": ""
                },
                {
                    "paragraph": "冬十一月，晋侯、宋公、卫侯、蔡侯、陈侯、郑伯、许男、曹伯盟于扈，寻新城之盟，且谋伐齐也。",
                    "zhushu": "齐执王使，且数伐鲁。使，所吏切，下王使同。数，音朔。"
                },
                {
                    "paragraph": "齐人赂晋侯，故不克而还。于是有齐难，是以公不会。",
                    "zhushu": "明今不序诸侯，不以公不会故。难，乃且切。下注同。"
                },
                {
                    "paragraph": "书曰“诸侯盟于扈”，无能为故也。",
                    "zhushu": "恶其受赂，不能讨齐。恶，乌路切。"
                },
                {
                    "paragraph": "凡诸侯会，公不与，不书，讳君恶也。",
                    "zhushu": "谓国无难，不会义事，故为恶。不书，谓不国别序诸侯。"
                },
                {
                    "paragraph": "与而不书，后也。",
                    "zhushu": "谓后期也。今贬诸侯，似为公讳，故传发例以明之。为，于伪切。"
                },
                {
                    "paragraph": "齐人来归子叔姫，王故也。",
                    "zhushu": "单伯虽见执，能守节不移，终达王命，使叔姫得归。"
                },
                {
                    "paragraph": "○齐侯侵我西鄙，谓诸侯不能也。",
                    "zhushu": "不能讨己。"
                },
                {
                    "paragraph": "遂伐曹，入其郛，讨其来朝也。",
                    "zhushu": "此年夏朝。"
                },
                {
                    "paragraph": "季文子曰：“齐侯其不免乎！己则无礼，",
                    "zhushu": "执王使而伐无罪，己，音纪。使，所吏切。"
                },
                {
                    "paragraph": "而讨于有礼者，曰：“女何故行礼？”礼以顺天，天之道也。己则反天，而又以讨人，难以免矣。诗曰：“胡不相畏，不畏于天。”",
                    "zhushu": "诗少雅。女，音汝。相，息亮切，又如字。"
                },
                {
                    "paragraph": "君子之不虐幼贱，畏于天也。在周颂曰：“畏天之威，于时保之。”",
                    "zhushu": "诗周颂。言畏天威，于是保福禄。"
                },
                {
                    "paragraph": "不畏于天，将何能保？以乱取国，奉礼以守，犹惧不终。多行无礼，弗能在矣。”",
                    "zhushu": "为十八年齐弑商人传。守，手又切。",
                    "type": 2
                },
                {
                    "paragraph": "经十有六年春，季孙行父会齐侯于阳榖，齐侯弗及盟。",
                    "zhushu": "及，与也。"
                },
                {
                    "paragraph": "○夏五月，公四不视朔。",
                    "zhushu": "诸侯每月必告朔听政，因朝于庙。今公以疾阙，不得视二月、三月、四月、五月朔也。春秋十二公以疾不视朔，非一也，义无所取，故特举此以表行事，因明公之实有疾，非诈齐。"
                },
                {
                    "paragraph": "○六月戊辰，公子遂及齐侯盟于郪丘。",
                    "zhushu": "信公疾，且以赂故。郪丘，齐地。郪，音西，又七西切。"
                },
                {
                    "paragraph": "○秋，八月，辛未，夫人姜氏薨。",
                    "zhushu": "僖公夫人，文公母也。"
                },
                {
                    "paragraph": "○毁泉台。",
                    "zhushu": "泉台，台名。毁，坏之也。坏，音怪。"
                },
                {
                    "paragraph": "○楚人、秦人、巴人灭庸。",
                    "zhushu": "巴，必麻切。"
                },
                {
                    "paragraph": "○冬，十有一月，宋人弑其君杵臼。",
                    "zhushu": "称君，君无道也。例在宣四年。杵，昌吕切。臼，强柳切。",
                    "type": 2
                },
                {
                    "paragraph": "传十六年，春，王正月，及齐平。",
                    "zhushu": "齐前年再伐鲁，鲁为受弱，故平。为，于伪切。"
                },
                {
                    "paragraph": "公有疾，使季文子会齐侯于阳榖。请盟，齐侯不肯，曰：“请俟君闲。”",
                    "zhushu": "闲，疾瘳。闲，如字。瘳，敕周切，差也。"
                },
                {
                    "paragraph": "○夏，五月，公四不视朔，疾也。公使襄仲纳赂于齐侯，故盟于郪丘。○有蛇自泉宫出，入于国，如先君之数。",
                    "zhushu": "伯禽至僖公十七君。释文：史记鲁世家：鲁公伯禽，子考公酋，弟炀公熙，子幽公宰，弟魏公费，子厉公跃，子献公具，子顺公濞，弟武公敖，子懿公献，弟孝公称，子惠公弗皇，子隐公息姑，弟桓公允，子庄公同，子闵公开，兄僖公申，十七也。魏公，世本作“徽公”。顺公，一作“慎公”。"
                },
                {
                    "paragraph": "秋，八月，辛未，声姜薨。毁泉台。",
                    "zhushu": "鲁公以为蛇妖所出而声姜薨，故坏之。坏，音怪。"
                },
                {
                    "paragraph": "○楚大饥，戎伐其西南，至于阜山，师于大林。又伐其东南，至于阳丘，以侵訾枝。",
                    "zhushu": "戎，山夷也。大林、阳丘、訾枝，皆楚邑。饥，音饥，一音机。訾，子斯切。"
                },
                {
                    "paragraph": "庸人帅群蛮以叛楚。",
                    "zhushu": "庸，今上庸县，属楚之小国。"
                },
                {
                    "paragraph": "麇人率百濮聚于选，将伐楚。",
                    "zhushu": "选，楚地。百濮，夷也。麇，九伦切。濮，音卜。选，息兖切，又息恋切。"
                },
                {
                    "paragraph": "于是申、息之北门不启。",
                    "zhushu": "备中国。"
                },
                {
                    "paragraph": "楚人谋徙于阪髙。",
                    "zhushu": "楚险地。阪，音反，一音扶板切。"
                },
                {
                    "paragraph": "蔿贾曰：“不可。我能往，宼亦能往，不如伐庸。夫麇与百濮，谓我饥不能师，故伐我也。若我出师，必惧而归。百濮离居，将各走其邑，谁暇谋人？”乃出师。旬有五日，百濮乃罢。",
                    "zhushu": "濮夷无屯聚，见难则散归。蔿，于委切。屯，徒门切。聚，才住切，又如字。难，乃且切，又如字。"
                },
                {
                    "paragraph": "自庐以往，振廪同食。",
                    "zhushu": "往，往伐庸也。振，发也。□，仓也。同食，上下无异馔也。庐，力于切，又音卢。廪，力甚切。"
                },
                {
                    "paragraph": "次于句澨。",
                    "zhushu": "楚西界也。句，古侯切。澨，市世切。"
                },
                {
                    "paragraph": "使庐戢梨侵庸，",
                    "zhushu": "戢梨，庐大夫。"
                },
                {
                    "paragraph": "及庸方城。",
                    "zhushu": "方城，庸地，上庸县东有方城亭。"
                },
                {
                    "paragraph": "庸人逐之，囚子扬䆫。",
                    "zhushu": "䆫，戢梨官属。䆫，初江切。"
                },
                {
                    "paragraph": "三宿而逸，曰：“庸师众，群蛮聚焉，不如复大师，",
                    "zhushu": "还复句澨师。"
                },
                {
                    "paragraph": "且起王卒，合而后进。”师叔曰：“不可。",
                    "zhushu": "师叔，楚大夫潘尫也。卒，子忽切。尫，乌黄切。"
                },
                {
                    "paragraph": "姑又与之遇以骄之。彼骄我怒，而后可克，先君蚡冒所以服陉隰也。”",
                    "zhushu": "蚡冒，楚武王父。陉隰，地名。可克，或作可撃”。蚡，扶粉切。冒，莫报切。史记楚世家云：蚡冒卒，弟熊达杀蚡冒子而代立，是为楚武王。与杜异。陉，音刑。隰，音习。"
                },
                {
                    "paragraph": "又与之遇，七遇皆北，",
                    "zhushu": "军走曰北。北，如字，一音佩。"
                },
                {
                    "paragraph": "唯禆、鯈、鱼人实逐之。",
                    "zhushu": "禆、鯈、鱼，庸三邑。鱼，鱼复县，今巴东水安县。轻楚，故但使三邑人逐之。椑，婢支切。鯈，直留切。"
                },
                {
                    "paragraph": "庸人曰：“楚不足与战矣。”遂不设备。楚子乘驲，会师于临品，",
                    "zhushu": "驲，传车也。临品，地名。驲，人实切。传，丁恋切。"
                },
                {
                    "paragraph": "分为二队，",
                    "zhushu": "队，部也。两道攻之。队，徒对切。"
                },
                {
                    "paragraph": "子越自石溪，子贝自仞，以伐庸。",
                    "zhushu": "子越，斗椒也。石溪、仞，入庸道。溪，苦兮切，本或作“谿”。贝，补盖切，今俗本多作“员”，音云。仞，人慎切。"
                },
                {
                    "paragraph": "秦人、巴人从楚师。群蛮从楚子盟，",
                    "zhushu": "蛮见楚强，故。"
                },
                {
                    "paragraph": "遂灭庸。",
                    "zhushu": "传言楚有谋臣，所以兴。"
                },
                {
                    "paragraph": "○宋公子鲍礼于国人，",
                    "zhushu": "鲍，昭公庶弟文公也。鲍，步卯切。"
                },
                {
                    "paragraph": "宋饥，竭其粟而贷之。年自七十以上，无不馈饴也，时加羞珍异。",
                    "zhushu": "羞，进也。上，时掌切。馈，其媿切。饴，以支切，又以志切，遗也。"
                },
                {
                    "paragraph": "无日不数于六卿之门。",
                    "zhushu": "数，不疏。数，音朔。"
                },
                {
                    "paragraph": "国之材人，无不事也；",
                    "zhushu": "有贤材者。"
                },
                {
                    "paragraph": "亲自桓以下，无不恤也。",
                    "zhushu": "桓，鲍之曾祖。"
                },
                {
                    "paragraph": "公子鲍美而艳，襄夫人欲通之，",
                    "zhushu": "鲍适祖母。艳，移验切。适，丁历切。"
                },
                {
                    "paragraph": "而不可，",
                    "zhushu": "以礼自防闲，"
                },
                {
                    "paragraph": "乃助之施。昭公无道，国人奉公子鲍以因夫人。",
                    "zhushu": ""
                },
                {
                    "paragraph": "于是华元为右师，",
                    "zhushu": "元，华督曾孙，代公子成。施，式豉切。"
                },
                {
                    "paragraph": "公孙友为左师，华耦为司马，",
                    "zhushu": "代公子卬。"
                },
                {
                    "paragraph": "鳞鱹为司徒，荡意诸为司城，公子朝为司宼。",
                    "zhushu": "代华御事。鱹，古乱切。朝，如字。"
                },
                {
                    "paragraph": "初，司城荡卒，公孙寿辞司城，",
                    "zhushu": "夀，荡之子。"
                },
                {
                    "paragraph": "请使意诸为之。",
                    "zhushu": "意诸，寿之子。"
                },
                {
                    "paragraph": "既而告人曰：“君无道，吾官近，惧及焉。",
                    "zhushu": "祸及己。"
                },
                {
                    "paragraph": "弃官，则族无所庇。子，身之贰也，姑纾死焉。",
                    "zhushu": "姑，且也。纾，缓也。庇，必利切，又悲位切。纾，音舒。"
                },
                {
                    "paragraph": "虽亡子，犹不亡族。”",
                    "zhushu": "已在故也。"
                },
                {
                    "paragraph": "既，夫人将使公田孟诸而杀之。公知之，尽以寳行。荡意诸曰：“盍适诸侯？”公曰：“不能其大夫，至于君祖母以及国人，",
                    "zhushu": "君祖母，诸侯祖母之称，谓襄夫人。盍，户腊切。称，尺证切。"
                },
                {
                    "paragraph": "诸侯谁纳我？且既为人君，而又为人臣，不如死。”尽以其寳赐左右而使行。",
                    "zhushu": "行，去也。"
                },
                {
                    "paragraph": "夫人使谓司城去公。对曰：“臣之而逃其难，若后君何？”",
                    "zhushu": "言无以事后君。难，乃旦切。"
                },
                {
                    "paragraph": "冬，十一月，甲寅，宋昭公将田孟诸，未至，夫人王姫使帅甸攻而杀之。",
                    "zhushu": "襄夫人，周襄王姊，故称王姫。帅甸，郊甸之师。甸，徒遍切。"
                },
                {
                    "paragraph": "荡意诸死之。",
                    "zhushu": "不书，不告。"
                },
                {
                    "paragraph": "书曰“宋人弑其君杵臼”，君无道也。",
                    "zhushu": "始例发于臣之罪，今称国人，故重明君罪。重，直用切。"
                },
                {
                    "paragraph": "文公即位，使母弟须为司城。",
                    "zhushu": "代意诸。"
                },
                {
                    "paragraph": "华耦卒，而使荡虺为司马。",
                    "zhushu": "虺，意诸之弟。虺，况鬼切。",
                    "type": 2
                },
                {
                    "paragraph": "经十有七年，春，晋人、卫人、陈人、郑人伐宋。",
                    "zhushu": "自闵、僖已下，终于春秋，陈侯常在卫侯上，今大夫会在卫下。传不言陈公孙寜后至，则寜位非上卿故也。"
                },
                {
                    "paragraph": "○夏，四月，癸亥，葬我小君声姜。○齐侯伐我西鄙。",
                    "zhushu": "西，当为北，盖经误。"
                },
                {
                    "paragraph": "六月，癸未，公及齐侯盟于榖。诸侯会于扈。",
                    "zhushu": "昭公虽以无道见弑，而文公犹宜以弑君受讨，故林父伐宋以失所称“人”，晋侯平宋以无功不序，明君虽不君，臣不可不臣，所以督大教。杀，本或作“杀”，音试。下同。"
                },
                {
                    "paragraph": "○秋，公至自榖。",
                    "zhushu": "无传。"
                },
                {
                    "paragraph": "○冬，公子遂如齐。",
                    "zhushu": "",
                    "type": 2
                },
                {
                    "paragraph": "传十七年，春，晋荀林父、卫孔达、陈公孙寜、郑石楚伐宋。讨曰：“何故弑君？”犹立文公而还。卿不书，失其所也。",
                    "zhushu": "卿不书，谓称人。"
                },
                {
                    "paragraph": "○夏四月癸亥，葬声姜。有齐难，是以缓。",
                    "zhushu": "过五月之例。难，乃旦切，下及注皆同。"
                },
                {
                    "paragraph": "○齐侯伐我北鄙，襄仲请盟。六月，盟于谷。",
                    "zhushu": "晋不能救鲁，故请服。"
                },
                {
                    "paragraph": "○晋侯搜于黄父，",
                    "zhushu": "一名黑壤，晋地。父，音甫。壤，如丈切。"
                },
                {
                    "paragraph": "遂复合诸侯于扈，平宋也。",
                    "zhushu": "传不列诸国而言复合，则如上十五年会扈之诸侯可知也。复，扶又切，注同。"
                },
                {
                    "paragraph": "公不与会，齐难故也。书曰“诸侯”，无功也。",
                    "zhushu": "刺欲平宋而复不能。与，音预。"
                },
                {
                    "paragraph": "于是晋侯不见郑伯，以为贰于楚也。郑子家使执讯而与之书，以告赵宣子，",
                    "zhushu": "执讯，通讯问之官，为书与宣子。讯，音信。"
                },
                {
                    "paragraph": "曰：“寡君即位三年，",
                    "zhushu": "鲁文二年。"
                },
                {
                    "paragraph": "召蔡侯而与之事君。九月，蔡侯入于敝邑以行。",
                    "zhushu": "行，朝晋也。"
                },
                {
                    "paragraph": "敝邑以侯宣多之难，寡君是以不得与蔡侯偕。",
                    "zhushu": "宣多既立穆公，恃宠专权。偕，音皆。"
                },
                {
                    "paragraph": "十一月，克减侯宣多，而随蔡侯以朝于执事。",
                    "zhushu": "减，损也。难未尽而行，言汲汲于朝晋。汲，音急。"
                },
                {
                    "paragraph": "十二年六月，归生佐寡君之嫡夷，",
                    "zhushu": "归生，子家名。夷，大子名。嫡，丁历切。"
                },
                {
                    "paragraph": "以请陈侯于楚，而朝诸君。",
                    "zhushu": "请陈干楚，与俱朝晋。"
                },
                {
                    "paragraph": "十四年七月，寡君又朝，以蒇陈事。",
                    "zhushu": "藏，敕也。敕成前好。蒇，敕展切。好，呼报切。一本作“事”。"
                },
                {
                    "paragraph": "十五年五月，陈侯自敝邑往朝于君。往年正月，烛之武往，朝夷也。",
                    "zhushu": "将夷往朝晋。"
                },
                {
                    "paragraph": "八月，寡君又往朝。以陈、蔡之密迩于楚，而不敢贰焉，则敝邑之故也。",
                    "zhushu": "密迩，比近也。比，毗志切。"
                },
                {
                    "paragraph": "虽敝邑之事君，何以不免？",
                    "zhushu": "免，免罪也。"
                },
                {
                    "paragraph": "在位之中，一朝于襄，",
                    "zhushu": "襄公。朝，直遥切。"
                },
                {
                    "paragraph": "而再见于君。",
                    "zhushu": "君，灵公也。见，贤遍切。"
                },
                {
                    "paragraph": "夷与孤之二三臣相及于绛，",
                    "zhushu": "孤之二三臣，谓烛之武、归生自谓也。绛，晋国都。"
                },
                {
                    "paragraph": "虽我小国，则蔑以过之矣。今大国曰：“尔未逞吾志。”敝邑有亡，无以加焉。古人有言曰：“畏首畏尾，身其余几？”",
                    "zhushu": "言首尾有畏，则身中不畏者少。几，居岂切。"
                },
                {
                    "paragraph": "又曰：“鹿死不择音。”",
                    "zhushu": "音，所茠荫之处。古字声同，皆相假借。茠，虚求切。荫，于鸩切。"
                },
                {
                    "paragraph": "小国之事大国也，德，则其人也；",
                    "zhushu": "以德加己，则以人道相事。"
                },
                {
                    "paragraph": "不德，则其鹿也。铤而走险，急何能择？",
                    "zhushu": "铤，疾走貌。言急则欲荫茠于楚，如鹿赴险。铤，它顶切。"
                },
                {
                    "paragraph": "命之罔极，亦知亡矣。",
                    "zhushu": "言晋命无极。"
                },
                {
                    "paragraph": "将悉敝赋以待于鯈，唯执事命之。”",
                    "zhushu": "鯈，晋、郑之竟。言欲以兵距晋。鯈，直留切。竟，音境。"
                },
                {
                    "paragraph": "文公二年六月壬申，朝于齐。",
                    "zhushu": "郑文二年六月壬申，鲁庄二十三年六月二十日。"
                },
                {
                    "paragraph": "四年二月壬戍，为齐侵蔡，",
                    "zhushu": "鲁荘二十五年二月无壬戌。壬戌，三月二十日。为，于伪切。"
                },
                {
                    "paragraph": "亦获成于楚。",
                    "zhushu": "郑与楚成。"
                },
                {
                    "paragraph": "居大国之间，而从于强令，岂其罪也？",
                    "zhushu": "令，号令也。"
                },
                {
                    "paragraph": "大国若弗图，无所逃命。”",
                    "zhushu": ""
                },
                {
                    "paragraph": "晋巩朔行成于郑，赵穿、公壻池为质焉。",
                    "zhushu": "赵穿，卿也。公壻池，晋侯女壻。巩，九勇切。质，音致，下同。"
                },
                {
                    "paragraph": "○秋，周甘歜败戎于邥垂，乘其饮酒也。",
                    "zhushu": "歜，周大夫。邥垂，周地，河南新城县北有垂亭。为成元年晋侯平戎于王张本。歜，昌欲切。邥，音审。"
                },
                {
                    "paragraph": "○冬十月，郑大子夷、石楚为质于晋。",
                    "zhushu": "夷，灵公也。石楚，郑大夫。"
                },
                {
                    "paragraph": "○襄仲如齐，拜榖之盟。复曰：“臣闻齐人将食鲁之麦。以臣观之，将不能。齐君之语偷。臧文仲有言曰：“民主偷，必死。”",
                    "zhushu": "偷，犹苟且。偷，他侯切。",
                    "type": 2
                },
                {
                    "paragraph": "经十有八年春，王二月丁丑，公薨于台下。○秦伯䓨卒。",
                    "zhushu": "无传。未同盟而赴以名。䓨，于耕切。"
                },
                {
                    "paragraph": "○夏五月戊戍，齐人弑其君商人。",
                    "zhushu": "不称盗，罪商人。"
                },
                {
                    "paragraph": "○六月癸酉，葬我君文公。○秋，公子遂、叔孙得臣如齐。",
                    "zhushu": "书二卿，以两事行，非相为介。介，音界。"
                },
                {
                    "paragraph": "○冬十月，子卒。",
                    "zhushu": "先君既葬，不称君者，鲁人讳弑，以未成君书之。子，在丧之称。弑，申志切。本又作杀之称，尺证切。"
                },
                {
                    "paragraph": "○夫人姜氏归于齐。○季孙行父如齐。",
                    "zhushu": "无传。"
                },
                {
                    "paragraph": "○莒弑其君庶其。",
                    "zhushu": "称君，君无道也。",
                    "type": 2
                },
                {
                    "paragraph": "传十八年春，齐侯戒师期，",
                    "zhushu": "将以伐鲁。"
                },
                {
                    "paragraph": "而有疾。医曰：“不及秋，将死。”公闻之，卜，曰：“尚无及期。”",
                    "zhushu": "尚，庶几也。欲令先师期死。令，力呈切。先，悉荐切，下同。"
                },
                {
                    "paragraph": "惠伯令龟。",
                    "zhushu": "以卜事告龟。"
                },
                {
                    "paragraph": "卜楚丘占之，曰：“齐侯不及期，非疾也。君亦不闻。",
                    "zhushu": "言君先齐侯终。"
                },
                {
                    "paragraph": "令龟有咎。”",
                    "zhushu": "言令龟者，亦有凶咎见于卜兆。为惠伯死张本。见，贤遍切。"
                },
                {
                    "paragraph": "二月丁丑，公薨。○齐懿公之为公子也，与邴歜之父争田，弗胜。及即位，乃掘而刖之，",
                    "zhushu": "断其尸足。邴，音丙，又彼病切。歜，昌欲切。掘，其勿切，又其月切。刖，音月，又五刮切。断，丁管切。"
                },
                {
                    "paragraph": "而使歜仆。",
                    "zhushu": "仆，御也。"
                },
                {
                    "paragraph": "纳阎职之妻，而职骖乘。",
                    "zhushu": "骖乘，陪乘。骖，音七南切。乘，绳证切。注同。"
                },
                {
                    "paragraph": "夏五月，公游于申池。",
                    "zhushu": "齐南城西门名申门。齐城无池，唯此门左右有池，疑此则是。"
                },
                {
                    "paragraph": "二人浴于池，歜以扑抶职。",
                    "zhushu": "扑，箠也。抶，撃也。欲以相感激。扑，普卜切，字宜从手，作木边，非也。抶，敕乙切。箠，市橤切，又之橤切。激，古历切。"
                },
                {
                    "paragraph": "职怒。歜曰：“人夺女妻而不怒，一抶女，庸何伤？”职曰：“与刖其父而弗能病者何如？”",
                    "zhushu": "言不以父刖为病恨。女，音汝。"
                },
                {
                    "paragraph": "乃谋弑懿公，纳诸竹中。归，舍爵而行。",
                    "zhushu": "饮酒讫，乃去。言齐人恶懿公，二人无所畏。舍，音赦，置也。恶，乌路切。"
                },
                {
                    "paragraph": "齐人立公子元。",
                    "zhushu": "桓公子惠公。"
                },
                {
                    "paragraph": "○六月，葬文公。○秋，襄仲、庄叔如齐，惠公立故，且拜葬也。",
                    "zhushu": "襄仲贺惠公立，庄叔谢齐来会葬。"
                },
                {
                    "paragraph": "○文公二妃，敬嬴生宣公。敬嬴嬖，而私事襄仲。宣公长而属诸襄仲。襄仲欲立之，叔仲不可。",
                    "zhushu": "叔仲，惠伯。嬴，音盈。嬖，必计切。长，丁丈切。属，音烛。"
                },
                {
                    "paragraph": "仲见于齐侯而请之。齐侯新立，而欲亲鲁，许之。",
                    "zhushu": ""
                },
                {
                    "paragraph": "冬十月，中杀恶及视，而立宣公。",
                    "zhushu": "恶，大子。视，其母弟。杀视不书，贱之。见，贤遍切。"
                },
                {
                    "paragraph": "书曰子卒”，讳之也。",
                    "zhushu": ""
                },
                {
                    "paragraph": "仲以君命召惠伯，",
                    "zhushu": "诈以子恶命。"
                },
                {
                    "paragraph": "其宰公冉务人止之，曰：“入必死。”叔仲曰：“死君命可也。”公冉务人曰：“若君命，可死；非君命，何听？”弗听，乃入，杀而埋之马矢之中。",
                    "zhushu": "惠伯死不书者，史畏襄仲，不敢书杀惠伯。听，音吐定切。"
                },
                {
                    "paragraph": "公冉务人奉其帑以奔蔡，既而复叔仲氏。",
                    "zhushu": "不绝其后。"
                },
                {
                    "paragraph": "○夫人姜氏归于齐，大归也。",
                    "zhushu": "恶、视之母出姜也。嫌与有罪出者异，故复发传。复，扶又切。"
                },
                {
                    "paragraph": "将行，哭而过市，曰：“天乎！仲为不道，杀适立庶。”市人皆哭，鲁人谓之哀姜。",
                    "zhushu": "所谓出姜，不允于鲁。过，古禾切，又古卧切。适，丁历切。"
                },
                {
                    "paragraph": "○莒纪公生大子仆，又生季佗，爱季佗而黜仆，且多行无礼于国。",
                    "zhushu": "纪，号也。莒夷无谥，故有别号。佗，徒何切。"
                },
                {
                    "paragraph": "仆因国人以弑纪公，以其寳玉来奔，纳诸宣公。公命与之邑，曰：“今日必授。”季文子使司宼出诸竟，曰：“今日必达。”",
                    "zhushu": "未见公而文子出之，故来不书。竟，音境。"
                },
                {
                    "paragraph": "公问其故。季文子使大史克对曰：“先大夫臧文仲教行父事君之礼，行父奉以周旋，弗敢失队，曰：“见有礼于其君者，事之，如孝子之养父母也；见无礼于其君者，诛之，如鹰鹯之逐鸟雀也。”先君周公制周礼曰：“则以观德，",
                    "zhushu": "则，法也。合法则为吉德。大，音泰。队，直类切。养，余亮切。鹰，于陵切。鹯，之然切；说文上仙切；字林己仙切。"
                },
                {
                    "paragraph": "德以处事，",
                    "zhushu": "处，犹制也。"
                },
                {
                    "paragraph": "事以度功，",
                    "zhushu": "度，量也。度，待洛切。注及下同。"
                },
                {
                    "paragraph": "功以食民。”",
                    "zhushu": "食，养也。食，音嗣，注同。"
                },
                {
                    "paragraph": "作誓命曰：“毁则为贼，",
                    "zhushu": "誓，要信也。毁则，坏法也。坏，音怪。"
                },
                {
                    "paragraph": "掩贼为藏，",
                    "zhushu": "掩，匿也。匿，女乙切。"
                },
                {
                    "paragraph": "窃贼为盗，",
                    "zhushu": "贿，财也。"
                },
                {
                    "paragraph": "盗器为奸。",
                    "zhushu": "器，国用也。"
                },
                {
                    "paragraph": "主藏之名，",
                    "zhushu": "以掩贼为名。"
                },
                {
                    "paragraph": "赖奸之用，",
                    "zhushu": "用奸器也。"
                },
                {
                    "paragraph": "为大凶德，有常无赦，",
                    "zhushu": "刑有常，"
                },
                {
                    "paragraph": "在九刑不忘。”",
                    "zhushu": "誓命以下，皆九刑之书。九刑之书今亡。"
                },
                {
                    "paragraph": "行父还观莒仆，莫可则也。",
                    "zhushu": "还，犹周旋。还，音旋。"
                },
                {
                    "paragraph": "孝敬、忠信为吉德，盗贼、藏奸为凶德。夫莒仆，则其孝敬，则弑君父矣；则其忠信，则窃寳玉矣。其人，则盗贼也；其器，则奸兆也。",
                    "zhushu": "兆，域也。"
                },
                {
                    "paragraph": "保而利之，则主藏也。以训则昏，民无则焉。不度于善，",
                    "zhushu": "度，居也。"
                },
                {
                    "paragraph": "而皆在于凶德，是以去之。",
                    "zhushu": ""
                },
                {
                    "paragraph": "“昔髙阳氏有才子八人，",
                    "zhushu": "髙阳，帝颛顼之号。八人，其苗裔。去，起吕切。颛，音专。顼，许玉切。裔，以制切。"
                },
                {
                    "paragraph": "苍舒、隤敳、梼戭、大临、尨降、庭坚、仲容、叔达，",
                    "zhushu": "此即垂、益、禹、皋陶之伦。庭坚，即皋陶字。隤，徒囬切。敳，五才切，一音五囬切。韦昭音瑰。梼，直由切，韦昭音洮。戭，以善切。汉书作㪦，韦昭已震切。尨，莫江切。降，下江切。陶，音遥。"
                },
                {
                    "paragraph": "齐、圣、广、渊、明、允、笃、诚，天下之民谓之八恺。",
                    "zhushu": "齐，中也。渊，深也。允，信也。䔍，厚也。恺，和也。恺，开在切。"
                },
                {
                    "paragraph": "髙辛氏有才子八人，",
                    "zhushu": "髙辛，帝喾之号。八人，亦其苗裔。喾，苦毒切。"
                },
                {
                    "paragraph": "伯奋、仲堪、叔献、季仲、伯虎、仲熊、叔豹、季貍，",
                    "zhushu": "此即稷、契、朱、虎、熊、罴之伦。奋，甫问切。熊，音雄。貍，力之切。契，息列切。依字当作“偰”，古文作“卨”。罴，彼皮切。"
                },
                {
                    "paragraph": "忠、肃、共、懿、宣、慈、惠、和，天下之民谓之八元。",
                    "zhushu": "肃，敬也。懿，美也。宣，徧也。元，善也。徧，音遍。"
                },
                {
                    "paragraph": "此十六族也，世济其美，不陨其名。",
                    "zhushu": "济，成也。陨，队也。陨，于敏切。队，直类切。"
                },
                {
                    "paragraph": "以至于尧，尧不能举。舜臣尧，举八恺，使主后土，",
                    "zhushu": "后土，地官。禹作司空，平水土，即主地之官。"
                },
                {
                    "paragraph": "以揆百事，莫不时序，地平天成；",
                    "zhushu": "揆，度也。成，亦平也。揆，葵癸切。"
                },
                {
                    "paragraph": "举八元，使布五教于四方，",
                    "zhushu": "契作司徒，五教在宽，故知契在八元之中。契，斯列切。下同。"
                },
                {
                    "paragraph": "父义、母慈、兄友、弟共、子孝，内平外成。",
                    "zhushu": "内，诸夏。外，夷狄。夏，户雅切。"
                },
                {
                    "paragraph": "昔帝鸿氏有不才子，",
                    "zhushu": "帝鸿，黄帝。"
                },
                {
                    "paragraph": "掩义隐贼，好行凶德，丑类恶物，顽嚚不友，是与比周，",
                    "zhushu": "丑，亦恶也。比，近也。周，密也。好，呼报切。嚚，鱼巾切。心不则徳义之经为顽，口不道忠信之言为嚚。比，毗志切。"
                },
                {
                    "paragraph": "天下之民谓之浑敦。",
                    "zhushu": "谓驩兜。浑敦，不开通之貌。浑，户本切。敦，徒本切。驩，呼端切。兜，都侯切。"
                },
                {
                    "paragraph": "少皥氏有不才子，",
                    "zhushu": "少𤾚，金天氏之号，次黄帝。少，诗照切。注同。皡，胡老切。"
                },
                {
                    "paragraph": "毁信废忠，崇饰恶言，靖谮庸囬，服谗搜慝，以诬盛德，",
                    "zhushu": "崇，聚也。靖，安也。庸，用也。囬，邪也。服，行也。搜，隐也。慝，恶也。盛徳，贤人也。搜，所留切。慝，他得切。邪，似嗟切。"
                },
                {
                    "paragraph": "天下之民谓之穷奇。",
                    "zhushu": "谓共二其行，穷其好奇。奇，其宜切。共，音恭。行，下孟切。好，呼报切。"
                },
                {
                    "paragraph": "颛顼氏有不才子，不可教训，不知话言，",
                    "zhushu": "话，善也。话，户快切。"
                },
                {
                    "paragraph": "告之则顽，",
                    "zhushu": "徳义不入心。"
                },
                {
                    "paragraph": "舍之则嚚，",
                    "zhushu": "不道忠信。舍，音赦。"
                },
                {
                    "paragraph": "傲很明德，以乱天常，天下之民谓之梼杌。",
                    "zhushu": "谓鲧。梼杌，顽凶无俦匹之貌。傲，五报切。很，户垦切。梼，徒刀切。杌，五忽切。鲧，古本切。"
                },
                {
                    "paragraph": "此三族也，世济其凶，增其恶名，以至于尧，尧不能去。",
                    "zhushu": "方以宣公比尧，行父比舜，故言尧亦不能去，须贤臣而除之。去，起吕切。注及下皆同。"
                },
                {
                    "paragraph": "缙云氏有不才子，",
                    "zhushu": "缙云，黄帝时官名。"
                },
                {
                    "paragraph": "贪于饮食，冒于货贿，侵欲崇侈，不可盈厌，聚敛积实，不知纪极，不分孤寡，不恤穷匮，",
                    "zhushu": "冒，亦贪也。盈，满也。实，财也。厌，于艳切。匮，其媿切。"
                },
                {
                    "paragraph": "天下之民以比三凶，",
                    "zhushu": "非帝子孙，故别以比三凶。"
                },
                {
                    "paragraph": "谓之饕餮。",
                    "zhushu": "贪财为饕，贪食为餮。饕，他刀切。餮，他结切。注同。"
                },
                {
                    "paragraph": "舜臣尧，",
                    "zhushu": "为尧臣。"
                },
                {
                    "paragraph": "宾于四门，",
                    "zhushu": "辟四门，达四聪，以宾礼众贤。辟，婢亦切。聪，本亦作䆫，七工切。"
                },
                {
                    "paragraph": "流四凶族，",
                    "zhushu": "案四凶罪状而流放之。"
                },
                {
                    "paragraph": "浑敦、穷奇、梼杌、饕餮，投诸四裔，以御螭魅。",
                    "zhushu": "投，弃也。裔，远也。放之四远，使当螭魅之灾。螭魅，山林异气所生，为人害者。御，鱼吕切。螭，敕知切。山神兽形。魅，亡备切。说文作鬽，云老精物也。鬽，或从未。"
                },
                {
                    "paragraph": "是以尧崩而天下如一，同心戴舜以为天子，以其举十六相，去四凶也。故虞书数舜之功，曰“慎徽五典，五典克从”，无违教也。",
                    "zhushu": "徽，美也。典，常也。此八元之功。戴，多代切。相，息亮切。下注同。去，起吕切。数，色主切。徽，许归切。"
                },
                {
                    "paragraph": "曰“纳于百揆，百揆时序”，无废事也。",
                    "zhushu": "此八恺之功。"
                },
                {
                    "paragraph": "曰“宾干四门，四门穆穆”，无凶人也。",
                    "zhushu": "流四凶。"
                },
                {
                    "paragraph": "舜有大功二十而为天子，",
                    "zhushu": "举十六相，去四凶也。"
                },
                {
                    "paragraph": "今行父虽未获一吉人，去一凶矣，于舜之功，二十之一也，庶几免于戾乎！”",
                    "zhushu": "史克激称以辨宣公之惑，释行父之志，故其言美恶有过辞，盖事宜也。激，古历切。"
                },
                {
                    "paragraph": "○宋武氏之族道昭公子，将奉司城须以作乱。",
                    "zhushu": "文公弑昭公，故武族欲因其子以作乱。司城须，文公弟。释文：宋武氏之族，本或作“武、穆之族”者，后人取下文妄加也。道，音导。"
                },
                {
                    "paragraph": "十二月，宋公杀母弟须及昭公子，使戴、庄、桓之族攻武氏于司马子伯之馆，",
                    "zhushu": "戴族，华、乐也。庄族，公孙师也。桓族，向、鱼、鳞、荡也。司马子伯，华耦也。向，舒亮切。"
                },
                {
                    "paragraph": "遂出武、穆之族，",
                    "zhushu": "穆族党于武氏，故"
                },
                {
                    "paragraph": "使公孙师为司城。",
                    "zhushu": "公孙师，庄公之孙。"
                },
                {
                    "paragraph": "公子朝卒，使乐吕为司宼，以靖国人。",
                    "zhushu": "乐吕，戴公之曾孙。为宣三年“宋师围曹”传。"
                }
            ]
        },
        {
            "name": "宣公上第十",
            "paragraphs": [
                {
                    "paragraph": "宣公上第十",
                    "zhushu": "释文：“宣公名倭，一名接，又作委，文公子，母敬嬴。谥法：善问周达曰宣。”",
                    "type": 1
                },
                {
                    "paragraph": "经元年，春，王正月，公即位。",
                    "zhushu": "无传。"
                },
                {
                    "paragraph": "○公子遂如齐逆女。",
                    "zhushu": "不讥丧要者，不待贬责而自明也。卿为君逆，例在文四年。娶，七喻切。为，于伪切。"
                },
                {
                    "paragraph": "○三月，遂以夫人妇姜至自齐。",
                    "zhushu": "称妇，有姑之辞。不书氏，史阙文。"
                },
                {
                    "paragraph": "○夏，季孙行父如齐。○晋放其大夫胥甲父于卫。",
                    "zhushu": "放者，受罪黜免，宥之以远。宥，音又。"
                },
                {
                    "paragraph": "○公会齐侯于平州。",
                    "zhushu": "平州，齐地，在泰山牟县西。牟，亡侯切。"
                },
                {
                    "paragraph": "○公子遂如齐。○六月，齐人取济西田。",
                    "zhushu": "鲁以赂齐，齐人不用师徒，故曰取。"
                },
                {
                    "paragraph": "○秋，邾子来朝。",
                    "zhushu": "无传。"
                },
                {
                    "paragraph": "○楚子、郑人侵陈，遂侵宋。晋赵盾帅师救陈。",
                    "zhushu": "传言救陈、宋，经无宋字，盖阙。盾，徒本切。"
                },
                {
                    "paragraph": "○宋公、陈侯、卫侯、曹伯会晋师于棐林，伐郑。",
                    "zhushu": "晋师救陈、宋，四国君往会之，共伐郑也。不言会赵盾，取于兵会，非好会也。棐林，郑地，荧阳宛陵县东南有林郷。棐，芳尾切。好，呼报切。"
                },
                {
                    "paragraph": "○冬，晋赵穿帅师侵崇。○晋人、宋人伐郑。",
                    "zhushu": "崇，本亦作崈。",
                    "type": 2
                },
                {
                    "paragraph": "传元年，春，王正月，公子遂如齐逆女，尊君命也。",
                    "zhushu": "诸侯之卿，出入称名氏，所以尊君命也。传于此发者，与还丈不同，故释之。"
                },
                {
                    "paragraph": "三月，遂以夫人妇姜至自齐，尊夫人也。",
                    "zhushu": "遂不言公子，替其尊称，所以成小君之尊也。公子，当时之宠号，非族也，故传不言舍族，释例论之备矣。称，尺证切。舍，音舍。"
                },
                {
                    "paragraph": "○夏，季文子如齐，纳赂以请会。",
                    "zhushu": "宣公篡立，未列于会，故以赂请之。篡，初患切。"
                },
                {
                    "paragraph": "晋人讨不用命者，放胥甲父于卫，",
                    "zhushu": "胥甲，下军佐。文十二年战河曲，不肯薄秦于险。"
                },
                {
                    "paragraph": "而立胥克。",
                    "zhushu": "克，甲之子。"
                },
                {
                    "paragraph": "先辛奔齐。",
                    "zhushu": "辛，甲之属大夫。"
                },
                {
                    "paragraph": "○会于平州，以定公位。",
                    "zhushu": "篡立者，诸侯既与之会，则不得复讨。臣子杀之，与弑君同，故公与齐会而位定。复，扶又切。"
                },
                {
                    "paragraph": "东门襄仲如齐拜成。",
                    "zhushu": "谢得会也。"
                },
                {
                    "paragraph": "六月，齐人取济西之田，为立公故，以赂齐也。",
                    "zhushu": "齐西，故曹地，僖三十一年，晋文以分鲁。为，于伪切。"
                },
                {
                    "paragraph": "宋人之弑昭公也，",
                    "zhushu": "在文十六年。"
                },
                {
                    "paragraph": "晋荀林父以诸侯之师伐宋，宋及晋平，宋文公受盟于晋。又会诸侯于扈，将为鲁讨齐，皆取赂而还。",
                    "zhushu": "文十五年、十七年，二扈之盟，皆受赂。"
                },
                {
                    "paragraph": "郑穆公曰：“晋不足与也。”遂受盟于楚。陈共公之卒，楚人不礼焉。",
                    "zhushu": "卒在文十三年。共，音恭。"
                },
                {
                    "paragraph": "陈灵公受盟于晋。",
                    "zhushu": ""
                },
                {
                    "paragraph": "秋，楚子侵陈，遂侵宋。晋赵盾帅师救陈、宋。会于棐林，以伐郑也。楚蔿贾救郑，遇于北林，",
                    "zhushu": "与晋师相遇。荧阳中牟县西南有林亭，在郑北。"
                },
                {
                    "paragraph": "囚晋解扬，晋人乃还。",
                    "zhushu": "解扬，晋大夫。解，音蟹。"
                },
                {
                    "paragraph": "晋欲求成于秦，赵穿曰：“我侵崇，秦急崇，必救之。",
                    "zhushu": "崇，秦之与国。“秦急崇”，绝句。本或作“崇急，秦必救之”，是后人改耳。"
                },
                {
                    "paragraph": "吾以求成焉。”冬，赵穿侵崇，秦弗与成。",
                    "zhushu": ""
                },
                {
                    "paragraph": "晋人伐郑，以报北林之役。",
                    "zhushu": "报囚解扬。"
                },
                {
                    "paragraph": "于是晋侯侈，赵宣子为政，骤谏而不入，故不竞于楚。",
                    "zhushu": "竞，强也。为明年郑伐宋张本。侈，昌氏切，又户氏切。骤，仕救切。",
                    "type": 2
                },
                {
                    "paragraph": "经二年，春，王二月，壬子，宋华元帅师及郑公子归生帅师，战于大棘。宋师败绩，获宋华元。",
                    "zhushu": "得大夫生死皆曰获，例在昭二十三年。大棘，在陈留襄邑县南。"
                },
                {
                    "paragraph": "○秦师伐晋。○夏，晋人、宋人、卫人、陈人侵郑。",
                    "zhushu": "郑为楚伐宋，获其大夫。晋赵盾兴诸侯之师，将为宋报耻，畏楚而还，失霸者之义，故贬称“人”。为，于伪切。"
                },
                {
                    "paragraph": "○秋，九月，乙丑，晋赵盾弑其君夷皋。",
                    "zhushu": "灵公不君而称臣以弑者，以示良史之法，深责执政之巨。例在四年。皋，古刀切。"
                },
                {
                    "paragraph": "冬，十月，乙亥，天王崩。",
                    "zhushu": "无传。",
                    "type": 2
                },
                {
                    "paragraph": "传二年，春，郑公子归生受命于楚，伐宋，",
                    "zhushu": "受楚命也。“受命于楚”，本或作“命于楚”。"
                },
                {
                    "paragraph": "宋华元、乐吕御之。二月，壬子，战于大棘，宋师败绩，囚华元，获乐吕，",
                    "zhushu": "乐吕，司空。获不书，非元帅也。获，生死通名。经言获华元，故传特护之曰囚，以明其生获，故得见赎而还。帅，所类切。赎，食欲切。"
                },
                {
                    "paragraph": "及甲车四百六十乘，俘二百五十人，馘百人。",
                    "zhushu": ""
                },
                {
                    "paragraph": "狂狡辂郑人，郑人入于井。",
                    "zhushu": "狂狡，宋大夫。辂，迎也。乘，绳证切，下同。俘，芳夫切。馘，古获切。“馘百”之或作“馘百”者，“人”衍字。狡，古卯切。辂，五嫁切。"
                },
                {
                    "paragraph": "倒戟而出之，获狂狡。君子曰：“失礼违命，宜其为禽也。戎，昭果毅以听之之谓礼。",
                    "zhushu": "听，谓常存于耳，著于心，想闻其政令。倒，丁老切。“宜其为禽”，一本作“宜其禽也”。毅，鱼既切。著，直略切。"
                },
                {
                    "paragraph": "杀敌为果，致果为毅。易之，戮也。”",
                    "zhushu": "易，反易。"
                },
                {
                    "paragraph": "将战，华元杀羊食士，其御羊斟不与。及战，曰：“畴昔之羊，子为政。",
                    "zhushu": "畴昔，犹前日也。食，音嗣。斟，之金切。与，音预。"
                },
                {
                    "paragraph": "今日之事，我为政。”与入郑师，故败。君子谓：“羊斟非人也，以其私憾，败国殄民，",
                    "zhushu": "憾，恨也。殄，尽也。憾，本亦作感，户暗切。注同。败，必迈切，又如字。殄，大典切。"
                },
                {
                    "paragraph": "于是刑孰大焉？诗所谓“人之无良”者，",
                    "zhushu": "诗小雅。义取不良之人。相怨以亡，"
                },
                {
                    "paragraph": "其羊斟之谓乎！残民以逞。”",
                    "zhushu": ""
                },
                {
                    "paragraph": "宋人以兵车百乘、文马百驷",
                    "zhushu": "画马为文四百匹。逞，敕领切。"
                },
                {
                    "paragraph": "以赎华元于郑。半入，华元逃归。立于门外，告而入。",
                    "zhushu": "告宋城门而后入，言不苟。"
                },
                {
                    "paragraph": "见叔牂，曰：“子之马然也。”",
                    "zhushu": "叔牂，羊斟也。卑贱得先归，华元见而慰之。牂，子郎切。"
                },
                {
                    "paragraph": "对曰：“非马也，其人也。”",
                    "zhushu": "叔牂知前言以显，故不敢让罪。"
                },
                {
                    "paragraph": "既合而来奔。",
                    "zhushu": "叔牂言毕，遂奔鲁。合，犹答也。"
                },
                {
                    "paragraph": "宋城，华元为植，巡功。",
                    "zhushu": "植，将主也。植，直吏切，注同。将，子匠切。"
                },
                {
                    "paragraph": "城者讴曰：“睅其目，皤其腹，弃甲而复。",
                    "zhushu": "睅，出目。皤，大腹。弃甲，谓亡师。讴，乌侯切。睅，户板切；说文、字林云：大目也。苏林云：寝视不安貌。孟康曰：犹分然也。皤，步何切。"
                },
                {
                    "paragraph": "于思于思，弃甲复来。”",
                    "zhushu": "于思，多鬓之貌。思，如字，又西扌切；贾逵云：白头貌。复，扶又切。来，力知切，又如字，以恊上韵。鬓，修于切。字又作须。"
                },
                {
                    "paragraph": "使其𩥵乘谓之曰：“牛则有皮，犀兕尚多，弃甲则那？”",
                    "zhushu": "那，犹何也。骖，士南切。犀，音西。兕，徐履切。那，乃多切。"
                },
                {
                    "paragraph": "役人曰：“从其有皮，丹漆若何？”华元曰：“去之！夫其口众我寡。”",
                    "zhushu": "传言华元不吝其咎，宽而容众。漆，音七。吝，力忍切。咎，其九切。"
                },
                {
                    "paragraph": "秦师伐晋，以报崇也。",
                    "zhushu": "伐崇，在元年。"
                },
                {
                    "paragraph": "遂围焦。",
                    "zhushu": "焦，晋河外邑。"
                },
                {
                    "paragraph": "夏，晋赵盾救焦，遂自阴地，及诸侯之师侵郑，",
                    "zhushu": "阴地，晋河南山北，自上洛以东至陆浑，浑，户昏切。"
                },
                {
                    "paragraph": "以报大棘之役。",
                    "zhushu": ""
                },
                {
                    "paragraph": "楚𨷵椒救郑，曰：“能欲诸侯而恶其难乎？”遂次于郑，以待晋师。赵盾曰：“彼宗竞于楚，殆将毙矣，",
                    "zhushu": "竞，强也。𨷵椒，若敖之族，自子文以来，世为今尹。恶，乌路切。难，乃旦切。毙，婢世切。"
                },
                {
                    "paragraph": "姑益其疾。”乃去之。",
                    "zhushu": "欲示弱以骄之。传言赵盾所以称人，且为四年楚灭若敖氏张本。"
                },
                {
                    "paragraph": "晋灵公不君，",
                    "zhushu": "失君道也。以明于例应称国以弑。弑，申志切。"
                },
                {
                    "paragraph": "厚敛以雕墙；",
                    "zhushu": "雕，画也。敛，力验切。雕，本亦作雕。墙，在良切。"
                },
                {
                    "paragraph": "从台上弹人，而观其辟丸也；宰夫胹熊蹯不熟，杀之，置诸畚，使妇人载以过朝。",
                    "zhushu": "畚，以草索为之，筥属。弹，徒册切。胹，音而，煑也。蹯，扶元切。置，之豉切。畚，音本。索，素各切。筥，九吕切。"
                },
                {
                    "paragraph": "赵盾、士季见其手，问其故，而患之。将谏，士季曰：“谏而不入，则莫之继也。会请先，不入，则子继之。”三进，及溜，而后视之，",
                    "zhushu": "士季，随会也。三进三伏，公不省而又前也。公知欲谏，故佯不视。手，一本作首。溜，力救切，屋霤也。"
                },
                {
                    "paragraph": "曰：“吾知所过矣，将改之。”稽首而对曰：“人谁无过，过而能改，善莫大焉。诗曰：“靡不有初，鲜克有终。”",
                    "zhushu": "诗大雅也。鲜，息浅切，少也。下同。"
                },
                {
                    "paragraph": "夫如是，则能补过者鲜矣。君能有终，则社稷之固也，岂唯群臣赖之。又曰：“衮职有阙，惟仲山甫补之。”能补过也。",
                    "zhushu": "诗大雅也。衮，君之上服。阙，过也。言服衮者有过，则仲山甫能补之。衮，古本切。"
                },
                {
                    "paragraph": "君能补过，衮不废矣。”",
                    "zhushu": "常服衮也，"
                },
                {
                    "paragraph": "犹不改。宣子骤谏，公患之，使鉏麑贼之。",
                    "zhushu": "鉏麑，晋力士。鉏，仕俱切。麑，音迷，一音五兮切。"
                },
                {
                    "paragraph": "晨往，寝门辟矣，盛服将朝，尚早，坐而假寐。",
                    "zhushu": "不解衣冠而睡。辟，婢亦切。盛，音成；本或作成。睡，垂伪切。"
                },
                {
                    "paragraph": "麑退，叹而言曰：“不忘恭敬，民之主也。贼民之主，不忠；弃君之命，不信。有一于此，不如死也。”触槐而死。",
                    "zhushu": "槐，赵盾庭树。槐，音怀，又音囬。"
                },
                {
                    "paragraph": "秋九月，晋侯饮赵盾酒，伏甲将攻之。其右提弥明知之，",
                    "zhushu": "后，车右。饮，于鸩切。提，本又作祗，上支切。弥，面支切。"
                },
                {
                    "paragraph": "趋登曰：“臣侍君宴，过三爵，非礼也。”遂扶以下。公嗾夫獒焉，明搏而杀之。",
                    "zhushu": "獒，猛犬也。扶，旧本作扶，房孚切。服虔注：柞跣，先典切。云：徒跣也。今杜注本往往有“跣”者。嗾，素口切；说文云：使犬也。服本作㖩。夫，音扶。獒，五羔切。尚书传云：大犬也。尔雅云：狗四尺为獒。说文云：犬知人心可使者。搏，音博。"
                },
                {
                    "paragraph": "盾曰：“弃人用犬，虽猛何为？”",
                    "zhushu": "责公不养士，而更以犬为已用。"
                },
                {
                    "paragraph": "𨷵且出，提弥明死之。",
                    "zhushu": ""
                },
                {
                    "paragraph": "初，宣子田于首山，舍于翳桑，",
                    "zhushu": "田，猎也。翳桑，桑之多荫翳者。首山，在河东蒲坂县东南。翳，于计切。荫，音阴，又于鸩切。"
                },
                {
                    "paragraph": "见灵辄饿，问其病，",
                    "zhushu": "灵辄，晋人。"
                },
                {
                    "paragraph": "曰：“不食三日矣。”食之，舍其半。问之，曰：“宦三年矣，",
                    "zhushu": "宦，学也。食之，音嗣。舍，音舍。"
                },
                {
                    "paragraph": "未知母之存否，今近焉，",
                    "zhushu": "去家近。"
                },
                {
                    "paragraph": "请以遗之。”使尽之，而为之箪食与肉，",
                    "zhushu": "箪，笥也。遗，唯季切。下注同。箪，音丹。笥，思嗣切。"
                },
                {
                    "paragraph": "置诸橐以与之。既而与为公介，",
                    "zhushu": "灵辄为公甲士。槖，他洛切。与，音预。介，音界。"
                },
                {
                    "paragraph": "倒戟以御公徒，而免之。问何故，对曰：“繄桑之饿人也。”问其名居，",
                    "zhushu": "问所居。"
                },
                {
                    "paragraph": "不告而退，",
                    "zhushu": "不朢报也。"
                },
                {
                    "paragraph": "遂自亡也。",
                    "zhushu": "辄亦去。"
                },
                {
                    "paragraph": "乙丑，赵穿攻灵公于桃园。",
                    "zhushu": "穿，赵盾之从父昆弟子。乙丑，九月二十七日。攻，如字。本或作“弑”。"
                },
                {
                    "paragraph": "宣子未出山而复。",
                    "zhushu": "晋竟之山也。盾出奔，闻公弑而还。竟，音境。下文注同。弑，音试。"
                },
                {
                    "paragraph": "大史书曰：“赵盾弑其君。”以示于朝。宣子曰：“不然。”对曰：“子为正卿，亡不越竟，反不讨贼，非子而谁？”宣子曰：“乌呼！“我之怀矣，自诒伊戚”，其我之谓矣。”",
                    "zhushu": "逸诗也。言人多所怀恋，则自遗忧。大，音泰。"
                },
                {
                    "paragraph": "孔子曰：“董狐，古之良史也，书法不隐。",
                    "zhushu": "不隐盾之罪。"
                },
                {
                    "paragraph": "赵宣子，古之良大夫也，为法受恶。",
                    "zhushu": "善其为法受屈。为，于伪切。注同。"
                },
                {
                    "paragraph": "惜也，越竟乃免。”",
                    "zhushu": "越竟则君臣之义绝，可以不讨贼。"
                },
                {
                    "paragraph": "宣子使赵穿逆公子黑臀于周而立之。",
                    "zhushu": "黑臀，晋文公子。臀，徒门切。"
                },
                {
                    "paragraph": "壬申，朝于武宫。",
                    "zhushu": "壬申，十月十五日。既有日而无月，冬又在壬申下，明传文无较例。较，音角。"
                },
                {
                    "paragraph": "○初，丽姫之乱，诅无畜群公子，",
                    "zhushu": "诅，盟誓。丽，力知切。诅，侧虑切。"
                },
                {
                    "paragraph": "自是晋无公族。",
                    "zhushu": "无公子，故废公族之官。"
                },
                {
                    "paragraph": "及成公即位，乃宦卿之适而为之田，以为公族。",
                    "zhushu": "官，仕也。为置田邑，以为公族大夫。适，本又作嫡，丁历切。下及注同。为置，于伪切。"
                },
                {
                    "paragraph": "又宦其余子，亦为余子；",
                    "zhushu": "余子，□子之母弟也，亦治余子之政。"
                },
                {
                    "paragraph": "其庶子为公行。",
                    "zhushu": "庶子，妾子也，掌率公戎行。行，户郎切。注及下同。"
                },
                {
                    "paragraph": "晋于是有公族、余子、公行。",
                    "zhushu": "皆官名。"
                },
                {
                    "paragraph": "赵盾请以括为公族，",
                    "zhushu": "括，赵盾异母弟，赵姫之中子屏季也。括，古活切。中，如字，又丁仲切。屏，步丁切。"
                },
                {
                    "paragraph": "曰：“君姫氏之爱子也。",
                    "zhushu": "赵姫，文公女，成公姉也。"
                },
                {
                    "paragraph": "微君姫氏，则臣狄人也。”公许之。",
                    "zhushu": "盾，狄外孙也。姫氏逆之以为适。事见僖二十四年。见，贤遍切。"
                },
                {
                    "paragraph": "冬，赵盾为旄车之族，",
                    "zhushu": "旄车，公行之官。盾本卿适，其子当为公族，辟屏季，故更掌旄车。旄，音毛，一本作軞。"
                },
                {
                    "paragraph": "使屏季以其故族为公族大夫。",
                    "zhushu": "盾以其故官属与屏季，使为衰之适。衰，初危切。",
                    "type": 2
                },
                {
                    "paragraph": "经三年，春，王正月，郊牛之口伤，改卜牛。牛死，乃不郊。",
                    "zhushu": "牛不称牲，未卜日，"
                },
                {
                    "paragraph": "犹三望。○葬匡王。",
                    "zhushu": "无传。四月而葬，速。"
                },
                {
                    "paragraph": "○楚子伐陆浑之戎。○夏，楚人侵郑。○秋，赤狄侵齐。",
                    "zhushu": "无传。"
                },
                {
                    "paragraph": "○宋师围曹。○冬，十月，丙戍，郑伯兰卒。",
                    "zhushu": "再与丈同盟。"
                },
                {
                    "paragraph": "○葬郑穆公。",
                    "zhushu": "无传。",
                    "type": 2
                },
                {
                    "paragraph": "传三年，春，不郊而望，皆非礼也。",
                    "zhushu": "言牛虽伤死，当更改卜，取其吉者。郊不可废也。前年冬，天王崩，未葬而郊者，不以王事废天事。礼记曾子问：“天子崩，未殡，五祀不行。既殡而祭，自启至于反哭，五祀之祭不行。”已葬而祭。"
                },
                {
                    "paragraph": "望，郊之属也。不郊，亦无望可也。",
                    "zhushu": "已有例，在僖三十一年。复发传者，嫌牛死与卜不从异。复，扶又切。"
                },
                {
                    "paragraph": "晋侯伐郑，及郔。郑及晋平，士会入盟。",
                    "zhushu": "郔，郑地。为夏楚侵郑传。郔，音延。"
                },
                {
                    "paragraph": "楚子伐陆浑之戎，遂至于雒，观兵于周疆。",
                    "zhushu": "雒水出上洛冢领山，至河南巩县入河。疆，居良切。"
                },
                {
                    "paragraph": "定王使王孙满劳楚子。",
                    "zhushu": "王孙满，周大夫。劳，力报切。"
                },
                {
                    "paragraph": "楚子问鼎之大小轻重焉。",
                    "zhushu": "示欲逼周取天下。"
                },
                {
                    "paragraph": "对：“田在德，不在鼎。昔夏之方有德也，",
                    "zhushu": "禹之世。夏，户雅切。"
                },
                {
                    "paragraph": "远方图物，",
                    "zhushu": "图画山川奇异之物而献之。"
                },
                {
                    "paragraph": "贡金九牧，",
                    "zhushu": "使九州之牧贡金。"
                },
                {
                    "paragraph": "铸鼎象物，",
                    "zhushu": "象所图物，著之于鼎。铸，之树切。著，张虑切，旧直略切。"
                },
                {
                    "paragraph": "百物而为之备，使民知神、奸。",
                    "zhushu": "图鬼神百物之形，使民逆备之。"
                },
                {
                    "paragraph": "故民入川泽山林，不逢不若。",
                    "zhushu": "若，顺也。"
                },
                {
                    "paragraph": "螭魅罔两，",
                    "zhushu": "螭，山神，兽形。魅，怪物。罔两，水神。螭，敕知切。魅，亡备切。本又作鬽。罔，亡丈切。两，本又作“蜽”，音同。说文云：罔两，山川之精物也。"
                },
                {
                    "paragraph": "莫能逢之。",
                    "zhushu": "逢，遇也。"
                },
                {
                    "paragraph": "用能协于上下，以承天休。",
                    "zhushu": "民无灾害，则上下和而受天祐。休，许蚪切。下同。祐，音又。"
                },
                {
                    "paragraph": "桀有昏德，鼎迁于商，载祀六百。",
                    "zhushu": "载、祀，皆年。载、祀，尔雅云：商曰祀，唐、虞曰载，周曰年，夏曰岁。"
                },
                {
                    "paragraph": "商纣暴虐，鼎迁于周。德之休明，虽小，重也。",
                    "zhushu": "不可迁。纣，直九切。"
                },
                {
                    "paragraph": "其奸囬昏乱，虽大，轻也。",
                    "zhushu": "言可移。"
                },
                {
                    "paragraph": "天祚明德，有所厎止。",
                    "zhushu": "厎，致也。祚，才故切。厎，音旨。"
                },
                {
                    "paragraph": "成王定鼎于郏鄏，",
                    "zhushu": "郏鄏，今河南也。武王迁之，成王定之。郏，古洽切。鄏，音辱。"
                },
                {
                    "paragraph": "卜世三十，卜年七百，天所命也。周德虽衰，天命未改。鼎之轻重，未可问也。”",
                    "zhushu": ""
                },
                {
                    "paragraph": "夏，楚人侵郑，郑即晋故也。",
                    "zhushu": ""
                },
                {
                    "paragraph": "宋文公即位三年，杀母弟须及昭公子，武氏之谋也。",
                    "zhushu": "武氏谋奉弟须及昭公子以作乱，事在文十八年。"
                },
                {
                    "paragraph": "使戴、桓之族攻武氏于司马子伯之馆，尽逐武、穆之族。武、穆之族以曹师伐宋。秋，宋师围曹，报武氏之乱也。冬，郑穆公卒。",
                    "zhushu": ""
                },
                {
                    "paragraph": "初，郑文公有贱妾曰燕姞，",
                    "zhushu": "姞，南燕姓。姞，其乙切，又其吉切。"
                },
                {
                    "paragraph": "梦天使与己兰，",
                    "zhushu": "兰，香草。"
                },
                {
                    "paragraph": "曰：“余为伯鯈。余，而祖也。",
                    "zhushu": "伯鯈，南燕祖。鯈，直留切。"
                },
                {
                    "paragraph": "以是为而子。",
                    "zhushu": "以兰为女子名。女，音汝。"
                },
                {
                    "paragraph": "以兰有国香，人服媚之如是。”",
                    "zhushu": "媚，爱也。欲令人爱之如兰。媚，亡冀切。令，力呈切。"
                },
                {
                    "paragraph": "既而文公见之，与之兰而御之。辞曰：“妾不才，幸而有子。将不信，敢征兰乎？”",
                    "zhushu": "惧将不见信，故欲计所赐兰为怀子月数。"
                },
                {
                    "paragraph": "公曰：“诺。”生穆公，名之曰兰。",
                    "zhushu": ""
                },
                {
                    "paragraph": "文公报郑子之妃曰陈妫，",
                    "zhushu": "郑子，文公叔父子仪也。汉律：淫季父之妻曰报姫，九危切。"
                },
                {
                    "paragraph": "生子华、子臧。子臧得罪而出，",
                    "zhushu": "出奔宋。臧，作郎切。"
                },
                {
                    "paragraph": "诱子华而杀之南里，",
                    "zhushu": "在僖十六年。南里，郑地。"
                },
                {
                    "paragraph": "使盗杀子臧于陈、宋之间。",
                    "zhushu": "在僖二十四年。"
                },
                {
                    "paragraph": "又娶于江，生公子士。朝于楚，楚人酖之，及叶而死。",
                    "zhushu": "叶，楚地，今南阳叶县。酖，直荫切。叶，式涉切。"
                },
                {
                    "paragraph": "又娶于苏，生子瑕、子俞弥。俞弥早卒。泄驾恶瑕，文公亦恶之，故不立也。",
                    "zhushu": "泄驾，郑大夫。俞，音榆。恶，乌路切，下同。"
                },
                {
                    "paragraph": "公逐群公子，公子兰奔晋，从晋文公伐郑。",
                    "zhushu": "在僖三十年。从，如字，又才用切。"
                },
                {
                    "paragraph": "石癸曰：“吾闻姫、姞耦，其子孙必蕃。",
                    "zhushu": "姞姓宜为姬配耦。癸，居揆切。蕃，音烦，下同。"
                },
                {
                    "paragraph": "姞，吉人也，后稷之元妃也。",
                    "zhushu": "姞姓之女为后稷妃，周是以兴，故曰“吉人”。"
                },
                {
                    "paragraph": "今公子兰，姞甥也，天或启之，必将为君，其后必蕃。先纳之，可以亢宠。”",
                    "zhushu": "亢，极也。亢，苦浪切。"
                },
                {
                    "paragraph": "与孔将鉏、侯宣多纳之，盟于大宫而立之，",
                    "zhushu": "大宫，郑祖庙。鉏，仕俱切。大，音泰，注同。"
                },
                {
                    "paragraph": "以与晋平。",
                    "zhushu": ""
                },
                {
                    "paragraph": "穆公有疾，曰：“兰死，吾其死乎！吾所以生也。”刈兰而卒。",
                    "zhushu": "传言穆氏所以大兴于郑，天所启也。刈，鱼废切。",
                    "type": 2
                },
                {
                    "paragraph": "经四年，春，王正月，公及齐侯平莒及郯，莒人不肯。公伐莒，取向。",
                    "zhushu": "莒邻，二国相怨，故公与齐侯共平之。向，莒邑，东海承县东南有向城。远，疑也。郯，音谈。向，舒亮切。承，韦昭之甑切，一音氶，又音拯。"
                },
                {
                    "paragraph": "○秦伯稻卒。",
                    "zhushu": "无传。未同盟。稻，徒老切。"
                },
                {
                    "paragraph": "○夏，六月，乙酉，郑公子归生弑其君夷。",
                    "zhushu": "传例曰：称臣，臣之罪也。子公实弑，而书子家罪，其权不足也。"
                },
                {
                    "paragraph": "○赤狄侵齐。",
                    "zhushu": "无传。"
                },
                {
                    "paragraph": "○秋，公如齐。",
                    "zhushu": "无传。"
                },
                {
                    "paragraph": "○公至自齐。",
                    "zhushu": "无传。告于庙。例在桓二年。"
                },
                {
                    "paragraph": "○冬，楚子伐郑。",
                    "zhushu": "",
                    "type": 2
                },
                {
                    "paragraph": "传四年，春，公及齐侯平莒及郯，莒人不肯。公伐莒，取向。非礼也。平国以礼不以乱。伐而不治，乱也。",
                    "zhushu": "责公不先以礼治之而用伐。治，直吏切。"
                },
                {
                    "paragraph": "以乱平乱，何治之有？无治，何以行礼？",
                    "zhushu": ""
                },
                {
                    "paragraph": "○楚人献鼋于郑灵公。",
                    "zhushu": "穆公大子夷也。鼋，音元。"
                },
                {
                    "paragraph": "公子宋与子家将见。",
                    "zhushu": "宋，子公也。子家，归生。见，贤遍切。"
                },
                {
                    "paragraph": "子公之食指动，",
                    "zhushu": "第二指也。"
                },
                {
                    "paragraph": "以示子家，曰：“他日我如此，必尝异味。”及入，宰夫将解鼋，相视而笑。公问之，",
                    "zhushu": "问所笑。解，如字，一音蟹。"
                },
                {
                    "paragraph": "子家以告。及食大夫鼋，召子公而弗与也。",
                    "zhushu": "欲使指动无效。食，音嗣。"
                },
                {
                    "paragraph": "子公怒，染指于鼎，尝之而出。公怒，欲杀子公。子公与子家谋先，",
                    "zhushu": "先公为难。染，如琰切。先，悉荐切。难，乃旦切。"
                },
                {
                    "paragraph": "子家曰：“畜老，犹惮杀之，",
                    "zhushu": "六畜，畜，许又切。注同。王，许六切。禅，徒旦切。难也。"
                },
                {
                    "paragraph": "而况君乎？”反譛子家，子家惧而从之。",
                    "zhushu": "譛子家于公。"
                },
                {
                    "paragraph": "夏，弑灵公。",
                    "zhushu": ""
                },
                {
                    "paragraph": "书曰：“郑公子归生弑其君夷。”权不足也。",
                    "zhushu": "子家欢不足以御乱，惧譛而从弑君，故书以首恶。御，鱼吕切。"
                },
                {
                    "paragraph": "君子曰：“仁而不武，无能达也。”",
                    "zhushu": "初称畜老，仁也。不讨子公，是不武也。故不能自通于仁道，而陷弑君之罪。"
                },
                {
                    "paragraph": "凡弑君，称君，君无道也；称臣，臣之罪也。",
                    "zhushu": "称君，谓唯书君名而称国以弑，言众所共绝也。称臣者，谓书弑者之名以示来世，终为不义。改杀称弑，辟其恶名，取有渐也。书弑之义，释例论之备矣。"
                },
                {
                    "paragraph": "郑人立子良，",
                    "zhushu": "穆公庶子。"
                },
                {
                    "paragraph": "辞曰：“以贤，则去疾不足；",
                    "zhushu": "去疾，子良名。去，起吕切。下皆同。"
                },
                {
                    "paragraph": "以顺，则公子坚长。”乃立襄公。",
                    "zhushu": "襄公，坚也。长，丁丈切。"
                },
                {
                    "paragraph": "襄公将去穆氏",
                    "zhushu": "逐群兄弟"
                },
                {
                    "paragraph": "而舍子良。",
                    "zhushu": "以其让己。舍，音赦。下同。"
                },
                {
                    "paragraph": "子良不可，曰：“穆氏宜存，则固愿也。若将亡之，则亦皆亡，去疾何为？”",
                    "zhushu": "何为独留。"
                },
                {
                    "paragraph": "乃舍之，皆为大夫。○初，楚司马子良生子越椒。子文曰：“必杀之。”",
                    "zhushu": "子文，子良之兄。"
                },
                {
                    "paragraph": "是子也，熊虎之状而豺狼之声，弗杀，必灭若敖氏矣。谚曰：“狼子野心。”是乃狼也，其可畜乎？”子良不可。子文以为大戚。及将死，聚其族曰：“椒也知政，乃速行矣，无及于难。”且泣曰：“鬼犹求食，若敖氏之鬼，不其馁而！”",
                    "zhushu": "而，语助，言必馁。难，乃旦切。馁，奴罪切，饿也。"
                },
                {
                    "paragraph": "及令尹子文卒，𨷵般为令尹，",
                    "zhushu": "般，子文之子子扬。般，音班。"
                },
                {
                    "paragraph": "子越为司马。蔿贾为工正，譛子扬而杀之，子越为令尹。已为司马，",
                    "zhushu": "贾为椒譛子扬，而已得椒处。蔿，于委切。为，于伪切。处，昌虑切。"
                },
                {
                    "paragraph": "子越又恶之，",
                    "zhushu": "恶贾。恶，乌路切。注同。"
                },
                {
                    "paragraph": "乃以若敖氏之族，圄伯嬴于轑阳而杀之，",
                    "zhushu": "圄，囚也。伯嬴，蔿贾也。轑阳，楚邑。圄，鱼吕切。嬴，音盈。轑，音辽。"
                },
                {
                    "paragraph": "遂处烝野，将攻王。王以三王之子为质焉，弗受。",
                    "zhushu": "烝野，楚邑。三王，文、成、穆。烝，之承切。质，音致。"
                },
                {
                    "paragraph": "师于漳澨。",
                    "zhushu": "漳澨，漳水边。漳，音章。澨，市制切。"
                },
                {
                    "paragraph": "秋七月戊戍，楚子与若敖氏战于皋浒。",
                    "zhushu": "皋浒，楚地。浒，呼五切。"
                },
                {
                    "paragraph": "伯棼射王，汰辀，及鼓跗，著于丁宁。",
                    "zhushu": "伯棼，越椒也。辀，车辕。汰，过也，箭过车辕上。丁寜，钲也。棼，扶云切。射，食亦切。汰，他末切。辀，陟留切。跗，芳扶切。著，直略切。钲，音征。"
                },
                {
                    "paragraph": "又射，汰辀，以贯笠毂。",
                    "zhushu": "兵车无盖，尊者则边人执笠，依毂而立，以御寒暑，名曰笠毂。此言箭过车辕，及王之盖。贯，古乱切。笠，音立。毂，古木切。"
                },
                {
                    "paragraph": "师惧，退。王使巡师曰：“吾先君文王克息，获三矢焉，伯棼窃其二，尽于是矣。”鼓而进之，遂灭若敖氏。",
                    "zhushu": ""
                },
                {
                    "paragraph": "初，若敖娶于䢵，",
                    "zhushu": "䢵，国名。䢵，本又作郧，音云。"
                },
                {
                    "paragraph": "生斗伯比。若敖卒，从其母畜于䢵，",
                    "zhushu": "畜，养也。畜，许六切。"
                },
                {
                    "paragraph": "淫于䢵子之女，生子文焉。䢵夫人使弃诸梦中，",
                    "zhushu": "梦，泽名。江下安陆县城东南有云梦城。梦，音蒙，又亡贡切。"
                },
                {
                    "paragraph": "虎乳之。䢵子田，见之，惧而归。夫人以告，",
                    "zhushu": "告女私通所生。乳，如主切。"
                },
                {
                    "paragraph": "遂使收之。楚人谓乳榖谓虎于莬，故命之曰斗榖。于莬以其女妻伯比，",
                    "zhushu": "伯比，所淫者。榖，奴口切。于，音乌。免，音徒。妻，七计切。"
                },
                {
                    "paragraph": "实为令尹子文。",
                    "zhushu": "𨷵氏始自子文为令尹。"
                },
                {
                    "paragraph": "其孙箴尹克黄",
                    "zhushu": "箴尹，官名。克黄，子扬之子。箴，之金切。"
                },
                {
                    "paragraph": "使于齐，还及宋，闻乱。其人曰：“不可以入矣。”箴尹曰：“弃君之命，独谁受之？君，天也，天可逃乎？”遂归，复命，而自拘于司败。王思子文之治楚国也，曰：“子文无后，何以劝善？”使复其所，改命曰生。",
                    "zhushu": "易其名也。使，所吏切。拘，音俱。"
                },
                {
                    "paragraph": "冬，楚子伐郑，郑未服也。",
                    "zhushu": "前年楚侵郑，不获成，故曰未服。",
                    "type": 2
                },
                {
                    "paragraph": "经五年，春，公如齐。○夏，公至自齐。○秋，九月，齐髙固来逆叔姫。",
                    "zhushu": "高固，齐大夫。不书女，归，降于诸侯。"
                },
                {
                    "paragraph": "○叔孙得臣卒。",
                    "zhushu": "无传。不书日，公不与小敛。与，音预。敛，力验切。"
                },
                {
                    "paragraph": "○冬，齐髙固及子叔姫来。",
                    "zhushu": "叔姫寜，固反马。"
                },
                {
                    "paragraph": "○楚人伐郑。",
                    "zhushu": "",
                    "type": 2
                },
                {
                    "paragraph": "传五年，春，公如齐。髙固使齐侯止公，请叔姫焉。",
                    "zhushu": "留公，强成昏。强，其文切。"
                },
                {
                    "paragraph": "○夏，公至自齐。书，过也。",
                    "zhushu": "公既见止，连昏于邻国之臣，厌尊毁列，累其先君，而于庙行饮至之礼，故书以示过。厌，于涉切。累，劣伪切。"
                },
                {
                    "paragraph": "○秋，九月，齐髙固来逆女，自为也。故书曰“逆叔姫”，卿自逆也。",
                    "zhushu": "适诸侯称“女”，适大夫称字，所以别尊卑也。此春秋新例，故称“书曰”，而不言“凡”也。不于庄二十七年发例者，嫌见逼而成昏，因明之。为，于伪切。别，彼列切。"
                },
                {
                    "paragraph": "○冬，来，反马也。",
                    "zhushu": "礼，送女留其送马，谦不敢自安。三月庙见，遣使反马，高固遂与叔姬俱寜，故经传具见以示讥。见，贤遍切，下同。使，所吏切。"
                },
                {
                    "paragraph": "○楚子伐郑。陈及楚平。晋荀林父救郑，伐陈。",
                    "zhushu": "为明年晋、卫侵陈传。",
                    "type": 2
                },
                {
                    "paragraph": "经六年，春，晋赵盾、卫孙免侵陈。○夏，四月。○秋，八月，螽。",
                    "zhushu": "无传。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传六年，春，晋、卫侵陈，陈即楚故也。○夏，定王使子服求后于齐。",
                    "zhushu": "子服，周大夫。"
                },
                {
                    "paragraph": "○秋，亦狄伐晋，围怀，及邢丘。",
                    "zhushu": "邢丘，今河内平皋县。"
                },
                {
                    "paragraph": "晋侯欲伐之。中行桓子曰：“使疾其民，",
                    "zhushu": "骄则数战，为民所疾。数，所角切。"
                },
                {
                    "paragraph": "以盈其贯，将可殪也。",
                    "zhushu": "殪，尽也。贯，犹习也。贯，古患切，注同。殪，于计切。"
                },
                {
                    "paragraph": "周书曰：“殪戎殷。”",
                    "zhushu": "周书康诰也。义取周武王以兵伐殷，尽灭之，"
                },
                {
                    "paragraph": "此类之谓也。”",
                    "zhushu": "为十五年晋灭狄传。为，于伪切，下注同。"
                },
                {
                    "paragraph": "○冬，召桓公逆王后于齐。",
                    "zhushu": "召桓公，王卿士。事不关鲁，故不书，为成二年王甥舅张本。召，上照切。"
                },
                {
                    "paragraph": "○楚人伐郑，取成而还。",
                    "zhushu": "九年、十一年传所称厉之役，盖在此。"
                },
                {
                    "paragraph": "○郑公子曼满与王子伯廖语，欲为卿。",
                    "zhushu": "二子，郑大夫。曼，音万。廖，力雕切。"
                },
                {
                    "paragraph": "伯廖告人曰：“无德而贪，其在周易丰䷶",
                    "zhushu": "离下震上丰"
                },
                {
                    "paragraph": "之离，䷝",
                    "zhushu": "丰上六变而为纯离也。周易论变，故虽不筮，必以变言其义。丰上六曰：“丰其屋，蔀其家，闚其户，閴其无人，三𡻕不觌，凶。”义取无徳而大其屋，不过三𡻕必灭亡。蔀，步口切，又普口切。闚，苦规切。閴，苦鵙切。觌，徒历切。"
                },
                {
                    "paragraph": "弗过之矣。”",
                    "zhushu": "不过三年。"
                },
                {
                    "paragraph": "间一岁，郑人杀之。",
                    "zhushu": "间，间厕之闲。",
                    "type": 2
                },
                {
                    "paragraph": "经七年，春，卫侯使孙良夫来盟。○夏，公会齐侯伐莱。",
                    "zhushu": "传例曰：不与谋也。莱国，今东莱黄县。莱，音来。与，音预。"
                },
                {
                    "paragraph": "○秋，公至自伐莱。",
                    "zhushu": "无传。"
                },
                {
                    "paragraph": "○大旱。",
                    "zhushu": "无传。书旱而不书雩，雩无功，或不雩。"
                },
                {
                    "paragraph": "○冬，公会晋侯、宋公、卫侯、郑伯、曹伯于黑壤。",
                    "zhushu": "壤，如丈切。",
                    "type": 2
                },
                {
                    "paragraph": "传七年，春，卫孙桓子来盟，始通，且谋会晋也。",
                    "zhushu": "公即位，卫始修好。好，呼报切。"
                },
                {
                    "paragraph": "○夏，公会齐侯伐莱，不与谋也。凡师出，与谋曰“及”，不与谋曰“会”。",
                    "zhushu": "与谋者，谓同志之国相与讲议利害，计成而行之，故以相连及为文。若不获已，应命而出，则以外合为文。皆据鲁而言。师者，国之大事，存亡之所由，故详其举动以例别之。与，音预，下及注“与谋”同。年末“不与”放此。应，应对之应。别，彼列切，下及注同。"
                },
                {
                    "paragraph": "○赤狄侵晋，取向阴之禾。",
                    "zhushu": "此无“秋”字，盖阙文。晋用桓子谋，故纵狄。向，舒亮切。"
                },
                {
                    "paragraph": "○郑及晋平，公子宋之谋也，故相郑伯以会。冬，盟于黑壤，王叔桓公临之，以谋不睦。",
                    "zhushu": "王叔桓公，周卿士，衔天子之命以监临诸侯。不同歃者，尊卑之别也。相，息亮切。歃，所合切，又所甲切。监，古衔切。"
                },
                {
                    "paragraph": "○晋侯之立也，",
                    "zhushu": "在二年。"
                },
                {
                    "paragraph": "公不朝焉，又不使大夫聘，晋人止公于会。盟于黄父，公不与盟，以赂免。",
                    "zhushu": "黄父，即黑壤。"
                },
                {
                    "paragraph": "故黑壤之盟不书，讳之也。",
                    "zhushu": "慢盟主以取执止之辱，故讳之。",
                    "type": 2
                },
                {
                    "paragraph": "经八年，春，公至自会。",
                    "zhushu": "无传。义与五年书“过”同。"
                },
                {
                    "paragraph": "○夏，六月，公子遂如齐，至黄乃复。",
                    "zhushu": "无传。盖有疾而还。大夫受命而出，虽死以尸将事，遂以疾还，非礼也。"
                },
                {
                    "paragraph": "○辛巳，有事于大庙。仲遂卒于垂。",
                    "zhushu": "有事，祭也。仲遂卒与祭同日，略书有事，为绎张本。不言公子，因上行还，间无异事，省文从可知也。称字，时君所嘉，无义例也。垂，齐地，非鲁竟，故书地。大，音泰，传同。为，于伪切。省，所景切。竟，音境。"
                },
                {
                    "paragraph": "壬午，犹绎。万入，去籥。",
                    "zhushu": "绎，又祭，陈昨日之礼，所以宾尸。万，舞名。籥，管也。犹者，可止之辞。鲁人知卿佐之丧不宜作乐，而不知废绎，故内舞去籥，恶其声闻。去，起吕切，注及传同。籥，羊略切。管，音馆。恶，乌路切。闻，音问，又如字。"
                },
                {
                    "paragraph": "○戊子，夫人嬴氏薨。",
                    "zhushu": "无传。宣公母也。"
                },
                {
                    "paragraph": "○晋师、白狄伐秦。○楚人灭舒、蓼。○秋，七月甲子，日有食之，既。",
                    "zhushu": "无传。月三十日食。"
                },
                {
                    "paragraph": "○冬，十月，己丑，葬我小君敬嬴。",
                    "zhushu": "敬，谥。嬴，姓也。反哭成丧，故称葬小君。"
                },
                {
                    "paragraph": "雨，不克葬。庚寅，日中而克葬。",
                    "zhushu": "克，成也。"
                },
                {
                    "paragraph": "○城平阳。",
                    "zhushu": "今泰山有平阳县。"
                },
                {
                    "paragraph": "○楚师伐陈。",
                    "zhushu": "",
                    "type": 2
                },
                {
                    "paragraph": "传八年，春，白狄及晋平。夏，会晋伐秦。",
                    "zhushu": "经在“仲遂卒”下，从赴。"
                },
                {
                    "paragraph": "晋人获秦谍，杀诸绛市，六日而苏。",
                    "zhushu": "盖记异也。谍，徒协切，间也，今谓之细作。绛，古巷切。"
                },
                {
                    "paragraph": "○有事于大庙，襄仲卒而绎，非礼也。",
                    "zhushu": ""
                },
                {
                    "paragraph": "○楚为众舒叛故，伐舒蓼，灭之，",
                    "zhushu": "舒、蓼，二国名。为，于伪切。"
                },
                {
                    "paragraph": "楚子疆之。",
                    "zhushu": "正其界也。疆，居良切。"
                },
                {
                    "paragraph": "及滑汭，",
                    "zhushu": "滑，水名。滑，于八切。汭，如锐切，一音如悦切。"
                },
                {
                    "paragraph": "盟吴越而还。",
                    "zhushu": "吴国，今吴郡。越国，今会稽山阴县也。传言楚强，吴、越从。会，古外切。稽，古兮切。疆，其良切。"
                },
                {
                    "paragraph": "○晋胥克有蛊疾，",
                    "zhushu": "惑以丧志。蛊，音古。丧，息浪切。"
                },
                {
                    "paragraph": "郤缺为政。",
                    "zhushu": "代赵盾。"
                },
                {
                    "paragraph": "秋，废胥克，使赵朔佐下军。",
                    "zhushu": "朔，盾之子，代胥克。为成十七年胥童怨郤氏张本。"
                },
                {
                    "paragraph": "○冬，葬敬嬴。旱，无麻，始用葛茀。",
                    "zhushu": "记礼变之所由。茀，所以引柩，殡则有之以备火，葬则以下柩。茀，方勿切，引棺索也。柩，其又切。"
                },
                {
                    "paragraph": "雨，不克葬，礼也。礼，卜葬，先远日，辟不怀也。",
                    "zhushu": "怀，思也。"
                },
                {
                    "paragraph": "○城平阳。书，时也。○陈及晋平。楚师伐陈，取成而还。",
                    "zhushu": "言晋、楚争强。",
                    "type": 2
                },
                {
                    "paragraph": "经九年，春，王正月，公如齐。",
                    "zhushu": "无传。"
                },
                {
                    "paragraph": "○公至自齐。",
                    "zhushu": "无传。"
                },
                {
                    "paragraph": "○夏，仲孙蔑如京师。○齐侯伐莱。",
                    "zhushu": "无传。"
                },
                {
                    "paragraph": "○秋，取根牟。",
                    "zhushu": "根牟，东夷国也。今琅邪阳都县东有牟郷。"
                },
                {
                    "paragraph": "○八月，滕子卒。",
                    "zhushu": "未同盟。"
                },
                {
                    "paragraph": "○九月，晋侯、宋公、卫侯、郑伯、曹伯会于扈。○晋荀林父帅师伐陈。○辛酉，晋侯黑臀卒于扈。",
                    "zhushu": "卒于竟外，故书地。四与文同盟。九月无辛酉，日误。竟，音境。"
                },
                {
                    "paragraph": "○冬，十月，癸酉，卫侯郑卒。",
                    "zhushu": "无传。三与文同盟。"
                },
                {
                    "paragraph": "○宋人围滕。○楚子伐郑。○晋郤缺帅师救郑。○陈杀其大夫泄冶。",
                    "zhushu": "泄冶直谏于淫乱之朝以取死，故不为春秋所贵而书名。泄，息列切。冶，音也。",
                    "type": 2
                },
                {
                    "paragraph": "传九年，春，王使来征聘。",
                    "zhushu": "征，召也。言周微也。征聘不书，微加讽谕，不指斥。讽，芳凤切。"
                },
                {
                    "paragraph": "夏，孟献子聘于周，王以为有礼，厚贿之。",
                    "zhushu": "贿，呼罪切，字林音悔。"
                },
                {
                    "paragraph": "○秋，取根牟，言易也。",
                    "zhushu": "易，以豉切。"
                },
                {
                    "paragraph": "○滕昭公卒。",
                    "zhushu": "为宋围滕传。"
                },
                {
                    "paragraph": "○会于扈，讨不睦也。",
                    "zhushu": "谋齐、陈。"
                },
                {
                    "paragraph": "陈侯不会。",
                    "zhushu": "前年与楚成故。"
                },
                {
                    "paragraph": "晋荀林父以诸侯之师伐陈。",
                    "zhushu": "不书诸侯师，林父帅之，无将帅。将，子匠切。帅，所类切。"
                },
                {
                    "paragraph": "晋侯卒于扈，乃还。○冬，宋人围滕，因其丧也。○陈灵公与孔宁、仪行父通于夏姫，皆𠂻其衵服，以戏于朝。",
                    "zhushu": "二子，陈卿。夏嫡，郑穆公女，陈大夫御叔妻。𠂻，怀也。衵服，近身衣。夏，户雅切。𠂻，音忠；王，丁仲切。衵，女乙切，一音汝栗切。说文云：日日所衣裳也。字林同，又仁一切。御，如字，一音鱼吕切。近，附近之近。"
                },
                {
                    "paragraph": "泄冶谏曰：“公卿宣淫，民无效焉，",
                    "zhushu": "宣，示也。效，户教切。"
                },
                {
                    "paragraph": "且闻不令。君其纳之！”",
                    "zhushu": "纳藏衵服。闻，如字，一音问。"
                },
                {
                    "paragraph": "公曰：“吾能改矣。”公告二子。二子请杀之，公弗禁，遂杀泄冶。",
                    "zhushu": ""
                },
                {
                    "paragraph": "孔子曰：“诗云：“民之多辟，无自立辟。”其泄冶之谓乎！”",
                    "zhushu": "辟，邪也。辟，法也。诗大雅。言邪辟之世，不可立法。国无道，危行言孙。禁，居鸩切，又音金。辟，本又作僻，匹亦切。下“立辟”，婢亦切，注同。邪，似嗟切，下同。行，下孟切。孙，音逊。"
                },
                {
                    "paragraph": "○楚子为厉之役故，伐郑。",
                    "zhushu": "六年，楚伐郑，取成于厉。既成，郑伯逃归。事见十一年。为，于伪切。见，贤遍切。"
                },
                {
                    "paragraph": "○晋郤缺救郑。郑伯败楚师干柳棼。",
                    "zhushu": "柳棼，郑地。柳，力手切。棼，扶云切。"
                },
                {
                    "paragraph": "国人皆喜，唯子良忧，曰：“是国之灾也，吾死无日矣。”",
                    "zhushu": "自是晋、楚交共伐郑。十二年，卒有楚子入郑之祸。",
                    "type": 2
                },
                {
                    "paragraph": "经十年，春，公如齐。○公至自齐。",
                    "zhushu": "无传。"
                },
                {
                    "paragraph": "○齐人归我济西田。",
                    "zhushu": "元年以赂齐也。不言来，公如齐，因受之。济，子礼切。"
                },
                {
                    "paragraph": "○夏，四月，丙辰，日有食之。",
                    "zhushu": "无传。不书朔，官失之。"
                },
                {
                    "paragraph": "○己巳，齐侯元卒。",
                    "zhushu": "未同盟而赴以名。"
                },
                {
                    "paragraph": "○齐崔氏出奔卫。",
                    "zhushu": "齐略见举族出，因其告辞以见无罪。见，贤遍切，下同。"
                },
                {
                    "paragraph": "○公如齐。○五月，公至自齐。",
                    "zhushu": "无传。"
                },
                {
                    "paragraph": "○癸巳，陈夏征舒弑其君平国。",
                    "zhushu": "征舒，陈大夫也。灵公恶不加民，故称臣以弑。夏，户雅切。"
                },
                {
                    "paragraph": "○六月，宋师伐滕。○公孙归父如齐，葬齐惠公。",
                    "zhushu": "无传。归父，襄仲之子。"
                },
                {
                    "paragraph": "○晋人、宋人、卫人、曹人伐郑。",
                    "zhushu": "郑及楚平故。"
                },
                {
                    "paragraph": "○秋，天王使王季子来聘。",
                    "zhushu": "王季子者，公羊以为天王之母弟，然则字季子。天子大夫称字。"
                },
                {
                    "paragraph": "公孙归父帅师伐邾，取绎。",
                    "zhushu": "绎，邾邑，鲁国邹县北有绎山。绎，音亦。"
                },
                {
                    "paragraph": "○大水。",
                    "zhushu": "无传。"
                },
                {
                    "paragraph": "○季孙行父如齐。○冬，公孙归父如齐。○齐侯使国佐来聘。",
                    "zhushu": "既葬成君，故称君命使也。"
                },
                {
                    "paragraph": "饥。",
                    "zhushu": "无传。有水灾，嘉谷不成。"
                },
                {
                    "paragraph": "○楚子伐郑。",
                    "zhushu": "",
                    "type": 2
                },
                {
                    "paragraph": "传十年，春，公如齐。齐侯以我服故，归济西之田。",
                    "zhushu": "公比年朝齐故。"
                },
                {
                    "paragraph": "○夏，齐惠公卒。崔杼有宠于惠公，髙、国畏其逼也，",
                    "zhushu": "髙、国二家，齐正卿。杼，直吕切。逼，彼力切。"
                },
                {
                    "paragraph": "公卒而逐之，奔卫。",
                    "zhushu": ""
                },
                {
                    "paragraph": "书曰“崔氏”，非其罪也，且告以族，不以名。",
                    "zhushu": "典策之法，告者皆当书以名。今齐特以族告，夫子因而存之，以示无罪。又言且告以族不以名者，明春秋有因而用之，不皆改旧史。"
                },
                {
                    "paragraph": "凡诸侯之大夫违，",
                    "zhushu": "违，奔放也。"
                },
                {
                    "paragraph": "告于诸侯曰：“某氏之守臣某，",
                    "zhushu": "上某氏者姓，下某，名。守，手又切。"
                },
                {
                    "paragraph": "失守宗庙，敢告。”所有玉帛之使者，则告；",
                    "zhushu": "王帛之使，谓聘使，所吏切。"
                },
                {
                    "paragraph": "不然，则否。",
                    "zhushu": "恩好不接，故亦不告。好，呼报切。"
                },
                {
                    "paragraph": "○公如齐奔丧。",
                    "zhushu": "公亲奔丧，非礼也。公出朝会、奔丧、会葬，皆书如，不言其事，史之常也。"
                },
                {
                    "paragraph": "陈灵公与孔宁、仪行父饮酒于夏氏。公谓行父曰：“征舒似女。”对曰：“亦似君。”征舒病之。",
                    "zhushu": "灵公即位，于今十五年，征舒已为卿，年大，无嫌是公子。盖以夏姫淫放，故谓其子多似以为戏。夏，户雅切。女，音汝。"
                },
                {
                    "paragraph": "公出，自其廐射而杀之。二子奔楚。",
                    "zhushu": "廐，居又切。射，食亦切。"
                },
                {
                    "paragraph": "○滕人恃晋而不事宋。六月，宋师伐滕。○郑及楚平。",
                    "zhushu": "前年败楚师，恐楚深怨，故与之平。"
                },
                {
                    "paragraph": "诸侯之师伐郑，取成而还。○秋，刘康公来报聘。",
                    "zhushu": "报孟献子之聘，即王季子也。其后食采于刘。"
                },
                {
                    "paragraph": "○师伐邾，取绎。",
                    "zhushu": "为子家如齐传，"
                },
                {
                    "paragraph": "○季文子初聘于齐。",
                    "zhushu": "齐侯初即位。"
                },
                {
                    "paragraph": "○冬，子家如齐，伐邾故也。",
                    "zhushu": "鲁侵小，恐为齐所讨，故往谢。"
                },
                {
                    "paragraph": "○国武子来报聘。",
                    "zhushu": "报丈子也。"
                },
                {
                    "paragraph": "○楚子伐郑。晋士会救郑，逐楚师于颍北。",
                    "zhushu": "颍水出河南阳城，至下蔡入淮。"
                },
                {
                    "paragraph": "诸侯之师戍郑。",
                    "zhushu": ""
                },
                {
                    "paragraph": "郑子家卒。郑人讨幽公之乱，斲子家之棺而逐其族。",
                    "zhushu": "以四年弑君故也。斲薄其棺，不使从卿礼。斲，竹角切。"
                },
                {
                    "paragraph": "改葬幽公，谥之曰灵。",
                    "zhushu": "",
                    "type": 2
                },
                {
                    "paragraph": "经十有一年，春，王正月。○夏，楚子、陈侯、郑伯盟于辰陵。",
                    "zhushu": "楚复伐郑，故受盟也。辰陵，陈地，颍川长平县东南有辰亭。复，扶又切。下“复封陈”同。"
                },
                {
                    "paragraph": "○公孙归父会齐人伐莒。",
                    "zhushu": "无传。"
                },
                {
                    "paragraph": "○秋，晋侯会狄于櫕函。",
                    "zhushu": "晋侯往会之，故以狄为会主。櫕函，狄地。櫕，才端切。函，音咸。"
                },
                {
                    "paragraph": "○冬，十月，楚人杀陈夏征舒。",
                    "zhushu": "不言楚子而称人，讨贼辞也。"
                },
                {
                    "paragraph": "○丁亥，楚子入陈，",
                    "zhushu": "楚子先杀征舒而欲县陈，后得申叔时谏，乃复封陈，不有其地，故书入在杀征舒之后。"
                },
                {
                    "paragraph": "○纳公孙宁、仪行父于陈。",
                    "zhushu": "二子，淫昏乱人也。君弑之后，能外托楚以求报君之雠，内结强援于国，故楚庄得平步而讨陈，除弑君之贼。于时陈成公播荡于晋，定亡君之嗣，灵公成丧，贼讨国复，功足以补过，故君子善楚复之。播，补贺切。荡，如字。",
                    "type": 2
                },
                {
                    "paragraph": "传十一年，春，楚子伐郑，及栎。子良曰：“晋、楚不务德而兵争，与其来者可也。晋、楚无信，我焉得有信？”乃从楚。夏，楚盟于辰陵，陈、郑服也。",
                    "zhushu": "传言楚与晋狎，主盟。栎，力狄切。争，争𨷵之争。焉，于虔切。夏，楚盟，本或作楚子。"
                },
                {
                    "paragraph": "○楚左尹子重侵宋，",
                    "zhushu": "子重，公子婴齐，庄王弟。"
                },
                {
                    "paragraph": "王待诸郔。",
                    "zhushu": "郔，楚地。郔，音延。"
                },
                {
                    "paragraph": "令尹蔿艾猎城沂，",
                    "zhushu": "艾猎，孙叔敖也。沂，楚邑。女，五盖切。猎，力涉切。沂，鱼依切。"
                },
                {
                    "paragraph": "使封人虑事，",
                    "zhushu": "封人，其时主筑城者。虑事，无虑计功。虑，如字，一音力于切。"
                },
                {
                    "paragraph": "以授司徒。",
                    "zhushu": "司徒掌役。"
                },
                {
                    "paragraph": "量功命日，",
                    "zhushu": "命作日数。"
                },
                {
                    "paragraph": "分财用，",
                    "zhushu": "财。具筑作具。"
                },
                {
                    "paragraph": "平板干，",
                    "zhushu": "干，桢也。干，古旦切，亦作干。桢，音贞。"
                },
                {
                    "paragraph": "称畚筑，",
                    "zhushu": "量轻重，畚，盛土器。畚，音本。盛，音成。"
                },
                {
                    "paragraph": "程土物，",
                    "zhushu": "为作程限。为，于伪切，又如字。"
                },
                {
                    "paragraph": "议远迩，",
                    "zhushu": "均劳逸，"
                },
                {
                    "paragraph": "略基趾，",
                    "zhushu": "趾，城足。略，行也。趾，音止。行，下孟切。"
                },
                {
                    "paragraph": "具糇粮，",
                    "zhushu": "糇，乾食也。糇，音侯。粮，音良。乾食，如字，一音嗣。本或作乾饭。"
                },
                {
                    "paragraph": "度有司。",
                    "zhushu": "谋监主，度，待洛切。监，古衔切。"
                },
                {
                    "paragraph": "事三旬而成，",
                    "zhushu": "十日为旬。"
                },
                {
                    "paragraph": "不愆于素。",
                    "zhushu": "不过素所虑之期也。传言叔敖之能使民。愆，起虔切。"
                },
                {
                    "paragraph": "晋郤成子求成于众狄。众狄疾赤狄之役，遂服于晋。",
                    "zhushu": "赤狄潞氏最强，故服役众狄。潞，音路。"
                },
                {
                    "paragraph": "秋，会于櫕函，众狄服也。",
                    "zhushu": ""
                },
                {
                    "paragraph": "是行也，诸大夫欲召狄。郤成子曰：“吾闻之，非德，莫如勤；非勤，何以求人？能勤，有继。其从之也。",
                    "zhushu": "勤则功继之。"
                },
                {
                    "paragraph": "诗曰：“文王既勤止。”",
                    "zhushu": "诗颂文王勤以创业。创，初亮切。"
                },
                {
                    "paragraph": "文王犹勤，况寡德乎？”○冬，楚子为陈夏氏乱故，伐陈。",
                    "zhushu": "十年，夏征舒弑君。为，于伪切。"
                },
                {
                    "paragraph": "谓陈人无动，将讨于少西氏。",
                    "zhushu": "少西，征舒之祖，子夏之名。少，诗照切。"
                },
                {
                    "paragraph": "遂入陈，杀夏征舒，轘诸栗门。",
                    "zhushu": "轘，车裂也。栗门，陈城门。轘，音患。"
                },
                {
                    "paragraph": "因县陈。",
                    "zhushu": "灭陈以为楚县。"
                },
                {
                    "paragraph": "陈侯在晋。",
                    "zhushu": "灵公子成公午。"
                },
                {
                    "paragraph": "申叔时使于齐，反，复命而退。王使让之曰：“夏征舒为不道，弑其君，寡人以诸侯讨而戮之，诸侯、县公皆庆寡人，",
                    "zhushu": "楚县大夫皆僣称公。使，所吏切。僣，子念切。"
                },
                {
                    "paragraph": "女独不庆寡人，何故？”对曰：“犹可辞乎？”王曰：“可哉！”曰：“夏征舒弑其君，其罪大矣，讨而戮之，君之义也。抑人亦有言曰：“牵牛以蹊人之田，",
                    "zhushu": "抑，辞也。蹊，径也。女，音汝。蹊，音兮。径，古定切。"
                },
                {
                    "paragraph": "而夺之牛。”牵牛以蹊者，信有罪矣；而夺之牛，罚已重矣。诸侯之从也，曰讨有罪也。今县陈，贪其富也。以讨召诸侯，而以贪归之，无乃不可乎？”王曰：“善哉！吾未之闻也。反之，可乎？”对曰：“可哉。吾侪小人所谓“取诸其怀而与之”也。”",
                    "zhushu": "叔时谦言小人意浅，谓譬如取人物于其怀而还之，为愈于不还。侪，仕皆切。辈也。"
                },
                {
                    "paragraph": "乃复封陈，郷取一人焉以归，谓之夏州。",
                    "zhushu": "州，郷属。示讨夏氏所获也。复，扶又切。夏，户雅切。"
                },
                {
                    "paragraph": "故书曰：“楚子入陈，纳公孙宁、仪行父于陈。”书有礼也。",
                    "zhushu": "没其县陈本意，全以讨乱存国为文，善其复礼。"
                },
                {
                    "paragraph": "○厉之役，郑伯逃归，",
                    "zhushu": "盖在六年。"
                },
                {
                    "paragraph": "自是楚未得志焉。郑既受盟于辰陵，又徼事于晋。",
                    "zhushu": "为明年楚围郑传。十年，郑及楚平，既无其事；辰陵盟后，郑徼事晋，又无端迹，传皆特发以明经也。自厉之役，郑南北两属，故未得志。九年，楚子伐郑，不以黑壤兴伐，远称厉之役者，志恨在厉役。此皆传上下相包通之义也。徼，古尧切。"
                }
            ]
        },
        {
            "name": "宣公下第十一",
            "paragraphs": [
                {
                    "paragraph": "宣公下第十一",
                    "zhushu": "",
                    "type": 1
                },
                {
                    "paragraph": "经十有二年，春，葬陈灵公。",
                    "zhushu": "无传。贼讨国复，二十二月然后得葬。"
                },
                {
                    "paragraph": "○楚子围郑。",
                    "zhushu": "前年盟辰陵，而又侥事晋故。徼，古尧切。"
                },
                {
                    "paragraph": "○夏，六月，乙卯，晋荀林父帅师及楚子战于邲，晋师败绩。",
                    "zhushu": "晋上军成陈，故书战。邲，郑地。邲，扶必切，一音弼，东音直觐切。"
                },
                {
                    "paragraph": "○秋，七月。○冬，十有二月，戊寅，楚子灭萧。",
                    "zhushu": "萧，宋附庸国。十二月无戊寅。戊寅，十一月九日。"
                },
                {
                    "paragraph": "○晋人、宋人、卫人、曹人同盟于清丘。",
                    "zhushu": "晋、卫背盟，故大夫称“人”。宋华椒承群伪之言以误其国，宋虽有守信之善，而椒犹不免讥。清丘，卫地，今在濮阳县东南。背，蒲对切，下注同。"
                },
                {
                    "paragraph": "○宋师伐陈，卫人救陈。",
                    "zhushu": "背清丘之盟。",
                    "type": 2
                },
                {
                    "paragraph": "传十二年，春，楚子围郑，旬有七日。郑人卜行成，不吉；卜临于大宫，",
                    "zhushu": "临，哭也。大宫，郑祖庙。临，力鸩切，注下同。大，音泰，注同。"
                },
                {
                    "paragraph": "且巷出车，吉。",
                    "zhushu": "出车于巷，示将见迁，不得安居。"
                },
                {
                    "paragraph": "国人大临，守陴者皆哭。",
                    "zhushu": "陴，城上僻倪。皆哭，所以告楚穷也。陴，婢支切；徐，扶移切。僻，普计切。倪，五计切。"
                },
                {
                    "paragraph": "楚子退师。郑人修城。进复围之，三月，克之。",
                    "zhushu": "哀其穷哭，故为退师。而犹不服，故复围之九十日。复，扶又切，注同。为，于伪切。"
                },
                {
                    "paragraph": "入自皇门，至于逵路。",
                    "zhushu": "涂方九轨曰逵。逵，求龟切。尔雅云：九达谓之逵。说文作馗，云：九达道似龟背，故谓之馗。逵，或馗字。"
                },
                {
                    "paragraph": "郑伯肉𥘵牵羊以逆，",
                    "zhushu": "肉祖。牵羊，示服为臣仆。𥘵，徒旱切。"
                },
                {
                    "paragraph": "曰：“孤不天，",
                    "zhushu": "不为天所祐。祐，音又。"
                },
                {
                    "paragraph": "不能事君，使君怀怒以及敝邑，孤之罪也。敢不唯命是听？其俘诸江南，以实海滨，亦唯命。其翦以赐诸侯，使臣妾之，亦唯命。",
                    "zhushu": "翦，削也。俘，芳夫切，囚也。滨，音宾。翦，子浅切。"
                },
                {
                    "paragraph": "若惠顾前好，",
                    "zhushu": "楚、郑世有盟誓之好。好，呼报切，注同。"
                },
                {
                    "paragraph": "徼福于厉、宣、桓、武，不泯其社稷，",
                    "zhushu": "周厉王、宣王，郑之所自出也。郑桓公、武公，始封之贤君也。愿楚要福于此四君，使社稷不灭，泯，犹灭也。厉、宣，郑桓公友，周厉王之子，宣王之母弟。桓、武，郑武公名滑突，桓公之子。泯，弥忍切。徐，亡轸切。要，于遥切。"
                },
                {
                    "paragraph": "使改事君，夷于九县，",
                    "zhushu": "楚灭九国以为县。愿得比之。”九县，庄十四年灭息，十六年灭邓，僖五年灭弦，十二年灭黄，二十六年灭䕫，文四年灭江，五年灭六、灭蓼，十六年灭庸。传称楚武王克权，使鬭緍尹之。又称文王县申、息，凡十一国，不知何以言九。"
                },
                {
                    "paragraph": "君之惠也，孤之愿也，非所敢望也。敢布腹心，君实图之。”左右曰：“不可许也，得国无赦。”王曰：“其君能下人，必能信用其民矣，庸可几乎？退三十里而许之乎？”",
                    "zhushu": "退一舍以礼郑。下，遐嫁切。几，音冀。"
                },
                {
                    "paragraph": "潘尫入盟，子良出质。",
                    "zhushu": "潘尫，楚大夫。子良，郑伯弟。尫，乌黄切。质，音致。"
                },
                {
                    "paragraph": "○夏六月，晋师救郑。荀林父将中军，",
                    "zhushu": "代郤钦。将，子匠切。下及注同。下“尹将”“将左”“将右”放此。"
                },
                {
                    "paragraph": "先縠佐之。",
                    "zhushu": "□季代林父。縠，户木切。又作“榖”，同。□，直例切。"
                },
                {
                    "paragraph": "士会将上军，",
                    "zhushu": "河曲之役，郤缺将上军，宣八年，代赵盾为政，将中军。士会代将上军。"
                },
                {
                    "paragraph": "郤克佐之。",
                    "zhushu": "郤缺之子，代臾骈。臾，羊朱切。骈，蒲边切。"
                },
                {
                    "paragraph": "赵朔将下军，",
                    "zhushu": "代奱盾。"
                },
                {
                    "paragraph": "栾书佐之。",
                    "zhushu": "栾盾之子，代赵朔。"
                },
                {
                    "paragraph": "赵括、赵婴齐为中军大夫，",
                    "zhushu": "括、婴齐，皆赵盾异母弟。"
                },
                {
                    "paragraph": "巩朔、韩穿为上军大夫，荀首、赵同为下军大夫。",
                    "zhushu": "荀首，林父弟。赵同，赵婴兄。巩，九勇切。"
                },
                {
                    "paragraph": "韩厥为司马。",
                    "zhushu": "韩万玄孙。"
                },
                {
                    "paragraph": "及河，闻郑既及楚平，桓子欲还，曰：“无及于郑而勦民，焉用之？",
                    "zhushu": "桓子，林父。勦，劳也。勦，初交切。徐，子小切。焉，于虔切。"
                },
                {
                    "paragraph": "楚归而动，不后。”",
                    "zhushu": "动兵伐郑。”"
                },
                {
                    "paragraph": "随武子曰：“善。",
                    "zhushu": "武子，士会。"
                },
                {
                    "paragraph": "会闻用师，观衅而动。",
                    "zhushu": "衅，罪也。衅，许靳切。服云：“间也。”"
                },
                {
                    "paragraph": "德、刑、政、事、典、礼不易，不可敌也，不为是征。",
                    "zhushu": "言征伐为有罪，不为有礼。为，于伪切。注同。"
                },
                {
                    "paragraph": "楚军讨郑，怒其贰而哀其卑，叛而伐之，服而舍之，德、刑成矣。伐叛，刑也；柔服，德也。二者立矣。昔岁入陈，",
                    "zhushu": "讨征舒。"
                },
                {
                    "paragraph": "今兹入郑，民不罢劳，君无怨讟，",
                    "zhushu": "讟，谤也。罢，音皮。讟，徒木切。"
                },
                {
                    "paragraph": "政有经矣。",
                    "zhushu": "经，常也。"
                },
                {
                    "paragraph": "荆尸而举，",
                    "zhushu": "荆，楚也。尸，陈也。楚武王始更为此陈法，遂以为名。陈，直觐切。下同。"
                },
                {
                    "paragraph": "商、农、工、贾不败其业，而卒乘辑睦，",
                    "zhushu": "步曰卒，车曰乘。贾，音古。卒，子忽切。注同。乘，绳证切。主皆同。辑，音集，又七入切。"
                },
                {
                    "paragraph": "事不奸矣。",
                    "zhushu": "奸，犯也。奸，音干。"
                },
                {
                    "paragraph": "蔿敖为宰，择楚国之令典，",
                    "zhushu": "宰，令尹。蔿敖，孙叔敖。蔿，于伪切。"
                },
                {
                    "paragraph": "军行，右辕，左追蓐，",
                    "zhushu": "在车之右者，挟辕为战备；在左者，追求草蓐为宿备。传曰：“令尹南辕。”又曰：“改乘辕。”楚陈以辕为主。蓐，音辱。挟，胡牒切，又古洽切，又古恊切。"
                },
                {
                    "paragraph": "前茅虑无，",
                    "zhushu": "虑无，如今军行，前有斥侯蹹伏，皆持以绛及白为幡，见骑贼举绛幡，见步贼举白幡，备虑有无也。茅，明也。或曰：时楚以茅为旌识。蹹，徒腊切。幡，芳元切。骑，其寄切。识，申志切，一音志。"
                },
                {
                    "paragraph": "中权，后劲。",
                    "zhushu": "中军制谋，后以精兵为殿。劲，吉政切。殿，丁练切。"
                },
                {
                    "paragraph": "百官象物而动，军政不戒而备，",
                    "zhushu": "物，犹类也。戒，敕令。"
                },
                {
                    "paragraph": "能用典矣。其君之举也，内姓选于亲，外姓选于旧。",
                    "zhushu": "言亲疏并用。"
                },
                {
                    "paragraph": "举不失德，赏不失劳。老有加惠，",
                    "zhushu": "赐老则不计劳。"
                },
                {
                    "paragraph": "旅有施舍。",
                    "zhushu": "族客来者，施之以惠，舍不劳役。"
                },
                {
                    "paragraph": "君子小人，物有服章。",
                    "zhushu": "尊卑别也。别，彼列切。"
                },
                {
                    "paragraph": "贵有常尊，贱有等威，",
                    "zhushu": "威仪有等差。差，初佳切，又初宜切。"
                },
                {
                    "paragraph": "礼不逆矣。德立刑行，政成事时，典从礼顺，若之何敌之？见可而进，知难而退，军之善政也。兼弱攻昧，武之善经也。",
                    "zhushu": "昧，昏乱。经，法也。昧，音妹。"
                },
                {
                    "paragraph": "子姑整军而经武乎！",
                    "zhushu": "始。且也"
                },
                {
                    "paragraph": "犹有弱而昧者，何必楚？仲虺有言曰：“取乱侮亡”，兼弱也。",
                    "zhushu": "仲虺，汤左相，薛之祖奚仲之后。虺，许鬼切。侮，亡吕切。相，息亮切。"
                },
                {
                    "paragraph": "汋曰：“于铄王师，遵养时晦。”",
                    "zhushu": "汋，诗颂篇名。铄，美也。言美武王能遵天之道，须暗昧者恶积而后取之。汋，章略切。于，音乌。铄，舒若切。注同。"
                },
                {
                    "paragraph": "耆昧也。",
                    "zhushu": "耆，致也，致讨于昧。耆，音旨，徐，其夷切。下同。"
                },
                {
                    "paragraph": "武曰：“无竞惟烈。”",
                    "zhushu": "武，诗颂篇名。烈，业也。言武王兼弱取昧，故成无疆之业。疆，居良切。"
                },
                {
                    "paragraph": "抚弱耆昧，以务烈所，可也。”",
                    "zhushu": "言当务从武王之功业，抚而取之。“以务烈所”，绝句。"
                },
                {
                    "paragraph": "彘子曰：“不可。",
                    "zhushu": "□子，先縠。"
                },
                {
                    "paragraph": "晋所以霸，师武臣力也。今失诸侯，不可谓力；有敌而不从，不可谓武。由我失霸，不如死。且成师以出，闻敌强而退，非夫也。",
                    "zhushu": "非丈夫。"
                },
                {
                    "paragraph": "命为军帅，而卒以非夫，唯群子能，我弗为也。”以中军佐济。",
                    "zhushu": "佐，□子所帅也。济，渡河。帅，所类切。下及注有帅、元帅、三帅同。"
                },
                {
                    "paragraph": "知庄子曰：“此师殆哉！",
                    "zhushu": "庄子，荀首。知，音智。"
                },
                {
                    "paragraph": "周易有之，在师䷆",
                    "zhushu": "坎下坤上，师"
                },
                {
                    "paragraph": "之临，䷒",
                    "zhushu": "兑下坤上，临。师初六变而之临。"
                },
                {
                    "paragraph": "曰：“师出以律，否臧，凶。”",
                    "zhushu": "此师卦初六爻辞。律，法。否，不也。臧，子郎切。"
                },
                {
                    "paragraph": "执事顺成为臧，逆为否。",
                    "zhushu": "今彘子逆命不顺成，故应否臧之凶。应，应对之应。"
                },
                {
                    "paragraph": "众散为弱，",
                    "zhushu": "坎为众，今变为兑，兑柔弱。"
                },
                {
                    "paragraph": "川壅为泽。",
                    "zhushu": "坎为川，今变为兑，兑为泽，是川见壅。壅，于勇切。本又作雍，注皆同。"
                },
                {
                    "paragraph": "有律以如已也，",
                    "zhushu": "如，从也。法行则人从法，法败则法从人。坎为法象，今为众则散，为川则壅，是失法之用，从人之象，"
                },
                {
                    "paragraph": "故曰律。否臧，且律竭也。",
                    "zhushu": "竭，败也。坎变为兑，是法败。"
                },
                {
                    "paragraph": "盈而以竭，夭且不整，所以凶也。",
                    "zhushu": "水遇夭塞，不得整流，则竭涸也。夭，于表切。"
                },
                {
                    "paragraph": "不行之谓临，",
                    "zhushu": "水变为泽，乃成临卦。泽，不行之物。"
                },
                {
                    "paragraph": "有帅而不从，临孰甚焉？此之谓矣。",
                    "zhushu": "譬彘子之违命，亦不可行。"
                },
                {
                    "paragraph": "果遇，必败。",
                    "zhushu": "遇敌"
                },
                {
                    "paragraph": "□子尸之，",
                    "zhushu": "主此祸。"
                },
                {
                    "paragraph": "虽免而归，必有大咎。”",
                    "zhushu": "为明年晋杀先縠传。咎，其九切。"
                },
                {
                    "paragraph": "韩献子谓桓子",
                    "zhushu": "献子，韩厥。"
                },
                {
                    "paragraph": "曰：“□子以偏师陷，子罪大矣。子为元帅，师不用命，谁之罪也？失属亡师，为罪已重，不如进也。",
                    "zhushu": "令郑属楚，故曰失属。彘子以偏师陷，故曰亡师。令，力呈切。"
                },
                {
                    "paragraph": "事之不捷，恶有所分。",
                    "zhushu": "捷，成也。"
                },
                {
                    "paragraph": "与其专罪，六人同之，不犹愈乎？”",
                    "zhushu": "三军皆败，则六卿同罪，不得独责元帅。"
                },
                {
                    "paragraph": "师遂济。",
                    "zhushu": ""
                },
                {
                    "paragraph": "楚子比师次于郔。",
                    "zhushu": "郔，郑北地。郔，音延。"
                },
                {
                    "paragraph": "沈尹将中军，",
                    "zhushu": "沈，或作寝。寝，县也，今汝阴固始县。沈，音审。"
                },
                {
                    "paragraph": "子重将左，子反将右，将饮马于河而归。",
                    "zhushu": "子反，公子侧。饮，于鸩切。"
                },
                {
                    "paragraph": "闻晋师既济，王欲还，嬖人伍参欲战。",
                    "zhushu": "参，伍奢之祖父。嬖，必计切；徐，甫诣切。字林：方豉切。叁，七南切。"
                },
                {
                    "paragraph": "令尹孙叔敖弗欲，曰：“昔岁入陈，今兹入郑，不无事矣。战而不捷，参之肉其足食乎？”参曰：“若事之捷，孙叔为无谋矣。不捷，参之肉将在晋军，可得食乎？”令尹南辕反旆，",
                    "zhushu": "回车南郷。旆，军前大旗。旆，蒲贝切。乡，又作向，许亮切。"
                },
                {
                    "paragraph": "伍参言于王曰：“晋之从政者新，未能行令。其佐先縠刚愎不仁，未肯用命。",
                    "zhushu": "愎，很也。愎，皮逼切。很，胡垦切。"
                },
                {
                    "paragraph": "其三帅者，专行不获。",
                    "zhushu": "欲专其所行而不得。"
                },
                {
                    "paragraph": "听而无上，众谁适从？",
                    "zhushu": "听□子赵同、赵括，则为军无上，令众不知所从。适，丁历切。"
                },
                {
                    "paragraph": "此行也，晋师必败。且君而逃臣，若社稷何？”王病之，告令尹改乘辕而北之，次于管以待之。",
                    "zhushu": ""
                },
                {
                    "paragraph": "晋师在敖、鄗之间，",
                    "zhushu": "荧阳京县东北有管城。敖、鄗二山，在荧阳县西北。乘，绳证切。管，古缓切。管城，管叔所封也。或作管，古颜切，非也。敖，五刀切。鄗，苦交切。"
                },
                {
                    "paragraph": "郑皇戍使如晋师，曰：“郑之从楚，社稷之故也，未有贰心。楚师骤胜而骄，其师老矣，而不设备。子撃之，郑师为承，",
                    "zhushu": "承，继也。戌，虽律切。使，所吏切。骤，仕敕切。"
                },
                {
                    "paragraph": "楚师必败。”□子曰：“败楚服郑，于此在矣，必许之。”栾武子曰：",
                    "zhushu": "武子，栾书。败，必迈切。"
                },
                {
                    "paragraph": "“楚自克庸以来，",
                    "zhushu": "在文十六年。"
                },
                {
                    "paragraph": "其君无日不讨国人而训之",
                    "zhushu": "讨，治也。"
                },
                {
                    "paragraph": "于民生之不易，祸至之无日，戒惧之不可以怠。",
                    "zhushu": "于，曰也。易，以豉切。"
                },
                {
                    "paragraph": "在军，无日不讨军实而申儆之",
                    "zhushu": "军实，军器。敬敬领切。"
                },
                {
                    "paragraph": "于胜之不可保，纣之百克而卒无后。训之以若敖、蚡冒筚路蓝缕，以启山林。",
                    "zhushu": "若敖、蚡冒，皆楚之先君。筚路，柴车。蓝缕，敝衣。言此一君勤俭以启土。纣，直九切。蚡，扶粉切。冒，莫报切。筚，音必。蓝，力甘切。缕，力主切。"
                },
                {
                    "paragraph": "箴之曰：“民生在勤，勤则不匮。”不可谓骄。",
                    "zhushu": "箴，诫。箴，章金切。匮，其位切。"
                },
                {
                    "paragraph": "先大夫子犯有言曰：“师直为壮，曲为老。”我则不德，而徼怨子楚，我曲楚直，不可为老。",
                    "zhushu": "不德，谓以力争诸侯。徼，要也。要，一遥切。"
                },
                {
                    "paragraph": "其君之戎，分为二广，",
                    "zhushu": "君之亲兵。广，古旷切。下及注皆同。"
                },
                {
                    "paragraph": "广有一卒，卒偏之两。",
                    "zhushu": "十五乘为一广。司马法：百人为卒，二十五人为两，车十五乘为大偏。今广十五乘，亦用旧偏法，复以二十五人为承副。卒，子忽切。注同。乘，绳证切。不同。复，扶又切。下不复逐同。"
                },
                {
                    "paragraph": "右广初驾，数及日中，左则受之，以至于昏。内官序当其夜，",
                    "zhushu": "内官，近官。序，次也。“序当其夜”，一本作“序当其次”。"
                },
                {
                    "paragraph": "以待不虞。不可谓无备。子良，郑之良也；师叔，楚之崇也。",
                    "zhushu": "师叔，潘尫。为楚人所崇贵。"
                },
                {
                    "paragraph": "师叔入盟，子良在楚，楚、郑亲矣。来劝我战，我克则来，不克遂往，以我卜也。郑不可从。”赵括、赵同曰：“率师以来，唯敌是求。克敌得属，又何俟？必从□子。”",
                    "zhushu": "得属，服郑。"
                },
                {
                    "paragraph": "知季子曰：“原、屏，咎之徒也。”",
                    "zhushu": "知季，庄子也。原，赵同。屏，赵括。徒，党也。知，音智。荀首后为智氏。屏，步丁切。"
                },
                {
                    "paragraph": "赵庄子曰：“栾伯善哉！",
                    "zhushu": "庄子，赵朔。栾伯，武子。"
                },
                {
                    "paragraph": "实其言，必长晋国。”",
                    "zhushu": "实，犹充也。栾书之身行，能充此言，则当执晋国之政也。长，丁两切。行，下孟切。"
                },
                {
                    "paragraph": "楚少宰如晋师，",
                    "zhushu": "少宰，官名。少，诗召切。注及下同。"
                },
                {
                    "paragraph": "曰：“寡君少遭闵凶，不能文。",
                    "zhushu": "闵，忧也。"
                },
                {
                    "paragraph": "闻二先君之出入此行也，",
                    "zhushu": "二先君，楚成王、穆王。"
                },
                {
                    "paragraph": "将郑是训定，岂敢求罪于晋？二三子无淹久。”",
                    "zhushu": "淹，留也。"
                },
                {
                    "paragraph": "随季对曰：“昔平王命我先君文侯曰：“与郑夹辅周室，母废王命。”今郑不率，",
                    "zhushu": "率，遵也。夹，古洽切，旧古协切。毋，音无。"
                },
                {
                    "paragraph": "寡君使群臣问诸郑，岂敢辱𠋫人？",
                    "zhushu": "𠋫人，谓伺𠋫望敌者。候，户豆切。伺，音司，一音息嗣切。"
                },
                {
                    "paragraph": "敢拜君命之辱。”□子以为謟，使赵括从而更之，曰：“行人失辞。",
                    "zhushu": "言误对。謟，敕检切。"
                },
                {
                    "paragraph": "寡君使群臣迁大国之迹于郑，",
                    "zhushu": "迁，徙也。"
                },
                {
                    "paragraph": "曰：“无辟敌。”群臣无所逃命。”",
                    "zhushu": ""
                },
                {
                    "paragraph": "楚子又使求成于晋，晋人许之，盟有日矣。",
                    "zhushu": "有期日。"
                },
                {
                    "paragraph": "楚许伯御乐伯，摄叔为右，以致晋师。",
                    "zhushu": "单车挑战，又示不欲崇和，以疑晋之群帅。单，音丹。挑，徒了切，下文同。帅，所类切。"
                },
                {
                    "paragraph": "许伯曰：“吾闻致师者，御靡旌摩垒而还。”",
                    "zhushu": "靡旌，驱疾也。摩，近也。摩，末多切。垒，力轨切。近，附近之近。"
                },
                {
                    "paragraph": "乐伯曰：“吾闻致师者，左射以菆，",
                    "zhushu": "左，车左也。菆，矢之善者。射，食亦切。下三字同。菆，侧留切。"
                },
                {
                    "paragraph": "代御执辔，御下两马，掉鞅而还。”",
                    "zhushu": "两，饰也。掉，正也。示间暇。两，或作𣓈，皆力掌切，又音亮。掉，徒吊切。徐，乃较切。鞅，于丈切。间，音闲。"
                },
                {
                    "paragraph": "摄叔曰：“吾闻致师者，右入垒，折馘、",
                    "zhushu": "折馘，断耳。折，之设切。注同。馘，古获切。断，音短。"
                },
                {
                    "paragraph": "执俘而还。”皆行其所闻而复。晋人逐之，左右角之。",
                    "zhushu": "张两角，从旁夹攻之。"
                },
                {
                    "paragraph": "乐伯左射马而右射人，角不能进，矢一而已。麋兴于前，射麋丽龟。",
                    "zhushu": "丽，著也。龟背之隆髙当心者。麋，亡悲切。著，直略切。"
                },
                {
                    "paragraph": "晋鲍癸当其后，使摄叔奉麋献焉，曰：“以岁之非时，献禽之未至，敢膳诸从者。”鲍癸止之，曰：“其左善射，其右有辞，君子也。”既免。",
                    "zhushu": "止，不复逐。从，才用切。下从者同。"
                },
                {
                    "paragraph": "晋魏锜求公族未得",
                    "zhushu": "锜，魏犨子，欲为公族大夫。锜，鱼绮切。犫，尺周切。"
                },
                {
                    "paragraph": "而怒，欲败晋师。请致师，弗许。请使，许之。遂往，请战而还。楚潘党逐之，及荧泽，见六麋，射一麋以顾献白子：“有军事，兽人无乃不给于鲜？敢献于从者。”",
                    "zhushu": "荧泽，在荧阳县东。新杀为鲜。见六得一，言其不如楚。败，必迈切，又如字。使，所吏切。荧，户扃切。射，食亦切。觧，音仙。注同。"
                },
                {
                    "paragraph": "叔党命去之。",
                    "zhushu": "叔党，潘党，潘尫之子。"
                },
                {
                    "paragraph": "赵旃求卿未得，",
                    "zhushu": "旃，赵穿子。"
                },
                {
                    "paragraph": "且怒于失楚之致师者。请挑战，弗许。请召盟，许之。与魏锜皆命而往。郤献子曰：“二憾往矣，",
                    "zhushu": "献子，郤克。憾，胡暗切。"
                },
                {
                    "paragraph": "弗备必败。”□子曰：“郑人劝战，弗敢从也。楚人求成，弗能好也。师无成命，多备何为？”士季曰：“备之善。若二子怒楚，楚人乘我，丧师无日矣。",
                    "zhushu": "乘，犹登也。好，呼报切，下同。丧，息浪切。"
                },
                {
                    "paragraph": "不如备之。楚之无恶，除备而盟，何损于好？若以恶来，有备不败。且虽诸侯相见，军卫不彻，警也。”",
                    "zhushu": "彻，去也。警，音景。去，起吕切。"
                },
                {
                    "paragraph": "彘子不可。",
                    "zhushu": "不肯设备。"
                },
                {
                    "paragraph": "士季使巩朔、韩穿帅七覆于敖前，",
                    "zhushu": "帅，将也。覆，为伏兵七处。覆，扶又切。注同。帅，如字。将，子两切。处，昌虑切。"
                },
                {
                    "paragraph": "故上军不败。赵婴齐使其徒先具舟于河，故败而先济。",
                    "zhushu": ""
                },
                {
                    "paragraph": "潘党既逐魏锜，",
                    "zhushu": "言魏锜见逐而退。"
                },
                {
                    "paragraph": "赵旃夜至于楚军，",
                    "zhushu": "二人虽俱受命，而行不相随。赵旃在后至。"
                },
                {
                    "paragraph": "席于军门之外，使其徒入之。",
                    "zhushu": "布席坐，示无所畏也。"
                },
                {
                    "paragraph": "楚子为乘广三十乘，分为左右。右广鸡鸣而驾，日中而说；",
                    "zhushu": "说，舍也。乘，绳证切，下三十乘、十乘并注同。说，舒锐切，注及下同。"
                },
                {
                    "paragraph": "左则受之，日入而说。许偃御右广，养由基为右。彭名御左广，屈荡为右。",
                    "zhushu": "楚王更迭载之，故各有御、右。屈，居勿切。更，音庚。迭，直结切。"
                },
                {
                    "paragraph": "乙卯，王乘左广以逐赵旃。赵旃弃车而走林，屈荡搏之，得其甲裳。",
                    "zhushu": "下曰裳。搏，音博。"
                },
                {
                    "paragraph": "晋人惧二子之怒楚师也，使軘车逆之。",
                    "zhushu": "軘车，兵车名。軘，徒温切。"
                },
                {
                    "paragraph": "潘党望其尘，使骋而告曰：“晋师至矣！”楚人亦惧王之入晋军也，遂出陈。孙叔曰：“进之！宁我薄人，无人薄我。诗云：“元戎十乘，以启先行。”先人也。",
                    "zhushu": "元戎，戎车在前也。诗小雅。言王者军行，必有戎车十乘在前开道，先人为备。骋，敕景切。陈，直觐切，下注皆同。先，悉荐切，注下同。"
                },
                {
                    "paragraph": "军志曰：“先人有夺人之心。”薄之也。”",
                    "zhushu": "夺敌战心。"
                },
                {
                    "paragraph": "遂疾进师，车驰卒奔，乘晋军。桓子不知所为，鼓于军中曰：“先济者有赏！”中军、下军争舟，舟中之指可掬也。",
                    "zhushu": "两手曰掬。卒，子忽切。下及下注同。掬，九六切。"
                },
                {
                    "paragraph": "晋师右移，上军未动。",
                    "zhushu": "言余军皆移去，唯上军在。经所以书战，言犹有陈。"
                },
                {
                    "paragraph": "工尹齐将右拒卒以逐下军。",
                    "zhushu": "工尹齐，楚大夫。右拒，陈名。拒，音矩，本亦作矩，下同。"
                },
                {
                    "paragraph": "楚子使唐狡与蔡鸠居告唐惠侯",
                    "zhushu": "二子，楚大夫。唐，属楚之小国，义阳安昌县东南有上唐乡。狡，古卯切。"
                },
                {
                    "paragraph": "曰：“不榖不德而贪，以遇大敌，不谷之罪也。然楚不克，君之羞也。敢藉君灵，以济楚师。”",
                    "zhushu": "藉，犹假借也。"
                },
                {
                    "paragraph": "使潘党率游阙四十乘，",
                    "zhushu": "游车补阙者。乘，绳证切。下“之乘”注“易乘”皆同。"
                },
                {
                    "paragraph": "从唐侯以为左拒，以从上军。驹伯曰：“待诸子。”",
                    "zhushu": "驹伯，郤克，上军佐也。"
                },
                {
                    "paragraph": "随季曰：“楚师方壮，若萃于我，吾师必尽。",
                    "zhushu": "萃，集也。萃，似醉切。"
                },
                {
                    "paragraph": "不如收而去之。分谤、生民，不亦可乎？”",
                    "zhushu": "同奔为分谤，不战为生民。"
                },
                {
                    "paragraph": "殿其卒而退，不败。",
                    "zhushu": "以其所将卒为军后殿。殿，多练切。注同。"
                },
                {
                    "paragraph": "王见右广，将从之乘。屈荡户之，曰：“君以此始，亦必以终。”",
                    "zhushu": "户，止也。中易乘，则恐军人惑。"
                },
                {
                    "paragraph": "自是楚之乘广先左。",
                    "zhushu": "以乘左得胜故。"
                },
                {
                    "paragraph": "晋人或以广队不能进，",
                    "zhushu": "广，兵车。队，直类切。"
                },
                {
                    "paragraph": "楚人惎之脱扃。",
                    "zhushu": "惎，教也。扃，车上兵阑。惎，其器切。扃，古荧切。徐，公冥切。服云：扃，横木校轮间。一曰：车前横木也。西京赋云：“旗不脱扃。”薛综云：“扃，所以止旗也。”"
                },
                {
                    "paragraph": "少进，马还，又惎之拔旆投衡，乃出。",
                    "zhushu": "还，便旋不进。旆，大旗也。拔旗投衡上，使不帆风，差轻。帆，凡剑切。本又作帊，普霸切。差，初卖切。"
                },
                {
                    "paragraph": "顾曰：“吾不如大国之数奔也。”",
                    "zhushu": ""
                },
                {
                    "paragraph": "赵旃以其良马二，济其兄与叔父，以他马反，遇敌不能去，弃车而走林。逢大夫与其二子乘，",
                    "zhushu": "逢，氏。数，所角切。乘，绳证切。"
                },
                {
                    "paragraph": "谓其二子无顾。",
                    "zhushu": "不欲见赵旃。"
                },
                {
                    "paragraph": "顾曰：“赵傁在后。”",
                    "zhushu": "傁，老称也。傁，素口切。称，尺证切。"
                },
                {
                    "paragraph": "怒之，使下，指木曰：“尸女于是。”授赵旃绥以免。明日，以表尸之，",
                    "zhushu": "表所指木，取其尸。女，音汝。"
                },
                {
                    "paragraph": "皆重获在木下。",
                    "zhushu": "兄弟累尸而死。重，直龙切。"
                },
                {
                    "paragraph": "楚熊负羁囚知䓨。知庄子以其族反之，",
                    "zhushu": "负羁，楚大夫。知䓨，知庄子之子。族，家兵。反，还战。䓨，于耕切。还，音环。"
                },
                {
                    "paragraph": "厨武子御，",
                    "zhushu": "武子，魏锜。厨，直诛切。"
                },
                {
                    "paragraph": "下军之士多从之。",
                    "zhushu": "知庄子，下军大夫。故"
                },
                {
                    "paragraph": "毎射，抽矢，菆，纳诸厨子之房。",
                    "zhushu": "抽，擢也。菆，好箭。房，箭舍。射，食夜切，又食亦切。擢，且角切。"
                },
                {
                    "paragraph": "厨子怒曰：“非子之求，而蒲之爱，",
                    "zhushu": "蒲，杨柳，可以为箭。"
                },
                {
                    "paragraph": "董泽之蒲，可胜既乎？”",
                    "zhushu": "董泽，泽名，河东闻喜县东北有董池陂。既，尽也。胜，音升。陂，彼宜切。"
                },
                {
                    "paragraph": "知季曰：“不以人子，吾子其可得乎？吾不可以苟射故也。”射连尹襄老，获之，遂载其尸。射公子糓臣，囚之。以二者还。",
                    "zhushu": "榖臣，楚王子。射，食亦切。下同。"
                },
                {
                    "paragraph": "及昏，楚师军于邲。晋之余师不能军，",
                    "zhushu": "不能成营屯。"
                },
                {
                    "paragraph": "宵济，亦终夜有声。",
                    "zhushu": "言其兵众，将不能用。将，子匠切。"
                },
                {
                    "paragraph": "丙辰，楚重至于邲，",
                    "zhushu": "重，辎重也。重，直勇切，又直用切。注上重字同。辎，侧其切。重，直用切。"
                },
                {
                    "paragraph": "遂次于衡雍。潘党曰：“君盍筑武军",
                    "zhushu": "筑军营以章武功。雍，于用切。盖户腊切。"
                },
                {
                    "paragraph": "而收晋尸以为京观？",
                    "zhushu": "积尸封土其上，谓之京观。观，古乱切。注及下京观同。"
                },
                {
                    "paragraph": "臣闻克敌必示子孙，以无忘武功。”楚子曰：“非尔所知也。夫文，止戈为武。",
                    "zhushu": "文，字。"
                },
                {
                    "paragraph": "武王克商，作颂曰：“载戢干戈，载櫜弓矢。",
                    "zhushu": "戢，藏也。橐，韬也。诗美武王能诛灭暴乱而息兵。戢，侧立切。櫜，古刀切。韬，他刀切。"
                },
                {
                    "paragraph": "我求懿德，肆于时夏，允王保之。”",
                    "zhushu": "肆，遂也。夏，大也。言武王既息兵，又能求美德，故遂大而信王保天下。夏，户雅切。注同。"
                },
                {
                    "paragraph": "又作武，其卒章曰：“耆定尔功。”",
                    "zhushu": "武，颂篇名。耆，致也。言武王诛纣，致定其功。耆，音旨。注同。"
                },
                {
                    "paragraph": "其三曰：“铺时绎思，我徂惟求定。”",
                    "zhushu": "其三，三篇。铺，布也。绎，陈也。时，是也。思，辞也。颂美武王能布政陈教，使天下归往求安定。铺，普吴切。徐音敷。绎，音亦。"
                },
                {
                    "paragraph": "其六曰：“绥万邦，屡丰年。”",
                    "zhushu": "其六，六篇。绥，安也。屡，数也。言武王既安天下，数致丰年。此三六之数，与今诗颂篇次不同，盖楚乐歌之次第。屡，力住切。下注同。数，所角切。下数致同。"
                },
                {
                    "paragraph": "夫武，禁暴、戢兵、保大、定功、安民、和众、丰财者也，",
                    "zhushu": "此武士德，"
                },
                {
                    "paragraph": "故使子孙无忘其章。",
                    "zhushu": "著之篇章，使子孙不忘。"
                },
                {
                    "paragraph": "今我使二国暴骨，暴矣；观兵以威诸侯，兵不戢矣。暴而不戢，安能保大？犹有晋在，焉得定功？所违民欲犹多，民何安焉？无德而强争诸侯，何以和众？利人之几，",
                    "zhushu": "几，危也。暴骨蒲卜切。或作曝。焉得于虔切。强其丈切。"
                },
                {
                    "paragraph": "而安人之乱，以为己荣，何以丰财？",
                    "zhushu": "兵动则年荒。"
                },
                {
                    "paragraph": "武有七德，我无一焉，何以示子孙？其为先君宫，告成事而已。",
                    "zhushu": "祀先君，告战胜。"
                },
                {
                    "paragraph": "武非吾功也。古者明王伐不敬，取其鲸鲵而封之，以为大戮，于是乎有京观，以惩淫慝。",
                    "zhushu": "鲸鲵，大鱼名，以喻不义之人吞食小国。鲸，其京切。鲵，五兮切。惩，直升切。慝，他得切。"
                },
                {
                    "paragraph": "今罪无所，",
                    "zhushu": "晋罪无所犯也。"
                },
                {
                    "paragraph": "而民皆尽忠以死君命，又可以为京乎？”祀于河，作先君宫，告成事而还。",
                    "zhushu": "传言楚庄有礼，所以遂兴。"
                },
                {
                    "paragraph": "是役也，郑石制实入楚师，将以分郑而立公子鱼臣。辛未，郑杀仆叔及子服。",
                    "zhushu": "仆叔，鱼臣也。子服，石制也。"
                },
                {
                    "paragraph": "君子曰：“史佚所谓“母怙乱”者，谓是类也。",
                    "zhushu": "言恃人之乱以要利。佚，音逸。毋，音无。怙，音户。要，一遥切。"
                },
                {
                    "paragraph": "诗曰：“乱离瘼矣，爰其适归？”",
                    "zhushu": "诗小雅。离，忧也。瘼，病也。爰，于也。言祸乱忧病，于何所归乎？叹之。瘼，音莫。"
                },
                {
                    "paragraph": "归于怙乱者也夫。”",
                    "zhushu": "恃乱则祸归之。夫，音扶。"
                },
                {
                    "paragraph": "○郑伯、许男如楚。",
                    "zhushu": "为十四年晋伐郑传。"
                },
                {
                    "paragraph": "○秋，晋师归，桓子请死，晋侯欲许之。士贞子谏曰：“不可。",
                    "zhushu": "贞子，士渥浊。渥，于角切。"
                },
                {
                    "paragraph": "城濮之役，晋师三日榖，",
                    "zhushu": "在僖二十八年。濮，音卜。"
                },
                {
                    "paragraph": "文公犹有忧色。左右曰：“有喜而忧，如有忧而喜乎？”",
                    "zhushu": "言忧喜失时。"
                },
                {
                    "paragraph": "公曰：“得臣犹在，忧未歇也。",
                    "zhushu": "歇，尽也。歇，许竭切。"
                },
                {
                    "paragraph": "困兽犹𨷵，况国相乎？”及楚杀子玉，",
                    "zhushu": "子玉，得臣。相，息亮切。下“熊相”同。"
                },
                {
                    "paragraph": "公喜而后可知也，",
                    "zhushu": "喜见于颜色。见，贤遍切。"
                },
                {
                    "paragraph": "曰：“莫余毒也已。”是晋再克而楚再败也，楚是以再世不竞。",
                    "zhushu": "成王至穆王。竞，其敬切。"
                },
                {
                    "paragraph": "今天或者大警晋也，",
                    "zhushu": "警，戒也。"
                },
                {
                    "paragraph": "而又杀林父以重楚胜，其无乃久不竞乎？林父之事君也，进思尽忠，退思补过，社稷之卫也，若之何杀之？夫其败也，如日月之食焉，何损于明？”晋侯使复其位。",
                    "zhushu": "言晋景所以不失霸。重，直用切。"
                },
                {
                    "paragraph": "○冬，楚子伐萧。宋华椒以蔡人救萧。萧人囚熊相宜僚及公子丙。王曰：“勿杀，吾退。”萧人杀之。王怒，遂围萧。萧溃。",
                    "zhushu": ""
                },
                {
                    "paragraph": "申公巫臣曰：“师人多寒。”王巡三军，拊而勉之，",
                    "zhushu": "拊，抚慰勉之。僚，了雕切。溃，户内切。拊，芳甫切。"
                },
                {
                    "paragraph": "三军之士皆如挟纩。",
                    "zhushu": "纩，绵也。言说以忘寒。挟，户牒切。纩，音旷。说，音悦。"
                },
                {
                    "paragraph": "遂傅于萧。",
                    "zhushu": ""
                },
                {
                    "paragraph": "还无社与司马卯言，号申叔展。",
                    "zhushu": "还无社，萧大夫。司马卯、申叔展，皆楚大夫也。无社素识叔展，故因卯呼之。傅，音附。还，音旋。卯，马鲍切。号，徐户到切，一音户刀切。"
                },
                {
                    "paragraph": "叔展曰：“有麦曲乎？”曰：“无。”“有山鞠穷乎？”曰：“无。”",
                    "zhushu": "麦曲、鞠穷，所以御湿，欲使无社逃泥水中。无社不解，故曰无。军中不敢正言，故谬语。曲，去六切。鞠，起弓切。御，鱼吕切。下同。解，音蟹。下同。"
                },
                {
                    "paragraph": "“河鱼腹疾奈何？”",
                    "zhushu": "叔展言无御湿药，将病。"
                },
                {
                    "paragraph": "曰：“目于眢井而拯之。”",
                    "zhushu": "无社意解，欲入，非故使叔展视虚废井而求拯已。出溺为拯。眢，乌九切。字林云：井无水也，一皮切。拯，拯救之拯。注同。"
                },
                {
                    "paragraph": "“若为茅绖，哭井则已。”",
                    "zhushu": "叔展又教结茅以表井，须哭乃应以为信。绖，直结切。己，音纪，旧音以。应，应对之应。"
                },
                {
                    "paragraph": "明日，萧溃。申叔视其井，则茅绖存焉，号而出之。",
                    "zhushu": "号，哭也。传言萧人无守心。○号，户刀切，注同。守，手又切。"
                },
                {
                    "paragraph": "晋原縠、宋华椒、卫孔达、曹人同盟于清丘，",
                    "zhushu": "原縠，先縠。"
                },
                {
                    "paragraph": "曰：“恤病讨贰。”于是卿不书，不实其言也。",
                    "zhushu": "宋伐陈，卫救之，不讨贰也。楚伐宋，晋不救，不恤病也。"
                },
                {
                    "paragraph": "宋为盟故，伐陈。",
                    "zhushu": "陈贰于楚故。为，于伪切。"
                },
                {
                    "paragraph": "卫人救之。孔达曰：“先君有约言焉，若大国讨，我则死之。”",
                    "zhushu": "卫成公与陈共公有旧好，故孔达欲背盟救陈，而以死谢晋。为十四年卫杀孔达传。约，于妙切，又如字。共，音恭。好，呼报切。背，音佩。十四年经及注并同。",
                    "type": 2
                },
                {
                    "paragraph": "经十有三年，春，齐师伐莒。○夏，楚子伐宋。○秋，螽。",
                    "zhushu": "无传。为灾，故书。"
                },
                {
                    "paragraph": "○冬，晋杀其大夫先縠。",
                    "zhushu": "书名，以罪讨。",
                    "type": 2
                },
                {
                    "paragraph": "传十三年，春，齐师伐莒，莒恃晋而不事齐故也。○夏，楚子伐宋，以其救萧也。",
                    "zhushu": "救萧在前年。"
                },
                {
                    "paragraph": "君子曰：“清丘之盟，唯宋可以免焉。”",
                    "zhushu": "宋讨陈之贰，今宋见伐，晋、卫不顾盟以恤宋，而经同贬宋大夫。传嫌华椒之罪累及其国，故曰“唯宋可以免”。紧，劣伪切。"
                },
                {
                    "paragraph": "○秋，赤狄伐晋，及清，先縠召之也。",
                    "zhushu": "邲战不得志，故召狄欲为变。清，一名清原。"
                },
                {
                    "paragraph": "○冬，晋人讨邲之败与清之师，归罪于先縠而杀之，尽灭其族。君子曰：“恶之来也，己则取之”，其先縠之谓乎！”",
                    "zhushu": "尽灭其族，谓诛已甚，故曰“恶之来也”。"
                },
                {
                    "paragraph": "○清丘之盟，晋以卫之救陈也，讨焉。",
                    "zhushu": "寻清丘之盟以责卫。"
                },
                {
                    "paragraph": "使人弗去，曰：“罪无所归，将加而师。”孔达曰：“苟利社稷，请以我说，",
                    "zhushu": "欲自杀以说晋。使，所吏切。说，如字，又音悦，下同。"
                },
                {
                    "paragraph": "罪我之由。我则为政，而亢大国之讨，将以谁任？",
                    "zhushu": "亢，御也。谓御宋讨陈也。亢，苦浪切。任，音壬。"
                },
                {
                    "paragraph": "我则死之。”",
                    "zhushu": "为明年杀孔达传。",
                    "type": 2
                },
                {
                    "paragraph": "经十有四年，春，卫杀其大夫孔达。",
                    "zhushu": "书名，背盟于大国，罪之。"
                },
                {
                    "paragraph": "○夏，五月，壬申，曹伯寿卒。",
                    "zhushu": "无传。文十四年盟新城。"
                },
                {
                    "paragraph": "○晋侯伐郑。○秋，九月，楚子围宋。○葬曹文公。",
                    "zhushu": "无传。"
                },
                {
                    "paragraph": "○冬，公孙归父会齐侯于榖。",
                    "zhushu": "",
                    "type": 2
                },
                {
                    "paragraph": "传十四年，春，孔达缢而死。卫人以说于晋而免。",
                    "zhushu": "以杀告，故免于伐。缢，一赐切。"
                },
                {
                    "paragraph": "遂告于诸侯曰：“寡君有不令之臣达，构我敝邑于大国，既伏其罪矣，敢告。”",
                    "zhushu": "诸杀大夫亦皆告。"
                },
                {
                    "paragraph": "卫人以为成劳，复室其子，",
                    "zhushu": "以有平国之功故。以女妻之。复，扶又切。妻，七计切。"
                },
                {
                    "paragraph": "使复其位。",
                    "zhushu": "袭父禄位。"
                },
                {
                    "paragraph": "○夏，晋侯伐郑，为邲故也。",
                    "zhushu": "晋败于邲，郑遂属楚。为，于伪切。"
                },
                {
                    "paragraph": "告于诸侯，搜焉而还。",
                    "zhushu": "搜，简阅车马。搜，所留切。阅，音悦。"
                },
                {
                    "paragraph": "中行桓子之谋也，曰：“示之以整，使谋而来。”郑人惧，使子张代子良于楚。",
                    "zhushu": "十二年，子良质于楚。子张，穆公孙。行，户郎切。质，音致。"
                },
                {
                    "paragraph": "郑伯如楚，谋晋故也。郑以子良为有礼，故召之。",
                    "zhushu": "有让国之礼。"
                },
                {
                    "paragraph": "○楚子使申舟聘于齐，曰：“无假道于宋。”",
                    "zhushu": "申舟，无畏。”"
                },
                {
                    "paragraph": "亦使公子冯聘于晋，不假道于郑。申舟以孟诸之役恶宋，",
                    "zhushu": "文十年，楚子田孟诸，无畏抶宋公仆。冯，皮氷切。恶，乌路切。抶，敕乙切。"
                },
                {
                    "paragraph": "曰：“郑昭宋聋，",
                    "zhushu": "昭，明也。聋，暗也。聋，力工切。"
                },
                {
                    "paragraph": "晋使不害，我则必死。”王曰：“杀女，我伐之。”见犀而行。",
                    "zhushu": "犀，申舟子。以子托王，示必死。使，所吏切。下使者同。女，音汝。见，贤遍切。"
                },
                {
                    "paragraph": "及宋，宋人止之。华元曰：“过我而不假道，鄙我也。鄙我，亡也。",
                    "zhushu": "以我比其边鄙，是与亡国同。过，古卧切，又古禾切。"
                },
                {
                    "paragraph": "杀其使者，必伐我，伐我亦亡也。亡一也。”乃杀之。楚子闻之，投袂而起，",
                    "zhushu": "投，振也。袂，䄂也。袂，面世切。䄂，徐又切。"
                },
                {
                    "paragraph": "屦及于窒皇，",
                    "zhushu": "窒皇，寝门阙。屦，九具切。窒，直结切。"
                },
                {
                    "paragraph": "剑及于寝门之外，车及于蒲胥之市。秋，九月，楚子围宋。○冬，公孙归父会齐侯于榖。见晏桓子，与之言鲁乐。桓子告髙宣子",
                    "zhushu": "桓子，晏婴父。宣子，髙固。乐，音洛。"
                },
                {
                    "paragraph": "曰：“子家其亡乎！怀于鲁矣。",
                    "zhushu": "子家，归父字。怀，思也。"
                },
                {
                    "paragraph": "怀必贪，贪必谋人。谋人，人亦谋已。一国谋之，何以不亡？”",
                    "zhushu": "为十八年归父奔齐传。"
                },
                {
                    "paragraph": "○孟献子言于公曰：“臣闻小国之免于大国也，聘而献物，",
                    "zhushu": "物，玉、帛、皮、币也。"
                },
                {
                    "paragraph": "于是有庭实旅百；",
                    "zhushu": "主人亦设笾豆百品，实于庭以答宾。"
                },
                {
                    "paragraph": "朝而献功，",
                    "zhushu": "献其治国若征伐之功于牧伯。"
                },
                {
                    "paragraph": "于是有容貌采章，嘉淑而有加货，",
                    "zhushu": "容貌，威仪容颜也。采章，车服文章也。嘉淑，令辞称赞也。加货，命宥币帛也。言往共则来报亦备。"
                },
                {
                    "paragraph": "谋其不免也。诛而荐贿，则无及也。",
                    "zhushu": "荐，进也。见责而往，则不足解罪。贿，呼罪切。"
                },
                {
                    "paragraph": "今楚在宋，君其图之！”公说。",
                    "zhushu": "为明年归父会楚子传。说，音悦。",
                    "type": 2
                },
                {
                    "paragraph": "经十有五年，春，公孙归父会楚子于宋。○夏，五月，宋人及楚人平。",
                    "zhushu": "平者，摠言二国和，故不书其人。"
                },
                {
                    "paragraph": "○六月，癸卯，晋师灭赤狄潞氏，以潞子婴儿归。",
                    "zhushu": "潞，赤狄之别种。潞氏，国，故称氏。子，爵也。林父称师，从告。潞，音路。种，章勇切。"
                },
                {
                    "paragraph": "○秦人伐晋。",
                    "zhushu": "无传。"
                },
                {
                    "paragraph": "○王札子杀召伯、毛伯。",
                    "zhushu": "称杀者名，两下相杀之辞。两下相杀，则杀者有罪。王札子，王子札也。盖经文倒“札”字。札，侧八切，徐，侧乙切。召，上照切。倒，丁老切。"
                },
                {
                    "paragraph": "○秋，螽。",
                    "zhushu": "无传。螽，音终。"
                },
                {
                    "paragraph": "○仲孙蔑会齐髙固于无娄。",
                    "zhushu": "无传。无娄，杞邑。"
                },
                {
                    "paragraph": "○初税𠭇。",
                    "zhushu": "公田之法，十取其一。今又履其余𠭇，复十收其一。故哀公曰：“二，吾犹不足。”遂以为常，故曰初。税，治锐切。复，扶又切。"
                },
                {
                    "paragraph": "○冬，蝝生。",
                    "zhushu": "螽子以冬生，遇寒而死，故不成螽。蝝，悦全切；字林：尹绢切。刘歆云：蚍蜉子也。董仲舒云：蝗子。"
                },
                {
                    "paragraph": "○饥。",
                    "zhushu": "风雨不和，五稼不丰。",
                    "type": 2
                },
                {
                    "paragraph": "传十五年，春，公孙归父会楚子于宋。",
                    "zhushu": "终前年传。"
                },
                {
                    "paragraph": "宋人使乐婴齐告急于晋。晋侯欲救之。伯宗曰：“不可。",
                    "zhushu": "伯宗，晋大夫。"
                },
                {
                    "paragraph": "古人有言曰：“虽鞭之长，不及马腹。”",
                    "zhushu": "言非所撃。"
                },
                {
                    "paragraph": "天方授楚，未可与争。虽晋之强，能违天乎？谚曰：“高下在心。”",
                    "zhushu": "度时制宜。度，待洛切。"
                },
                {
                    "paragraph": "川泽纳污，",
                    "zhushu": "受汀浊。污，音乌。注同。"
                },
                {
                    "paragraph": "山薮藏疾，",
                    "zhushu": "山之有林薮，毒害者居之。薮，素口切。"
                },
                {
                    "paragraph": "瑾瑜匿瑕，",
                    "zhushu": "匿，亦藏也。虽美玉之质，亦或居藏瑕秽。瑾，其靳切。瑜，羊朱切。匿，女力切。"
                },
                {
                    "paragraph": "国君含垢，",
                    "zhushu": "忍垢耻。垢，古口切；本或作诟，音同。"
                },
                {
                    "paragraph": "天之道也。",
                    "zhushu": "晋侯耻不救宋，故伯宗为说小恶不损大德之喻。为，于伪切。"
                },
                {
                    "paragraph": "君其待之。”",
                    "zhushu": "待楚衰。"
                },
                {
                    "paragraph": "乃止。",
                    "zhushu": ""
                },
                {
                    "paragraph": "使解扬如宋，使无降楚，曰：“晋师悉起，将至矣。”郑人囚而献诸楚。楚子厚赂之，使反其言。",
                    "zhushu": "反，言晋不救。解，音蟹。降，户江切。"
                },
                {
                    "paragraph": "不许。三而许之。登诸楼车，使呼宋人而告之。",
                    "zhushu": "楼车，车上望橹。橹，音鲁。"
                },
                {
                    "paragraph": "遂致其君命。楚子将杀之，使与之言曰：“尔既许不榖而反之，何故？非我无信，女则弃之，速即尔刑。”对曰：“臣闻之，君能制命为义，臣能承命为信，信载义而行之为利。谋不失利，以卫社稷，民之主也。义无二信，",
                    "zhushu": "欲为义者，不行两信。女，音汝。下注而女同。"
                },
                {
                    "paragraph": "信无二命。",
                    "zhushu": "欲行信者，不受二命。"
                },
                {
                    "paragraph": "君之赂臣，不知命也。受命以出，有死无霣，",
                    "zhushu": "霣，废队也。霣，于敏切。队，直类切。"
                },
                {
                    "paragraph": "又可赂乎？臣之许君，以成命也。",
                    "zhushu": "成其君命。"
                },
                {
                    "paragraph": "死而成命，臣之禄也。寡君有信臣，",
                    "zhushu": "已不废命。"
                },
                {
                    "paragraph": "下臣获考",
                    "zhushu": "考，成也。"
                },
                {
                    "paragraph": "死，又何求？”楚子舍之以归。",
                    "zhushu": ""
                },
                {
                    "paragraph": "夏五月，楚师将去宋。",
                    "zhushu": "在宋积九月，不能服宋故。"
                },
                {
                    "paragraph": "申犀稽首于王之马前，曰：“毋畏知死而不敢废王命，王弃言焉。”王不能答。",
                    "zhushu": "未服宋而去，故曰弃言。"
                },
                {
                    "paragraph": "申叔时仆，",
                    "zhushu": "仆，御也。"
                },
                {
                    "paragraph": "曰：“筑室，反耕者，宋必听命。”从之。",
                    "zhushu": "筑室于宋，分兵归田，示无去志。王从其言。"
                },
                {
                    "paragraph": "宋人惧，使华元夜入楚师，登子反之床，起之，曰：“寡君使元以病告，",
                    "zhushu": "兵法：因其郷人而用之，必先知其守将、左右谒者、守门者，舍人之姓名，因而利道之。华元盖用此术得以自通。守，手又切。将，子匠切。道，音导。"
                },
                {
                    "paragraph": "曰：“敝邑易子而食，析骸以爨。",
                    "zhushu": "爨，炊也。析，思历切。骸，户皆切，本又作骨。公羊传作“骸”。何休注云：“骸，骨也。”爨，七乱切。"
                },
                {
                    "paragraph": "虽然，城下之盟，有以国毙，不能从也。",
                    "zhushu": "寜以国毙，不从城下盟。毙，婢世切。"
                },
                {
                    "paragraph": "去我三十里，唯命是听。”子反惧，与之盟而告王。退三十里，宋及楚平，华元为质。盟曰：“我无尔诈，尔无我虞。”",
                    "zhushu": "楚不诈宋，宋不备楚。盟不书，不告。质，音致。"
                },
                {
                    "paragraph": "○潞子婴儿之夫人，晋景公之姊也。酆舒为政而杀之，又伤潞子之目。",
                    "zhushu": "酆舒，潞相。酆，芳忠切。相，息亮切。"
                },
                {
                    "paragraph": "晋侯将伐之，诸大夫皆曰：“不可。酆舒有三俊才，",
                    "zhushu": "俊，绝异也。言有才艺胜人者三俊，音俊。"
                },
                {
                    "paragraph": "不如待后之人。”伯宗曰：“必伐之。狄有五罪，俊才虽多，何补焉？不祀，一也。耆酒，二也；弃仲章而夺黎氏地，三也；",
                    "zhushu": "仲章，路贤人山。黎氏，黎侯国，上党壶閞县有黎亭。耆，市志切。𥠖，礼兮切。"
                },
                {
                    "paragraph": "虐我伯姫，四也；伤其君目，五也。怙其俊才，而不以荗德，滋益罪也。后之人或者将敬奉德义以事神人，而申固其命，",
                    "zhushu": "审其政令，"
                },
                {
                    "paragraph": "若之何待之？不讨有罪，曰“将待后”，后有辞而讨焉，毋乃不可乎？夫恃才与众，亡之道也。商纣由之，故灭。",
                    "zhushu": "由，用也。"
                },
                {
                    "paragraph": "天反时为灾，",
                    "zhushu": "寒暑易节。"
                },
                {
                    "paragraph": "地反物为妖，",
                    "zhushu": "群物失性。"
                },
                {
                    "paragraph": "民反德为乱，乱则妖灾生。故文，反“正”为“乏”。",
                    "zhushu": "文，字。"
                },
                {
                    "paragraph": "尽在狄矣。”晋侯从之。六月癸卯，晋荀林父败赤狄于曲梁。辛亥，灭潞。",
                    "zhushu": "曲梁，今广平曲梁县也。书癸卯，从赴。"
                },
                {
                    "paragraph": "酆舒奔卫，卫人归诸晋，晋人杀之。○王孙苏与召氏、毛氏争政，",
                    "zhushu": "三人皆王卿士。"
                },
                {
                    "paragraph": "使王子捷杀召戴公及毛伯卫，",
                    "zhushu": "王子捷，即王札子。"
                },
                {
                    "paragraph": "卒立召襄。",
                    "zhushu": "襄，召戴公之子。"
                },
                {
                    "paragraph": "○秋七月，秦桓公伐晋，次于辅氏。",
                    "zhushu": "晋地。"
                },
                {
                    "paragraph": "壬午，晋侯治兵于稷，以略狄土，",
                    "zhushu": "略，取也。稷，晋地，河东闻喜县西有稷山。壬午，七月二十九日。晋时新破狄，土地未安，权秦师之弱，故别遣魏颗距秦，而东行定狄地。颗，苦果切。"
                },
                {
                    "paragraph": "立黎侯而还。",
                    "zhushu": "狄夺其地，故晋复立之。复，扶又切。"
                },
                {
                    "paragraph": "及雒，魏颗败秦师于辅氏。",
                    "zhushu": "晋侯还及雒也。雒，晋地。雒，音洛。"
                },
                {
                    "paragraph": "获杜回，秦之力人也。",
                    "zhushu": ""
                },
                {
                    "paragraph": "初，魏武子有嬖妾，无子。武子疾，命颗曰：“必嫁是。”",
                    "zhushu": "武子，魏犨，颗之父。嬖，必计切。"
                },
                {
                    "paragraph": "疾病，则曰：“必以为殉。”及卒，颗嫁之，曰：“疾病则乱，吾从其治也。”及辅氏之役，颗见老人结草以亢杜回，",
                    "zhushu": "亢，御也。殉，似俊切。本或作必以殉。治，直吏切。下治命同。亢，苦浪切。"
                },
                {
                    "paragraph": "杜回踬而颠，故获之。夜梦之曰：“余，而所嫁妇人之父也。",
                    "zhushu": "而，女也。踬，陟吏切。徐，丁四切。"
                },
                {
                    "paragraph": "尔用先人之治命，余是以报。”",
                    "zhushu": "传举此以示教。"
                },
                {
                    "paragraph": "○晋侯赏桓子狄臣千室，",
                    "zhushu": "千家。"
                },
                {
                    "paragraph": "亦赏士伯以瓜衍之县，",
                    "zhushu": "士伯，士贞子。瓜，古叶切。衍，以善切。"
                },
                {
                    "paragraph": "曰：“吾获狄土，子之功也。微子，吾丧伯氏矣。”",
                    "zhushu": "伯，桓子字。邲之败，晋侯将杀林父，士伯谏而止。丧，息浪切。"
                },
                {
                    "paragraph": "羊舌职说是赏也，",
                    "zhushu": "职，叔向父。说，音悦。向，杳丈切。"
                },
                {
                    "paragraph": "曰：“周书所谓“庸庸祗祗”者，谓此物也夫。",
                    "zhushu": "周书康诰。庸，用也。祗，敬也。物，事也。言文王能用可用，敬可敬。夫，音扶。"
                },
                {
                    "paragraph": "士伯庸中行伯，",
                    "zhushu": "言中行伯可用。"
                },
                {
                    "paragraph": "君信之，亦庸士伯，此之谓明德矣。文王所以造周，不是过也。故诗曰：“陈锡载周。”能施也。",
                    "zhushu": "锡，赐也。诗大雅。言文王布陈大利以赐天下，故能载行周道，福流子孙。施，式豉切。"
                },
                {
                    "paragraph": "率是道也，其何不济？”○晋侯使赵同献狄俘于周，不敬。刘康公曰：“不及十年，原叔必有大咎，",
                    "zhushu": "刘康公，主季子也。原叔，赵同也。俘，芳夫切。不敬，一本作而傲。"
                },
                {
                    "paragraph": "天夺之魄矣。”",
                    "zhushu": "心之精爽，是谓魂魄。为成八年晋杀赵同传。魄，普白切。"
                },
                {
                    "paragraph": "○初税𠭇，非礼也。榖出不过藉，",
                    "zhushu": "周法：民耕百𠭇，公田十𠭇，借民力而治之。税不过此，"
                },
                {
                    "paragraph": "以丰财也。○冬，蝝生，饥。辛之也。",
                    "zhushu": "蝝未为灾，而书之者，幸其冬生，不为物害，时岁虽饥，犹喜而书之。",
                    "type": 2
                },
                {
                    "paragraph": "经十有六年，春，王正月，晋人灭赤狄甲氏及留吁。",
                    "zhushu": "卑氏。留吁，赤狄别种。晋既灭潞氏，今又井尽其余党。士会称人，从告。吁，况于切。种，章勇切。井，必政切，一音如字。"
                },
                {
                    "paragraph": "○夏，成周宣榭火。",
                    "zhushu": "传例曰：人火之也。成周，洛阳。宣榭，讲武屋，别在洛阳者。尔雅曰：无室曰榭。谓屋歇前。榭，本又作谢，音同。"
                },
                {
                    "paragraph": "○秋，郯伯姫来归。",
                    "zhushu": "郯，音谈。"
                },
                {
                    "paragraph": "○冬，大有年。",
                    "zhushu": "无传。",
                    "type": 2
                },
                {
                    "paragraph": "传十六年，春，晋士会帅师灭赤狄甲氏及留吁、铎辰。",
                    "zhushu": "铎辰不书，留吁之属。铎，待洛切。"
                },
                {
                    "paragraph": "三月，献狄俘。",
                    "zhushu": "献干王也。"
                },
                {
                    "paragraph": "晋侯请于王。戊申，以黻冕命士会将中军，且为大傅。",
                    "zhushu": "代林父将中军，且加以大傅之官。黻冕，命卿之服。夫傅，孤卿。黻，音弗。将，子匠切。大，音泰，注同。"
                },
                {
                    "paragraph": "于是晋国之盗逃奔于秦。羊舌职曰：“吾闻之，“禹称善人，",
                    "zhushu": "称，举也。"
                },
                {
                    "paragraph": "不善人远”，此之谓也夫。诗曰：“战战兢兢，如临深渊，如履薄氷。”善人在上也。",
                    "zhushu": "言善人居位，则无不戒惧。远，于万切。夫，音扶。兢，居矜切；本亦作矜。"
                },
                {
                    "paragraph": "善人在上，则国无幸民。谚曰：“民之多幸，国之不幸也。”是无善人之谓也。”",
                    "zhushu": "谚，音彦。"
                },
                {
                    "paragraph": "○夏，成周宣榭火，人火之也。凡火，人火曰火，天火曰灾。○秋，郯伯姫来归，出也。○为毛、召之难故，王室复乱。",
                    "zhushu": "毛、召难在前年。为，于伪切。难，乃旦切，注同。复，扶又切。"
                },
                {
                    "paragraph": "王孙苏奔晋，晋人复之。",
                    "zhushu": "毛、召之党欲讨苏氏，故出奔。"
                },
                {
                    "paragraph": "冬，晋侯使士会平王室，定王享之。原襄公相礼，",
                    "zhushu": "原襄公，周大夫。相，佐也。相，息亮切，注同。"
                },
                {
                    "paragraph": "殽烝。",
                    "zhushu": "烝，升也。升殽于俎。殽，户交切。烝，之承切。"
                },
                {
                    "paragraph": "武子私问其故。",
                    "zhushu": "享当体荐而殽烝，故怪问之。武，士会谥。季，其字。"
                },
                {
                    "paragraph": "王闻之，召武子曰：“季氏！而弗闻乎？王享有体荐，",
                    "zhushu": "享则半解其体而荐之，所以示其俭。"
                },
                {
                    "paragraph": "宴有折俎。",
                    "zhushu": "体解节折，升之于俎，物皆可食，所以示慈惠也。折，之设切，注同。"
                },
                {
                    "paragraph": "公当享，卿当宴，王室之礼也。”",
                    "zhushu": "公，谓诸侯。"
                },
                {
                    "paragraph": "武子归而讲求典礼，以修晋国之法。",
                    "zhushu": "传言典礼之废久。",
                    "type": 2
                },
                {
                    "paragraph": "经十有七年，春，王正月，庚子，许男锡我卒。",
                    "zhushu": "无传。再与文同盟。锡，星历切。"
                },
                {
                    "paragraph": "○丁未，蔡侯申卒。",
                    "zhushu": "无传。未同盟而赴以名。丁未，二月四日。"
                },
                {
                    "paragraph": "○夏，葬许昭公。",
                    "zhushu": "无传。"
                },
                {
                    "paragraph": "○葬蔡文公。",
                    "zhushu": "无传。"
                },
                {
                    "paragraph": "○六月，癸卯，日有食之。",
                    "zhushu": "无传。不书朔，官失之。"
                },
                {
                    "paragraph": "○己未，公会晋侯、卫侯、曹伯、邾子，同盟于断道。",
                    "zhushu": "断道，晋地。断，直管切，一音短。"
                },
                {
                    "paragraph": "○秋，公至自会。",
                    "zhushu": "无传。"
                },
                {
                    "paragraph": "○冬，十有一月，壬午，公弟叔𦙝卒。",
                    "zhushu": "传例曰：公母弟。𦙝，许乙切。",
                    "type": 2
                },
                {
                    "paragraph": "传十七年，春，晋侯使郤克征会于齐。",
                    "zhushu": "征，召也。欲为断道会。"
                },
                {
                    "paragraph": "齐顷公帷妇人使观之。郤子登，妇人笑于房。",
                    "zhushu": "跛而登阶，故笑之。顷，音倾。跛，波可切。"
                },
                {
                    "paragraph": "献子怒，出而誓曰：“所不此报，无能涉河！”",
                    "zhushu": "不复渡河而东。复，扶又切。"
                },
                {
                    "paragraph": "献子先归，使栾京庐待命于齐，曰：“不得齐事，无复命矣。”",
                    "zhushu": "栾京庐，郤克之介。使得齐之罪，乃复命。庐，音卢，又力于切。"
                },
                {
                    "paragraph": "郤子至，请伐齐，晋侯弗许。请以其私属，又弗许。",
                    "zhushu": "私属，家众也。为成二年战于鞍传。鞍，音安。"
                },
                {
                    "paragraph": "○齐侯使髙固、晏弱、蔡朝、南郭偃会。",
                    "zhushu": "晏弱，桓子。朝，如字。"
                },
                {
                    "paragraph": "及敛盂，髙固逃归。",
                    "zhushu": "闻郤克怒故。敛，徐音廉，一音力渐切。盂，音于。"
                },
                {
                    "paragraph": "夏，会于断道，讨贰也。盟于卷楚，",
                    "zhushu": "卷楚，即断道。卷，音权，一音居免切。"
                },
                {
                    "paragraph": "辞齐人。晋人执晏弱于野王，执蔡朝于原，执南郭偃于温。",
                    "zhushu": "执三子不书，非卿。野王县，今属河内。"
                },
                {
                    "paragraph": "苗贲皇使，见晏桓子，",
                    "zhushu": "贲皇，楚𨷵椒之子。楚灭𨷵氏而奔晋，食邑于苗地。晏弱时在野王，故因使而见之。贲，扶云切。使，所吏切。注及下同。"
                },
                {
                    "paragraph": "归，言于晋侯曰：“夫晏子何罪？昔者诸侯事吾先君，皆如不逮，",
                    "zhushu": "言汲汲也。逮，音代，或大计切。汲，音急。"
                },
                {
                    "paragraph": "举言群臣不信，诸侯皆有贰志。",
                    "zhushu": "举，亦皆也。"
                },
                {
                    "paragraph": "齐君恐不得礼，",
                    "zhushu": "不见礼待。"
                },
                {
                    "paragraph": "故不出，而使四子来。左右或沮之，",
                    "zhushu": "沮，止也。沮，在吕切。"
                },
                {
                    "paragraph": "曰：“君不出，必执吾使。”故髙子及敛盂而逃。夫三子者曰：“若绝君好，宁归死焉。”为是犯难而来。吾若善逆彼",
                    "zhushu": "彼，齐三人。好，呼报切。为，于伪切。难，乃旦切。"
                },
                {
                    "paragraph": "以怀来者，吾又执之，以信齐沮，吾不既过矣乎？过而不改，而又久之，以成其悔，何利之有焉？使反者得辞，",
                    "zhushu": "反者，髙固。谓得不当来之辞。"
                },
                {
                    "paragraph": "而害来者，以惧诸侯，将焉用之？”晋人缓之，逸。",
                    "zhushu": "缓，不拘执，使得逃去也。传言晋不能修礼，诸侯所以贰。焉，于虔切。拘，九于切。"
                },
                {
                    "paragraph": "○秋，八月，晋师还。",
                    "zhushu": ""
                },
                {
                    "paragraph": "范武子将老，",
                    "zhushu": "老，致仕。初受随，故曰随武子。后更受范，复为范武子。复，扶又切。"
                },
                {
                    "paragraph": "召文子曰：“爕乎！吾闻之，喜怒以类者鲜，",
                    "zhushu": "文子，士会之子，爕，其名。爕，素协切。鲜，息浅切。"
                },
                {
                    "paragraph": "易者实多。",
                    "zhushu": "易，迁怒也。"
                },
                {
                    "paragraph": "诗曰：“君子如怒，乱庶遄沮；君子如祉，乱庶遄已。”",
                    "zhushu": "诗小雅也。遄，速也。沮，止也。祉，福也。遄，市专切。祉，音耻。"
                },
                {
                    "paragraph": "君子之喜怒，以已乱也。弗已者，必益之。郤子其或者欲已乱于齐乎？不然，余惧其益之也。余将老，使郤子逞其志，庶有豸乎！”",
                    "zhushu": "豸，解也。欲使郤子从政，快志以止乱。豸，本又作鸠，直是切；或音居牛切，非也。解，音蟹。此训见方言。"
                },
                {
                    "paragraph": "尔二三子唯敬。”",
                    "zhushu": "二三子，晋诸大夫。"
                },
                {
                    "paragraph": "乃请老。郤献子为政。○冬，公弟叔𦙝卒，公母弟也。凡大子之母弟，公在曰公子，不在曰弟。",
                    "zhushu": "以兄为尊，"
                },
                {
                    "paragraph": "凡称弟，皆母弟也。",
                    "zhushu": "此策书之通例也。庶弟不得称公弟，而母弟或称公子。若嘉好之事，则仍旧史之文，唯相杀害，然后据例以示义，所以为笃亲亲之恩，崇友于之好。释例论之备矣。好，呼报切。",
                    "type": 2
                },
                {
                    "paragraph": "经十有八年，春，晋侯、卫世子臧伐齐。",
                    "zhushu": "臧，子郎切。"
                },
                {
                    "paragraph": "○公伐杞。",
                    "zhushu": "无传。"
                },
                {
                    "paragraph": "○夏，四月。○秋，七月，邾人戕鄫子于鄫。",
                    "zhushu": "传例曰：自外曰戕。邾大夫就鄫杀鄫子。戕，在良切；徐又在精切。鄫，才陵切。"
                },
                {
                    "paragraph": "○甲戍，楚子旅卒。",
                    "zhushu": "未同盟而赴以名。吴、越之葬，僣而不典，故绝而不书，同之夷蛮，以惩求名之伪。僣，子念切。惩，直升切，止也；又作“征”，如字，明也。"
                },
                {
                    "paragraph": "○公孙归父如晋。○冬，十月，壬戍，公薨于路寝。○归父还自晋，至笙，遂奔齐。",
                    "zhushu": "大夫还不书，春秋之常也。今书归父还奔，善其能以礼退。不书族者，非常所及，今特书，略之。笙，鲁竟外，故不言出。笙，音生，徐又敕贞切，云“本又作柽，亦作朾”。案徐后音是依二传文。竟，音境。",
                    "type": 2
                },
                {
                    "paragraph": "传十八年，春，晋侯、卫大子臧伐齐，至于阳榖。齐侯会晋侯，盟于缯，以公子强为质于晋。晋师还，蔡朝、南郭偃逃归。",
                    "zhushu": "晋既与齐盟，守者解缓，故得逃。缯，才陵切。质，音致。解，佳买切。"
                },
                {
                    "paragraph": "○夏，公使如楚乞师，欲以伐齐。",
                    "zhushu": "公不事齐，齐与晋盟，故惧而乞师干楚。不书，微者行。"
                },
                {
                    "paragraph": "秋，邾人戕鄫子于鄫。凡自虐其君曰弑，自外曰戕。",
                    "zhushu": "弑、戕，皆杀也，所以别内外之名。弑者，积微而起，所以相测量，非一朝一夕之渐。戕者，卒暴之名。弑，音试，注同。“弑”字从“式”，“杀”字从“殳”，他皆放此。别，彼列切。朝，如字。卒，才忽切。"
                },
                {
                    "paragraph": "○楚庄王卒，楚师不出。既而用晋师，",
                    "zhushu": "成二年战于鞍是。"
                },
                {
                    "paragraph": "楚于是乎有蜀之役。",
                    "zhushu": "在成二年冬。蜀，鲁地，泰山博县西北有蜀亭。"
                },
                {
                    "paragraph": "○公孙归父以襄仲之立公也，有宠，",
                    "zhushu": "归父，襄仲子。"
                },
                {
                    "paragraph": "欲去三桓以张公室。",
                    "zhushu": "时三桓强，公室弱，故欲去之，以张大公室。去，起吕切，下注“将去”同。张，如字，一音涉亮切。"
                },
                {
                    "paragraph": "与公谋而聘于晋，欲以晋人去之。冬，公薨。李文子言于朝曰：“使我杀□立庶以失大援者，仲也夫。”",
                    "zhushu": "适，谓子恶，齐外甥，襄仲杀之而立宣公，南通于楚，既不能固，又不能坚事齐、晋，故云失大援也。适，丁历切。注同。援，于眷切。失，音枝。"
                },
                {
                    "paragraph": "臧宣叔怒曰：“当其时不能治也，后之人何罪？子欲去之，许请去之。”",
                    "zhushu": "宜叔，文仲子，武仲父，许，其名也，时为司宼，主行刑。言子自以归父害己，欲去者，许请为子去之。为，于伪切。"
                },
                {
                    "paragraph": "遂逐东门氏。",
                    "zhushu": "襄仲居东门，故曰东门氏。"
                },
                {
                    "paragraph": "子家还，及笙，",
                    "zhushu": "子家，归父。"
                },
                {
                    "paragraph": "坛帷，复命于介。",
                    "zhushu": "除也，为坛而张帷。介，副也。将去，使介反命于君。坛，音善。介，音界。"
                },
                {
                    "paragraph": "既复命，袒、括发，",
                    "zhushu": "以麻约发。𥘵，音但。括，古活切。"
                },
                {
                    "paragraph": "即位哭，三踊而出。",
                    "zhushu": "依在国丧礼设哭位。公薨故，"
                },
                {
                    "paragraph": "遂奔齐。书曰：“归父还自晋。”善之也。",
                    "zhushu": ""
                }
            ]
        },
        {
            "name": "成公上第十二",
            "paragraphs": [
                {
                    "paragraph": "成公上第十二",
                    "zhushu": "陆云：成公名黑肱，宣公子。谥法：安民立政曰成。",
                    "type": 1
                },
                {
                    "paragraph": "经元年，春，王正月，公即位。",
                    "zhushu": "无传。"
                },
                {
                    "paragraph": "○二月辛酉，葬我君宣氷。",
                    "zhushu": "无传。周二月，仐之十二月而无氷，书冬，温。"
                },
                {
                    "paragraph": "○三月，作丘甲。",
                    "zhushu": "周礼：九夫为井，四井焉邑，四邑为正丘，十六井，出戎马一匹，牛三头。四丘为甸，甸六十四井，出长毂一乘，戎马四匹，牛十二头，甲士三人，步卒七十二人。此甸所赋，今鲁使丘出之，讥重敛，故书。甸，徒练切，又绳证切。乘，绳证切。卒，尊忽切。敛，力验切。"
                },
                {
                    "paragraph": "○夏，臧孙许及晋侯盟于赤棘。",
                    "zhushu": "晋地。"
                },
                {
                    "paragraph": "○秋，王师败绩。子茅戎。",
                    "zhushu": "茅戎，戎别也。不言战，王者至尊，天下莫之得校，故以自败为文。不书败地而书茅戎，明为茅戎所败。书秋，从告。茅戎，亡交切。史记及二传皆作买式。种，章勇切。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传元年，春，晋侯使瑕嘉平戎于王，",
                    "zhushu": "平文十七年邥垂之役。詹嘉处瑕，故谓之瑕嘉。邥，音审。詹，之廉切。"
                },
                {
                    "paragraph": "单襄公如晋拜成。",
                    "zhushu": "单襄公，王卿士，谢晋为平戎。单，音善。为，于伪切。下文同。"
                },
                {
                    "paragraph": "刘康公徼戎，将遂伐之。",
                    "zhushu": "康公，王季子也。戎平还，欲要其无备。徼，古尧切，要也。要，一遥切。"
                },
                {
                    "paragraph": "叔服曰：“背盟而欺大国，此必败。",
                    "zhushu": "叔服，周内史。背，音佩，下同。"
                },
                {
                    "paragraph": "背盟不祥，欺大国不义，神人弗助，将何以胜？”不听，遂伐茅戎。三月癸未，败绩于徐吾氏。",
                    "zhushu": "徐吾氏，茅戎之别也。"
                },
                {
                    "paragraph": "○为齐难故，作丘甲。",
                    "zhushu": "前年鲁乞师于楚，欲以伐齐，楚师不出，故惧而作丘甲。难，乃旦切，下同。"
                },
                {
                    "paragraph": "○闻齐将出楚师，夏，盟于赤棘。",
                    "zhushu": "与晋盟，惧齐、楚。"
                },
                {
                    "paragraph": "○秋，王人来告败。",
                    "zhushu": "解经所以秋乃书。"
                },
                {
                    "paragraph": "○冬，臧宣叔令修赋、缮完、",
                    "zhushu": "治完城郭。缮，市战切。完，和端切。"
                },
                {
                    "paragraph": "具守备，曰：“齐、楚结好，我新与晋盟，晋、楚争盟，齐师必至。虽晋人伐齐，楚必救之，是齐、楚同我也。",
                    "zhushu": "同，共也。守，手又切。好，呼报切。"
                },
                {
                    "paragraph": "知难而有备，乃可以逞。”",
                    "zhushu": "逞，解也。为二年齐侯伐我传。解，音蟹。",
                    "type": 2
                },
                {
                    "paragraph": "经二年，春，齐侯伐我北鄙。○夏四月丙戍，卫孙良夫帅师及齐师战于新筑，卫师败绩。",
                    "zhushu": "新筑，卫地。皆陈曰战，大崩曰败绩。四月无丙戌。丙，成王月一日。筑，音竹。陈，直觐切。"
                },
                {
                    "paragraph": "○六月癸酉，季孙行父、臧孙许、叔孙侨如、公孙婴齐帅师会晋郤克、卫孙良夫、曹公子首及齐侯战于鞍，齐师败绩。",
                    "zhushu": "鲁乞师于晋而不以与谋之例者，从盟主之令，上行于下，非匹敌和成之类。例在宣七年。曹大夫常不书，而书公子首者，首命于国，备于礼，成为卿故也。鞍，齐地。侨，其侨切。郤，去逆切。鞍，音安。与，音预。敌，如字，一本或作适，亦音敌。"
                },
                {
                    "paragraph": "○秋，七月，齐侯使国佐如师。己酉，及国佐盟于袁娄。",
                    "zhushu": "榖梁曰：“鞍去齐五百里，袁娄去齐五十里。”"
                },
                {
                    "paragraph": "○八月壬午，宋公鲍卒。",
                    "zhushu": "未同盟而赴以名。鲍，步卯切。"
                },
                {
                    "paragraph": "○庚寅，卫侯速卒。",
                    "zhushu": "宣十七年盟于断道。据传，庚寅，九月七日。"
                },
                {
                    "paragraph": "○取汶阳田。",
                    "zhushu": "晋使齐还鲁，故书取。不以好得，故不言归。汶，音问。好，呼报切。"
                },
                {
                    "paragraph": "○冬，楚师、郑师侵卫。",
                    "zhushu": "子重不书，不亲代。"
                },
                {
                    "paragraph": "○十有一月，公会楚公子婴齐于蜀。",
                    "zhushu": "公与大夫会，不贬婴齐者，时有许、蔡之君故。"
                },
                {
                    "paragraph": "○丙申，公及楚人、秦人、宋人、陈人、卫人、郑人、齐人、曹人、邾人、薛人、鄫人盟于蜀。",
                    "zhushu": "齐在郑下，非卿。传曰：“卿不书，匮盟也。”然则楚卿于是始与中国准。自此以下，楚卿不书，皆贬恶也。匮，其位切。",
                    "type": 2
                },
                {
                    "paragraph": "传二年春，齐侯伐我北鄙，围龙。",
                    "zhushu": "龙，鲁邑，在泰山博县西南。"
                },
                {
                    "paragraph": "顷公之嬖人卢蒲就魁门焉，",
                    "zhushu": "攻龙门也。顷，音倾。婴，必计切。魁，苦囬切。"
                },
                {
                    "paragraph": "龙人囚之。齐侯曰：“勿杀。吾与而盟，无入而封。”",
                    "zhushu": "封，竟。竟，音境。"
                },
                {
                    "paragraph": "弗听，杀而膊诸城上。",
                    "zhushu": "膊，磔也。膊，普各切。磔，陟百切。"
                },
                {
                    "paragraph": "齐侯亲鼓，士陵城，三日，取龙。遂南侵，及巢丘。",
                    "zhushu": "取龙、侵巢丘不书，其义未闻。"
                },
                {
                    "paragraph": "卫侯使孙良夫、石稷、寗相、向禽将侵齐，与齐师遇。",
                    "zhushu": "齐伐鲁还，相遇于卫地。良夫，孙林父之父。石稷，石碏四世孙。寗相，寗俞子。相，息亮切。向，舒亮切。碏，七略切。俞，羊朱切。"
                },
                {
                    "paragraph": "石子欲还，孙子曰：“不可。以师伐人，遇其师而还，将谓君何？",
                    "zhushu": "言无以答君。"
                },
                {
                    "paragraph": "若知不能，则如无出。仐既遇矣，不如战也。”夏，有。",
                    "zhushu": "阙文，失新筑战事。"
                },
                {
                    "paragraph": "石成子曰：“师败矣，子不少须，众惧尽。",
                    "zhushu": "成子，石稷也。卫师已败，而孙良夫复欲战，故成子欲使须救。复，扶又切。"
                },
                {
                    "paragraph": "子丧师徒，何以复命？”皆不对。又曰：“子，国卿也，陨子，辱矣。",
                    "zhushu": "陨，见禽获。丧，息浪切。陨，干敏切。"
                },
                {
                    "paragraph": "子以众退，我此乃止。”",
                    "zhushu": "我于此止御齐师。御，鱼吕切。"
                },
                {
                    "paragraph": "且告车来甚众。",
                    "zhushu": "新筑人救孙桓子，故并告令军中。"
                },
                {
                    "paragraph": "齐师乃止，次于鞫居。",
                    "zhushu": "鞫居，卫地。鞫，居六切。"
                },
                {
                    "paragraph": "新筑人仲叔于奚救孙桓子，桓子是以免。",
                    "zhushu": "于奚，守新筑大夫。"
                },
                {
                    "paragraph": "既，卫人赏之以邑，",
                    "zhushu": "赏于奚。"
                },
                {
                    "paragraph": "辞，请曲县、",
                    "zhushu": "轩县也。周礼：天子乐宫县，四周；诸侯轩县，阙南方。县，音玄。注同。"
                },
                {
                    "paragraph": "繁缨以朝，许之。",
                    "zhushu": "繁缨，马饰。皆诸侯之服。繁，步干切。注同。"
                },
                {
                    "paragraph": "仲尼闻之曰：“惜也，不如多与之邑。唯器与名，不可以假人，",
                    "zhushu": "器，车服。名，爵号。"
                },
                {
                    "paragraph": "君之所司也。名以出信，",
                    "zhushu": "名位不愆，为民所信。愆，起虔切。"
                },
                {
                    "paragraph": "信以守器，",
                    "zhushu": "动不失信，则车服可保。"
                },
                {
                    "paragraph": "器以藏礼，",
                    "zhushu": "车服所以表尊卑。"
                },
                {
                    "paragraph": "礼以行义，",
                    "zhushu": "尊卑有礼，各得其宜。"
                },
                {
                    "paragraph": "义以生利，",
                    "zhushu": "得其宜，则利生。"
                },
                {
                    "paragraph": "利以平民，政之大节也。若以假人，与人政也。政亡，则国家从之，弗可止也已。”",
                    "zhushu": ""
                },
                {
                    "paragraph": "孙桓子还于新筑，不入，",
                    "zhushu": "不入国。"
                },
                {
                    "paragraph": "遂如晋乞师。臧宣叔亦如晋乞师。皆主郤献子。",
                    "zhushu": "宣十七年，郤克至齐，为妇人所笑，遂怒，故鲁、卫因之。孙桓子、臧宣叔皆不以国命，各自诣却克，故不书。"
                },
                {
                    "paragraph": "晋侯许之七百乘。",
                    "zhushu": "五万二千五百人。乘，绳证切。下同。"
                },
                {
                    "paragraph": "郤子曰：“此城濮之赋也。",
                    "zhushu": "城濮在僖二十八年。濮，音卜。"
                },
                {
                    "paragraph": "有先君之明与先大夫之肃，故捷。克于先大夫，无能为役，",
                    "zhushu": "不中为之役使。"
                },
                {
                    "paragraph": "请八百乘。”许之。",
                    "zhushu": "六万人。"
                },
                {
                    "paragraph": "郤克将中军，士爕佐上军，",
                    "zhushu": "苑文子代荀庚将，子匠切。"
                },
                {
                    "paragraph": "栾书将下军，",
                    "zhushu": "代赵朔。"
                },
                {
                    "paragraph": "韩厥为司马，以救鲁、卫。臧宣叔逆晋师，且道之。季文子帅师会之。",
                    "zhushu": ""
                },
                {
                    "paragraph": "及卫地，韩献子将斩人。郤献子驰，将救之，至，则既斩之矣。郤子使速以徇，告其仆曰：“吾以分谤也。”",
                    "zhushu": "不欲使韩氏独受谤。道，音导。徇，似俊切。"
                },
                {
                    "paragraph": "师从齐师于莘。",
                    "zhushu": "莘，齐地。莘，所巾切。"
                },
                {
                    "paragraph": "六月壬申，师至于靡笄之下。",
                    "zhushu": "靡笄，孔名。靡，如字，又音摩。笄，音鸡。"
                },
                {
                    "paragraph": "齐侯使请战，曰：“子以君师辱于敝邑，不腆敝赋，诘朝请见。”",
                    "zhushu": "诘朝，平旦。腆，他典切。诘，起吉切。朝，如字，注及下“朝夕”“朝食”同。见，贤遍切。"
                },
                {
                    "paragraph": "对曰：“晋与鲁、卫，兄弟也。来告曰：“大国朝夕释憾于敝邑之地。”",
                    "zhushu": "大国，谓齐。敝邑，鲁、卫自称。憾，胡暗切，本又作“感”。"
                },
                {
                    "paragraph": "寡君不忍，使群臣请于大国，无令舆师淹于君地。",
                    "zhushu": "舆，众也。淹，久也。令，力呈切。帅，如字，下“无令舆师”同。一音所类切。"
                },
                {
                    "paragraph": "能进不能退，君无所辱命。”",
                    "zhushu": "言自欲战，不复须君命。复，扶又切。"
                },
                {
                    "paragraph": "齐侯曰：“大夫之许，寡人之愿也。若其不许，亦将见也。”齐髙固入晋师，桀石以投人，",
                    "zhushu": "桀，担也。担，丁甘切。"
                },
                {
                    "paragraph": "禽之而乘其车，",
                    "zhushu": "既获其人，因释己车而载所获者车。"
                },
                {
                    "paragraph": "系桑本焉，以徇齐垒，",
                    "zhushu": "将至齐垒，以桑树系车而走，欲自异。垒，力轨切。"
                },
                {
                    "paragraph": "曰：“欲勇者贾余余勇。”",
                    "zhushu": "贾，买也。言己勇有余，欲卖之。贾，音古，注同。卖，摩懈切。"
                },
                {
                    "paragraph": "癸酉，师陈于鞍。邴夏御齐侯，逢丑父为右。晋解张御郤克，郑丘缓为右。齐侯曰：“余姑翦灭此而朝食。”",
                    "zhushu": "姑，且也。翦，尽也。陈，直觐切。邴，音丙，又彼命切。夏，户雅切。解，音蟹。张，如字，又直亮切。"
                },
                {
                    "paragraph": "不介马而驰之。",
                    "zhushu": "介，甲也。"
                },
                {
                    "paragraph": "郤克伤于矢，流血及屦，未绝鼓音，",
                    "zhushu": "中军将自执旗鼓，故虽伤而击鼓不息。将，子匠切。下“将在左”同。"
                },
                {
                    "paragraph": "曰：“余病矣！”张侯曰：“自始合，而矢贯余手及肘，余折以御，左轮朱殷，岂敢言病？吾子忍之！”",
                    "zhushu": "张侯，解张也。朱，血色，血色久则殷，殷音近烟，今人谓赤黑为殷色。言血多污车轮，御犹不敢息。贯，直乱切。下注同。肘，竹九切。折，之设切。殷，于闲切。徐，于辰切。注同。近，附近之近。污，汗秽之汗；字林：一故切。"
                },
                {
                    "paragraph": "缓曰：“自始合，苟有俭，余必下推车，子岂识之？”然子病矣！”",
                    "zhushu": "以其不识己推车。推，昌谁切，又他囬切。注及下“推车”同。"
                },
                {
                    "paragraph": "张侯曰：“师之耳目，在吾旗鼓，进退从之。此车一人殿之，可以集事。",
                    "zhushu": "殿，镇也。集，成也。殿，多练切。“住”同。"
                },
                {
                    "paragraph": "若之何其以病",
                    "zhushu": "陆云：“绝旬"
                },
                {
                    "paragraph": "败君之大事也？擐甲执兵，固即死也。",
                    "zhushu": "擐，贯也。即，就也。擐，音患。"
                },
                {
                    "paragraph": "病未及死，吾子勉之！”左并辔，右援枹而鼓，马逸不能止，师从之。",
                    "zhushu": "晋师从郤克军。并，必政切。徐，方聘切。援，音爰。枹，音浮，鼓槌也。字林云：“击鼓柄也。本亦作桴。”"
                },
                {
                    "paragraph": "齐师败绩。遂之，三周华不注。",
                    "zhushu": "华不注，山名。华，如字，又户化切。注，之住切。"
                },
                {
                    "paragraph": "韩厥梦子舆谓己曰：“且辟左右。”",
                    "zhushu": "子与韩厥父。"
                },
                {
                    "paragraph": "故中御而从齐侯。",
                    "zhushu": "居中，代御者。自非元帅，御者皆在中，将在左。帅，所类切。"
                },
                {
                    "paragraph": "邴夏曰：“射其御者，君子也。”公曰：“谓之君子而射之，非礼也。”",
                    "zhushu": "齐侯不知戎礼。射，食亦切。下并注皆同。"
                },
                {
                    "paragraph": "射其左，越于车下。",
                    "zhushu": "越，队也。队，宜𩔗切。"
                },
                {
                    "paragraph": "射其右，毙于车中。綦母张丧车，从韩厥，曰：“请寓乘。”",
                    "zhushu": "綦母张，晋大夫。寓，寄也。綦，音其。母，音无。丧，息浪切。乘，绳证切。"
                },
                {
                    "paragraph": "从左右，皆射之，使立于后。",
                    "zhushu": "以左右皆死，不欲使立其处。处，昌虑切。"
                },
                {
                    "paragraph": "韩厥俯，定其右。",
                    "zhushu": "俯，俯也。右被射，仆车中，故俯安隐之。俯，音勉。仆，音赴，又蒲比切。"
                },
                {
                    "paragraph": "逢丑父与公易位。",
                    "zhushu": "居公处。"
                },
                {
                    "paragraph": "将及华泉，絓于木而止。",
                    "zhushu": "骖马絓也。华，户化切。絓，户卦切，一音卦。骖，七南切。"
                },
                {
                    "paragraph": "丑父寝于轏中，",
                    "zhushu": "轏，士车。轏，仕产切，又仕板切；字林：仕谏切，云：卧车也。"
                },
                {
                    "paragraph": "蛇出于其下，以肱击之，伤而匿之，故不能推车而及。",
                    "zhushu": "为韩厥所及。丑父欲为右，故匿其伤。肱，古弘切。匿，女力切。注同。"
                },
                {
                    "paragraph": "韩厥执絷马前，",
                    "zhushu": "絷，马绊也。执之，示修臣仆之职。絷，张立切。绊，音半。"
                },
                {
                    "paragraph": "再拜稽首，奉觞加璧以进，",
                    "zhushu": "进觞璧，亦以示敬。觞，式羊切。"
                },
                {
                    "paragraph": "曰：“寡君使群臣为鲁、卫请，曰：“无令舆师陷入君地。”",
                    "zhushu": "本但为二国救请，不欲乃过入君地，谦辞。为，于伪切。注同。令，力呈切。"
                },
                {
                    "paragraph": "下臣不幸，属当戎行，无所逃隐。",
                    "zhushu": "属，适。属，音烛，注同。行，下郎切。"
                },
                {
                    "paragraph": "且惧奔辟而忝两君。臣辱戎士，",
                    "zhushu": "若奔辟，则为辱晋君，并为齐侯羞，故言二君。此盖韩厥目处臣仆，谦敬之饰言。辟，音避。注同。徐，扶臂切；服氏，扶赤切。"
                },
                {
                    "paragraph": "敢告不敏，摄官承乏。”",
                    "zhushu": "言欲以己不敏，摄承空乏，从君俱还。从，才用切，义如字。"
                },
                {
                    "paragraph": "丑父使公下，如华泉取饮。郑周父御佐车，宛茷为右，载齐侯以免。",
                    "zhushu": "佐车，副车。宛，纡元切。茷，扶废切。"
                },
                {
                    "paragraph": "韩厥献丑父，郤献子将戮之。呼曰：“自今无有代其君任患者，有一于此，将为戮乎？”郤子曰：“人不难以死免其君，我戮之不祥，赦之以劝事君者。”乃免之。",
                    "zhushu": ""
                },
                {
                    "paragraph": "齐侯免，求丑父，三入三出。",
                    "zhushu": "重其代己，故三入晋军求之。呼，火故切。任，音壬。难，乃旦切。"
                },
                {
                    "paragraph": "每出，齐师以帅退。入于狄卒，",
                    "zhushu": "齐师大败，皆有退心，故齐侯轻出其众，以帅厉退者。遂迸入狄卒。狄卒者，狄人从晋讨齐者。卒，子忽切。注同。轻，遗政切。迸，补诤切。"
                },
                {
                    "paragraph": "狄卒皆抽戈楯冒之。以入于卫师，卫师免之。",
                    "zhushu": "狄、卫畏齐之强，故不敢害。齐侯皆共免护之。楯，食准切，又音允。冒，亡报切。"
                },
                {
                    "paragraph": "遂自徐关入。齐侯见保者，曰：“勉之！齐师败矣。”",
                    "zhushu": "所过城邑，皆勉励其守者。"
                },
                {
                    "paragraph": "辟女子，",
                    "zhushu": "使辟君也。齐侯单还，故妇人不辟之。辟，音避，注下同。一音扶亦切。单，音丹。"
                },
                {
                    "paragraph": "女子曰：“君免乎？”曰：“免矣。”曰：“锐司徒免乎？”曰：“免矣。”",
                    "zhushu": "锐司徒，主锐兵者。锐，悦岁切。"
                },
                {
                    "paragraph": "曰：“苟君与吾父免矣，可若何？”",
                    "zhushu": "言余人不可复如何。复，扶又切。"
                },
                {
                    "paragraph": "乃奔。",
                    "zhushu": "走辟君。"
                },
                {
                    "paragraph": "齐侯以为有礼。",
                    "zhushu": "先问君后问父故也。"
                },
                {
                    "paragraph": "既而问之，辟司徒之妻也，",
                    "zhushu": "辟司徒，主垒壁者。辟，音壁，必觅切，注同。徐，甫亦切。"
                },
                {
                    "paragraph": "予之石窌。",
                    "zhushu": "石窌，邑名，济北卢孙东有地名石窌。窌，力救切，一音力到切。"
                },
                {
                    "paragraph": "晋师从齐师，入自丘舆，击马陉。",
                    "zhushu": "丘舆、马陉，皆齐邑。陉，音刑。"
                },
                {
                    "paragraph": "齐侯使宾媚人赂以纪甗、玉磬与地。",
                    "zhushu": "媚人，国佐也。甗、玉甑，皆灭纪所得。媚，美冀切。赂，音路。甗，鱼辇切；徐音彦，又音言。字林：牛健切。甑，子孕切，又慈陵切。"
                },
                {
                    "paragraph": "“不可，则听客之所为。”宾媚人致赂，晋人不可，曰：“必以萧同叔子为质，",
                    "zhushu": "同叔，萧君之字，齐侯外祖父。子，女也。难斥言其母，故远言之。质，徐音致，下同。难，乃旦切。"
                },
                {
                    "paragraph": "而使齐之封内尽东其𠭇。”",
                    "zhushu": "使垄𠭇东西行。尽，津忍切。垄，力勇切。行，户郎切，又如字。"
                },
                {
                    "paragraph": "对曰：“萧同叔子非他，寡君之母也。若以匹敌，则亦晋君之母也。吾子布大命于诸侯，而曰必质其母以为信。其若王命何？",
                    "zhushu": "言违王命。"
                },
                {
                    "paragraph": "且是以不孝令也。诗曰：“孝子不匮，永锡尔类。”",
                    "zhushu": "诗大雅。言孝心不乏者，又能以孝道长赐其志类。"
                },
                {
                    "paragraph": "若以不孝，今于诸侯，其无乃非德类也乎？",
                    "zhushu": "不以孝德赐同类。"
                },
                {
                    "paragraph": "先王疆理天下，物土之宜，而布其利，",
                    "zhushu": "疆，界也。理，正也。物土之宜，播殖之物，各从土宜。疆，居良切。注下皆同。"
                },
                {
                    "paragraph": "故诗曰：“我疆我理，南东其𠭇。”",
                    "zhushu": "诗小雅。或南或东，从其土宜。"
                },
                {
                    "paragraph": "今吾子疆理诸侯，而曰“尽东其𠭇”而已，唯吾子戎车是利，",
                    "zhushu": "晋之伐齐，循垄东行易。易，以豉切。"
                },
                {
                    "paragraph": "无顾土宜，其无乃非先王之命也乎？反先王则不义，何以为盟主？其晋实有阙。",
                    "zhushu": "阙，失。"
                },
                {
                    "paragraph": "四王之王也，",
                    "zhushu": "禹、汤、文、武。下王，于况切。"
                },
                {
                    "paragraph": "树德而济同欲焉。",
                    "zhushu": "树，立也。济，成也。"
                },
                {
                    "paragraph": "五伯之霸也，",
                    "zhushu": "夏伯昆吾，商伯大彭、豕韦，周伯齐桓、晋文。释文：或曰：齐桓、晋文、宋襄、秦穆、楚庄。"
                },
                {
                    "paragraph": "勤而抚之，以役王命。",
                    "zhushu": "役，事也。"
                },
                {
                    "paragraph": "今吾子求合诸侯，以逞无疆之欲。",
                    "zhushu": "疆，竟也。竟，如字，又音境。"
                },
                {
                    "paragraph": "诗曰：“布政优优，百禄是遒。”",
                    "zhushu": "诗颂殷汤布政优和，故百禄来聚。遒，聚也。遒，在由切，徐，子由切。"
                },
                {
                    "paragraph": "子实不优，而弃百禄，诸侯何害焉？",
                    "zhushu": "言不能为诸侯害。"
                },
                {
                    "paragraph": "不然，",
                    "zhushu": "不见许。"
                },
                {
                    "paragraph": "寡君之命使臣，则有辞矣，曰：“子以君师辱于敝邑，不腆敝赋，以犒从者。",
                    "zhushu": "战而曰犒，为孙辞。使，所吏切。犒，苦报切。从，才用切。"
                },
                {
                    "paragraph": "畏君之震，师徒桡败。",
                    "zhushu": "震，动。桡，曲也。桡，刀教切。"
                },
                {
                    "paragraph": "吾子惠徼齐国之福，不泯其社稷，使继旧好，唯是先君之敝器、土地不敢爱。子又不许，请收合余烬，",
                    "zhushu": "烬，火余木。泯，弥忍切。好，呼报切。合，如字，一音合。烬，似刃切。"
                },
                {
                    "paragraph": "背城借一。",
                    "zhushu": "欲于城下复借一战。背，音佩。复，扶又切。"
                },
                {
                    "paragraph": "敝邑之幸，亦云从也；况其不幸，敢不唯命是听？”",
                    "zhushu": "言完全之时，尚不敢违晋，今若不幸，则从命。"
                },
                {
                    "paragraph": "鲁、卫谏曰：“齐疾我矣，",
                    "zhushu": "谏却克也。"
                },
                {
                    "paragraph": "其死亡者，皆亲暱也。子若不许，雠我必甚。唯子则又何求？子得其国寳，",
                    "zhushu": "谓甗、磬。暱，女乙切。"
                },
                {
                    "paragraph": "我亦得地，",
                    "zhushu": "齐归所侵"
                },
                {
                    "paragraph": "而纾于难，",
                    "zhushu": "齐服则难缓。纾，音舒，缓也；一音直吕切。难，乃旦切。注同。"
                },
                {
                    "paragraph": "其荣多矣。齐、晋亦唯天所授，岂必晋？”晋人许之。对曰：“群臣帅赋舆",
                    "zhushu": "赋舆，犹兵车。"
                },
                {
                    "paragraph": "以为鲁、卫请，若苟有以借口而复于寡君，",
                    "zhushu": "藉，荐。复，白也。为，于伪切。藉，在夜切。注同。"
                },
                {
                    "paragraph": "君之惠也。敢不唯命是听。”禽郑自师逆公。",
                    "zhushu": "禽郑，鲁大夫。归逆公。会晋师。"
                },
                {
                    "paragraph": "秋七月，晋师及齐国佐盟于爰娄，使齐人归我汶阳之田。公会晋师于上鄍，",
                    "zhushu": "上鄍，地阙。公会晋师不书，史阙。鄍，觅经切。"
                },
                {
                    "paragraph": "赐三帅先路三命之服，",
                    "zhushu": "三帅，郤克、士爕、栾书。已尝受王先路之赐，今改而易新，并此车所建、所服之物。帅，所类切。注及下同。"
                },
                {
                    "paragraph": "司马、司空、舆帅、𠋫正、亚旅皆受一命之服。",
                    "zhushu": "晋司马、司空皆大夫，舆帅主兵车，𠋫正，主斥𠋫，亚旅亦大夫也。皆鲁侯赐。"
                },
                {
                    "paragraph": "○八月，宋文公卒。始厚葬，用蜃炭，益车马，始用殉。",
                    "zhushu": "烧蛤为炭以瘗圹，多埋车马，用人从葬。蜃，市忍切，蛤也。炭，吐旦切。殉，似俊切。蛤，古答切。瘗，于例切。旷，苦晃切，一音旷。"
                },
                {
                    "paragraph": "重器备，",
                    "zhushu": "重，犹多也。重，直恭切。注同。"
                },
                {
                    "paragraph": "椁有四阿，棺有翰桧。",
                    "zhushu": "四阿，四注椁也。翰，旁饰。桧，上饰。皆王礼。椁，音郭。翰，户旦切，一音韩。桧，古外切。徐音会。"
                },
                {
                    "paragraph": "君子谓：“华元、乐举于是乎不臣。臣，治烦去惑者也，是以伏死而争。今二子者，君生则纵其惑，",
                    "zhushu": "谓文十八年杀母弟须。去，起吕切。下去之同。争，争斗之争。"
                },
                {
                    "paragraph": "死又益其侈，是弃君于恶也，何臣之为？”",
                    "zhushu": "若言何用为臣。侈，昌氏切，又式氏切。"
                },
                {
                    "paragraph": "○九月，卫穆公卒。晋三子自役吊焉，哭于大门之外。",
                    "zhushu": "师还过卫，故因吊之。未复命，故不敢成礼。过，古禾切，又古卧切。"
                },
                {
                    "paragraph": "卫人逆之，",
                    "zhushu": "逆于门外，设丧位。"
                },
                {
                    "paragraph": "妇人哭于门内，",
                    "zhushu": "丧位，妇人哭于堂。宾在门外，故移在门内。"
                },
                {
                    "paragraph": "送亦如之。遂常以葬。",
                    "zhushu": "至葬，行此礼。"
                },
                {
                    "paragraph": "○楚之讨陈夏氏也，",
                    "zhushu": "在宣十一年。夏，户雅切。下同。"
                },
                {
                    "paragraph": "庄王欲纳夏姫。申公巫臣曰：“不可。君召诸侯，以讨罪也。今纳夏姫，贪其色也。贪色为淫，淫为大罚。周书曰：“明德慎罚，",
                    "zhushu": "周书康诰："
                },
                {
                    "paragraph": "文王所以造周也。”明德，务崇之之谓也；慎罚，务去之之谓也。若兴诸侯以取大罚，非慎之也。君其图之！”王乃止。子反欲取之，巫臣曰：“是不祥人也。是天子蛮",
                    "zhushu": "子蛮，郑灵公，夏姬之兄，杀死无后。杀，申志切。下“丈杀灵侯”同。"
                },
                {
                    "paragraph": "教御叔",
                    "zhushu": "御叔，夏姬之夫，亦早死。御，鱼据切。"
                },
                {
                    "paragraph": "杀灵侯，",
                    "zhushu": "陈灵公。"
                },
                {
                    "paragraph": "戮夏南，",
                    "zhushu": "夏姬子征舒。"
                },
                {
                    "paragraph": "出孔、仪，",
                    "zhushu": "孔宁、仪行父。"
                },
                {
                    "paragraph": "丧陈国，",
                    "zhushu": "楚灭陈。丧，息浪切。下注“而丧”同。"
                },
                {
                    "paragraph": "何不祥如是？人生实难，其有不获死乎？",
                    "zhushu": "言死易得，无为取夏姬，召速之。易，以豉切。"
                },
                {
                    "paragraph": "天下多美妇人，何必是？”子反乃止。王以子连君襄老。襄老死于邲，不获其尸。",
                    "zhushu": "邲战在宣十二年。"
                },
                {
                    "paragraph": "其子黑要烝焉。",
                    "zhushu": "黑要，襄老子。要，一遥切。烝，之承切。"
                },
                {
                    "paragraph": "巫臣使道焉，曰：“归，吾聘女。”",
                    "zhushu": "道夏姬使归郑。道，音导，注同。聘，匹政切。女，音汝。"
                },
                {
                    "paragraph": "又使自郑召之，曰：“尸可得也，",
                    "zhushu": "襄老尸"
                },
                {
                    "paragraph": "必来逆之。”姬以告王，王问诸屈巫，",
                    "zhushu": "屈巫，巫臣。屈，居勿切。"
                },
                {
                    "paragraph": "对曰：“其信。知䓨之父，成公之嬖也，而中行伯之季弟也，",
                    "zhushu": "知䓨父，苟首也。中行伯，荀林父也。邲之战，楚人囚知䓨。知，音智。䓨，于耕切。"
                },
                {
                    "paragraph": "新佐中军，而善郑皇戍，甚爱此子。",
                    "zhushu": "爱知䓨也。"
                },
                {
                    "paragraph": "其必因郑而归王子与襄老之尸以求之。",
                    "zhushu": "王子，楚公子榖臣也。邲之战，荀首囚之。"
                },
                {
                    "paragraph": "郑人惧于邲之役，而欲求媚于晋，其必许之。”王遣夏姫归。将行，谓送者曰：“不得尸，吾不反矣。”巫臣聘诸郑，郑伯许之。",
                    "zhushu": "聘夏姫。"
                },
                {
                    "paragraph": "及共，王即位，将为阳桥之役，",
                    "zhushu": "楚伐鲁，至阳桥，在北年冬。共，音恭。"
                },
                {
                    "paragraph": "使屈巫聘于齐，且告师期。巫臣尽室以行。",
                    "zhushu": "室家尽去。"
                },
                {
                    "paragraph": "申叔跪从其父，将适郢，遇之，",
                    "zhushu": "叔跪，申叔时之子。跪，其委切，一音居委切。从，才用切。郢，以井切，又以政切。"
                },
                {
                    "paragraph": "曰：“异哉！夫子有三军之惧，而又有桑中之喜，宜将窃妻以逃者也。”",
                    "zhushu": "桑中，卫风，淫奔之诗。"
                },
                {
                    "paragraph": "及郑，使介反币，而以夏姫行。",
                    "zhushu": "介，副也。币，聘物。介，音界。"
                },
                {
                    "paragraph": "将奔齐，齐师新败，曰：“吾不处不胜之国。”遂奔晋，而因郤至",
                    "zhushu": "至，郤克族子。"
                },
                {
                    "paragraph": "以臣于晋。晋人使为邢大夫。",
                    "zhushu": "邢，晋邑。邢，音刑。"
                },
                {
                    "paragraph": "子反请以重币锢之，",
                    "zhushu": "禁锢勿令仕。锢，音固。令，力呈切。"
                },
                {
                    "paragraph": "王曰：“止。其自为谋也，则过矣。其为吾先君谋也，则忠。忠，社稷之固也，所盖多矣。",
                    "zhushu": "盖，覆也。上为于伪切。父，如字。下为，于伪切。"
                },
                {
                    "paragraph": "且彼若能利国家，虽重币，晋将可乎？",
                    "zhushu": "言不许。"
                },
                {
                    "paragraph": "若无益于晋，晋将弃之，何劳锢焉？”",
                    "zhushu": "为七年楚灭巫臣族，晋南通具张仁。"
                },
                {
                    "paragraph": "○晋师归，范文子后入。武子曰：“无为吾望尔也乎？”",
                    "zhushu": "武子，士会，文子之父。"
                },
                {
                    "paragraph": "对曰：“师有功，国人喜以逆之。先入，必属耳目焉，是代帅受名也，故不敢。”武子曰：“吾知免矣。”",
                    "zhushu": "知其不益已祸。属，章欲切。后同。帅，所类切。下注称帅、军帅、将帅同。“吾知”，一本无知字。"
                },
                {
                    "paragraph": "郤伯见，公曰：“子之力也夫！”对曰：“君之训也，二三子之力也，臣何力之有焉？”",
                    "zhushu": "郤伯，郤克。见，贤遍切。下同。夫，音扶。"
                },
                {
                    "paragraph": "范叔见，劳之如郤伯，对曰：“庚所命也，克之制也，爕何力之有焉？”",
                    "zhushu": "荀庚将上军，时不出，范文子上军佐，代行，故称帅以让。劳，力报切。将，子匠切。下同。"
                },
                {
                    "paragraph": "栾伯见，公亦如之，对曰：“爕之诏也，士用命也，书何力之有焉？”",
                    "zhushu": "诏，告也。栾书下军帅，故推功上军。传言晋将帅克让，所以能胜齐。"
                },
                {
                    "paragraph": "○宣公使求好于楚。庄王卒，宣公薨，不克作好。",
                    "zhushu": "在宣十八年。好，呼报切。下同。"
                },
                {
                    "paragraph": "公即位，受盟于晋，",
                    "zhushu": "元年，盟赤棘，"
                },
                {
                    "paragraph": "会晋伐齐。卫人不行使于楚，",
                    "zhushu": "不聘楚。使，所吏切。"
                },
                {
                    "paragraph": "而亦受盟于晋，从于伐齐。故楚令尹子重为阳桥之役以救齐。将起师，子重曰：“君弱，",
                    "zhushu": "传曰：寡人生十年而丧先君，共王即位，至是三年，盖年十二三矣。"
                },
                {
                    "paragraph": "群臣不如先大夫，师众而后可。诗曰：“济济多士，文王以宁。”",
                    "zhushu": "诗大雅。言文王以众士安。济，子礼切。"
                },
                {
                    "paragraph": "夫文王犹用众，况吾侪乎？",
                    "zhushu": "侪，等。侪，仕皆切。"
                },
                {
                    "paragraph": "且先君庄王属之曰：“无德以及远方，莫如惠恤其民而善用之。”乃大户，",
                    "zhushu": "阅民户口。阅，音悦。"
                },
                {
                    "paragraph": "已责，",
                    "zhushu": "弃逋，责逋，补吴切。"
                },
                {
                    "paragraph": "逮鳏，",
                    "zhushu": "施及老鳏。鳏，古顽切。施，始豉切。"
                },
                {
                    "paragraph": "救乏，赦罪。悉师，王卒尽行。彭名御戎，蔡景公为左，许灵公为右。",
                    "zhushu": "王卒尽行，故王戎车亦行。虽无楚王，令二君当左右之位。卒，子忽切。注同。令，力呈切。"
                },
                {
                    "paragraph": "二君弱，皆强冠之。",
                    "zhushu": ""
                },
                {
                    "paragraph": "冬，楚师侵卫，遂侵我，师于蜀。",
                    "zhushu": "公赂之而退，故不书侵。强，其丈切。冠，古乱切。"
                },
                {
                    "paragraph": "使臧孙往，",
                    "zhushu": "臧孙，宣叔也。"
                },
                {
                    "paragraph": "辞曰：“楚远而久，固将退矣。无功而受名，臣不敢。”",
                    "zhushu": "不敢虚受退楚名。"
                },
                {
                    "paragraph": "楚侵及阳桥，",
                    "zhushu": "阳桥，鲁地。"
                },
                {
                    "paragraph": "孟孙请往赂之，",
                    "zhushu": "楚侵遂深，故孟孙请以赂往。孟孙，献子也。"
                },
                {
                    "paragraph": "以执斲、执针、织纴，",
                    "zhushu": "执斲，匠人。执针，女工。织纴，织缯布者。斲，竹角切。针，之林切。纴，女金切；徐，而鸩切。"
                },
                {
                    "paragraph": "皆百人，公衡为质，",
                    "zhushu": "公衡，成公子。质，音致。"
                },
                {
                    "paragraph": "以请盟。楚人许平。",
                    "zhushu": ""
                },
                {
                    "paragraph": "十一月，公及楚公子婴齐、蔡侯、许男、秦右大夫说、宋华元、陈公孙宁、卫孙良夫、郑公子去疾及齐国之大夫盟于蜀。",
                    "zhushu": "齐大夫不书其名，非卿也。说，音悦。去，起吕切。"
                },
                {
                    "paragraph": "卿不书，匮盟也。于是乎畏晋而窃与楚盟，故曰匮盟。",
                    "zhushu": "匮，乏也。"
                },
                {
                    "paragraph": "蔡侯、许男不书，乘楚车也，谓之失位。",
                    "zhushu": "乘楚王车为左右，则失位也。卿不书，则称人。诸侯不书，皆不见经，君臣之别。见，贤遍切。别，彼列切。"
                },
                {
                    "paragraph": "君子曰：“位其不可不慎也乎！蔡、许之君，一失其位，不得列于诸侯，况其下乎？诗曰：“不解于位，民之攸墍。”",
                    "zhushu": "诗大雅。言在上者勤正其位，则国安而民息也。悠，所也。墍，息也。解，佳卖切。墍，许器切。"
                },
                {
                    "paragraph": "其是之谓矣。”",
                    "zhushu": ""
                },
                {
                    "paragraph": "楚师及宋，公衡逃归。臧宣叔曰：“衡父不忍数年之不宴，",
                    "zhushu": "宴，乐也。数，所主切。乐，音浴。"
                },
                {
                    "paragraph": "以弃鲁国，国将若之何？谁居？后之人必有任是夫！国弃矣。”",
                    "zhushu": "居，辞也。言后人必有当此患。居，音基。任，音壬。夫，音扶。"
                },
                {
                    "paragraph": "是行也，晋辟楚，畏其众也。君子曰：“众之不可以已也。大夫为政，犹以众克，况明君而善用其众乎？大誓所谓“商兆民离，周十人同”者，众也。",
                    "zhushu": "大誓，周书。万亿曰兆。民离则弱，合则成众。言殷以散亡，周以众兴。"
                },
                {
                    "paragraph": "○晋侯使巩朔献齐捷于周，王弗见，使单襄公辞焉，曰：“蛮夷戎狄，不式王命，",
                    "zhushu": "式，用也。捷，在妾切。"
                },
                {
                    "paragraph": "淫湎毁常，王命伐之，则有献捷，王亲受而劳之，所以惩不敬、劝有功也。兄弟甥舅，侵败王略，",
                    "zhushu": "兄弟，同姓国。甥舅，异姓国。略，经略法度。湎，面善切。劳，力报切。败，必迈切。"
                },
                {
                    "paragraph": "王命伐之，告事而已，不献其功，所以敬亲暱、",
                    "zhushu": "告伐事而不献囚俘，暱，女乙切。"
                },
                {
                    "paragraph": "禁淫慝也。",
                    "zhushu": "泾慝为虣，掠百姓取囚俘也。慝，他得切。“虣”，本又作“暴”，薄报切。掠，音亮。"
                },
                {
                    "paragraph": "今叔父克遂，有功于齐，",
                    "zhushu": "克，能也。"
                },
                {
                    "paragraph": "而不使命卿镇抚王室，所使来抚余一人，而巩伯实来，未有职司于王室，",
                    "zhushu": "巩朔，上军大夫，非命卿。名位不达于王室。"
                },
                {
                    "paragraph": "又奸先王之礼，",
                    "zhushu": "谓献齐捷。奸，音于。"
                },
                {
                    "paragraph": "余虽欲于巩伯，",
                    "zhushu": "欲受其献。"
                },
                {
                    "paragraph": "其敢废旧典以忝叔父？夫齐，舅之国也，而大师之后也，",
                    "zhushu": "齐世与周昏，故曰甥舅。大，音泰。"
                },
                {
                    "paragraph": "宁不亦淫从其欲以怒叔父，抑岂不可谏诲？”士庄伯不能对。",
                    "zhushu": "庄伯，巩朔。从，子用切，本亦作纵。"
                },
                {
                    "paragraph": "王使委于三吏，",
                    "zhushu": "委，属也。三吏，三公也。陆云：天子之吏也。"
                },
                {
                    "paragraph": "礼之如侯伯克敌使大夫告庆之礼，降于卿礼一等。王以巩伯宴，而私贿之。使相告之曰：“非礼也，勿籍。”",
                    "zhushu": "相，相礼者。籍，书也。王畏晋，故私宴贿以慰巩朔。相，息亮切，注同。",
                    "type": 2
                },
                {
                    "paragraph": "经三年，春，王正月，公会晋侯、宋公、卫侯、曹伯伐郑。",
                    "zhushu": "宋、卫未葬，而称爵以接邻国，非礼也。"
                },
                {
                    "paragraph": "○辛亥，葬卫穆公。",
                    "zhushu": "无传。"
                },
                {
                    "paragraph": "○二月，公至自伐郑。",
                    "zhushu": "无传。"
                },
                {
                    "paragraph": "○甲子，新宫灾，三日哭。",
                    "zhushu": "无传。三年丧毕，宣公神主新入庙，故谓之新宫。书“三日哭”，善得礼。宗庙，亲之神灵所冯居，而遇灾，故哀而哭之。冯，皮氷切。"
                },
                {
                    "paragraph": "○乙亥，葬宋文公。",
                    "zhushu": "无传。七月而葬，缓。"
                },
                {
                    "paragraph": "○夏，公如晋。○郑公子去疾帅师伐许。○公至自晋。",
                    "zhushu": "无传。"
                },
                {
                    "paragraph": "○秋，叔孙侨如帅师围棘。",
                    "zhushu": "棘，汶阳田之邑，在济北蛇丘县。蛇，以支切，一音如宇。"
                },
                {
                    "paragraph": "○大雩。",
                    "zhushu": "无传。以过时书。"
                },
                {
                    "paragraph": "○晋郤克、卫孙良夫伐廧咎如。",
                    "zhushu": "赤狄别种。廧，在良切。咎，古刀切。种，章勇切。"
                },
                {
                    "paragraph": "○冬，十有一月，晋侯使荀庚来聘。○卫侯使孙良夫来聘。○丙午，及荀庚盟。○丁未，及孙良夫盟。",
                    "zhushu": "先晋后卫，尊霸主。"
                },
                {
                    "paragraph": "○郑伐许。",
                    "zhushu": "无传。不书将帅，告辞略。将，子匠切。帅，所类切。",
                    "type": 2
                },
                {
                    "paragraph": "传三年，春，诸侯伐郑，次于伯牛，讨邲之役也。",
                    "zhushu": "伯牛，郑地。邲役在宣十二年。"
                },
                {
                    "paragraph": "遂东侵郑。",
                    "zhushu": "晋潜军深入，"
                },
                {
                    "paragraph": "郑公子偃帅师御之，",
                    "zhushu": "偃，穆公子。"
                },
                {
                    "paragraph": "使东鄙覆诸鄤，",
                    "zhushu": "覆，伏兵也。覆，扶又切。注同。鄤，亡袁切，又莫干切，徐武旦切，一音万。"
                },
                {
                    "paragraph": "败诸丘舆。",
                    "zhushu": "鄤、丘舆，皆郑地。晋偏军为郑所败，故不书。"
                },
                {
                    "paragraph": "皇戍如楚献捷。○夏，公如晋，拜汶阳之田。",
                    "zhushu": "前年，晋使齐归鲁汶阳田故。"
                },
                {
                    "paragraph": "○许恃楚而不事郑，郑子良伐许。○晋人归公子榖臣与连尹襄老之尸于楚，以求知䓨。",
                    "zhushu": "邲之战，楚获知䓨。"
                },
                {
                    "paragraph": "于是荀首佐中军矣，",
                    "zhushu": "荀首，知䓨父。"
                },
                {
                    "paragraph": "故楚人许之。王送知䓨，曰：“子其怨我乎？”对曰：“二国治戎，臣不才，不胜其任，以为俘馘。执事不以衅鼓，",
                    "zhushu": "以血涂鼓为衅鼓。胜，音升，下注同。俘，芳夫切。馘，古获切。衅，许觐切。"
                },
                {
                    "paragraph": "使归即戮，君之惠也。臣实不才，又谁敢怨？”王曰：“然则德我乎？”对曰：“二国图其社稷，而求纾其民，",
                    "zhushu": "纾，缓也。纾，音舒。"
                },
                {
                    "paragraph": "各惩其忿，以相宥也。",
                    "zhushu": "宥，赦也。惩，直升切。宥，音又。"
                },
                {
                    "paragraph": "两释累囚，以成其好。",
                    "zhushu": "累，繁也。累，力谁切。好，呼报切。下同。"
                },
                {
                    "paragraph": "二国有好，臣不与及，其谁敢德？”",
                    "zhushu": "言二国本不为已。与，音预。为，于伪切。"
                },
                {
                    "paragraph": "王曰：“子归，何以报我？”对曰：“臣不任受怨，君亦不任受德。无怨无德，不知所报。”王曰：“虽然，必告不榖。”对曰：“以君之灵，累臣得归骨于晋，寡君之以为戮，死且不朽。",
                    "zhushu": "戮其不胜任。任，音壬，下“亦不任”同。"
                },
                {
                    "paragraph": "若从君之惠而免之，以赐君之外臣首，",
                    "zhushu": "称于异国君曰外臣"
                },
                {
                    "paragraph": "首其请于寡君，而以戮于宗，亦死且不朽。若不获命，",
                    "zhushu": "君不许戮。"
                },
                {
                    "paragraph": "而使嗣宗职，",
                    "zhushu": "嗣其祖宗之位职。"
                },
                {
                    "paragraph": "次及于事，而帅偏师以修封疆，虽遇执事，",
                    "zhushu": "遇楚将帅。疆，居良切。"
                },
                {
                    "paragraph": "其弗敢违。",
                    "zhushu": "违，辟也。"
                },
                {
                    "paragraph": "其竭力致死，无有二心，以尽臣礼，所以报也。”王曰：“晋未可与争。”重为之礼而归之。○秋，叔孙侨如围棘，取汶阳之田。棘不服，故围之。",
                    "zhushu": "侨如，叔孙得臣子。"
                },
                {
                    "paragraph": "○晋郤克、卫孙良夫伐廧如，讨赤狄之余焉。",
                    "zhushu": "宣十五年，晋灭赤狄潞氏，其余民散入廧咎如，故咎之。"
                },
                {
                    "paragraph": "廧咎如溃，上失民也。",
                    "zhushu": "此传释经之文，而经无“廧咎如溃”，盖经阙此四字。溃，户内切。"
                },
                {
                    "paragraph": "○冬十一月，晋侯使荀庚来聘，且寻盟。",
                    "zhushu": "寻元年赤棘盟。荀庚，林父之子。"
                },
                {
                    "paragraph": "卫侯使孙良夫来聘，且寻盟。",
                    "zhushu": "寻宣七年盟。"
                },
                {
                    "paragraph": "公问诸臧宣叔曰：“仲行伯之于晋也，其位在三。",
                    "zhushu": "下卿；"
                },
                {
                    "paragraph": "孙子之于卫也，位为上卿。将谁先？”对曰：“次国之上卿，当大国之中，中当其下，下当其上大夫。",
                    "zhushu": "降一等。"
                },
                {
                    "paragraph": "小国之上卿，当大国之下卿，中当其上大夫，下当其下大夫。",
                    "zhushu": "降大国二等。"
                },
                {
                    "paragraph": "上下如是，古之制也。",
                    "zhushu": "古制，公为大国，侯、伯为次国，子、男为小国。"
                },
                {
                    "paragraph": "卫在晋，不得为次国。",
                    "zhushu": "春秋时以强弱为大小，故卫虽侯爵，犹为小国。"
                },
                {
                    "paragraph": "晋为盟主，其将先之。”",
                    "zhushu": "计等则二人位敌，以盟主故先晋。"
                },
                {
                    "paragraph": "丙午，盟晋，丁未，盟卫，礼也。○十二月甲戍，晋作六军。",
                    "zhushu": "为六军，僣王也。万二千五百人为军。僣，子念切。"
                },
                {
                    "paragraph": "韩厥、赵括、巩朔、韩穿、荀骓、赵旃皆为卿，赏鞍之功也。",
                    "zhushu": "韩厥为新中军，赵括佐之。巩朔为新上军，韩穿佐之。荀骓为新下军，赵旃佐之。晋旧自有三军，今増此，故为六军。骓音佳。"
                },
                {
                    "paragraph": "○齐侯朝于晋，将授玉。",
                    "zhushu": "行朝礼。"
                },
                {
                    "paragraph": "郤克趋进曰：“此行也，君为妇人之笑辱也，寡君未之敢任。”",
                    "zhushu": "言齐侯之来，以谢妇人之笑，非为修好，故云晋君不任当此惠。为，于伪切，及下“为两君”同。任音壬。"
                },
                {
                    "paragraph": "晋侯享齐侯，齐侯视韩厥。韩厥曰：“君知厥也乎？”齐侯曰：“服改矣。”",
                    "zhushu": "戎、朝异服也。言服改，明识其人。"
                },
                {
                    "paragraph": "韩厥登，举爵曰：“臣之不敢爱死，为两君之在此堂也。”○荀䓨之在楚也，郑贾人有将置诸褚中以出。既谋之，未行，而楚人归之。贾人如晋，荀䓨善视之如实。出已，贾人曰：“吾无其功，敢有其实乎？吾小人，不可以厚诬君子。”遂适齐。",
                    "zhushu": "传言知䓨之贤。贾，音古，下同。置，之豉切。褚，中吕切。",
                    "type": 2
                },
                {
                    "paragraph": "经四年，春，宋公使华元来聘。○三月，壬申，郑伯坚卒。",
                    "zhushu": "无传。二年大夫盟于蜀。壬申，二月二十八日。"
                },
                {
                    "paragraph": "○𣏌伯来朝。○夏，四月，甲寅，臧孙许卒。",
                    "zhushu": "无传。"
                },
                {
                    "paragraph": "○公如晋。○葬郑襄公。",
                    "zhushu": "无传。"
                },
                {
                    "paragraph": "○秋，公至自晋。○冬，城郓。",
                    "zhushu": "无传。公欲叛晋，故城而为备。郓，音运。"
                },
                {
                    "paragraph": "○郑伯伐许。",
                    "zhushu": "",
                    "type": 2
                },
                {
                    "paragraph": "传四年，春，宋华元来聘，通嗣君也。",
                    "zhushu": "宋共公即位。共，音恭。"
                },
                {
                    "paragraph": "○𣏌伯来朝，归叔姫故也。",
                    "zhushu": "将出叔姬，先修礼朝鲁，言其故。"
                },
                {
                    "paragraph": "○夏，公如晋。晋侯见公，不敬。季文子曰：“晋侯必不免。",
                    "zhushu": "言将不能寿终也。后十年陷厕而死。"
                },
                {
                    "paragraph": "诗曰：“敬之敬之，天惟显思，命不易哉。”",
                    "zhushu": "诗颂。言天道显明，受其命甚难，不可不敬以奉之。易，以豉切。"
                },
                {
                    "paragraph": "夫晋侯之命在诸侯矣，可不敬乎？”",
                    "zhushu": "敬诸侯则得天命。"
                },
                {
                    "paragraph": "秋，公至自晋，欲求成于楚而叛晋。季文子曰：“不可。晋虽无道，未可叛也。国大臣睦，而迩于我，",
                    "zhushu": "迩，近也。"
                },
                {
                    "paragraph": "诸侯听焉，未可以贰。",
                    "zhushu": "听，服也。"
                },
                {
                    "paragraph": "史佚之志有之，",
                    "zhushu": "周文王大史。大，音泰。"
                },
                {
                    "paragraph": "曰：“非我族类，其心必异。”楚虽大，非吾族也，",
                    "zhushu": "与鲁异姓。"
                },
                {
                    "paragraph": "其肯字我乎？”公乃止。",
                    "zhushu": "字，爱也。"
                },
                {
                    "paragraph": "○冬，十一月，郑公孙申帅师疆许田，",
                    "zhushu": "前年郑伐许，侵其田，今正其界。疆，居良切。"
                },
                {
                    "paragraph": "许人败诸展陂。郑伯伐许，取鉏任、泠敦之田。",
                    "zhushu": "展陂，亦许地。陂，彼皮切。鉏，仕居切。任，音壬。泠，力丁切。"
                },
                {
                    "paragraph": "晋栾书将中军，",
                    "zhushu": "代郤克。将，子匠切。"
                },
                {
                    "paragraph": "荀首佐之，士爕佐上军，以救许伐郑，取汜、祭。",
                    "zhushu": "汜、祭，郑地，成皐县东有汜水。汜音凡，注同，或音祀。祭，侧介切。"
                },
                {
                    "paragraph": "楚子反救郑。郑伯与许男讼焉，",
                    "zhushu": "于子反前，争曲直。"
                },
                {
                    "paragraph": "皇戍摄郑伯之辞。",
                    "zhushu": "代之对。"
                },
                {
                    "paragraph": "子反不能决也，曰：“君若辱在寡君，寡君与其二三臣共听两君之所欲，成其可知也。",
                    "zhushu": "欲使自屈在楚子前决之。"
                },
                {
                    "paragraph": "不然，侧不足以知二国之成。”",
                    "zhushu": "侧，子反名。为明年许愬郑于楚张本。愬音素。"
                },
                {
                    "paragraph": "○晋赵婴通于赵庄姫。",
                    "zhushu": "赵婴，赵盾弟。庄姬，赵朔妻。朔，盾之子。",
                    "type": 2
                },
                {
                    "paragraph": "经五年，春，王正月，𣏌叔姫来归。",
                    "zhushu": "出也。传在前年。"
                },
                {
                    "paragraph": "○仲孙蔑如宋。○夏，叔孙侨如会晋荀首于榖。",
                    "zhushu": "榖，齐地。"
                },
                {
                    "paragraph": "○梁山崩。",
                    "zhushu": "记异也。梁山在冯翊夏阳县北。"
                },
                {
                    "paragraph": "○秋，大水。",
                    "zhushu": "无传。"
                },
                {
                    "paragraph": "○冬，十有一月，己酉，天王崩。○十有二月，己丑，公会晋侯、齐侯、宋公、卫侯、郑伯、曹伯、邾子、杞伯，同盟于虫牢。",
                    "zhushu": "虫牢，郑地。陈留封丘县北有桐牢。",
                    "type": 2
                },
                {
                    "paragraph": "传五年，春，原、屏放诸齐。",
                    "zhushu": "放赵婴也。原同、屏季，婴之兄。屏，步丁切。"
                },
                {
                    "paragraph": "婴曰：“我在，故栾氏不作。我云：“吾二昆其忧哉！”且人各有能有不能，",
                    "zhushu": "言己虽淫而能。今庄姫护赵氏，令，力丁切。"
                },
                {
                    "paragraph": "舍我何害？”弗听。",
                    "zhushu": ""
                },
                {
                    "paragraph": "婴梦天使谓己：“祭余，余福女。”使问诸士贞伯，贞伯曰：“不识也。”既而告其人",
                    "zhushu": "自告。贞伯从人舍，音舍，又音赦。听，吐丁切。女，音汝。従，才用切。"
                },
                {
                    "paragraph": "曰：“神福仁而祸淫，淫而无罚，福也。祭，其得亡乎？”",
                    "zhushu": "以得放遣为福。"
                },
                {
                    "paragraph": "祭之，之明日而亡。",
                    "zhushu": "为八年晋杀赵同、赵括传。"
                },
                {
                    "paragraph": "○孟献子如宋，报华元也。",
                    "zhushu": "前年宋华元来聘。"
                },
                {
                    "paragraph": "○夏，晋荀首如齐逆女，故宣伯餫诸榖。",
                    "zhushu": "野馈曰餫。运粮馈之，敬大国也。餫，音郓。馈，其媿切。"
                },
                {
                    "paragraph": "○梁山崩，晋侯以传召伯宗。",
                    "zhushu": "传，驿。传，中恋切。注及下同。驿，音亦。"
                },
                {
                    "paragraph": "伯宗辟重，曰：“辟传！”",
                    "zhushu": "重载之车。上辟，匹亦切；徐，甫赤切，本又作僻。下辟，音避。"
                },
                {
                    "paragraph": "重人曰：“待我，不如捷之速也。”",
                    "zhushu": "捷邪出。捷，在妾切。邪，似嗟切。"
                },
                {
                    "paragraph": "问其所，曰：“绛人也。”问绛事焉，曰：“梁山崩，将召伯宗谋之。”问：“将若之何？”曰：“山有朽壤而崩，可若何？国主山川，",
                    "zhushu": "主，谓所主祭。绛，古巷切。壤，如大切。"
                },
                {
                    "paragraph": "故山崩川竭，君为之不举，",
                    "zhushu": "去盛馔。为，于伪切。去，起吕切。馔，仕恋切。"
                },
                {
                    "paragraph": "降服，",
                    "zhushu": "损盛服。"
                },
                {
                    "paragraph": "乘缦，",
                    "zhushu": "车无文。缦，武旦切，又莫半切。"
                },
                {
                    "paragraph": "彻乐，",
                    "zhushu": "息八音。"
                },
                {
                    "paragraph": "出次，",
                    "zhushu": "舍于郊。"
                },
                {
                    "paragraph": "祝币，",
                    "zhushu": "陈玉帛。"
                },
                {
                    "paragraph": "史辞，",
                    "zhushu": "自罪责。"
                },
                {
                    "paragraph": "以礼焉。",
                    "zhushu": "礼山川。"
                },
                {
                    "paragraph": "其如此而已。虽伯宗若之何？”伯宗请见之，",
                    "zhushu": "见之于晋君。见，贤遍切。注皆同。"
                },
                {
                    "paragraph": "不可。",
                    "zhushu": "不肯见。"
                },
                {
                    "paragraph": "遂以告，而从之。",
                    "zhushu": "从重人言。"
                },
                {
                    "paragraph": "○许灵公愬郑伯于楚。",
                    "zhushu": "前此年郑伐许故。"
                },
                {
                    "paragraph": "六月，郑悼公如楚讼，不胜。楚人执皇戍及子国。",
                    "zhushu": "以郑伯不直故也。子国，郑穆公子。"
                },
                {
                    "paragraph": "故郑伯归，使公子偃请成于晋。秋，八月，郑伯及晋赵同盟于垂棘。",
                    "zhushu": "垂棘，晋地。"
                },
                {
                    "paragraph": "○宋公子围龟为质于楚而还，",
                    "zhushu": "围龟，文公子。质，音致，下注同。"
                },
                {
                    "paragraph": "华元享之。请鼓噪以出，鼓噪以复入，",
                    "zhushu": "出入辄击鼓。噪，素报切。复，扶又切，下同。"
                },
                {
                    "paragraph": "曰：“习攻华氏。”宋公杀之。",
                    "zhushu": "盖宣十五年宋、楚平后，华元使围龟代己为质，故怨而欲攻华氏。"
                },
                {
                    "paragraph": "○冬，同盟于虫牢，郑服也。",
                    "zhushu": ""
                },
                {
                    "paragraph": "诸侯谋复会，宋公使向为人辞以子灵之难。",
                    "zhushu": "子灵，围龟也。宋公不欲会，以新诛子灵为辞。为明年侵宋传。向，舒亮切。难，乃旦切。一本无“之难”二字。“子灵为辞”，一本无“为辞”二字。"
                },
                {
                    "paragraph": "○十一月己酉，定王崩。",
                    "zhushu": "经在虫牢盟上，传在下，月倒错。众家传悉无此八字，或衍文。倒，丁老切。",
                    "type": 2
                },
                {
                    "paragraph": "经六年，春，王正月，公至自会。",
                    "zhushu": "无传。"
                },
                {
                    "paragraph": "○二月辛巳，立武宫。",
                    "zhushu": "鲁人自鞍之功，至今无患，故筑武军，又作先君武公宫，以告成事，欲以示后世。"
                },
                {
                    "paragraph": "○取鄟。",
                    "zhushu": "附庸国也。鄟，徐音专，又市脔切。"
                },
                {
                    "paragraph": "○卫孙良夫帅师侵宋。○夏六月，邾子来朝。",
                    "zhushu": "无传。"
                },
                {
                    "paragraph": "○公孙婴齐如晋。",
                    "zhushu": "婴齐，叔𦙝子。"
                },
                {
                    "paragraph": "○壬申，郑伯费卒。",
                    "zhushu": "前年同盟虫牢。费，音秘。"
                },
                {
                    "paragraph": "○秋，仲孙蔑、叔孙侨如帅师侵宋。○楚公子婴齐帅师伐郑。○冬，季孙行父如晋。○晋栾书帅师救郑。",
                    "zhushu": "",
                    "type": 2
                },
                {
                    "paragraph": "传六年，春，郑伯如晋拜成，",
                    "zhushu": "谢前年再盟。"
                },
                {
                    "paragraph": "子游相，",
                    "zhushu": "子游，公子偃。相，息亮切。下“寗相”同。"
                },
                {
                    "paragraph": "授玉于东楹之东。",
                    "zhushu": "礼，授玉两楹之间。郑伯行疾，故东过。"
                },
                {
                    "paragraph": "士贞伯曰：“郑伯其死乎！自弃也已。视流而行速，不安其位，宜不能久。”",
                    "zhushu": "视流，不端谛。谛，音帝。"
                },
                {
                    "paragraph": "○二月，季文子以鞍之功立武宫，非礼也。",
                    "zhushu": "宣十二年，潘党劝楚子立武军，楚子答以武有七德，非已所堪。其为先君宫，告成事而已。今鲁倚晋之功，又非霸主，而立武宫，故讥之。倚，于绮切。"
                },
                {
                    "paragraph": "听于人以救其难，不可以立武。立武由已，非由人也。",
                    "zhushu": "言请人救难，胜非已功。难，乃旦切。注同。"
                },
                {
                    "paragraph": "○“取鄟”，言易也。",
                    "zhushu": "易，以豉切。"
                },
                {
                    "paragraph": "○三月，晋伯宗、夏阳说、卫孙良夫、寗相，郑人、伊、雒之戎、陆浑、蛮氏侵宋，",
                    "zhushu": "夏阳说，晋大夫。蛮氏，戎别种也。河南新城县东南有蛮城。经准书“卫孙良夫”，独卫告也。夏，户雅切。说，音悦。下文注同。浑，户门切。种，章勇切。"
                },
                {
                    "paragraph": "以其辞会也。",
                    "zhushu": "辞会，在前年。"
                },
                {
                    "paragraph": "师于针，卫人不保。",
                    "zhushu": "不守备。针，其廉切，一音针。"
                },
                {
                    "paragraph": "说欲袭卫，曰：“虽不可入，多俘而归，有罪不及死。”伯宗曰：“不可。卫唯信晋，故师在其郊而不设备。若袭之，是弃信也。虽多卫俘，而晋无信，何以求诸侯？”乃止。师还，卫人登陴。",
                    "zhushu": "闻说谋故。陴，毗支切。"
                },
                {
                    "paragraph": "○晋人谋去故绛，",
                    "zhushu": "晋复命新田为绛，故谓此故绛。复，扶又切。"
                },
                {
                    "paragraph": "诸大夫皆曰：“必居郇、瑕氏之地，",
                    "zhushu": "郇瑕，古国名，河东解县西北有郇城。郇，音荀。解，音蟹。"
                },
                {
                    "paragraph": "沃饶而近盬，",
                    "zhushu": "盬，盐也。猗氏县盐池是。近，附近之近。下及注“近寳”皆同。盬，音古。猗，于宜切。"
                },
                {
                    "paragraph": "国利君乐，不可失也。”韩献子将新中军，且为仆大夫。",
                    "zhushu": "兼大仆。乐，音洛，下“谓乐”同。将，子匠切，下注“将军”同。大，音泰。"
                },
                {
                    "paragraph": "公揖而入，献子从。公立于寝庭，",
                    "zhushu": "路寝之庭。"
                },
                {
                    "paragraph": "谓献子曰：“何如？”",
                    "zhushu": "问诸大夫言是非。"
                },
                {
                    "paragraph": "对曰：“不可。郇、瑕氏土薄水浅，",
                    "zhushu": "土薄地下。"
                },
                {
                    "paragraph": "其恶易觏。",
                    "zhushu": "恶，疾𤵜。觏，成也。易，以豉切，下注同。觏，古豆切。𤵜，敕觐切；本或作疢，同。"
                },
                {
                    "paragraph": "易觏则民愁，民愁则垫隘，",
                    "zhushu": "垫隘，羸困也。垫，丁念切。隘，于卖切。羸，劣伪切。"
                },
                {
                    "paragraph": "于是乎有沉溺重膇之疾。",
                    "zhushu": "沉溺，湿疾。重膇，足肿。溺，刀历切。膇，治伪切，二音直媿切。肿，章勇切，一音常勇切。"
                },
                {
                    "paragraph": "不如新田，",
                    "zhushu": "今平阳绛邑县是。"
                },
                {
                    "paragraph": "土厚水深，居之不疾，",
                    "zhushu": "髙燥故。"
                },
                {
                    "paragraph": "有汾、浍以流其恶，",
                    "zhushu": "汾水，出太原，经绛北，西南入河。浍水，出平阳绛县南，西入汾。恶，垢秽。汾，扶云切。浍，古外切。垢，古口切。"
                },
                {
                    "paragraph": "且民从教，",
                    "zhushu": "无灾患，"
                },
                {
                    "paragraph": "十世之利也。夫山泽林、盬，国之寳也。国饶，则民骄佚。",
                    "zhushu": "财易致，则民骄侈。佚，音逸。"
                },
                {
                    "paragraph": "近寳，公室乃贫，不可谓乐。”",
                    "zhushu": "近寳，则民不务本。"
                },
                {
                    "paragraph": "公说，从之。夏四月丁丑，晋迁于新田。",
                    "zhushu": "为季孙如晋传。说，音悦。"
                },
                {
                    "paragraph": "○六月，郑悼公卒。",
                    "zhushu": "终士贞伯之言。"
                },
                {
                    "paragraph": "○子叔声伯如晋，命伐宋。",
                    "zhushu": "晋人命声伯。"
                },
                {
                    "paragraph": "秋，孟献子、叔孙宣伯侵宋，晋命也。○楚子重伐郑，郑从晋故也。",
                    "zhushu": "前年从晋盟。"
                },
                {
                    "paragraph": "○冬，季文子如晋，贺迁也。○晋栾书救郑，与楚师遇于绕角。",
                    "zhushu": "绕角，郑地。"
                },
                {
                    "paragraph": "楚师还，晋师遂侵蔡。楚公子申、公子成以申、息之师救蔡，",
                    "zhushu": "申、息，楚二县。成，音城。"
                },
                {
                    "paragraph": "御诸桑隧。",
                    "zhushu": "汝南朗陵县东有桑里，在上蔡西南。御，鱼吕切。隧，音遂。"
                },
                {
                    "paragraph": "赵同、赵括欲战，请于武子，武子将许之。",
                    "zhushu": "武子，栾书。"
                },
                {
                    "paragraph": "知庄子、",
                    "zhushu": "荀首，中军佐。"
                },
                {
                    "paragraph": "范文子、",
                    "zhushu": "士爕，上军佐。"
                },
                {
                    "paragraph": "韩献子",
                    "zhushu": "韩厥，新中军将。"
                },
                {
                    "paragraph": "谏曰：“不可。吾来救郑，楚师去我，吾遂至于此，",
                    "zhushu": "此蔡地。"
                },
                {
                    "paragraph": "是迁戮也。戮而不已，又怒楚师，战必不克。",
                    "zhushu": "迁戮不义，怒敌难当，故不克。"
                },
                {
                    "paragraph": "虽克，不令。成师以出，而败楚之二县，何荣之有焉？",
                    "zhushu": "六军悉出，故曰成师。以大胜小，不足为荣。"
                },
                {
                    "paragraph": "若不能败，为辱已甚，不如还也。”乃遂还。",
                    "zhushu": ""
                },
                {
                    "paragraph": "于是军帅之欲战者众。或谓栾武子曰：“圣人与众同欲，是以济事。子盍从众？",
                    "zhushu": "盍，何不也。帅，所类切，下注同。盍，户腊切。"
                },
                {
                    "paragraph": "子为大政，",
                    "zhushu": "中军元帅。"
                },
                {
                    "paragraph": "将酌于民者也。",
                    "zhushu": "酌取民心以为政。"
                },
                {
                    "paragraph": "子之佐十一人，",
                    "zhushu": "六军之卿佐。"
                },
                {
                    "paragraph": "其不欲战者三人而已。",
                    "zhushu": "知、范、韩也。"
                },
                {
                    "paragraph": "欲战者可谓众矣。商书曰：“三人占，从二人。”众故也。”",
                    "zhushu": "商书洪范。"
                },
                {
                    "paragraph": "武子曰：“善钧，从众。",
                    "zhushu": "钧，等也。"
                },
                {
                    "paragraph": "夫善，众之主也。三卿为主，可谓众矣。",
                    "zhushu": "三卿皆晋之贤人。"
                },
                {
                    "paragraph": "从之，不亦可乎？”",
                    "zhushu": "传善栾书得从众之义，且为八年晋侵蔡传。",
                    "type": 2
                },
                {
                    "paragraph": "经七年，春，王正月，鼷鼠食郊牛角，改卜牛。鼷鼠又食其角，乃免牛。",
                    "zhushu": "无传。称牛，未卜日。免，放也。免牛可也。不郊，非礼也。鼷，音兮。"
                },
                {
                    "paragraph": "○吴伐郯。",
                    "zhushu": "郯，音谈。"
                },
                {
                    "paragraph": "○夏，五月，曹伯来朝。○不郊，犹三望。",
                    "zhushu": "无传。书不郊，间有事。三望，非礼。"
                },
                {
                    "paragraph": "○秋，楚公子婴齐帅师伐郑。○公会晋侯、齐侯、宋公、卫侯、曹伯、莒子、邾子、𣏌伯救郑。○八月，戊辰，同盟于马陵。",
                    "zhushu": "马陵，卫地，阳平元城县东南有地名马陵。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○吴入州来。",
                    "zhushu": "州来，楚邑，淮南下蔡县是也。"
                },
                {
                    "paragraph": "○冬，大雩。",
                    "zhushu": "无传。书过。"
                },
                {
                    "paragraph": "○卫孙林父出奔晋。",
                    "zhushu": "",
                    "type": 2
                },
                {
                    "paragraph": "传七年，春，吴伐郯，郯成。",
                    "zhushu": ""
                },
                {
                    "paragraph": "季文子曰：“中国不振旅，蛮夷入伐，而莫之或恤，",
                    "zhushu": "振，整也。旅，众也。"
                },
                {
                    "paragraph": "无吊者也夫！",
                    "zhushu": "言中国不能相愍恤，故夷狄内侵。夫，音扶。"
                },
                {
                    "paragraph": "诗曰：“不吊昊天，乱靡有定。”其此之谓乎！",
                    "zhushu": "诗小雅。刺在上者不能吊愍下民，故号天告乱。昊，户老切。号，户刀切。"
                },
                {
                    "paragraph": "有上不吊，其谁不受乱？",
                    "zhushu": "上，谓霸主。"
                },
                {
                    "paragraph": "吾亡无日矣。”君子曰：“知惧如是，斯不亡矣。”○郑子良相成公以如晋，见，且拜师。",
                    "zhushu": "谢前年晋救郑之师，为楚伐郑张本。相，息亮切。见，贤遍切。"
                },
                {
                    "paragraph": "夏，曹宣公来朝。",
                    "zhushu": ""
                },
                {
                    "paragraph": "秋，楚子重伐郑，师于汜。",
                    "zhushu": "汜，郑地，在襄城县南。泛，音凡。"
                },
                {
                    "paragraph": "诸侯救郑。郑共仲、侯羽军楚师，",
                    "zhushu": "二子，郑大夫。共，音恭。"
                },
                {
                    "paragraph": "囚郧公钟仪，献诸晋。○八月，同盟于马陵，寻虫牢之盟，且莒服故也。",
                    "zhushu": "虫牢盟在五年。莒本属齐，齐服，故莒从之。郧，本亦作“员”，音云，邑名。"
                },
                {
                    "paragraph": "○晋人以钟仪归，囚诸军府。",
                    "zhushu": "军藏府也。为九年晋侯见钟仪张本。藏，才浪切。"
                },
                {
                    "paragraph": "楚围宋之役，",
                    "zhushu": "在宣十四年。"
                },
                {
                    "paragraph": "师还，子重请取于申、吕以为赏田，王许之。",
                    "zhushu": "分申、吕之田以自赏。"
                },
                {
                    "paragraph": "申公巫臣曰：“不可。此申、吕所以邑也，是以为赋，以御北方。若取之，是无申、吕也，",
                    "zhushu": "言申、吕赖此田成邑耳。不得此田，则无以出兵赋，而二邑坏也。“所邑也”，一本作“所以邑也”。御，鱼吕切。"
                },
                {
                    "paragraph": "晋、郑必至于汉。”王乃止。子重是以怨巫臣。子反欲取夏姬，巫臣止之，遂取以行。子反亦怨之。及共王即位，",
                    "zhushu": "楚共王以鲁成公元年即位。共，音恭。"
                },
                {
                    "paragraph": "子重、子反杀巫臣之族子阎、子荡及清尹弗忌",
                    "zhushu": "皆巫臣之族。阎，音盐。"
                },
                {
                    "paragraph": "及襄老之子黑要，",
                    "zhushu": "以夏姫故井怨黑要，要，一遥切。"
                },
                {
                    "paragraph": "而分其室。子重取子阎之室，使沈尹与王子罢分子荡之室，子反取黑要与清尹之室。巫臣自晋遗二子书，",
                    "zhushu": "子重、子反。罢，音皮，下同。遗，唯季切。"
                },
                {
                    "paragraph": "曰：“尔以谗慝贪惏事君，而多杀不辜，余必使尔罢于奔命以死。”",
                    "zhushu": ""
                },
                {
                    "paragraph": "巫臣请使于吴，晋侯许之。吴子寿梦说之。乃通吴于晋，",
                    "zhushu": "寿梦，季札父。慝，他得切。惏，力含切。使，所吏切。梦，莫公切。说，音悦。札，侧八切。"
                },
                {
                    "paragraph": "以两之一卒适吴，舍偏两之一焉。",
                    "zhushu": "司马法：百人为卒，二十五人为两。车九乘为小偏，十五乘为大偏。盖留九乘车及一两二十五人，今吴习之。卒，子忽切。注同。舍，音赦，旧音舍。乘，绳证切。下注同。令，力呈切。"
                },
                {
                    "paragraph": "与其射御，教吴乘车，教之战陈，教之叛楚。",
                    "zhushu": "前是吴常属楚。陈，直觐切。"
                },
                {
                    "paragraph": "置其子狐庸焉，使为行人于吴。吴始伐楚、伐巢、伐徐，",
                    "zhushu": "巢、徐，楚属国。置，之豉切。"
                },
                {
                    "paragraph": "子重奔命。",
                    "zhushu": "救徐、巢。"
                },
                {
                    "paragraph": "马陵之会，吴入州来，子重自郑奔命。",
                    "zhushu": "因伐郑而行。"
                },
                {
                    "paragraph": "子重、子反于是乎一岁七奔命。蛮夷属于楚者，吴尽取之。是以始大，通吴于上国。",
                    "zhushu": "上国，诸夏。夏，户雅切。"
                },
                {
                    "paragraph": "卫定公恶孙林父。冬，孙林父出奔晋。",
                    "zhushu": "林父，孙良夫之子。恶，乌路切。"
                },
                {
                    "paragraph": "卫侯如晋，晋反戚焉。",
                    "zhushu": "戚，林父邑。休父出奔，戚随属晋。戚，七狄切。",
                    "type": 2
                },
                {
                    "paragraph": "经八年，春，晋侯使韩穿来言汶阳之田，归之于齐。",
                    "zhushu": "齐服事晋，故晋来语鲁，使还二年所取田。语，鱼据切。"
                },
                {
                    "paragraph": "○晋栾书帅师侵蔡。○公孙婴齐如莒。○宋公使华元来聘。○夏，宋公使公孙寿来纳币。",
                    "zhushu": "昏聘不使卿，今华元将命，故特书之。宋公无主昏者，自命之，故称使也。公孙寿，荡意诸之父。"
                },
                {
                    "paragraph": "○晋杀其大夫赵同、赵括。",
                    "zhushu": "传曰：“原、屏，咎之徒也。”明本不以德义自居，宜其见讨，故从告辞而称名。"
                },
                {
                    "paragraph": "○秋，七月，天子使召伯来赐公命。",
                    "zhushu": "诸侯即位，天子赐以命圭，与之合瑞。八年乃来，缓也。天子、天王，王者之通称。称，尺证切。"
                },
                {
                    "paragraph": "○冬，十月，癸卯，𣏌叔姫卒。",
                    "zhushu": "前五年来归者，女既适人，虽见出弃，犹以成人礼书之。终为𣏌伯所葬，故称杞叔姫。"
                },
                {
                    "paragraph": "○晋侯使士爕来聘。○叔孙侨如会晋士爕、齐人、邾人伐郯。",
                    "zhushu": "先谋而称会，盟主之命，不同之于列国。"
                },
                {
                    "paragraph": "○卫人来媵。",
                    "zhushu": "古者诸侯取适夫人及左右媵，各有姪娣，皆同姓之国。国三人，凡九女，所以广继嗣也。鲁将嫁伯姫于宋，故卫来媵之。媵，以证切，又绳证切。适，丁历切。姪，大结切；字林：丈一切。娣，大计切。",
                    "type": 2
                },
                {
                    "paragraph": "传八年，春，晋侯使韩穿来言汶阳之田，归之于齐。季丈子饯之，",
                    "zhushu": "饯，送行饮酒。饯，钱浅切；说文云：送去食也。字林：子扇切；毛诗笺云：祖而舍軷，饮酒于其侧曰饯。"
                },
                {
                    "paragraph": "私焉，",
                    "zhushu": "私与之言。"
                },
                {
                    "paragraph": "曰：“大国制义，以为盟主，是以诸侯怀德畏讨，无有贰心。谓汶阳之田，敝邑之旧也，而用师于齐，使归诸敝邑。",
                    "zhushu": "用师，鞍之战。"
                },
                {
                    "paragraph": "今有二命，曰：“归诸齐。”信以行义，义以成命，小国所望而怀也。信不可知，义无所立，四方诸侯，其谁不解体？",
                    "zhushu": "言不复肃敬于晋。复，扶又切。"
                },
                {
                    "paragraph": "诗曰：“女也不爽，士贰其行。士也罔极，二三其德。”",
                    "zhushu": "爽，差也。极，中也。诗卫风。妇人怨丈夫不一其行，喻鲁事晋，犹女之不敢过差，而晋有罔极之心，反二三其德。行，下孟切，及注同。差，初卖切，一音初佳切。"
                },
                {
                    "paragraph": "七年之中，一与一夺，二三孰甚焉？士之二三，犹丧妃耦，而况霸主？霸主将德是以，",
                    "zhushu": "以，用也。丧，息浪切。妃，辛配。耦，五口切。"
                },
                {
                    "paragraph": "而二三之，其何以长有诸侯乎？诗曰：“犹之未远，是用大简。”",
                    "zhushu": "犹，图也。简，谏也。诗大雅。言王者图事不远，故用大道谏之。长，音如字，一音丁丈切。"
                },
                {
                    "paragraph": "行父惧晋之不远犹而失诸侯也，是以敢私言之。”○晋栾书侵蔡，",
                    "zhushu": "六年未得志故。"
                },
                {
                    "paragraph": "遂侵楚，获申骊。",
                    "zhushu": "申骊，楚大夫。骊，力驰切。"
                },
                {
                    "paragraph": "楚师之还也，",
                    "zhushu": "谓六年遇于绕角时。"
                },
                {
                    "paragraph": "晋侵沈，获沈子揖初，从知、范、韩也。",
                    "zhushu": "绕角之役，栾书从知庄子、范文子、韩献子之言，不与楚战，自是常从其谋，师出有功，故传善之。沈国，今汝南平与县。揖，徐音集，又于立切。与，音余，一音预。"
                },
                {
                    "paragraph": "君子曰：“从善如流，宜哉！",
                    "zhushu": "宜有功也。如流，喻速。"
                },
                {
                    "paragraph": "诗曰：“恺悌君子，遐不作人。”",
                    "zhushu": "遐，远也。作，用也。诗大雅。言文王能远用善人。不，语助。恺，开在切，乐也。悌，徒礼切，易也，"
                },
                {
                    "paragraph": "求善也夫！作人，斯有功绩矣。”",
                    "zhushu": ""
                },
                {
                    "paragraph": "是行也，郑伯将会晋师，",
                    "zhushu": "会伐蔡之师。夫，音扶。"
                },
                {
                    "paragraph": "门于许东门，大获焉。",
                    "zhushu": "过许，见其无备，因攻之。过，古禾切。"
                },
                {
                    "paragraph": "○声伯如莒，逆也。",
                    "zhushu": "自为逆妇而书者，因聘而逆。为，于伪切。下文“为赵婴”同。"
                },
                {
                    "paragraph": "宋华元来聘，聘共姬也。",
                    "zhushu": "穆姜之女，成公姊妹，为来共公夫人。聘不应使卿，故传发其事而已。共，音恭。"
                },
                {
                    "paragraph": "○夏，宋公使公孙寿来纳币，礼也。",
                    "zhushu": "纳币应使卿。"
                },
                {
                    "paragraph": "○晋赵庄姫为赵婴之亡故，譛之于晋侯，",
                    "zhushu": "赵婴亡在五年。"
                },
                {
                    "paragraph": "曰：“原、屏将为乱。”栾、郤为征。",
                    "zhushu": "栾氏、郤氏亦征其为乱。"
                },
                {
                    "paragraph": "六月，晋讨赵同、赵括。武从姫氏畜于公宫。",
                    "zhushu": "赵武，庄姫之子。庄姬，晋成公女。畜，养也。"
                },
                {
                    "paragraph": "以其田与祁奚。韩厥言于晋侯曰：“成季之勋，宣孟之忠，",
                    "zhushu": "成季，赵衰。宣孟，赵盾。祁，巨之切；字林，上尸切。衰，初危切。盾，徒本切。"
                },
                {
                    "paragraph": "而无后，为善者其惧矣。”三代之令王，皆数百年保天之禄。夫岂无辟王？赖前哲以免也。",
                    "zhushu": "言三代亦有邪辟之君，但赖其先人以免祸耳。数，所主切。辟，匹亦切。注及下同。哲，陟列切。邪，似嗟切。"
                },
                {
                    "paragraph": "周书曰：“不敢侮鳏寡”，所以明德也。”",
                    "zhushu": "周书康诰。言文王不侮鳏寡而德益明。欲使晋侯之法文王。侮，亡甫切。鳏，古顽切。"
                },
                {
                    "paragraph": "乃立武而反其田焉。○秋，召桓公来赐公命。",
                    "zhushu": "召桓公，周卿士。"
                },
                {
                    "paragraph": "○晋侯使申公巫臣如吴，假道于莒，与渠丘公立于池上，",
                    "zhushu": "渠丘公，莒子朱也。池，城池也。渠丘，邑名，莒县有蘧里。蘧，其居切。"
                },
                {
                    "paragraph": "曰：“城已恶。”莒子曰：“辟陋在夷，其孰以我为虞？”",
                    "zhushu": "虞，度也。已恶，如字。已，犹太也。本或作城已恶矣。度，待洛切。"
                },
                {
                    "paragraph": "对曰：“夫狡焉",
                    "zhushu": "狡猾之人，狡，交卯切。猾，于八切。"
                },
                {
                    "paragraph": "思启对疆以利社稷者，何国蔑有？唯然，故多大国矣，唯或思或纵也。",
                    "zhushu": "世有思开封疆者，有纵其暴掠者，莒人当唯此为命。疆，居良切。唯然，音维，本或作虽，后人改也。掠，音亮。"
                },
                {
                    "paragraph": "勇夫重闭，况国乎？”",
                    "zhushu": "为明年莒溃传。重，直龙切，又直勇切。闭，补计切，又补结切，一音户旦切。"
                },
                {
                    "paragraph": "○冬，𣏌叔姫卒。来归自𣏌，故书。",
                    "zhushu": "愍其见出。来归，故书卒也。若更适大夫，则不复书卒。复，扶又切。"
                },
                {
                    "paragraph": "○晋士爕来聘，言伐郯也，以其事吴故。",
                    "zhushu": "七年，郯与吴成。"
                },
                {
                    "paragraph": "公赂之，请缓师。文子不可，",
                    "zhushu": "文子，士爕。"
                },
                {
                    "paragraph": "曰：“君命无贰，失信不立。礼无加货，事无二成。",
                    "zhushu": "公私不两成。"
                },
                {
                    "paragraph": "君后诸侯，是寡君不得事君也。",
                    "zhushu": "欲与鲁绝。后，如字，徐音胡豆切。"
                },
                {
                    "paragraph": "爕将复之。”季孙惧，使宣伯帅师会伐郯。○卫人来媵共姫，礼也。凡诸侯嫁女，同姓媵之，异姓则否。",
                    "zhushu": "必以同姓者，参骨肉至亲，所以息阴讼。",
                    "type": 2
                },
                {
                    "paragraph": "经九年春，王正月，𣏌伯来逆叔姬之丧以归。○公会晋侯、齐侯、宋公、卫侯、郑伯、曹伯、莒子、杞伯，同盟于蒲。",
                    "zhushu": "蒲，卫地，在长垣县西南。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○二月，伯姫归于宋。",
                    "zhushu": "宋不使卿逆，非礼。"
                },
                {
                    "paragraph": "○夏，季孙行父如宋致女。",
                    "zhushu": "女嫁三月，又使大夫随加聘问，谓之致女。所以致成妇礼，笃昏姻之好。好，呼报切。"
                },
                {
                    "paragraph": "○晋人来媵。",
                    "zhushu": "媵伯姬也。"
                },
                {
                    "paragraph": "○秋，七月，丙子，齐侯无野卒。",
                    "zhushu": "无传。五同盟。丙子，六月一日。书七月，从赴。"
                },
                {
                    "paragraph": "○晋人执郑伯。",
                    "zhushu": "郑伯既受盟于蒲，又受楚赂，会于邓，故晋执之。称人者，晋以无道于民告诸侯。例在十五年。"
                },
                {
                    "paragraph": "○晋栾书帅师伐郑。○冬，十有一月，葬齐顷公。",
                    "zhushu": "无传。顷，音倾。"
                },
                {
                    "paragraph": "○楚公子婴齐帅师伐莒。庚申，莒溃。",
                    "zhushu": "民逃其上曰溃。"
                },
                {
                    "paragraph": "○楚人入郓。",
                    "zhushu": "郓，莒别邑也。楚偏师入郓，故称人。"
                },
                {
                    "paragraph": "○秦人、白狄伐晋。○郑人围许。○城中城。",
                    "zhushu": "鲁邑也，在东海□丘县西南。此闰月城，在十一月之后，十二月之前，故传曰：“书时”。",
                    "type": 2
                },
                {
                    "paragraph": "传九年，春，𣏌桓公来逆叔姫之丧，请之也。",
                    "zhushu": "叔姫已绝于𣏌，鲁复强请𣏌，使还取葬。复，扶又切，下同。强，其丈切。"
                },
                {
                    "paragraph": "𣏌叔姫卒，为𣏌故也。",
                    "zhushu": "还为𣏌妇，故卒称𣏌。为，于伪切。下注“为鲁”，下文“为归汶阳”同。"
                },
                {
                    "paragraph": "逆叔姫，为我也。",
                    "zhushu": "既弃而复逆其丧，明为鲁故。逆叔姬绝句。“为我也”，本或无为字。"
                },
                {
                    "paragraph": "○为归汶阳之田故，诸侯贰于晋。",
                    "zhushu": "归田在前年。"
                },
                {
                    "paragraph": "晋人惧，会于蒲，以寻马陵之盟。",
                    "zhushu": "马陵盟在七年。"
                },
                {
                    "paragraph": "季文子谓范文子曰：“德则不竞，咨盟何为？”",
                    "zhushu": "竞，强也。"
                },
                {
                    "paragraph": "范文子曰：“勤以抚之，宽以待之，坚强以御之，明神以要之，柔服而伐贰，德之次也。”",
                    "zhushu": ""
                },
                {
                    "paragraph": "是行也，将始会吴，吴人不至。",
                    "zhushu": "为十五年会钟离传。御，鱼吕切。要，一遥切。"
                },
                {
                    "paragraph": "○二月，伯姫归于宋。",
                    "zhushu": "为致女复命起。"
                },
                {
                    "paragraph": "○楚人以重赂求郑，郑伯会楚公子成于邓。",
                    "zhushu": "为晋人执郑伯传。"
                },
                {
                    "paragraph": "○夏，季文子如宋致女。复命，公享之。赋韩奕之五章。",
                    "zhushu": "韩奕，诗大雅篇名。其五章言蹶父嫁女于韩侯，为女相，所居莫如韩乐。文子喻鲁侯有蹶父之德，宋公如韩侯，宋士如韩乐。蹶，九卫切。为，于伪切。相，息亮切。乐，音洛，下同。"
                },
                {
                    "paragraph": "穆姜出于房，再拜，曰：“大夫勤辱，不忘先君，以及嗣君，施及未亡人，",
                    "zhushu": "穆姜，伯姫母。闻文子言宋乐，喜而出，谢其行劳。妇人夫死，自称未亡人。施，以豉切。"
                },
                {
                    "paragraph": "先君犹有望也。",
                    "zhushu": "言先君亦望文子之□此。"
                },
                {
                    "paragraph": "敢拜大夫之重勤。”又赋绿衣之卒章而入。",
                    "zhushu": "绿衣，诗邶风也。取其“我思古人，实获我心”，喻文子言得已意。重，直勇切，又直用切。绿，如字。本又作禒，吐乱切。注同。邶，音佩，又作鄁。"
                },
                {
                    "paragraph": "○晋人来媵，礼也。",
                    "zhushu": "同姓故。"
                },
                {
                    "paragraph": "○秋，郑伯如晋，晋人讨其贰于楚也，执诸铜鞮。",
                    "zhushu": "铜鞮，晋别县，在上党。鞮，丁兮切。"
                },
                {
                    "paragraph": "○栾书伐郑，郑人使伯蠲行成，晋人杀之，非礼也。兵交，使在其间可也。",
                    "zhushu": "明杀行人例。蠲，古玄切，又音圭。使，音所吏切。"
                },
                {
                    "paragraph": "楚子重侵陈以救郑。",
                    "zhushu": "陈与晋故。"
                },
                {
                    "paragraph": "○晋侯观于军府，见钟仪，问之曰：“南冠而絷者，谁也？”",
                    "zhushu": "南冠，楚冠。絷，拘执。絷，中立切。拘，九于切。"
                },
                {
                    "paragraph": "有司对曰：“郑人所献楚囚也。”使税之，",
                    "zhushu": "郑献钟仪在七年。税，解也。税，吐活切；徐，始锐切。注同。"
                },
                {
                    "paragraph": "召而吊之。再拜稽首。问其族，对曰：“泠人也。”",
                    "zhushu": "泠人，乐官。泠，力丁切，依字作伶。"
                },
                {
                    "paragraph": "公曰：“能乐乎？”对曰：“先人之职官也，敢有二事？”",
                    "zhushu": "言不敢学他事。"
                },
                {
                    "paragraph": "使与之琴，操南音。",
                    "zhushu": "南音，楚声。操，七刀切。下同。"
                },
                {
                    "paragraph": "公曰：“君王何如？”对曰：“非小人之所得知也。固问之，对曰：“其为大子也，师、保奉之，以朝于婴齐而夕于侧也。",
                    "zhushu": "婴齐，令尹子重。侧，司马子反。言其尊卿敬老。"
                },
                {
                    "paragraph": "不知其他。”公语范文子，文子曰：“楚囚，君子也。言称先职，不背本也；乐操土风，不忘旧也；称大子，抑无私也；",
                    "zhushu": "舍其近事，而远称少小，以示性所自然，明至诚。语，鱼据切。背，音佩，下同。舍，音舍。少，诗照切。"
                },
                {
                    "paragraph": "名其二卿，尊君也。",
                    "zhushu": "尊晋君也。"
                },
                {
                    "paragraph": "不背本，仁也；不忘旧，信也；无私，忠也；尊君，敏也。",
                    "zhushu": "敏，达也。"
                },
                {
                    "paragraph": "仁以接事，信以守之，忠以成之，敏以行之，事虽大，必济。",
                    "zhushu": "言有此四德，必能成大事。"
                },
                {
                    "paragraph": "君盍归之，使合晋、楚之成。”公从之，重为之礼，使归求成。",
                    "zhushu": "为下十二月晋、楚结成张本。盍，户腊切。"
                },
                {
                    "paragraph": "○冬，十一月，楚子重自陈伐莒，围渠丘。渠丘城恶，众溃，奔莒。戊申，楚入渠丘。",
                    "zhushu": "月六日。"
                },
                {
                    "paragraph": "莒人囚楚公子平。楚人曰：“勿杀，吾归而俘。”莒人杀之。楚师围莒。莒城亦恶，庚申，莒溃。",
                    "zhushu": "月十八日。"
                },
                {
                    "paragraph": "楚遂入郓。莒无备故也。",
                    "zhushu": "终巫臣之言。"
                },
                {
                    "paragraph": "君子曰：“恃陋而不备，罪之大者也。备豫不虞，善之大者也。莒恃其陋，而不修城郭，浃辰之间，而楚克其三都，无备也夫！",
                    "zhushu": "浃辰，十二日也。浃，子协切，徐又音子答切。夫，音扶。"
                },
                {
                    "paragraph": "诗曰：“虽有丝麻，无弃菅蒯；虽有姫、姜，无弃蕉萃。凡百君子，莫不代匮。”言备之不可以已也。”",
                    "zhushu": "逸诗也。姬、姜，大国之女。蕉萃，陋贱之人。菅，古颜切。蒯，苦怪切。蕉，在遥切。萃，在醉切。匮，其位切。"
                },
                {
                    "paragraph": "○秦人、白狄伐晋，诸侯贰故也。○郑人围许，示晋不急君也。",
                    "zhushu": "此秋晋执郑伯，"
                },
                {
                    "paragraph": "是则公孙申谋之，曰：“我出师以围许，",
                    "zhushu": "示不畏晋。"
                },
                {
                    "paragraph": "为将改立君者，而纾晋使，",
                    "zhushu": "纾，缓也。勿亟遗使诣晋，示欲更立君。为将，并如字。或于伪切，非也。本或作伪将。纾，音舒。使，所吏切。亟，纪力切，急也。或欺冀切，数也。"
                },
                {
                    "paragraph": "晋必归君。”",
                    "zhushu": "为明年晋侯归郑伯张本。"
                },
                {
                    "paragraph": "○城中城。书，时也。○十二月，楚子使公子辰如晋，报钟仪之使，请修好结成。",
                    "zhushu": "钟仪奉晋命归，故楚报之。好，呼报切。",
                    "type": 2
                },
                {
                    "paragraph": "经十年，春，卫侯之弟黑背帅师侵郑。○夏，四月，五卜郊，不从，乃不郊。",
                    "zhushu": "无传。卜常祀不郊，皆非礼，故书。"
                },
                {
                    "paragraph": "○五月，公会晋侯、齐侯、宋公、卫侯、曹伯伐郑。",
                    "zhushu": "晋侯，大子州蒲也。称爵，见其生代父居位，失人子之礼。见，贤遍切。"
                },
                {
                    "paragraph": "○齐人来媵。",
                    "zhushu": "无传。媵伯姫也。异姓来媵，非礼也。"
                },
                {
                    "paragraph": "○丙午，晋侯獳卒。",
                    "zhushu": "六同盟。据传，丙午，六月七日，有日无月。獳，乃侯切。"
                },
                {
                    "paragraph": "○秋，七月，公如晋。○冬，十月。",
                    "zhushu": "",
                    "type": 2
                },
                {
                    "paragraph": "传十年，春，晋侯使籴茷如楚，",
                    "zhushu": "籴茷，晋大夫。籴，徐徒吊切，一音杜敖切，又土吊切。茷，扶废切，一音蒲发切，又蒲女切。"
                },
                {
                    "paragraph": "报大宰子商之使也。",
                    "zhushu": "子商，楚公子辰。使在前年。大，音泰。使，所吏切，下使在同。"
                },
                {
                    "paragraph": "○卫子叔黑背侵郑，晋命也。",
                    "zhushu": "晋命卫使侵郑。"
                },
                {
                    "paragraph": "○郑公子班闻叔申之谋。",
                    "zhushu": "改立君之谋。"
                },
                {
                    "paragraph": "三月，子如立公子繻。",
                    "zhushu": "子如，公子班。繻，音须。"
                },
                {
                    "paragraph": "夏，四月，郑人杀繻，立髠顽。子如奔许。",
                    "zhushu": "髠顽，郑成公大子。髠，苦门切。顽，如字，徐音五班切。"
                },
                {
                    "paragraph": "栾武子曰：“郑人立君，我执一人焉，何益？不如伐郑而归其君，以求成焉。”晋侯有疾。五月，晋立大子州蒲以为君，而会诸侯伐郑。",
                    "zhushu": "生立子为君，此父不父，子不子，经因书晋侯，其恶明。州蒲，本或作州满。"
                },
                {
                    "paragraph": "郑子罕赂以襄钟，",
                    "zhushu": "子罕，穆公子。襄钟，郑襄公之庙钟。"
                },
                {
                    "paragraph": "子然盟于修泽，子驷为质。",
                    "zhushu": "子然、子驷，皆穆公子。荣阳卷县东有修武亭。质，音致。卷，音权；字林：丘权切。如淳汉书音同。"
                },
                {
                    "paragraph": "辛巳，郑伯归。",
                    "zhushu": "郑伯归不书，郑不告入。"
                },
                {
                    "paragraph": "○晋侯梦大厉，被发及地，搏膺而踊，曰：“杀余孙，不义。",
                    "zhushu": "厉，鬼也，赵氏之先祖也。八年，晋侯杀赵同、赵括，故怒。被，皮寄切。博，音博。踊，音勇。"
                },
                {
                    "paragraph": "余得请于帝矣。”坏大门及寝门而入。公惧，入于室。又坏户。公觉，召桑田巫。",
                    "zhushu": "桑田，晋邑。坏，音怪，下同。“及寝门”，一本无“及”字。觉，古孝切。"
                },
                {
                    "paragraph": "巫言如梦。",
                    "zhushu": "巫云：鬼怒，如公所梦。"
                },
                {
                    "paragraph": "公曰：“何如？”曰：“不食新矣。”",
                    "zhushu": "言公不得及食新麦。"
                },
                {
                    "paragraph": "公疾病，求医于秦。秦伯使医缓为之。",
                    "zhushu": "缓，医名。为，犹治也。医，于其切。"
                },
                {
                    "paragraph": "未至，公梦疾为二竖子，曰：“彼良医也，惧伤我，焉逃之？”其一曰：“居肓之上，膏之下，若我何？”",
                    "zhushu": "肓，鬲也。心下为膏。“伤我”绝句。焉，徐于虔切；一读如字，属上句。“逃之”绝句。肓，徐音荒；说文云：心下鬲上也。鬲，音革。"
                },
                {
                    "paragraph": "医至，曰：“疾不可为也。在肓之上，膏之下，攻之不可，达之不及，药不至焉，不可为也。",
                    "zhushu": "达，针。攻，音工。"
                },
                {
                    "paragraph": "公曰：“良医也。”厚为之礼而归之。六月丙午，晋侯欲麦，",
                    "zhushu": "周六月，今四月，麦始熟。"
                },
                {
                    "paragraph": "使甸人献麦，",
                    "zhushu": "甸人，主为公田者。甸，徒练切。"
                },
                {
                    "paragraph": "馈人为之。召桑田巫，示而杀之。将食，张，如厕，陷而卒。",
                    "zhushu": "张，腹蒲也。馈，其媿切。为，如字。张，中亮切。注同。"
                },
                {
                    "paragraph": "小臣有晨梦负公以登天，及日中，负晋侯出诸厕，遂以为殉。",
                    "zhushu": "传言巫以明术见杀，小臣以言梦自祸。"
                },
                {
                    "paragraph": "○郑伯讨立君者，戊申，杀叔申、叔禽。",
                    "zhushu": "叔禽，叔申弟。"
                },
                {
                    "paragraph": "君子曰：“忠为今，德非其人犹不可，况不令乎？”",
                    "zhushu": "言叔申为忠，不得其人，还害身。"
                },
                {
                    "paragraph": "○秋，公如晋，",
                    "zhushu": "亲吊，非礼。"
                },
                {
                    "paragraph": "晋人止公，使送葬。于是籴茷未反。",
                    "zhushu": "是春，晋使籴茷至楚结成，晋谓鲁二于楚，故留公，须籴茷还，验其虚实。"
                },
                {
                    "paragraph": "冬，葬晋景公。公送葬，诸侯莫在。鲁人辱之，故不书，讳之也。",
                    "zhushu": "讳不书晋葬也。"
                }
            ]
        },
        {
            "name": "成公下第十三",
            "paragraphs": [
                {
                    "paragraph": "成公下第十三",
                    "zhushu": "",
                    "type": 1
                },
                {
                    "paragraph": "经十有一年，春，王三月，公至自晋。",
                    "zhushu": "正月，公在晋，不书，讳见止。"
                },
                {
                    "paragraph": "○晋侯使郤犫来聘。己丑，及郤犫盟。",
                    "zhushu": "郤犫，郤克从父兄弟。犫，尺由切。"
                },
                {
                    "paragraph": "○夏，季孙行父如晋。○秋，叔孙侨如如齐。○冬，十月。",
                    "zhushu": "侨，其骄切。",
                    "type": 2
                },
                {
                    "paragraph": "传十一年，春，王三月，公至自晋。晋人以公为贰于楚，故止公。公请受盟，而后使归。",
                    "zhushu": "前年七月，公如晋吊，至是乃得归。"
                },
                {
                    "paragraph": "郤犫来聘，且涖盟。",
                    "zhushu": "公请受盟，故使大夫来临之。涖，音利，又音类。"
                },
                {
                    "paragraph": "○声伯之母不聘，",
                    "zhushu": "声伯之母，叔𦙝之妻。不聘，无媒礼。聘，本亦作“娉”，匹政切。𦙝，许乙切。媒，亡囬切。"
                },
                {
                    "paragraph": "穆姜曰：“吾不以妾为姒。”",
                    "zhushu": "昆弟之妻，相谓为姒。穆姜，宣公夫人，宣公、叔𦙝同母昆弟。姒，音似。"
                },
                {
                    "paragraph": "生声伯而出之，嫁于齐管于奚，生二子而寡，以归声伯。声伯以其外弟为大夫，",
                    "zhushu": "外弟，管于奚之子，为鲁大夫。"
                },
                {
                    "paragraph": "而嫁其外妹于施孝叔。",
                    "zhushu": "孝叔，鲁惠公五世孙。"
                },
                {
                    "paragraph": "郤犫来聘，求妇于声伯，声伯夺施氏妇以与之。妇人曰：“鸟兽犹不失俪，",
                    "zhushu": "俪，耦也。俪，力计切。"
                },
                {
                    "paragraph": "子将若何？”曰：“吾不能死亡。”",
                    "zhushu": "言不与郤犫妇，惧能忿致祸。"
                },
                {
                    "paragraph": "妇人遂行，生二子于郤氏。郤氏亡，晋人归之施氏。施氏逆诸河，沈其二子。",
                    "zhushu": "沈之于河。沈，徐直荫切。注同。一音如字。"
                },
                {
                    "paragraph": "妇人怒曰：“己不能庇其伉俪而亡之，",
                    "zhushu": "伉，敌也。已，音以，又音纪。庇，必利切，又音秘。伉，苦浪切。"
                },
                {
                    "paragraph": "又不能字人之孤而杀之，",
                    "zhushu": "字，爱也。"
                },
                {
                    "paragraph": "将何以终？”遂誓施氏。",
                    "zhushu": "约誓不复为之妇也。传言郤犫淫纵，所以亡也。复，扶又切。下文注“复出”皆同。"
                },
                {
                    "paragraph": "○夏，季文子如晋报聘，且涖盟也。",
                    "zhushu": "郤犫、文子交盟鲁、晋之君，其意一也。故但书来盟，举重略轻。"
                },
                {
                    "paragraph": "○周公楚恶惠、襄之逼也，",
                    "zhushu": "惠王、襄王之族。恶，乌路切。"
                },
                {
                    "paragraph": "且与伯与争政，",
                    "zhushu": "伯与，周卿士。与，音余，本亦作“舆”。"
                },
                {
                    "paragraph": "不胜，怒而出。及阳樊，",
                    "zhushu": "阳樊，晋地。"
                },
                {
                    "paragraph": "王使刘子复之，盟于鄄而入。三日，复出奔晋。",
                    "zhushu": "王既复之而复出，所以自于周。为明年周公出奔传。鄄，周邑。鄄，音绢。"
                },
                {
                    "paragraph": "○秋，宣伯聘于齐，以修前好。",
                    "zhushu": "鞍以前之好。好，呼报切。注同。"
                },
                {
                    "paragraph": "○晋郤至与周争鄇田，",
                    "zhushu": "鄇，温别邑，今河内怀县西南有鄇人亭。鄇，音侯，字林音𠋫。"
                },
                {
                    "paragraph": "王命刘康公、单襄公讼诸晋。郤至曰：“温，吾故也，故不敢失。”",
                    "zhushu": "言温，却氏旧邑。单，音善。"
                },
                {
                    "paragraph": "刘子、单子曰：“昔周克商，使诸侯抚封，",
                    "zhushu": "各抚有其封内之地。"
                },
                {
                    "paragraph": "苏忿生以温为司寇，与檀伯达封于河。",
                    "zhushu": "苏忿生，周武王司寇苏公也，与檀伯建俱封于河内。檀，徒丹切。"
                },
                {
                    "paragraph": "苏氏即狄，又不能于狄而奔卫。",
                    "zhushu": "事在僖十年。"
                },
                {
                    "paragraph": "襄王劳文公而赐之温，",
                    "zhushu": "在僖二十五年。劳，力报切。"
                },
                {
                    "paragraph": "狐氏、阳氏先处之，",
                    "zhushu": "狐溱、阳处父先食温地。溱，侧巾切。"
                },
                {
                    "paragraph": "而后及子。若治其故，则王官之邑也，子安得之？”晋侯使郤至勿敢争。",
                    "zhushu": "传言郤至贪，所以亡。"
                },
                {
                    "paragraph": "○宋华元善于令尹子重，又善于栾武子，闻楚人既许晋籴茷成，而使归复命矣。",
                    "zhushu": "在往年。华，户化切。"
                },
                {
                    "paragraph": "冬，华元如楚，遂如晋，合晋、楚之成。",
                    "zhushu": "为明年盟宋西门外张本。"
                },
                {
                    "paragraph": "○秦、晋为成，将会于令狐。晋侯先至焉。秦伯不肯涉河，次于王城，使史颗盟晋侯于河东。",
                    "zhushu": "史颗，秦大夫。令，力丁切。颗，苦果切。"
                },
                {
                    "paragraph": "晋郤犫盟秦伯于河西。",
                    "zhushu": "就盟王城。"
                },
                {
                    "paragraph": "范文子曰：“是盟也何益？齐盟，所以质信也。",
                    "zhushu": "齐，一心。质，成也。"
                },
                {
                    "paragraph": "会所，信之始也。始之不从，其可质乎？”秦伯归而背晋成。",
                    "zhushu": "为十三年伐秦传。背，音佩，卷内皆同。",
                    "type": 2
                },
                {
                    "paragraph": "经十有二年，春，周公出奔晋。○夏，公会晋侯、卫侯于琐泽。",
                    "zhushu": "琐泽，地阙。琐，素果切，本亦作璅。"
                },
                {
                    "paragraph": "○秋，晋人败狄于交刚。",
                    "zhushu": "交刚，地阙。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传十二年，春，王使以周公之难来告。",
                    "zhushu": "周公奔在前年。难，乃旦切。"
                },
                {
                    "paragraph": "书曰：“周公出奔晋。”凡自周无出，周公自出故也。",
                    "zhushu": "天子无外，故奔者不言出。周公为王所复，而自绝于周，故书出以非之。"
                },
                {
                    "paragraph": "○宋华元克合晋、楚之成。",
                    "zhushu": "终前年事。"
                },
                {
                    "paragraph": "夏，五月，晋士爕会楚公子罢、许偃。",
                    "zhushu": "二子，楚大夫。罢，音皮。"
                },
                {
                    "paragraph": "癸亥，盟于宋西门之外，曰：“凡晋、楚无相加戎，好恶同之，同恤菑危，备救凶患。若有害楚，则晋伐之。在晋，楚亦如之。交贽往来，道路无雍，",
                    "zhushu": "贽，币也。好、恶，并如字，又上呼报切，下乌路切。菑，音灾。贽，本又作挚，之二切。雍，于勇切。"
                },
                {
                    "paragraph": "谋其不恊，而讨不庭。",
                    "zhushu": "讨背叛不来在王庭者。"
                },
                {
                    "paragraph": "有渝此盟，明神殛之，",
                    "zhushu": "殛，诛也。渝，羊朱切。殛，本又作极，纪力切。注同。"
                },
                {
                    "paragraph": "俾队其师，无克胙国。”",
                    "zhushu": "俾，使也。队，失也。俾，本亦作卑，必尔切。队，直类切。注同。胙，才故切。"
                },
                {
                    "paragraph": "郑伯如晋听成。",
                    "zhushu": "听，犹受也。晋、楚既成，郑往受命。"
                },
                {
                    "paragraph": "会于琐泽，成故也。",
                    "zhushu": "晋既与楚成，合诸侯以申成好。好，呼报切。尽年皆同。"
                },
                {
                    "paragraph": "○狄人间宋之盟以侵晋，而不设备。",
                    "zhushu": ""
                },
                {
                    "paragraph": "秋，晋人败狄于交刚。○晋郤至如楚聘，且涖盟。楚子享之，子反相，为地室而县焉。",
                    "zhushu": "县，钟鼓也。间，间厕之间。相，息亮切。县，音玄，注同。"
                },
                {
                    "paragraph": "郤至将登，",
                    "zhushu": "登堂。"
                },
                {
                    "paragraph": "金奏作于下，",
                    "zhushu": "击钟而奏乐，"
                },
                {
                    "paragraph": "惊而走出。子反曰：“日云莫矣，寡君须矣，吾子其入也！”宾曰：“君不忘先君之好，施及下臣，贶之以大礼，重之以备乐。",
                    "zhushu": "贶，赐也。莫，音暮，本亦作暮。施，以豉切。重，直用切。"
                },
                {
                    "paragraph": "如天之福，两君相见，何以代此？下臣不敢。”",
                    "zhushu": "言。此两君相见之礼。"
                },
                {
                    "paragraph": "子反曰：“如天之福，两君相见，无亦唯是一矢以相加遗，焉用乐？",
                    "zhushu": "言两君战乃相见，无用此乐。遗，唯季切。焉，于虔切。"
                },
                {
                    "paragraph": "寡君须矣，吾子其入也！”宾曰：",
                    "zhushu": "传诸交让，得宾主辞者，多曰宾主以明之。"
                },
                {
                    "paragraph": "“若让之以一矢，祸之大者，其何福之为？世之治也，诸侯间于天子之事，则相朝也，",
                    "zhushu": "王事间缺，则修私好。治，直吏切。下注治世同。间，音闲，注同。"
                },
                {
                    "paragraph": "于是乎有享宴之礼。享以训共俭，",
                    "zhushu": "享有体荐，设凡而不倚，爵盈而不饮，肴乾而不食，所以训共俭。享，许丈切，旧又许亮切，本亦作飨。宴，于见切。徐于显切。倚，于绮切。"
                },
                {
                    "paragraph": "宴以示慈惠。",
                    "zhushu": "宴则折俎，相与共食。折，之设切。"
                },
                {
                    "paragraph": "共俭以行礼，而慈惠以布政。政以礼成，民是以息。百官承事，朝而不夕，",
                    "zhushu": "不夕，言无事。朝，直遥切。朝曰朝；徐音朝旦之朝。"
                },
                {
                    "paragraph": "此公侯之所以扞城其民也。",
                    "zhushu": "扞，蔽也。言享宴结好邻国，所以蔽扞其民。扞，户旦切。"
                },
                {
                    "paragraph": "故诗曰：“赳赳武夫，公侯干城。”",
                    "zhushu": "诗周南之风。赳赳，武貌。干，扞也。言公侯之与武夫，止于扞难而已。赳，居黝切，一音居丑切。难，乃旦切。干，户旦切，本亦作扞，又如字。下同。"
                },
                {
                    "paragraph": "及其乱也，诸侯贪冒，侵欲不忌，争寻常以尽其民，",
                    "zhushu": "八尺曰寻，倍寻曰常。言争尺丈之地，以相攻伐。冒，莫报切，又亡北切。"
                },
                {
                    "paragraph": "略其武夫，以为已腹心、股肱、爪牙。",
                    "zhushu": "略，取也。言世乱则公侯制御武夫以从已志，使侵害邻国，为搏噬之用无已。搏，音搏。噬，市制切。"
                },
                {
                    "paragraph": "故诗曰：“赳赳武夫，公侯腹心。”",
                    "zhushu": "举诗之正，以駮乱义。诗言治世则武夫能合德公侯，外为扞城，内制其腹心。駮，邦角切。"
                },
                {
                    "paragraph": "天下有道，则公侯能为民干城，而制其腹心。乱则反之。",
                    "zhushu": "略其武夫，以为己腹心爪牙。为，于伪切，又如字。"
                },
                {
                    "paragraph": "今吾子之言，乱之道也，不可以为法。然吾子，主也，至敢不从？”遂入，卒事。归以语范文子。文子曰：“无礼必食言，吾死无日矣夫！”",
                    "zhushu": "言晋、楚不能久和，必复相伐。为十六年鄢陵战张本。语，鱼据切。夫，音扶，本亦无此字。复，扶又切。鄢，谒晚切，汉善音义一建切。"
                },
                {
                    "paragraph": "冬，楚公子罢如晋聘，且涖盟。",
                    "zhushu": "报郤至。"
                },
                {
                    "paragraph": "十二月，晋侯及楚公子罢盟于赤棘。",
                    "zhushu": "晋地。",
                    "type": 2
                },
                {
                    "paragraph": "经十有三年春，晋侯使郤锜来乞师。",
                    "zhushu": "将伐秦也。侯伯当召兵，而乞师，谦辞。锜，鱼锜切。"
                },
                {
                    "paragraph": "○三月，公如京师。",
                    "zhushu": "伐秦道过京师，因朝王。过，古禾切，又古卧切。"
                },
                {
                    "paragraph": "○夏五月，公自京师，遂会晋侯、齐侯、宋公、卫侯、郑伯、曹伯、邾人、滕人伐秦。○曹伯卢卒于师。",
                    "zhushu": "五同盟。卢，本亦作庐，力吴切。"
                },
                {
                    "paragraph": "○秋，七月，公至自伐秦。",
                    "zhushu": "无传。"
                },
                {
                    "paragraph": "○冬，葬曹宣公。",
                    "zhushu": "",
                    "type": 2
                },
                {
                    "paragraph": "传十三年，春，晋侯使郤锜来乞师，将事不敬。",
                    "zhushu": "将事，致君命。"
                },
                {
                    "paragraph": "孟献子曰：“郤氏其亡乎！礼，身之干也；敬，身之基也。郤子无基。且先君之嗣卿也，受命以求师，将社稷是卫，而惰，弃君命也，不亡何为？”",
                    "zhushu": "郤锜，郤克子，故曰嗣卿。为十七年晋杀郤锜传。惰，徒卧切。"
                },
                {
                    "paragraph": "○三月，公如京师。宣伯欲赐，",
                    "zhushu": "欲王赐己。"
                },
                {
                    "paragraph": "请先使。王以行人之礼礼焉。",
                    "zhushu": "不加厚。使，所吏切。"
                },
                {
                    "paragraph": "孟献子从，王以为介，而重贿之。",
                    "zhushu": "介，辅相威仪者。献子相公以礼，故王重赐之。从，才用切。介，音界。相，息亮切。下同。"
                },
                {
                    "paragraph": "公及诸侯朝王，遂从刘康公、成肃公会晋侯伐秦。",
                    "zhushu": "刘康公，王季子。刘、成二公不书，兵不加。秦"
                },
                {
                    "paragraph": "成子受脤于社，不敬。",
                    "zhushu": "脤，后社之肉也，盛以脤器，故曰脤。宜出兵𥙊社之名。脤，市轸切。盛，音成。"
                },
                {
                    "paragraph": "刘子曰：“吾闻之，民受天地之中以生，所谓命也。是以有动作礼义威仪之则，以定命也。能者养之以福，",
                    "zhushu": "养威仪以致福。"
                },
                {
                    "paragraph": "不能者败以取祸。是故君子勤礼，小人尽力。勤礼莫如致敬，尽力莫如敦笃。敬在养神，笃在守业。国之大事，在祀与戎。祀有执膰，",
                    "zhushu": "膰，𥙊肉。尽，津忍切。下同。膰，音烦。"
                },
                {
                    "paragraph": "戎有受脤，神之大节也。",
                    "zhushu": "交神之大节。"
                },
                {
                    "paragraph": "今成子惰，弃其命矣，",
                    "zhushu": "惰则失中和之气。"
                },
                {
                    "paragraph": "其不反乎！”",
                    "zhushu": "为成肃公卒于瑕张本。"
                },
                {
                    "paragraph": "○夏，四月，戊午，晋侯使吕相绝秦，",
                    "zhushu": "吕相，魏锜子，盖口宣已命。相，息亮切。"
                },
                {
                    "paragraph": "曰：“昔逮我献公及穆公",
                    "zhushu": "晋献公、秦穆公。逮，音代，一音大计切。"
                },
                {
                    "paragraph": "相好，戮力同心，申之以盟誓，重之以昏姻。",
                    "zhushu": "穆公夫人，献公之女。好，呼报切。下同。戮力，桐承音六。嵇康力幽切。吕静字韵与飂同。字林音辽。"
                },
                {
                    "paragraph": "天祸晋国，文公如齐，惠公如秦。",
                    "zhushu": "辟骊姬也。不言狄梁，举所恃大国。辟，音避。丽，力知切。"
                },
                {
                    "paragraph": "无禄，献公即世。穆公不忘旧德，俾我惠公用能奉祀于晋。",
                    "zhushu": "僖十年，秦纳惠公。俾，本或作卑，必尔切。下及注同。"
                },
                {
                    "paragraph": "又不能成大勋，而为韩之师。",
                    "zhushu": "僖十五年，秦伐晋，获惠公。"
                },
                {
                    "paragraph": "亦悔于厥心，用集我文公，",
                    "zhushu": "集，成也。"
                },
                {
                    "paragraph": "是穆之成也。",
                    "zhushu": "成功于晋。"
                },
                {
                    "paragraph": "文公躬擐甲胄，跋履山川，",
                    "zhushu": "草行为跋，擐，音患。胄，直又切。跋，蒲末切。"
                },
                {
                    "paragraph": "逾越险阻，征东之诸侯，虞、夏、商、周之胤而朝诸秦，则亦既报旧德矣。郑人怒君之疆埸，我文公帅诸侯及秦围郑。",
                    "zhushu": "晋自以郑贰于楚，故围之。郑非侵秦也，晋以此诬秦。事在僖三十年。疆，居良切。埸，音亦。"
                },
                {
                    "paragraph": "秦大夫不询于我寡君，擅及郑盟。",
                    "zhushu": "询，谋也。盟者秦伯，谦言大夫。询，思巡切。擅，市战切。"
                },
                {
                    "paragraph": "诸侯疾之，将致命于秦。",
                    "zhushu": "致死命而讨秦。时无诸侯，盖诸侯遥致此意。"
                },
                {
                    "paragraph": "文公恐惧，绥静诸侯，秦师克还无害，则是我有大造于西也。",
                    "zhushu": "造，成也。言晋有成功于秦。恐，曲勇切。"
                },
                {
                    "paragraph": "无禄，文公即世，穆为不吊，",
                    "zhushu": "不见吊伤。"
                },
                {
                    "paragraph": "蔑死我君，寡我襄公，",
                    "zhushu": "寡，弱也。死，伐本或以“我”字在“死”上，非。"
                },
                {
                    "paragraph": "迭我殽地，奸绝我好，伐我保城，殄灭我费滑，",
                    "zhushu": "伐保城，诬之。费滑，滑国都于费，今缑氏县。迭，直结切。徐音逸。殽，户交切。奸，音干。费，扶味切。滑，户八切。缑，古侯切。"
                },
                {
                    "paragraph": "散离我兄弟，桡乱我同盟，",
                    "zhushu": "滑，晋同姓。桡，乃卯切。徐，许髙切。"
                },
                {
                    "paragraph": "倾覆我国家。我襄公未忘君之旧勋，",
                    "zhushu": "纳文公之勋。覆，孚服切。下同。"
                },
                {
                    "paragraph": "而惧社稷之陨，是以有殽之师。",
                    "zhushu": "在僖三十三年。陨，于敏切。下同。"
                },
                {
                    "paragraph": "犹愿赦罪于穆公，",
                    "zhushu": "晋欲求解于秦，"
                },
                {
                    "paragraph": "穆公弗听，而即楚谋我。天诱其𠂻，成王陨命，",
                    "zhushu": "秦使斗克归楚求成，事见文十四年。文元年，楚弑成王。见，贤遍切。"
                },
                {
                    "paragraph": "穆公是以不克逞志于我。",
                    "zhushu": "逞，快也。逞，敕景切。"
                },
                {
                    "paragraph": "穆、襄即世，康、灵即位。",
                    "zhushu": "文六年，晋襄、秦穆皆卒。"
                },
                {
                    "paragraph": "康公，我之自出，",
                    "zhushu": "晋外甥。"
                },
                {
                    "paragraph": "又欲阙翦我公室，倾覆我社稷，帅我蝥贼，以来荡摇我边疆，",
                    "zhushu": "蝥贼，食禾稼虫名。谓秦纳公子雍。阙，其月切。徐如字。蝥，莫侯切。尔雅：“虫食苗为蝥，食节为贼。”"
                },
                {
                    "paragraph": "我是以有令狐之役。",
                    "zhushu": "在文七年。"
                },
                {
                    "paragraph": "康犹不悛，入我河曲，",
                    "zhushu": "悛，改也。悛，七全切。"
                },
                {
                    "paragraph": "伐我涑川，俘我王官，",
                    "zhushu": "涑水出河东闻喜县，西南至蒲坂县入河。涑，徐：息录切，又音速。字林同。俘，芳夫切。"
                },
                {
                    "paragraph": "翦我羁马，我是以有河曲之战。",
                    "zhushu": "在文十二年。"
                },
                {
                    "paragraph": "东道之不通，则是康公绝我好也。",
                    "zhushu": "言康公自绝，故不复东通晋。复，扶又切。"
                },
                {
                    "paragraph": "及君之嗣也，",
                    "zhushu": "君，秦桓公。"
                },
                {
                    "paragraph": "我君景公引领西望曰：“庶抚我乎！”",
                    "zhushu": "望秦抚恤晋。"
                },
                {
                    "paragraph": "君亦不惠称盟，",
                    "zhushu": "不肯称晋望而共盟。称，尺证切。注同。"
                },
                {
                    "paragraph": "利吾有狄难，",
                    "zhushu": "谓晋灭潞氏时。难，乃旦切。"
                },
                {
                    "paragraph": "入我河县，焚我箕、郜，芟夷我农功，",
                    "zhushu": "夷，伤也。箕，音基，一音其。郜，古报切。芟，所衔切。夷，本又作“痍”，音夷。"
                },
                {
                    "paragraph": "虔刘我边垂，",
                    "zhushu": "虔、刘，皆杀也。"
                },
                {
                    "paragraph": "我是以有辅氏之聚。",
                    "zhushu": "聚，众也。在宣十五年。聚，才喻切。注同。"
                },
                {
                    "paragraph": "君亦悔祸之延，",
                    "zhushu": "延，长也。"
                },
                {
                    "paragraph": "而欲徼福于先君献、穆，",
                    "zhushu": "晋献、秦穆。徼，古尧切。"
                },
                {
                    "paragraph": "使伯车来命我景公",
                    "zhushu": "伯车，秦桓公子。"
                },
                {
                    "paragraph": "曰：“吾与女同好弃恶，复修旧德，以追念前勋。”言誓未就，景公即世，我寡君是以有令狐之会。",
                    "zhushu": "令狐会在十一年。申厉公之命，宜言“寡人”，称君误也。女，音汝。下文皆同。好，呼报切，一音如字。复，音服，又扶又切。“寡君”，读者亦作“寡人”。"
                },
                {
                    "paragraph": "君又不祥，",
                    "zhushu": "祥，善也。"
                },
                {
                    "paragraph": "背弃盟誓。白狄及君同州，",
                    "zhushu": "及，与也。"
                },
                {
                    "paragraph": "君之仇雠，而我昏姻也。",
                    "zhushu": "季隗，廧咎如赤狄之女也，白狄伐而获之，纳诸文公。隗，五罪切。廧，在良切。咎，音羔。"
                },
                {
                    "paragraph": "君来赐命曰：“吾与女伐狄。”寡君不敢顾昏姻，畏君之威，而受命于吏。君有二心于狄，曰：“晋将伐女。”狄应且憎，是用告我。",
                    "zhushu": "言狄虽应答秦，而心实憎秦无信。应，应对之应。注同。"
                },
                {
                    "paragraph": "楚人恶君之二三其德也，亦来告我曰：“秦背令狐之盟，而来求盟于我，昭告昊天上帝、秦三公、楚三王",
                    "zhushu": "三公，穆、康、共。三王，成、穆、庄。恶，乌路切，下同。昊，户老切。共，音恭。"
                },
                {
                    "paragraph": "曰：“余虽与晋出入，",
                    "zhushu": "出入，犹往来。"
                },
                {
                    "paragraph": "余唯利是视。”不榖恶其无成德，是用宣之，以惩不壹。”诸侯备闻此言，斯是用痛心疾首，暱就寡人。",
                    "zhushu": "疾，亦痛也。暱，亲也。惩，直升切。暱，女乙切。"
                },
                {
                    "paragraph": "寡人帅以听命，唯好是求。君若惠顾诸侯，矜哀寡人，而赐之盟，则寡人之愿也。其承宁诸侯以退，",
                    "zhushu": "承君之意，以宁静诸侯。"
                },
                {
                    "paragraph": "岂敢徼乱？",
                    "zhushu": "徼，要也。要，一遥切。"
                },
                {
                    "paragraph": "君若不施大惠，寡人不佞，其不能以诸侯退矣。敢尽布之执事，俾执事实图利之。”",
                    "zhushu": "俾，使也。"
                },
                {
                    "paragraph": "秦桓公既与晋厉公为令狐之盟，而又召狄与楚，欲道以伐晋，诸侯是以睦于晋。",
                    "zhushu": "晋辞多诬秦，故传据此三事以正秦罪。道，音导。"
                },
                {
                    "paragraph": "晋栾书将中军，荀庚佐之；",
                    "zhushu": "庚代荀首。将，子匠切。凡将某军者放此，以意求之。"
                },
                {
                    "paragraph": "士爕将上军，",
                    "zhushu": "代荀庚。"
                },
                {
                    "paragraph": "郤锜佐之；",
                    "zhushu": "代士爕。"
                },
                {
                    "paragraph": "韩厥将下军，",
                    "zhushu": "代郤锜。"
                },
                {
                    "paragraph": "荀䓨佐之；",
                    "zhushu": "代赵同。"
                },
                {
                    "paragraph": "赵旃将新军，",
                    "zhushu": "代韩厥。旃，之然切。"
                },
                {
                    "paragraph": "郤至佐之。",
                    "zhushu": "代赵括。"
                },
                {
                    "paragraph": "郤毅御戎，栾针为右。",
                    "zhushu": "郤毅，郤至弟。栾针，栾书子。针，其廉切。"
                },
                {
                    "paragraph": "孟献子曰：“晋帅乘和，师必有大功。”",
                    "zhushu": "帅，军帅。乘，车士。帅，所类切。乘，绳证切。下注同。"
                },
                {
                    "paragraph": "五月丁亥，晋师以诸侯之师及秦师战于麻隧。秦师败绩，获秦成差及不更女父。",
                    "zhushu": "不更，秦爵。战败绩不书，以为晋直秦曲。则韩役书战，时公在师，复不须告。克获有功，亦无所讳。盖经文阙漏，传文独存。队，音遂。差，初佳切，徐又初宜切。更，音庚。女，音汝。复，扶又切。"
                },
                {
                    "paragraph": "曹宣公卒于师。师遂济泾，及侯丽而还。",
                    "zhushu": "泾水出安定东南，径扶风京兆髙陆陆县入渭也。径，音经。丽，力驰切。"
                },
                {
                    "paragraph": "迓晋侯于新楚。",
                    "zhushu": "迓，迎也。既战，晋侯止新楚，故师还过迎之。麻隧、侯丽、新楚，皆秦地。迓，本又作讶，五嫁切。"
                },
                {
                    "paragraph": "○成肃公卒于瑕。",
                    "zhushu": "终刘子之言。瑕，晋地。"
                },
                {
                    "paragraph": "○六月，丁卯，夜，郑公子班自訾求入于大宫，不能，杀子印、子羽，",
                    "zhushu": "訾，郑地。大宫，郑祖庙。十年班出奔许，今欲还为乱。子印、子羽，皆穆公子。班，本亦作“般”。訾，子斯切。大，音泰，下同。印，一刃切。"
                },
                {
                    "paragraph": "反军于市。己巳，子驷帅国人盟于大宫，",
                    "zhushu": "子驷，穆公子。"
                },
                {
                    "paragraph": "遂从而尽焚之，",
                    "zhushu": "焚，烧也。"
                },
                {
                    "paragraph": "杀子如、子駹、孙叔、孙知。",
                    "zhushu": "子如，公子班。子駹，班弟。孙叔，子如子。孙知，子駹。子駹，武邦切。"
                },
                {
                    "paragraph": "○曹人使公子负刍守，使公子欣时逆曹伯之丧。",
                    "zhushu": "二子，皆曹宣公庶子。刍，初俱切。守，手又切。欣时，如字，徐或作𣢾，亦音欣。案公羊传作“喜时”，宜音忻。"
                },
                {
                    "paragraph": "秋，负刍杀其大子而自立也。",
                    "zhushu": "宣公太子。"
                },
                {
                    "paragraph": "诸侯乃请讨之。晋人以其役之劳，请俟他年。冬，葬曹宣公。既葬，子臧将亡，",
                    "zhushu": "子臧，公子欣时。"
                },
                {
                    "paragraph": "国人皆将从之。",
                    "zhushu": "不义负刍故。"
                },
                {
                    "paragraph": "成公乃惧，",
                    "zhushu": "成公，负刍。"
                },
                {
                    "paragraph": "告罪，且请焉。",
                    "zhushu": "请留子臧。"
                },
                {
                    "paragraph": "乃反，而致其邑。",
                    "zhushu": "还邑于成公。为十五年执曹伯传。",
                    "type": 2
                },
                {
                    "paragraph": "经十有四年，春，王正月，莒子朱卒。",
                    "zhushu": "无传。九年盟于蒲。"
                },
                {
                    "paragraph": "○夏，卫孙林父自晋归于卫。",
                    "zhushu": "晋纳之，故曰归。"
                },
                {
                    "paragraph": "○秋，叔孙侨如如齐逆女。○",
                    "zhushu": "成公逆夫人最为得礼，而经无纳币者，文阙绝也。"
                },
                {
                    "paragraph": "○郑公子喜帅师伐许。○九月，侨如以夫人妇姜氏至自齐。○冬，十月，庚寅，卫侯臧卒。",
                    "zhushu": "五同盟。"
                },
                {
                    "paragraph": "○秦伯卒。",
                    "zhushu": "无传。二年大夫盟于蜀，而不赴以名，例在隐七年。",
                    "type": 2
                },
                {
                    "paragraph": "传十四年，春，卫侯如晋，晋侯强见孙林父焉，",
                    "zhushu": "林父以七年奔晋。强见，欲归之。强，其丈切，注同。见，贤遍切，注及下而见之同。"
                },
                {
                    "paragraph": "定公不可。夏，卫侯既归，晋侯使郤犫送孙林父而见之。卫侯欲辞，定姜曰：“不可。",
                    "zhushu": "定姜，定公夫人。"
                },
                {
                    "paragraph": "是先君宗卿之嗣也，",
                    "zhushu": "同姓之卿。"
                },
                {
                    "paragraph": "大国又以为请，不许，将亡。虽恶之，不犹愈于亡乎？君其忍之！",
                    "zhushu": "违大国，必见伐，故亡。为，如字，或于伪切。恶，乌路切。"
                },
                {
                    "paragraph": "安民而宥宗卿，不亦可乎？”卫侯见而复之。",
                    "zhushu": "复林父位。宥，音又。"
                },
                {
                    "paragraph": "卫侯飨苦成叔，",
                    "zhushu": "成叔，郤犫。"
                },
                {
                    "paragraph": "寗惠子相。",
                    "zhushu": "相，佐礼。惠子，寗殖。相，息亮切。注同。"
                },
                {
                    "paragraph": "苦成叔傲。寗子曰：“苦成家其亡乎！古之为享食也，以观威仪、省祸福也。故诗曰：“兕觵其觩，旨酒思柔。",
                    "zhushu": "诗小雅。言君子好礼，饮酒皆思柔德。虽设兕觵，觩然不用。以兕角为觵，所以罚不敬。觩，陈设之貌。傲，五报切。本又作敖。注及下同。食，音嗣。兕，徐，辞媡切。觵，古横切。觩，徐音纠，又巨彪切，一音巨秋切。好，呼报切。"
                },
                {
                    "paragraph": "彼交匪傲，万福来求。”",
                    "zhushu": "彼之交于事而不惰傲，乃万福之所求。"
                },
                {
                    "paragraph": "今夫子傲，取祸之道也。”",
                    "zhushu": "为十七年郤氏亡。"
                },
                {
                    "paragraph": "○秋，宣伯如齐逆女。称族，尊君命也。○八月，郑子罕伐许，败焉。",
                    "zhushu": "为许所败。败，必迈切，下同。"
                },
                {
                    "paragraph": "戊戍，郑伯复伐许。庚子，入其郛。",
                    "zhushu": "郛，郭也。复，扶又切。"
                },
                {
                    "paragraph": "许人平以叔申之封。",
                    "zhushu": "四年，郑公孙申疆许田，许人败之，不得定其封疆。今许以是所封田求和于郑。疆，居良切，下同。"
                },
                {
                    "paragraph": "○九月，侨如以夫人妇姜氏至自齐。舍族，尊夫人也。",
                    "zhushu": "舍族，谓不称叔孙。舍，音舍。注同。"
                },
                {
                    "paragraph": "故君子曰：“春秋之称，微而显，",
                    "zhushu": "辞微而义显。称，尺证切。"
                },
                {
                    "paragraph": "志而晦，",
                    "zhushu": "志，记也。晦，亦微也。谓约言以记事，事叙而文微。晦，呼内切。"
                },
                {
                    "paragraph": "婉而成章，",
                    "zhushu": "婉，曲也。谓曲屈其辞，有所辟讳，以示大顺，而成篇章。婉，怨晩切。注同。"
                },
                {
                    "paragraph": "尽而不污，",
                    "zhushu": "谓直言其事，尽其事实，无所污曲。污，□于切。注同。"
                },
                {
                    "paragraph": "惩恶而劝善，",
                    "zhushu": "善名必书，恶名不灭，所以为惩劝。惩，直升切。"
                },
                {
                    "paragraph": "非圣人，谁能修之？”",
                    "zhushu": "修史策成此五者。"
                },
                {
                    "paragraph": "○卫侯有疾，使孔成子、寗惠子立敬姒之子衎以为大子。",
                    "zhushu": "成子，孔达之孙。敬姒，定公妾。衎，献公。衎，徐苦旦切。"
                },
                {
                    "paragraph": "○冬十月，卫定公卒。夫人姜氏既哭而息，见大子之不哀也，不内酌饮，叹曰：“是夫也，将不唯卫国之败，其必始于未亡人。",
                    "zhushu": "定姜言献公行无礼，必从己始。下言暴妾使余是也。内，如字。徐音纳。酌，市略切，又音略切。"
                },
                {
                    "paragraph": "乌呼！天祸卫国也夫！吾不获鱄也使主社稷。”",
                    "zhushu": "鱄，衎之母弟。夫，音扶。鱄，徐市恋切，一音专。"
                },
                {
                    "paragraph": "大夫闻之，无不耸惧。孙文子自是不敢舍其重器于卫，",
                    "zhushu": "寳器，耸，息勇切。舍，音赦，或音舍。"
                },
                {
                    "paragraph": "尽置诸戚，",
                    "zhushu": "置，置也。戚，孙氏邑。置，之豉切。"
                },
                {
                    "paragraph": "而甚善晋大夫。",
                    "zhushu": "备乱起，欲以为援。为襄十四年卫侯出奔传。",
                    "type": 2
                },
                {
                    "paragraph": "经十有五年，春，王二月，葬卫定公。",
                    "zhushu": "无传。"
                },
                {
                    "paragraph": "○三月，乙巳，仲婴齐卒。",
                    "zhushu": "无传。襄仲子，公孙归父弟。宣十八年逐东门氏，既而又使婴齐绍其后，曰仲氏。"
                },
                {
                    "paragraph": "○癸丑，公会晋侯、卫侯、郑伯、曹伯、宋世子成、齐国佐、邾人同盟于戚。",
                    "zhushu": "成，音城。"
                },
                {
                    "paragraph": "○晋侯执曹伯归于京师。",
                    "zhushu": "不称人以执者，曹伯罪不及民。归之京师，礼也。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○夏，六月，宋公固卒。",
                    "zhushu": "四同盟。"
                },
                {
                    "paragraph": "○楚子伐郑。○秋，八月，庚辰，葬宋共公。",
                    "zhushu": "三月而葬，速。共，音恭。"
                },
                {
                    "paragraph": "○宋华元出奔晋。○宋华元自晋归于宋。",
                    "zhushu": "华元欲挟晋以自重，故以外纳告。挟，音恊。"
                },
                {
                    "paragraph": "○宋杀其大夫山。",
                    "zhushu": "不书氏，明背其族。"
                },
                {
                    "paragraph": "○宋鱼石出奔楚。",
                    "zhushu": "公子目夷之曾孙。"
                },
                {
                    "paragraph": "○冬，十有一月，叔孙侨如会晋士爕、齐髙无咎、宋华元、卫孙林父、郑公子䲡、邾人，会吴于钟离。",
                    "zhushu": "吴夷未尝与中国会，今始来通，晋帅诸侯大夫而会之，故殊会，明本非同好。钟离，楚邑，淮甫县。爕，息恊切。咎，其九切。䲡，音秋。好，呼报切。"
                },
                {
                    "paragraph": "○许迁于叶。",
                    "zhushu": "许畏郑，南依楚，故以自迁为文。叶，今南阳叶县也。叶，舒涉切。",
                    "type": 2
                },
                {
                    "paragraph": "传十五年，春，会于戚，讨曹成公也。",
                    "zhushu": "讨其杀大于而自立，事在十三年。"
                },
                {
                    "paragraph": "执而归诸京师。书曰“晋侯执曹伯”，不及其民也。",
                    "zhushu": "恶不及民。"
                },
                {
                    "paragraph": "凡君不道于其民，诸侯讨而执之，则曰某人执某侯，",
                    "zhushu": "称人，示众所欲执。"
                },
                {
                    "paragraph": "不然，则否。",
                    "zhushu": "谓身犯不义者。"
                },
                {
                    "paragraph": "诸侯将见子臧于王而立之，子臧辞曰：“前志有之曰：“圣达节，",
                    "zhushu": "圣人应天命，不拘常礼。见，贤遍切。应，应对之应。拘，九于切。"
                },
                {
                    "paragraph": "次守节，",
                    "zhushu": "谓贤者。"
                },
                {
                    "paragraph": "下失节。”",
                    "zhushu": "愚者妄动"
                },
                {
                    "paragraph": "为君，非吾节也。虽不能圣，敢失守乎？”遂逃奔宋。○夏，六月，宋共公卒。",
                    "zhushu": "为下宋乱起。"
                },
                {
                    "paragraph": "○楚将北师，",
                    "zhushu": "侵郑、卫。"
                },
                {
                    "paragraph": "子囊曰：“新与晋盟而背之，无乃不可乎？”子反曰：“敌利则进，何盟之有？”",
                    "zhushu": "晋、楚盟在十二年。子囊，庄王子公子贞。曩乃郎切。"
                },
                {
                    "paragraph": "申叔时老矣，在申，",
                    "zhushu": "老归本邑。"
                },
                {
                    "paragraph": "闻之，曰：“子反必不免。信以守礼，礼以庇身。信、礼之亡，欲免，得乎？”",
                    "zhushu": "言不得免。庇，必利切，又音秘。"
                },
                {
                    "paragraph": "楚子侵郑，及暴隧。遂侵卫，及首止。郑子罕侵楚，取新石。",
                    "zhushu": "新石，楚邑。隧，音遂。"
                },
                {
                    "paragraph": "栾武子欲报楚，韩献子曰：“无庸。",
                    "zhushu": "庸，用也。"
                },
                {
                    "paragraph": "使重其罪，民将叛之。",
                    "zhushu": "背盟数战，罪也。数，所角切。"
                },
                {
                    "paragraph": "无民，孰战？”",
                    "zhushu": "为明年晋败楚于鄢陵传。"
                },
                {
                    "paragraph": "○秋八月，葬宋共公。于是华元为右师，鱼石为左师，荡泽为司马，",
                    "zhushu": "荡泽，公孙寿之孙。"
                },
                {
                    "paragraph": "华喜为司徒，",
                    "zhushu": "华父督之玄孙。"
                },
                {
                    "paragraph": "公孙师为司城，",
                    "zhushu": "庄公孙。"
                },
                {
                    "paragraph": "向为人为太司寇，鳞朱为少司寇，",
                    "zhushu": "鳞矔孙。少，诗照切。下同。矔，古乱切。"
                },
                {
                    "paragraph": "向𢄔为大宰，鱼府为少宰。荡泽弱公室，杀公子肥。",
                    "zhushu": "轻公室以为弱，故杀其枝党。肥，文公子。𢄔，音带，本又作带。大，音泰。"
                },
                {
                    "paragraph": "华元曰：“我为右师，君臣之训，师所司也。今公室卑而不能正，",
                    "zhushu": "不能讨荡泽。"
                },
                {
                    "paragraph": "吾罪大矣。不能治官，敢赖宠乎？”乃出奔晋。",
                    "zhushu": ""
                },
                {
                    "paragraph": "二华，戴族也。",
                    "zhushu": "华元、华喜。"
                },
                {
                    "paragraph": "司城，庄族也。六官者，皆桓族也。",
                    "zhushu": "鱼石、荡泽、向为人、鳞朱、向带、鱼府，皆出桓公。"
                },
                {
                    "paragraph": "鱼石将止华元。鱼府曰：“右师反，必讨，是无桓氏也。”",
                    "zhushu": "恐华元还讨荡泽，并及六族。"
                },
                {
                    "paragraph": "鱼石曰：“右师苟获反，虽许之讨，必不敢。",
                    "zhushu": "言畏桓族强，"
                },
                {
                    "paragraph": "且多大功，国人与之，不反，惧桓氏之无祀于宋也。",
                    "zhushu": "华元大功，克合晋、楚之成，劫子反以免宋围。"
                },
                {
                    "paragraph": "石师讨，犹有戍在。",
                    "zhushu": "向戌，桓公曽孙。言其贤，华元必不讨。戍，音恤。"
                },
                {
                    "paragraph": "桓氏虽亡，必偏。”",
                    "zhushu": "偏，不尽。"
                },
                {
                    "paragraph": "鱼石自止华元于河上。请讨，许之，乃反。使华喜、公孙师帅国人攻荡氏，杀子山。",
                    "zhushu": "喜、师非桓族，故使攻之。"
                },
                {
                    "paragraph": "书曰：“宋杀其大夫山。”言背其族也。",
                    "zhushu": "荡氏，宋公族。还害公室，故去族以示其罪。去，起吕切。"
                },
                {
                    "paragraph": "鱼石、向为人、鳞朱、向带、鱼府出舍于睢上。",
                    "zhushu": "睢，水名。五大夫畏同族罪及，将出奔。睢，音虽。徐：许惟切，又音绥。"
                },
                {
                    "paragraph": "华元使止之，不可。冬十月，华元自止之，不可，乃反。",
                    "zhushu": "五子不止，华元还。"
                },
                {
                    "paragraph": "鱼府曰：“今不从，不得入矣。",
                    "zhushu": "不得复入宋。复，扶又切。"
                },
                {
                    "paragraph": "右师视速而言疾，有异志焉。若不我纳，今将驰矣。”登丘而望之，则驰。骋而从之，",
                    "zhushu": "五子亦驰逐之，陆云：“登丘而望之则驰，绝句。骋，敕景切。"
                },
                {
                    "paragraph": "则决睢澨，",
                    "zhushu": "澨，水涯。决，坏也。澨，市制切。涯，本又作“崖”，鱼佳切，一音宜。坏，音怪。"
                },
                {
                    "paragraph": "闭门登陴矣。左师、二司寇、二宰遂出奔楚。",
                    "zhushu": "四大夫不书，独鱼石告。陴，毗支切。"
                },
                {
                    "paragraph": "华元使向戍为左师，老佐为司马，乐裔为司寇，以靖国人。",
                    "zhushu": "老佐，戴公五世孙。裔，以制切。"
                },
                {
                    "paragraph": "○晋三郤害伯宗，谮而杀之，及栾弗忌。",
                    "zhushu": "栾弗忌，晋贤大夫。"
                },
                {
                    "paragraph": "伯州犁奔楚。",
                    "zhushu": "伯宗子。犁，力兮切。"
                },
                {
                    "paragraph": "韩献子曰：“郤氏其不免乎！善人，天地之纪也，而骤绝之，不亡何待？”",
                    "zhushu": "既杀伯宗，又及弗忌，故曰骤也。为十七年晋杀二郤传。骤，仕救切。"
                },
                {
                    "paragraph": "初，伯宗每朝，其妻必戒之曰：“盗憎主人，民恶其上。”子好直言，必及于难。”",
                    "zhushu": "传见，虽妇人之言不可废。恶，乌路切。好，呼报切。难，乃旦切。见，贤遍切。"
                },
                {
                    "paragraph": "○十一月，会吴于钟离，始通吴也。",
                    "zhushu": "始与中国接。"
                },
                {
                    "paragraph": "○许灵公畏逼于郑，请迁于楚。辛丑，楚公子申迁许于叶。",
                    "zhushu": "",
                    "type": 2
                },
                {
                    "paragraph": "经十有六年，春，王正月，雨，木冰。",
                    "zhushu": "无传。记寒过节，冰封著树。“雨木冰”，如字。公羊传云：雨而木冰也。旧于付切。著，直略切。"
                },
                {
                    "paragraph": "○夏，四月，辛未，滕子卒。",
                    "zhushu": "不书名，未同盟。"
                },
                {
                    "paragraph": "○郑公子喜帅师侵宋。",
                    "zhushu": "喜，穆公子子罕也。"
                },
                {
                    "paragraph": "○六月，丙寅，朔，日有食之。",
                    "zhushu": "无传。"
                },
                {
                    "paragraph": "○晋侯使栾黡来乞师。",
                    "zhushu": "将伐郑。黡，栾书子。黡，于斩切，徐，于玷切。"
                },
                {
                    "paragraph": "○甲午，晦，晋侯及楚子、郑伯战于鄢陵。楚子、郑师败绩。",
                    "zhushu": "楚师未大崩，楚子伤目而退，故曰“楚子败绩”。鄢陵，郑地，今属颖川郡。鄢，谒晩切，又于建切。"
                },
                {
                    "paragraph": "○楚杀其大夫公子侧。",
                    "zhushu": "侧，子反。背盟无礼，卒以败师，故书名。"
                },
                {
                    "paragraph": "○秋，公会晋侯、齐侯、卫侯、宋华元、邾人于沙随，",
                    "zhushu": "沙随，宋地，梁国宁陵县北有沙随亭。"
                },
                {
                    "paragraph": "不见公。",
                    "zhushu": "不及鄢陵战故。不讳者，耻轻于执止。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○公会尹子、晋侯、齐国佐、邾人伐郑。",
                    "zhushu": "尹子，王卿士。子，爵。"
                },
                {
                    "paragraph": "○曹伯归自京师。",
                    "zhushu": "为晋侯所赦，故书“归”。诸侯归国，或书名，或不书名，或言“归自某”，或言“自某归”，传无义例，从告辞。"
                },
                {
                    "paragraph": "○九月，晋人执季孙行父，舍之于苕丘。",
                    "zhushu": "苕丘，晋地。舍之苕丘，明不以归。不称行人，非使人。苕音条。使，所吏切。"
                },
                {
                    "paragraph": "○冬，十月，乙亥，叔孙侨如出奔齐。",
                    "zhushu": "公未归，命国人逐之。"
                },
                {
                    "paragraph": "○十有二月，乙丑，季孙行父及晋郤犫盟于扈。",
                    "zhushu": "晋许鲁平，故盟。"
                },
                {
                    "paragraph": "○公至自会。",
                    "zhushu": "无传。伐而以会致，史异文。"
                },
                {
                    "paragraph": "○乙酉，刺公子偃。",
                    "zhushu": "鲁杀大夫皆言刺，义取于周礼三刺之法。刺，本又作刾，七赐切。",
                    "type": 2
                },
                {
                    "paragraph": "传十六年，春，楚子自武城使公子成以汝阴之田求成于郑。",
                    "zhushu": "汝水之南，近郑地。近，附近之近。"
                },
                {
                    "paragraph": "郑叛晋，子驷从楚子盟于武城。",
                    "zhushu": "为晋伐郑起。"
                },
                {
                    "paragraph": "○夏，四月，滕文公卒。",
                    "zhushu": ""
                },
                {
                    "paragraph": "郑子罕伐宋，",
                    "zhushu": "滕，宋之与国。郑因滕有丧而伐宋，故传举滕侯卒。侵、伐，经、传异文，经从告，传言实。他皆放此。"
                },
                {
                    "paragraph": "宋将鉏、乐惧败诸汋陂。",
                    "zhushu": "败郑师也。乐惧，戴公六世孙。将鉏，乐氏族。鉏，仕鱼切，徐音在鱼切。汋，七药切，徐又音酌，一音市药切。陂，彼宜切。"
                },
                {
                    "paragraph": "退舍于夫渠，不儆。",
                    "zhushu": "宋师。不儆备。夫，音扶。儆，京领切。"
                },
                {
                    "paragraph": "郑人覆之，败诸汋陵，获将鉏、乐惧。宋恃胜也。",
                    "zhushu": "汋陂、夫渠、汋陵，皆宋地。覆，徐音敷目切，一音扶又切，又音芳又切。"
                },
                {
                    "paragraph": "○卫侯伐郑，至于鸣鴈，为晋故也。",
                    "zhushu": "鸣鴈，在陈留雍丘县西北。为，于伪切。"
                },
                {
                    "paragraph": "晋侯将伐郑，范文子曰：“若逞吾愿，诸侯皆叛，晋可以逞。",
                    "zhushu": "逞，快也。晋厉公无道，三郤骄，故欲使诸侯叛，冀其惧而思德。"
                },
                {
                    "paragraph": "若唯郑叛，晋国之忧，可立俟也。”栾武子曰：“不可以当吾世而失诸侯，必伐郑。”乃兴师。栾书将中军，士爕佐之。",
                    "zhushu": "代荀庚。"
                },
                {
                    "paragraph": "郤锜将上军，",
                    "zhushu": "代士爕。"
                },
                {
                    "paragraph": "荀偃佐之。",
                    "zhushu": "代郤锜。偃，荀庚子。"
                },
                {
                    "paragraph": "韩厥将下军，郤至佐新军，荀䓨居守。",
                    "zhushu": "荀䓨，下军佐。于是郤犫代赵旃将新军，新上下军罢矣。守，手又切。"
                },
                {
                    "paragraph": "郤犫如卫，遂如齐，皆乞师焉。栾黡来乞师，孟献子曰：“有胜矣。”",
                    "zhushu": "卑让有礼，故知其将胜楚。"
                },
                {
                    "paragraph": "戊寅，晋师起。",
                    "zhushu": ""
                },
                {
                    "paragraph": "郑人闻有晋师，使告于楚，姚句耳与往。",
                    "zhushu": "句耳，郑大夫。与往，非使也，为先归张本。句，古侯切。与，音预。使，所吏切。"
                },
                {
                    "paragraph": "楚子救郑，司马将中军，",
                    "zhushu": "子反。"
                },
                {
                    "paragraph": "令尹将左，",
                    "zhushu": "子重。"
                },
                {
                    "paragraph": "右尹子辛将右。",
                    "zhushu": "公子壬夫。"
                },
                {
                    "paragraph": "过申，子反入见申叔时，",
                    "zhushu": "叔时老在申。过，古禾切。"
                },
                {
                    "paragraph": "曰：“师其何如？”对曰：“德、刑、详、义、礼、信，战之器也。",
                    "zhushu": "器，犹用也。"
                },
                {
                    "paragraph": "德以施惠，刑以正邪，详以事神，义以建利，礼以顺时，信以守物。民生厚而德正，",
                    "zhushu": "财足则思无邪。邪，似嗟切。注皆同。"
                },
                {
                    "paragraph": "用利而事节，",
                    "zhushu": "动不失利，则事得其节。"
                },
                {
                    "paragraph": "时顺而物成，",
                    "zhushu": "群生得所，"
                },
                {
                    "paragraph": "上下和睦，周旋不逆，",
                    "zhushu": "动顺理。"
                },
                {
                    "paragraph": "求无不具，",
                    "zhushu": "下应上应，应对之应。"
                },
                {
                    "paragraph": "各知其极。",
                    "zhushu": "无二心。"
                },
                {
                    "paragraph": "故诗曰：“立我烝民，莫匪尔极。”",
                    "zhushu": "烝，众也。极，中也。诗颂言先王立其众民，无不得中正。烝，之承切。注同。"
                },
                {
                    "paragraph": "是以神降之福，时无灾害，民生敦厖，和同以听，",
                    "zhushu": "敦，厚也。厖，大也。厖，莫邦切。"
                },
                {
                    "paragraph": "莫不尽力以从上命，致死以补其阙。",
                    "zhushu": "阙，战死者。"
                },
                {
                    "paragraph": "此战之所由克也。今楚内弃其民，",
                    "zhushu": "不施惠。"
                },
                {
                    "paragraph": "而外绝其好；",
                    "zhushu": "义不建利。好，呼报切。"
                },
                {
                    "paragraph": "渎齐盟，",
                    "zhushu": "不详事神。渎，徒木切。"
                },
                {
                    "paragraph": "而食话言；",
                    "zhushu": "信不守物。话，户快切。"
                },
                {
                    "paragraph": "奸时以动，",
                    "zhushu": "礼不顺时。周四月，今二月，妨农业。好，音于。本或作“干”。"
                },
                {
                    "paragraph": "而疲氏以逞。",
                    "zhushu": "刑不正邪，而苟快意。疲，本亦作“罢”，音皮。下注同。"
                },
                {
                    "paragraph": "民不知信，进退罪也。人恤所底，其谁致死？",
                    "zhushu": "厎，至也。厎，徐音旨，又之履切。"
                },
                {
                    "paragraph": "子其勉之！吾不复见子矣。”",
                    "zhushu": "言其必败，不反复见，一本无“复”字。复，扶又切。"
                },
                {
                    "paragraph": "姚句耳先归，子驷问焉。对曰：“其行速，过险而不整。速则失志，",
                    "zhushu": "不思虑也。"
                },
                {
                    "paragraph": "不整丧列。”志失列丧，将何以战？楚惧不可用也。”",
                    "zhushu": ""
                },
                {
                    "paragraph": "五月，晋师济河。闻楚师将至，范文子欲反，曰：“我伪逃楚，可以纾忧。",
                    "zhushu": "纾，缓也。丧，息浪切。下同。纾，音舒。"
                },
                {
                    "paragraph": "夫合诸𠉀，非吾所能也，以遗能者。我若群臣辑睦以事君，多矣。”武子曰：“不可。”",
                    "zhushu": ""
                },
                {
                    "paragraph": "六月，晋、楚遇于鄢陵。范文子不欲战，郤至曰：“韩之战，惠公不振旅；",
                    "zhushu": "众散败也。在僖十五年。遗，唯季切。下注“问遗也”同。辑，又作“集”，音同，亦七入切。"
                },
                {
                    "paragraph": "箕之役，先轸不反命；",
                    "zhushu": "死于秋也。在僖三十三年。"
                },
                {
                    "paragraph": "邲之师，荀伯不复从。",
                    "zhushu": "荀林父奔走，不复故道。在宣十二年。从，徐子容切，音或如字。"
                },
                {
                    "paragraph": "皆晋之耻也。子亦见先君之事矣。",
                    "zhushu": "见先君成败之事。"
                },
                {
                    "paragraph": "今我辟楚，又益耻也。”文子曰：“吾先君之亟战也，有故。",
                    "zhushu": "亟，数也。亟，去吏切。数，所角切。"
                },
                {
                    "paragraph": "秦、狄、齐、楚皆强，不尽力，子孙将弱。今三强服矣，",
                    "zhushu": "齐、秦、狄。"
                },
                {
                    "paragraph": "敌楚而已。唯圣人能外内无患，自非圣人，外宁必有内忧，",
                    "zhushu": "骄亢则忧患生也。元，苦浪切。"
                },
                {
                    "paragraph": "盍释楚以为外惧乎？”",
                    "zhushu": ""
                },
                {
                    "paragraph": "甲午晦，楚晨压晋军而陈。",
                    "zhushu": "压，笮其未备。盍，户腊切。压，于甲切；徐，于辄切。陈，直觐切。下及注皆同。笮，侧百切。"
                },
                {
                    "paragraph": "军吏患之。范匄趋进，",
                    "zhushu": "匄，士爕子。匄，本又作丏，古害切。"
                },
                {
                    "paragraph": "曰：“塞井夷灶，陈于军中，而疏行首。",
                    "zhushu": "疏行首者，当陈前决开营垒为战道。行，户郎切，一音如字。注同。垒，力轨切。"
                },
                {
                    "paragraph": "晋、楚唯天所授，何患焉？”文子执戈逐之，曰：“国之存亡，天也。童子何知焉？”栾书曰：“楚师轻窕，固垒而待之，三日必退。退而击之，必获胜焉。”郤至曰：“楚有六间，不可失也。其二卿相恶，",
                    "zhushu": "子重、子反。窕，敕雕切，又敕吊切。恶，如字，又乌路切。"
                },
                {
                    "paragraph": "王卒以旧，",
                    "zhushu": "罢老不代。卒，子忽切。下皆同。"
                },
                {
                    "paragraph": "郑陈而不整，",
                    "zhushu": "不整列。"
                },
                {
                    "paragraph": "蛮军而不陈，",
                    "zhushu": "蛮夷从楚者不结陈。"
                },
                {
                    "paragraph": "陈不违晦，",
                    "zhushu": "晦，月终，阴之尽。故兵家以为忌。"
                },
                {
                    "paragraph": "在陈而嚻，",
                    "zhushu": "嚻，喧哗也。嚻，许骄切。徐读曰嗷，五髙切。注及后同。喧，本又作“諠”，况元切。华，本又作“哗”，音华。"
                },
                {
                    "paragraph": "合而加嚻，",
                    "zhushu": "陈合宜静，而益有声。"
                },
                {
                    "paragraph": "各顾其后，莫有斗心。",
                    "zhushu": "人恤其所底，"
                },
                {
                    "paragraph": "旧不必良，以犯天忌，我必克之。”",
                    "zhushu": ""
                },
                {
                    "paragraph": "楚子登巢车以望晋军。",
                    "zhushu": "巢车，车上为橹巢。说文作轈，云：兵车髙如巢，以望敌也。字林同。橹，音鲁。"
                },
                {
                    "paragraph": "子重使大宰伯州犁侍于王后。",
                    "zhushu": "州犁，晋伯宗子，前年奔楚。大，音泰。"
                },
                {
                    "paragraph": "王曰：“骋而左右，何也？”",
                    "zhushu": "骋，走也。"
                },
                {
                    "paragraph": "曰：“召军吏也。”“皆聚于中军矣。”曰：“合谋也。”“张幕矣。”曰：“虔卜于先君也。”",
                    "zhushu": "虔，敬也。幕，音莫。"
                },
                {
                    "paragraph": "“彻幕矣。”曰：“将发命也。”“甚嚻，且尘上矣。”曰：“将塞井夷灶而为行也。”",
                    "zhushu": "夷，平也。上，时掌切。行，户郎切，下“公行”同。"
                },
                {
                    "paragraph": "“皆乘矣，左右执兵而下矣。”曰：“听誓也。”",
                    "zhushu": "左，将帅。右，车右。乘，绳证切，下同。将，子匠切。下“去将”同。帅，所类切。下“元帅”同。"
                },
                {
                    "paragraph": "“战乎？”曰：“未可知也。”“乘而左右皆下矣。”曰：“战祷也。”",
                    "zhushu": "祷，请于鬼神。祷，丁老切，或丁报切。"
                },
                {
                    "paragraph": "伯州犁以公卒告王。",
                    "zhushu": "公，晋侯。"
                },
                {
                    "paragraph": "苗贲皇在晋侯之侧，亦以王卒告。",
                    "zhushu": "贲皇，楚斗椒子，宣四年奔晋。贲，扶云切。"
                },
                {
                    "paragraph": "皆曰：“国士在，且厚，不可当也。”",
                    "zhushu": "晋侯左右皆以伯州犁在楚，知晋之情，且谓楚众多，故惮合战，与苗贲皇意异。惮，徒旦切。"
                },
                {
                    "paragraph": "苗贲皇言于晋侯曰：“楚之良，在其中军王族而已。请分良以击其左右，而三军萃于王卒，",
                    "zhushu": "萃，集也。萃，似醉切。"
                },
                {
                    "paragraph": "必大败之。”公筮之。史曰：“吉。其卦遇复，䷗",
                    "zhushu": "震下坤上，复无变。"
                },
                {
                    "paragraph": "曰：“南国䠞，射其元王，中厥目。”",
                    "zhushu": "北，卜者辞也。复，阳长之卦，阳气起子，南行推阴，故曰南国䠞也。南国势䠞，则离受其咎。离为诸侯，又为目，阳气激南，飞矢之象，故曰：射其元王，中厥目。䠞，子六切。射，食亦切。注及下射之同。中，丁仲切。注同。长，丁丈切。激，古狄切。"
                },
                {
                    "paragraph": "国䠞、王伤，不败何待？”公从之。",
                    "zhushu": "从其言而战。"
                },
                {
                    "paragraph": "有淖于前，",
                    "zhushu": "淖，泥也。淖，乃孝切。徐，徒较切。"
                },
                {
                    "paragraph": "乃皆左右相违于淖。",
                    "zhushu": "违，辟也。"
                },
                {
                    "paragraph": "步毅御晋厉公，栾针为右。",
                    "zhushu": "步毅，即郤毅。"
                },
                {
                    "paragraph": "彭名御楚共王，潘党为右。石首御郑成公，唐苟为右。栾、范以其族夹公行。",
                    "zhushu": "二族，强敌，在公左右。共，音恭。夹，古洽切。"
                },
                {
                    "paragraph": "陷于淖，栾书将载晋侯，针曰：“书退！国有大任，焉得专之？",
                    "zhushu": "在君前，故子名其父。大任，谓元帅之职。焉，于虔切。"
                },
                {
                    "paragraph": "且侵官，冒也；",
                    "zhushu": "载公为侵官。冒，莫报切。徐，莫北切。"
                },
                {
                    "paragraph": "失官，慢也；",
                    "zhushu": "去将而御，失官也。"
                },
                {
                    "paragraph": "离局，奸也。",
                    "zhushu": "远其部曲为离局。离，力志切。注同。远，于万切。"
                },
                {
                    "paragraph": "有三罪焉，不可犯也。”乃掀公以出于淖。",
                    "zhushu": "掀，举也。城，徐，许言切。云：捧毂举之，则公轩起也。一曰：掀，引也。胡根切。一音虚斤切。字林云：举出也，火气也。又丘近切。"
                },
                {
                    "paragraph": "癸巳，潘尫之党与养由基蹲甲而射之，彻七札焉。",
                    "zhushu": "党，潘尫之子。蹲，聚也。一发达七札，言其能陷坚。尫，乌黄切。“之党”，一本作潘尫之子党。案注云：党，潘尫之子也。则传文不得有子字。古本此及襄二十三年申觧虞之传挚，皆无子字。蹲，在尊切，徐又在损切，一音才官切。札，侧八切，徐，侧乙切。"
                },
                {
                    "paragraph": "以示王，曰：“君有二臣如此，何忧于战？”",
                    "zhushu": "二子以射夸王，夸，苦瓜切。"
                },
                {
                    "paragraph": "王怒曰：“大辱国。",
                    "zhushu": "贱其不尚知谋。知，音智。"
                },
                {
                    "paragraph": "诘朝，尔射，死艺。”",
                    "zhushu": "言女以射自多，必当以艺死也。诘朝，犹明朝，是战日。朝，如字。注同。女，音汝。"
                },
                {
                    "paragraph": "吕锜梦射月，中之，退入于泥。",
                    "zhushu": "吕锜，魏锜。射，食亦切，下至“使射”同。中，丁仲切，下及注同。"
                },
                {
                    "paragraph": "占之，曰：“姫姓，日也；",
                    "zhushu": "周也，姫姓尊。"
                },
                {
                    "paragraph": "异姓，月也，",
                    "zhushu": "异姓卑。"
                },
                {
                    "paragraph": "必楚王也。射而中之，退入于泥，亦必死矣。”",
                    "zhushu": "锜自入泥，亦死象。"
                },
                {
                    "paragraph": "及战，射共王，中目。王召养由基，与之两矢，使射吕锜，中项，伏弢。",
                    "zhushu": "弢，弓衣。项，户讲切。弢，他刀切。"
                },
                {
                    "paragraph": "以一矢复命。",
                    "zhushu": "言一发而中。"
                },
                {
                    "paragraph": "郤至三遇楚子之卒，见楚子，必下，免胄而趋风。",
                    "zhushu": "疾如风。"
                },
                {
                    "paragraph": "楚子使工尹襄问之以弓，",
                    "zhushu": "问，遗也。"
                },
                {
                    "paragraph": "曰：“方事之殷也，",
                    "zhushu": "殷，盛也。"
                },
                {
                    "paragraph": "有韎韦之跗注，君子也。",
                    "zhushu": "韎，赤色。跗注，戎服，若袴而属于跗，与袴连。韎，莫拜切，又音妹。徐，莫盖切。跗，方午切。注，之树切。袴，苦故切。属，章玉切。"
                },
                {
                    "paragraph": "识见不榖而趋，无乃伤乎？”",
                    "zhushu": "恐其伤。"
                },
                {
                    "paragraph": "郤至见客，免胄承命，曰：“君之外臣至，从寡君之戎事，以君之灵，间蒙甲胄，",
                    "zhushu": "间，犹近也。近，如字。一本或作与，音预。"
                },
                {
                    "paragraph": "不敢拜命。",
                    "zhushu": "介者不拜。介，音界。"
                },
                {
                    "paragraph": "敢告不宁，君命之辱。",
                    "zhushu": "以君辱赐命，故不敢自安。"
                },
                {
                    "paragraph": "为事之故，敢肃使者。”",
                    "zhushu": "言君辱命来问，以有军事不得答，故肃使者。肃，手至地，若今撎。为，于伪切。使，所吏切，注及下同。抬，伊志切，揖也。字林云：“举首下手也。”"
                },
                {
                    "paragraph": "三肃使者而退。",
                    "zhushu": ""
                },
                {
                    "paragraph": "晋韩厥从郑伯，",
                    "zhushu": "从，逐也。"
                },
                {
                    "paragraph": "其御杜溷罗曰：“速从之！其御屡顾，不在马，可及也。”韩厥曰：“不可以再辱国君。”乃止。",
                    "zhushu": "二年鞍战，韩厥已辱齐侯。溷，户昏切，又户本切。"
                },
                {
                    "paragraph": "郤至从郑伯，其右茀翰胡曰：“谍辂之，余从之乘，而俘以下。”",
                    "zhushu": "欲遣轻兵军进以距郑伯车前，而自后登其车以执之。茀，府勿切。翰，徐音韩。谍，音牒。辂，五嫁切。乘，绳证切。轻，遣政切，又如字。"
                },
                {
                    "paragraph": "郤至曰：“伤国君有刑。”亦止。石首曰：“卫懿公唯不去其旗，是以败于荧。”乃内旌于弢中。",
                    "zhushu": "荧战在闵二年。去，起吕切。荧，户扃切。旌，音精。"
                },
                {
                    "paragraph": "唐苟谓石首曰：“子在君侧，败者壹大。我不如子，子以君免，我请止。”乃死。",
                    "zhushu": "败者壹大，谓军大崩也。言石首亦君之亲臣而执御，与车右不同，故首当御君以退，己当死战。"
                },
                {
                    "paragraph": "楚师薄于险，",
                    "zhushu": "薄，迫也。"
                },
                {
                    "paragraph": "叔山冉谓养由基曰：“虽君有命，为国故，子必射。”",
                    "zhushu": "王有“死艺”命。冉，如琰切。为，于伪切。射，食亦切。"
                },
                {
                    "paragraph": "乃射，再发，尽殪。叔山冉搏人以投，中车，折轼。晋师乃止。",
                    "zhushu": "言二子皆有过人之能。发，如字，徐音废。㱴，于计切。搏，音博。中，丁仲切。折，之设切，又市列切。轼，音式。"
                },
                {
                    "paragraph": "囚楚公子茷。",
                    "zhushu": "为郤至见𧮂张本。茷，扶废切。"
                },
                {
                    "paragraph": "栾针见子重之旌，请曰：“楚人请夫旌，子重之麾也。彼其子重也。日臣之使于楚也，子重问晋国之勇。臣对曰：“好以众整。”曰：“又何如？”",
                    "zhushu": "又问其余。夫，音扶。麾，许危切。日，人实切。使，所吏切，下“免使者”同。好，呼报切，下及注皆同。"
                },
                {
                    "paragraph": "臣对曰：“好以暇。”",
                    "zhushu": "暇，间暇。间，音闲。"
                },
                {
                    "paragraph": "今两国治戎，行人不使，不可谓整；临事而食言，不可谓暇。",
                    "zhushu": "食，好整之言。使，所吏切，又如字。"
                },
                {
                    "paragraph": "请摄饮焉。”",
                    "zhushu": "摄，持也。持饮，往饮子重。饮，于䲴切。"
                },
                {
                    "paragraph": "公许之。使行人执榼承饮，造于子重，",
                    "zhushu": "承，奉也。榼，苦腊切。造，七报切。"
                },
                {
                    "paragraph": "曰：“寡君乏使，使针御持矛，",
                    "zhushu": "御，侍也。"
                },
                {
                    "paragraph": "是以不得犒从者，使某摄饮。”子重曰：“夫子尝与吾言于楚，必是故也，不亦识乎？”",
                    "zhushu": "知其以往言好暇，故致饮。犒，苦报切。从，才用切。"
                },
                {
                    "paragraph": "受而饮之，免使者而复鼓。",
                    "zhushu": "免，脱也。复，扶又切。注及下同。"
                },
                {
                    "paragraph": "旦而战，见星未已。",
                    "zhushu": ""
                },
                {
                    "paragraph": "子反命军吏察夷伤，",
                    "zhushu": "夷，亦伤也。"
                },
                {
                    "paragraph": "补卒乘，",
                    "zhushu": "补死亡，乘，绳证切。下同。"
                },
                {
                    "paragraph": "缮甲兵，",
                    "zhushu": "缮，治也。"
                },
                {
                    "paragraph": "展车马，",
                    "zhushu": "展，陈也。陈，如字。"
                },
                {
                    "paragraph": "鸡鸣而食，唯命是听。",
                    "zhushu": "复欲战，"
                },
                {
                    "paragraph": "晋人患之。苗贲皇徇曰：“搜乘、补卒，",
                    "zhushu": "搜，阅也。徇，似俊切。搜，所留切。"
                },
                {
                    "paragraph": "秣马、利兵，",
                    "zhushu": "秣，榖马也。秣，音末。"
                },
                {
                    "paragraph": "修陈、固列，",
                    "zhushu": "固，坚也。陈，直觐切，又如字。"
                },
                {
                    "paragraph": "蓐食、申祷，",
                    "zhushu": "申，重也。蓐，音辱。重，直用切。"
                },
                {
                    "paragraph": "明日复战。”乃逸楚囚。",
                    "zhushu": "逸，纵也。纵，子用切。"
                },
                {
                    "paragraph": "王闻之，召子反谋。榖阳竖献饮于子反，子反醉而不能见。",
                    "zhushu": "榖阳，子反内竖。见，贤遍切。"
                },
                {
                    "paragraph": "王曰：“天败楚也夫！余不可以待。”乃宵遁。",
                    "zhushu": ""
                },
                {
                    "paragraph": "晋入楚军，三日榖。",
                    "zhushu": "食楚粟三日也。夫，音扶。三日榖，本或作三日馆榖，误也。"
                },
                {
                    "paragraph": "范文子立于戎马之前，曰：“君幼，诸臣不佞，",
                    "zhushu": "佞，才也。君幼，本或作君幼弱。"
                },
                {
                    "paragraph": "何以及此？君其戒之！",
                    "zhushu": "戒勿骄。"
                },
                {
                    "paragraph": "周书曰：“惟命不于常”，有德之谓。”",
                    "zhushu": "周书康诰。言胜无常命，惟德是与。"
                },
                {
                    "paragraph": "楚师还，及瑕，",
                    "zhushu": "瑕，楚地。"
                },
                {
                    "paragraph": "王使谓子反曰：“先大夫之覆师徒者，君不在。",
                    "zhushu": "谓子玉败城仆时，王不在军。覆，芳服切。"
                },
                {
                    "paragraph": "子无以为过，不榖之罪也。”子反再拜稽首曰：“君赐臣死，死且不朽。",
                    "zhushu": "王引过，亦所以责子反。"
                },
                {
                    "paragraph": "臣之卒实奔，臣之罪也。”子重使谓子反曰：“初陨师徒者，而亦闻之矣。盍图之？”",
                    "zhushu": "闻子玉自杀，终二卿相恶卒。从此已前，皆子忽切。陨，于敏切。盍，户腊切。"
                },
                {
                    "paragraph": "对曰：“虽微先大夫有之，大夫命侧，侧敢不义？”",
                    "zhushu": "言以义命己，不敢不受。"
                },
                {
                    "paragraph": "侧亡君师，敢忘其死？”王使止之，弗及而卒。○战之日，齐国佐、髙无咎至于师。",
                    "zhushu": "无咎，髙固子。"
                },
                {
                    "paragraph": "卫侯出于卫，公出于坏隤。",
                    "zhushu": "坏隤，鲁邑。齐、卫皆后，非独鲁。明晋以侨如故，不见公。坏，户怪切。徐音怀。隤，徒回切。"
                },
                {
                    "paragraph": "宣伯通於穆姜，",
                    "zhushu": "穆姜，成公母。"
                },
                {
                    "paragraph": "欲去季、孟，而取其室。",
                    "zhushu": "季文子、孟献子。去，起吕切。"
                },
                {
                    "paragraph": "将行，穆姜送公，而使逐二子。公以晋难告，",
                    "zhushu": "会晋伐郑。难，乃旦切。"
                },
                {
                    "paragraph": "曰：“请反而听命。”姜怒，公子偃、公子鉏趋过，",
                    "zhushu": "二子，公庶弟。鉏，仕居切。"
                },
                {
                    "paragraph": "指之曰：“女不可，是皆君也。”",
                    "zhushu": "言欲废公更立君。女，音汝。"
                },
                {
                    "paragraph": "公待于坏隤，申宫、儆备，",
                    "zhushu": "申敕宫备。儆，京领切。"
                },
                {
                    "paragraph": "设守而后行，是以后。",
                    "zhushu": "后晋、楚战期。守，乎又切。"
                },
                {
                    "paragraph": "使孟献子守于公宫。○秋，会于沙随，谋伐郑也。",
                    "zhushu": "郑犹未服。"
                },
                {
                    "paragraph": "○宣伯使告郤犫曰：“鲁侯待于坏隤，以待胜者。”",
                    "zhushu": "观晋、楚之胜负。"
                },
                {
                    "paragraph": "郤犫将新军，且为公族大夫，以主东诸侯。",
                    "zhushu": "主齐、鲁之属。"
                },
                {
                    "paragraph": "取货于宣伯，而诉公于晋侯。",
                    "zhushu": "诉，谮也。"
                },
                {
                    "paragraph": "晋侯不见公。○曹人请于晋曰：“自我先君宣公即世，",
                    "zhushu": "在十三年。"
                },
                {
                    "paragraph": "国人曰：“若之何？忧犹未弭。”",
                    "zhushu": "弭，息也。既葬，国人皆将从子臧，所谓“忧未息”。弭，亡氏切。"
                },
                {
                    "paragraph": "而又讨我寡君，",
                    "zhushu": "前年，晋侯执曹伯"
                },
                {
                    "paragraph": "以亡曹国社稷之镇公子，",
                    "zhushu": "谓子臧逃奔宋。"
                },
                {
                    "paragraph": "且大汦曹也。",
                    "zhushu": "汦，灭也。"
                },
                {
                    "paragraph": "先君无乃有罪乎？",
                    "zhushu": "言今君无罪而见讨，得无以先君故。"
                },
                {
                    "paragraph": "若有罪，则君列诸会矣。",
                    "zhushu": "诸侯虽有篡弑之罪，侯伯已与之会，则不复讨。前年会干戚，曹伯在列，盟毕乃执之，故曹人以为无罪。篡，初患切。弑，音试。复，扶又切。下及下文“复请”同。"
                },
                {
                    "paragraph": "君唯不遗德、刑，",
                    "zhushu": "遗，失也。"
                },
                {
                    "paragraph": "以伯诸侯，岂独遗诸敝邑？敢私布之。”",
                    "zhushu": "为曹伯归不以名告传。伯，如字，又音霸。"
                },
                {
                    "paragraph": "○七月，公会尹武公及诸侯伐郑。将行，姜，又命公如初。",
                    "zhushu": "复欲使公逐季、孟。"
                },
                {
                    "paragraph": "公又申守而行。诸侯之师次于郑西，我师次于督扬，不敢过郑。",
                    "zhushu": "督扬，郑东地。守，手又切。下注同。过，古卧切，又古禾切。"
                },
                {
                    "paragraph": "子叔声伯使叔孙豹请逆于晋师，",
                    "zhushu": "豹，叔孙侨如弟也。侨如于是遂作乱，豹因奔齐。"
                },
                {
                    "paragraph": "为食于郑郊。师逆以至，",
                    "zhushu": "声伯戒叔孙以必须所逆晋师至乃食。"
                },
                {
                    "paragraph": "声伯四日不食以待之，食使者",
                    "zhushu": "使者，豹之介。食，音嗣。使，所吏切。介，音界，及下文“敢介”同。"
                },
                {
                    "paragraph": "而后食。",
                    "zhushu": "言其忠也。“而后食”，一本作“声伯而后食”。"
                },
                {
                    "paragraph": "诸侯迁于制田。",
                    "zhushu": "荧阳宛陵县东有制泽。"
                },
                {
                    "paragraph": "知武子佐下军，",
                    "zhushu": "武子，荀䓨。"
                },
                {
                    "paragraph": "以诸侯之师侵陈，至于鸣鹿。",
                    "zhushu": "陈国武平县西南有鹿邑。"
                },
                {
                    "paragraph": "遂侵蔡。”未反，",
                    "zhushu": "侵陈、蔡不书，公不与。与，音预。"
                },
                {
                    "paragraph": "诸侯迁干颍上。戊午，郑子罕宵军之，宋、齐、卫皆失军。",
                    "zhushu": "将主与军相失。宋、卫不书，后也。将，子匠切。"
                },
                {
                    "paragraph": "○曹人复请于晋。晋侯谓子臧：“反，吾归而君。”",
                    "zhushu": "以曹人童子臧故。"
                },
                {
                    "paragraph": "子臧反，曹伯归。",
                    "zhushu": "子臧自宋还。"
                },
                {
                    "paragraph": "子臧尽致其邑与卿而不出。",
                    "zhushu": "不出仕。"
                },
                {
                    "paragraph": "○宣伯使告郤犫曰：“鲁之有季、孟，犹晋之有栾、范也，政令于是乎成。今其谋曰：“晋政多门，不可从也。",
                    "zhushu": "政不由君。"
                },
                {
                    "paragraph": "宁事齐、楚，有亡而已，蔑从晋矣。”",
                    "zhushu": "蔑，无也。"
                },
                {
                    "paragraph": "若欲得志于鲁，请止行父而杀之，",
                    "zhushu": "行父，季文子也。"
                },
                {
                    "paragraph": "我毙蔑也，",
                    "zhushu": "蔑，孟献子，时留守公官。毙，婢世切。"
                },
                {
                    "paragraph": "而事晋，蔑有贰矣。鲁不贰，小国必睦。不然，归必叛矣。”九月，晋人执季文子于苕丘。公还，待于郓，",
                    "zhushu": "郓，鲁西邑，东郡廪丘县东有郓城。廪，力甚切。"
                },
                {
                    "paragraph": "使子叔声伯请季孙于晋。郤犫曰：“苟去仲孙蔑而止季孙行父，吾与子国，亲于公室。”",
                    "zhushu": "亲鲁甚于晋公室。去，起吕反。下同。"
                },
                {
                    "paragraph": "对曰：“侨如之情，子必闻之矣。",
                    "zhushu": "闻其淫慝情。慝，吐得切。下同。"
                },
                {
                    "paragraph": "若去蔑与行父，是大弃鲁国而罪寡君也。若犹不弃，而惠徼周公之福，使寡君得事晋君，则夫二人者，鲁国社稷之臣也。若朝亡之，鲁必夕亡。以鲁之密迩仇雠，",
                    "zhushu": "仇雠，谓齐、楚。夫，音扶。朝，知字。"
                },
                {
                    "paragraph": "亡而为雠，治之何及？”",
                    "zhushu": "言鲁属齐、楚，则还为晋雠。"
                },
                {
                    "paragraph": "郤犫曰：“吾为子请邑。”对曰：“婴齐，鲁之常隷也，",
                    "zhushu": "隷，贱官。为，于伪切。"
                },
                {
                    "paragraph": "敢介大国以求厚焉？",
                    "zhushu": "介，因也。"
                },
                {
                    "paragraph": "承寡君之命以请，",
                    "zhushu": "承，奉也。"
                },
                {
                    "paragraph": "若得所请，吾子之赐多矣，又何求？”范文子谓栾武子曰：“季孙于鲁，相二君矣。",
                    "zhushu": "二君，宣、成。相，息亮切。"
                },
                {
                    "paragraph": "妾不衣帛，马不食粟，可不谓忠乎？信谗慝而弃忠良，若诸侯何？”子叔婴齐奉君命无私，",
                    "zhushu": "不受郤犫请邑。衣，于既切。食，旧如字，对上句应作嗣音。"
                },
                {
                    "paragraph": "谋国家不贰，",
                    "zhushu": "谓四日不食，以坚事晋。"
                },
                {
                    "paragraph": "图其身不忘其君。",
                    "zhushu": "辞邑不食，皆先君而后身。"
                },
                {
                    "paragraph": "若虚其请，是弃善人也。子其图之！”乃许鲁平，赦季孙。",
                    "zhushu": ""
                },
                {
                    "paragraph": "冬十月，出叔孙侨如而盟之，侨如奔齐。",
                    "zhushu": "诸大夫共盟，以侨如为戒。"
                },
                {
                    "paragraph": "○十二月，季孙及郤犫盟于扈。归，刺公子偃，",
                    "zhushu": "偃与鉏俱为姜所指。而独杀偃。偃与谋，与，音预。"
                },
                {
                    "paragraph": "召叔孙豹于齐而立之。",
                    "zhushu": "近此七月，声伯使豹请逆于晋，闻鲁人将讨侨如，豹乃辟其难，先奔齐，生二子而鲁乃召之。故襄二年豹始见经，传于此因言其终。难，乃旦切。见，贤遍切。"
                },
                {
                    "paragraph": "○齐声孟子通侨如，",
                    "zhushu": "声孟子，齐灵公母，宋女。"
                },
                {
                    "paragraph": "使立于髙、国之间。",
                    "zhushu": "位此二卿。"
                },
                {
                    "paragraph": "侨如曰：“不可以再罪。”奔卫，亦间于卿。",
                    "zhushu": "传亦终言侨如之佞。间，徐音间厕之间，读者或如字。"
                },
                {
                    "paragraph": "○晋侯使郤至献楚捷于周，与单襄公语，骤称其伐。",
                    "zhushu": "伐，功也。"
                },
                {
                    "paragraph": "单子语诸大夫曰：“温季其亡乎！",
                    "zhushu": "温季，郤至。语，鱼据切。"
                },
                {
                    "paragraph": "位于七人之下，",
                    "zhushu": "佐新军，位在入。"
                },
                {
                    "paragraph": "而求掩其上。",
                    "zhushu": "称己之伐，掩上功。"
                },
                {
                    "paragraph": "怨之所聚，乱之本也。多怨而阶乱，何以在位？",
                    "zhushu": "怨为乱阶。"
                },
                {
                    "paragraph": "夏书曰：“怨岂在明，不见是图。”",
                    "zhushu": "逸书也。不见，细微也。见，贤遍切，又如字。"
                },
                {
                    "paragraph": "将慎其细也。今而明之，其可乎？”",
                    "zhushu": "言郤至显称己功，所以明怨咎。",
                    "type": 2
                },
                {
                    "paragraph": "经十有七年，春，卫北宫括帅师侵郑。",
                    "zhushu": "括，成公曾孙。括，古活切。"
                },
                {
                    "paragraph": "○夏，公会尹子、单子、晋侯、齐侯、宋公、卫侯、曹伯、邾人伐郑。",
                    "zhushu": "晋未能服郑，故假天子灭周，使二卿会之。晋为兵主，而犹先尹、单，尊王命也。单伯称子，盖降爵。"
                },
                {
                    "paragraph": "○六月，乙酉，同盟于柯陵。",
                    "zhushu": "柯陵，郑西地。柯，古河切。"
                },
                {
                    "paragraph": "○秋，公至自会。",
                    "zhushu": "无传。"
                },
                {
                    "paragraph": "○齐髙无咎出奔莒。○九月，辛丑，用郊。",
                    "zhushu": "无传。九月郊𥙊，非礼明矣。书“用郊”，从史文。"
                },
                {
                    "paragraph": "○晋侯使荀䓨来乞师。",
                    "zhushu": "无传。将伐郑。"
                },
                {
                    "paragraph": "○冬，公会单子、晋侯、宋公、卫侯、曹伯、齐人、邾人伐郑。",
                    "zhushu": "郑犹未服故。"
                },
                {
                    "paragraph": "○十有一月，公至自伐郑。",
                    "zhushu": "无传。"
                },
                {
                    "paragraph": "○壬申，公孙婴齐卒于貍脤。",
                    "zhushu": "十一月无壬申，日误也。貍脤，阙。貍，力之切。服，市轸切。"
                },
                {
                    "paragraph": "○十有二月，丁巳，朔，日有食之。",
                    "zhushu": "无传。"
                },
                {
                    "paragraph": "○邾子貜且卒。",
                    "zhushu": "无传。五同盟。貜，俱䌸切。徐，居碧切。且，子余切。"
                },
                {
                    "paragraph": "○晋杀其大夫郤锜、郤犫、郤至。○楚人灭舒庸。",
                    "zhushu": "",
                    "type": 2
                },
                {
                    "paragraph": "传十七年，春，王正月，郑子驷侵晋虚、滑。",
                    "zhushu": "虚、滑，晋二邑。滑，故滑国，为秦所灭，时属晋，后属周。虚，起居切。"
                },
                {
                    "paragraph": "卫北宫括救晋，侵郑，至于髙氏。",
                    "zhushu": "不书救，以侵告。髙氏，在阳翟县西南。"
                },
                {
                    "paragraph": "夏，五月，郑大子髠顽、侯獳为质于楚，",
                    "zhushu": "侯獳，郑大夫。髠，苦门切。獳，乃侯切。质，音致。"
                },
                {
                    "paragraph": "楚公子成、公子寅戍郑。",
                    "zhushu": ""
                },
                {
                    "paragraph": "公会尹武公、单襄公及诸侯伐郑，自戏童至于曲洧。",
                    "zhushu": "今新汲县治曲洧城，临洧水。戏，许宜切。洧，于轨切。治，直吏切。"
                },
                {
                    "paragraph": "○晋范文子反自鄢陵，",
                    "zhushu": "前年鄢陵战还。"
                },
                {
                    "paragraph": "使其祝宗祈死，",
                    "zhushu": "祝宗，主𥙊祀祈祷者。"
                },
                {
                    "paragraph": "曰：“君骄侈而克敌，是天益其疾也，难将作矣。爱我者惟祝我，使我速死，无及于难，范氏之福也。”六月，戊辰，士爕卒。",
                    "zhushu": "传言厉公无道，故贤臣□惧，因祷自裁。侈，尺氏切，又尸氏切。难，乃且切。祝，之又切。"
                },
                {
                    "paragraph": "○乙酉，同盟于柯陵，寻戚之盟也。",
                    "zhushu": "戚盟在十五年。"
                },
                {
                    "paragraph": "○楚子重救郑，师于首止。诸侯还。",
                    "zhushu": "畏楚强。"
                },
                {
                    "paragraph": "○齐庆克通于声孟子，与妇人蒙衣乘辇而入于闳。",
                    "zhushu": "庆克，庆封父。蒙衣，亦为妇人服，与妇人相冒。闳，巷门。与，如字，徐音预。闳，音宏。冒，亡报切。"
                },
                {
                    "paragraph": "鲍牵见之，以告国武子。",
                    "zhushu": "鲍牵，鲍叔牙曽孙。"
                },
                {
                    "paragraph": "武子召庆克而谓之。庆克久不出，",
                    "zhushu": "惭卧于家，夫人所以怪之。"
                },
                {
                    "paragraph": "而告夫人曰：“国子谪我。”",
                    "zhushu": "谪，谴责也。谪，直軰切。谴，遣战切。"
                },
                {
                    "paragraph": "夫人怒。国子相灵公以会，",
                    "zhushu": "会伐郑。相，息亮切。下“相施氏”同。"
                },
                {
                    "paragraph": "髙、鲍处守。",
                    "zhushu": "髙无咎、鲍牵。守，手又切。"
                },
                {
                    "paragraph": "及还，将至，闭门而索客。",
                    "zhushu": "搜索备奸人。索，所白切。"
                },
                {
                    "paragraph": "孟子诉之曰：“髙、鲍将不纳君，而立公子角。国子知之。”",
                    "zhushu": "角，顷公子。顷，音倾。"
                },
                {
                    "paragraph": "秋，七月，壬寅，刖鲍牵而逐髙无咎。无咎奔莒，髙弱以卢叛。",
                    "zhushu": "弱，无咎子。卢，髙氏邑。刖，音月，又五刮切。"
                },
                {
                    "paragraph": "齐人来召鲍国而立之。",
                    "zhushu": "国，牵之弟文子。"
                },
                {
                    "paragraph": "初，鲍国去鲍氏而来为施孝叔臣。施氏卜宰，厈句须吉。",
                    "zhushu": "卜立蒙宰。句，其俱切。"
                },
                {
                    "paragraph": "施氏之宰有百室之邑。与厈句须邑，使为宰，以让鲍国，而致邑焉。施孝叔曰：“子实吉。”对曰：“能与忠良，吉孰大焉？”鲍国相施氏忠，故齐人取以为鲍氏后。",
                    "zhushu": ""
                },
                {
                    "paragraph": "仲尼曰：“鲍庄子之知不如葵，葵犹能卫其足。”",
                    "zhushu": "葵倾叶向日以蔽其棍。言鲍牵居乱，不能危行言孙。知，音智。向，许亮切。本又作向。行，下孟切。"
                },
                {
                    "paragraph": "○冬，诸侯伐郑。",
                    "zhushu": "前夏未得志故。"
                },
                {
                    "paragraph": "十月庚午，围郑。楚公子申救郑，师于汝上。十一月，诸侯还。",
                    "zhushu": "不书围，畏楚救。不成围而还。"
                },
                {
                    "paragraph": "○初，声伯梦涉洹，",
                    "zhushu": "洹水出汲郡林虑县东北，至魏郡长乐县入清水。洹，音桓，一音恒，今土俗音袁。虑，力于切。乐，音洛。下平乐县同。"
                },
                {
                    "paragraph": "或与己琼瑰，食之，",
                    "zhushu": "琼，玉。瑰，珠也。食珠玉，含象。琼，求营切。瑰，古回切。含，户暗切。本亦作唅。"
                },
                {
                    "paragraph": "泣而为琼瑰，盈其怀。",
                    "zhushu": "泪下化为珠玉，满其怀。"
                },
                {
                    "paragraph": "从而歌之曰：“济洹之水，赠我以琼瑰。归乎归乎，琼瑰盈吾怀乎！”",
                    "zhushu": "从，就也。梦中为此歌，"
                },
                {
                    "paragraph": "惧不敢占也。还自郑，壬申，至于貍脤而占之，曰：“余恐死，故不敢占也。今众繁而从余三年矣，无伤也。”言之，之莫而卒。",
                    "zhushu": "繁，犹多也。传戒数占梦。莫，音暮。数，所角切。"
                },
                {
                    "paragraph": "○齐侯使崔杼为大夫，使庆克佐之，帅师围卢。",
                    "zhushu": "讨髙弱。杼，直吕切。"
                },
                {
                    "paragraph": "国佐从诸侯围郑，以难请而归。",
                    "zhushu": "请于诸侯。难，乃旦切。下同。"
                },
                {
                    "paragraph": "遂如卢师，杀庆克，以榖叛。",
                    "zhushu": "疾克淫乱，故杀之。"
                },
                {
                    "paragraph": "齐侯与之盟于徐关而复之。十二月，卢降。使国胜告难于晋，待命于清。",
                    "zhushu": "胜，国佐子。使以髙氏难告晋。齐欲讨国佐，故留其子于外。清，阳平乐县是。为明年杀国佐传。降，下江切。"
                },
                {
                    "paragraph": "○晋厉公侈，多外嬖。",
                    "zhushu": "外嬖，爱幸大去。嬖，必计切。"
                },
                {
                    "paragraph": "反自鄢陵，欲尽去群大夫而立其左右。",
                    "zhushu": "终如士爕言。反自鄢”，一本作自鄢陵”。去，起吕切。"
                },
                {
                    "paragraph": "胥童以胥克之废也，怨郤氏，",
                    "zhushu": "童，胥克之子。宣八年，郤缺废胥克。"
                },
                {
                    "paragraph": "而嬖于厉公。郤锜夺夷阳五田，五亦嬖于厉公。郤犫与长鱼矫争田，执而梏之，",
                    "zhushu": "梏，械也。矫，居表切。梏，古毒切。械，户戒切。"
                },
                {
                    "paragraph": "与其父母妻子同一辕。",
                    "zhushu": "系之车辕。"
                },
                {
                    "paragraph": "既，矫亦嬖于厉公。栾书怨郤至，以其不从己而败楚师也，欲废之。",
                    "zhushu": "鄢陵战，栾书欲固垒，郤至言楚有六间以取胜也。"
                },
                {
                    "paragraph": "使楚公子茷告公曰：“此战也，郤至实召寡君，",
                    "zhushu": "鄢陵战，晋囚公子茷以归。"
                },
                {
                    "paragraph": "以东师之未至也，",
                    "zhushu": "齐、鲁、卫之师。"
                },
                {
                    "paragraph": "与军帅之不具也，曰：“此必败，",
                    "zhushu": "荀䓨佐下军居守，郤犫将新军乞师，故言不具。帅，所类切。守，手又切。"
                },
                {
                    "paragraph": "吾因奉孙周以事君。”",
                    "zhushu": "孙周，晋襄公曽孙悼公。君，楚王也。"
                },
                {
                    "paragraph": "公告栾书，书曰：“其有焉。不然，岂其死之不恤，而受敌使乎？",
                    "zhushu": "谓鄢陵战时，楚子问郤至以弓。使，所吏切。"
                },
                {
                    "paragraph": "君盍尝使诸周而察之？”",
                    "zhushu": "尝，试也。盍，户腊切。使，所吏切，又如字。"
                },
                {
                    "paragraph": "郤至聘于周，栾书使孙周见之。公使觇之，信。",
                    "zhushu": "觇，伺也。觇，敕廉切。伺，音司，又丝嗣切。"
                },
                {
                    "paragraph": "遂怨郤至。",
                    "zhushu": ""
                },
                {
                    "paragraph": "厉公田，与妇人先杀而饮酒，后使大夫杀。",
                    "zhushu": "传言厉公无道，先妇人而后卿佐。"
                },
                {
                    "paragraph": "郤至奉豕，",
                    "zhushu": "进之于公，"
                },
                {
                    "paragraph": "寺人孟张夺之，",
                    "zhushu": "寺人，奄士。"
                },
                {
                    "paragraph": "郤至射而杀之。公曰：“季子欺余。”",
                    "zhushu": "季子，郤至。公反以为郤至夺孟张豕。射，食亦切。"
                },
                {
                    "paragraph": "厉公将作难，胥童曰：“必先三郤，族大，多怨。去大族，不逼；",
                    "zhushu": "不逼公室。逼，彼力切。"
                },
                {
                    "paragraph": "敌多怨，有庸。”",
                    "zhushu": "讨多怨者易有功。易，以豉切。"
                },
                {
                    "paragraph": "公曰：“然。”郤氏闻之，郤锜欲攻公，曰：“虽死，君必危。”郤至曰：“人所以立，信、知、勇也。信不叛君，知不害民，勇不作乱。失兹三者，其谁与我？死而多怨，将安用之？",
                    "zhushu": "言俱死，无用多其怨咎。知，音智。"
                },
                {
                    "paragraph": "君实有臣而杀之，其谓君何？我之有罪，吾死后矣。若杀不辜，将失其民，欲安得乎？",
                    "zhushu": "言不得安君位，"
                },
                {
                    "paragraph": "待命而已。受君之禄，是以聚党。有党而争命，",
                    "zhushu": "争死命。"
                },
                {
                    "paragraph": "罪孰大焉？”",
                    "zhushu": "传言郤至无反心。"
                },
                {
                    "paragraph": "壬午，胥童、夷羊五帅甲八百，将攻郤氏。",
                    "zhushu": "八百人。"
                },
                {
                    "paragraph": "长鱼矫请无用众，公使清沸魋助之。",
                    "zhushu": "佛魋，亦嬖人。沸，甫味切。魋，徒回切。"
                },
                {
                    "paragraph": "抽戈结祍，",
                    "zhushu": "祍，裳际。祍，而甚切，徐音而鸩切。"
                },
                {
                    "paragraph": "而伪讼者。",
                    "zhushu": "伪与清沸魋讼。"
                },
                {
                    "paragraph": "三郤将谋于榭，",
                    "zhushu": "榭，讲武堂。"
                },
                {
                    "paragraph": "矫以戈杀驹伯、苦成叔于其位。",
                    "zhushu": "位，所坐处也。驹伯，郤锜。苦成叔，郤犫。处，昌虑切。"
                },
                {
                    "paragraph": "温季曰：“逃威也。”遂趋。",
                    "zhushu": "郤至本意欲禀君命而死，今矫等不以君命而来，故欲逃。凶贼为害，故曰“威”，言可畏也。或曰：“威”当为“藏”。"
                },
                {
                    "paragraph": "矫及诸其车，以戈杀之。皆尸诸朝。",
                    "zhushu": "陈其尸于朝。"
                },
                {
                    "paragraph": "胥童以甲劫栾书、中行偃于朝。矫曰：“不杀二子，忧必及君。”公曰：“一朝而尸三卿，余不忍益也。”对曰：“人将忍君。",
                    "zhushu": "人，谓书与偃。一朝，如字。"
                },
                {
                    "paragraph": "臣闻乱在外为奸，在内为轨。御奸以德，",
                    "zhushu": "德绥远。轨，本又作宄，音同。御，鱼吕切。下同。"
                },
                {
                    "paragraph": "御轨以刑。",
                    "zhushu": "刑治近。"
                },
                {
                    "paragraph": "不施而杀，不可谓德。臣逼而不讨，不可谓刑。德、刑不立，奸、轨并至。臣请行。”遂出奔狄。",
                    "zhushu": "行，去也。施，如字，或式豉切。"
                },
                {
                    "paragraph": "公使辞于二子",
                    "zhushu": "辞，谢书与偃。"
                },
                {
                    "paragraph": "曰：“寡人有讨于郤氏，郤氏既伏其辜矣。大夫无辱，其复职位。”",
                    "zhushu": "胥童劫而执之，故云辱。"
                },
                {
                    "paragraph": "皆再拜稽首曰：“君讨有罪，而免臣于死，君之惠也。二臣虽死，敢忘君德？”乃皆归。公使胥童为卿。",
                    "zhushu": ""
                },
                {
                    "paragraph": "公游于匠丽氏，",
                    "zhushu": "匠丽，嬖大夫家。"
                },
                {
                    "paragraph": "栾书、中行偃遂执公焉。召士匄，士匄辞。",
                    "zhushu": "辞不往。"
                },
                {
                    "paragraph": "召韩厥，韩厥辞，曰：“昔吾畜于赵氏，孟姫之谗，吾能违兵。",
                    "zhushu": "畜，养也。违，去也。韩厥少为赵盾所待养，及孟姫之乱，晋将讨赵氏，而厥去其兵，示不与党。言此者，明已无所偏助。孟姫乱在八年。去，起吕切。少，诗照切。"
                },
                {
                    "paragraph": "古人有言曰，“杀老牛莫之敢尸”，而况君乎？二三子不能事君，焉用厥也？”",
                    "zhushu": "尸，主也。焉，于虔切。"
                },
                {
                    "paragraph": "○舒庸人以楚师之败也，",
                    "zhushu": "败于鄢陵。舒庸，东夷国。"
                },
                {
                    "paragraph": "道吴人围巢，伐驾，围厘、虺，",
                    "zhushu": "巢、驾、厘、虺，楚四邑。道，音导，下及注同。驾，如字，一音加。厘，力之切。虺，许鬼切。"
                },
                {
                    "paragraph": "遂恃吴而不设备。楚公子橐师袭舒庸，灭之。○闰月，乙卯，晦，栾书、中行偃杀胥童。",
                    "zhushu": "以其劫己故。橐，他洛切。"
                },
                {
                    "paragraph": "民不与郤氏，胥童道君为乱，故皆书曰“晋杀其大夫”。",
                    "zhushu": "厉公以私欲杀三郤，而三郤死不以无罪书。书、偃以家怨害胥童，而胥童受国讨文，明郤氏失民，胥童道乱，宜其为国戮。",
                    "type": 2
                },
                {
                    "paragraph": "经十有八年，春，王正月，晋杀其大夫胥童。",
                    "zhushu": "传在前年，经在今春，从告。"
                },
                {
                    "paragraph": "○庚申，晋弑其君州蒲。",
                    "zhushu": "不称臣，君无道。"
                },
                {
                    "paragraph": "○齐杀其大夫国佐。",
                    "zhushu": "国武子。"
                },
                {
                    "paragraph": "○公如晋。○夏，楚子、郑伯伐宋。○宋鱼石复入于彭城。",
                    "zhushu": "传例曰：以恶入也。彭城，宋邑，今彭城县。复，扶又切。"
                },
                {
                    "paragraph": "○公至自晋。○晋侯使士匄来聘。○秋，𣏌伯来朝。○八月，邾子来朝。○筑鹿囿。",
                    "zhushu": "筑墙为鹿苑。囿，音又。"
                },
                {
                    "paragraph": "○己丑，公薨于路寝。○冬，楚人、郑人侵宋。",
                    "zhushu": "子重先遣轻军侵宋，故称人而不言伐。轻，遣政切。"
                },
                {
                    "paragraph": "○晋侯使士鲂来乞师。",
                    "zhushu": "鲂，音房。"
                },
                {
                    "paragraph": "○十有二月，仲孙蔑会晋侯、宋公、卫侯、邾子、齐崔杼，同盟于虚朾。",
                    "zhushu": "虚朾，地阙。虚，起居切。朾，他丁切。"
                },
                {
                    "paragraph": "○丁未，葬我君成公。",
                    "zhushu": "",
                    "type": 2
                },
                {
                    "paragraph": "传十八年，春，王正月庚申，晋栾书、中行偃使程滑弑厉公，",
                    "zhushu": "程滑，晋大夫。"
                },
                {
                    "paragraph": "葬之于翼东门之外，以车一乘。",
                    "zhushu": "言不以君礼葬。诸侯葬车七乘。乘，绳证切。"
                },
                {
                    "paragraph": "使荀䓨、士鲂逆周子于京师而立之，",
                    "zhushu": "悼公周，"
                },
                {
                    "paragraph": "生十四年矣。大夫逆于清原。周子曰：“孤始愿不及此，虽及此，岂非天乎？",
                    "zhushu": "言有命。"
                },
                {
                    "paragraph": "抑人之求君，使出命也。立而不从，将安用君？二三子用我今日，否亦今日。共而从君，神之所福也。”",
                    "zhushu": "传言其少有才，所以能自固。少，诗照切。"
                },
                {
                    "paragraph": "对曰：“群臣之愿也，敢不唯命是听。”庚午，盟而入，",
                    "zhushu": "与诸大夫盟，"
                },
                {
                    "paragraph": "馆于伯子同氏。",
                    "zhushu": "晋大夫家。馆，舍也。"
                },
                {
                    "paragraph": "辛巳，朝于武宫，",
                    "zhushu": "武公，曲沃。始命君，"
                },
                {
                    "paragraph": "逐不臣者七人。",
                    "zhushu": "夷羊五之属。"
                },
                {
                    "paragraph": "周子有兄而无慧，不能辨菽麦，故不可立。",
                    "zhushu": "菽，大豆也。豆麦殊形易别，故以为痴者之𠋫。不慧，盖世所谓白痴。菽，音叔。易，以豉切。别，彼列切。痴，敕疑切。"
                },
                {
                    "paragraph": "○齐为庆氏之难",
                    "zhushu": "前年国佐杀庆克。为，于伪切。难，乃旦切。"
                },
                {
                    "paragraph": "故，甲申晦，齐侯使士华免以戈杀国佐于内宫之朝。",
                    "zhushu": "华免，齐大夫。内宫，夫人宫。"
                },
                {
                    "paragraph": "师逃于夫人之宫。",
                    "zhushu": "伏兵内宫，恐不胜。"
                },
                {
                    "paragraph": "书曰“齐杀其大夫国佐”，弃命、专杀，以榖叛故也。",
                    "zhushu": "国佐本疾淫乱，杀庆克，齐以是讨之。嫌其罪不及死，故传明言其三罪。"
                },
                {
                    "paragraph": "使清人杀国胜。",
                    "zhushu": "胜，国佐子，前年待命于清者。"
                },
                {
                    "paragraph": "国弱来奔。",
                    "zhushu": "弱，胜之弟。"
                },
                {
                    "paragraph": "王湫奔莱。",
                    "zhushu": "湫，国佐党。湫，子小切；徐，子鸟切。莱，音来。"
                },
                {
                    "paragraph": "庆封为大夫，庆佐为司寇。",
                    "zhushu": "封、佐，皆庆克子。"
                },
                {
                    "paragraph": "既，齐侯反国弱，使嗣国氏，礼也。",
                    "zhushu": "佐之罪不及不祀。"
                },
                {
                    "paragraph": "○二月乙酉朔，晋悼公即位于朝。",
                    "zhushu": "朝庙五日而即位也。厉公杀绝，故悼公不以嗣子居丧。杀，音试。"
                },
                {
                    "paragraph": "始命百官，",
                    "zhushu": "始为政。"
                },
                {
                    "paragraph": "施舍、已责，",
                    "zhushu": "施恩惠，舍劳役，止逋责。施，如字，一音始豉切。逋，布吴切。"
                },
                {
                    "paragraph": "逮鳏寡，",
                    "zhushu": "惠及微。鳏，古顽切。"
                },
                {
                    "paragraph": "振废滞，",
                    "zhushu": "起旧德，"
                },
                {
                    "paragraph": "厈乏困，救灾患，",
                    "zhushu": "厈，亦救也。"
                },
                {
                    "paragraph": "禁淫慝，薄赋敛，宥罪戾，",
                    "zhushu": "宥，宽也。慝，他得切。敛，力验切。宥，音又。戾，力计切。"
                },
                {
                    "paragraph": "节器用，",
                    "zhushu": "节，省也。省，所景切。下同。"
                },
                {
                    "paragraph": "时用民，",
                    "zhushu": "使民以时。"
                },
                {
                    "paragraph": "欲无犯时。",
                    "zhushu": "不纵私欲。“縦”，本亦作“从”，子用切。"
                },
                {
                    "paragraph": "使魏相、士鲂、魏颉、赵武为卿，",
                    "zhushu": "相，魏锜子。鲂，士会子。颉，魏颗子。武，赵朔子。此四人其父祖皆有劳于晋国。相，息亮切。颉，户结切。颗，苦果切。"
                },
                {
                    "paragraph": "荀家、荀会、栾黡、韩无忌为公族大夫，使训卿之子弟共、俭、孝弟。",
                    "zhushu": "无忌，韩厥子。弟，音悌，本亦作“悌”。"
                },
                {
                    "paragraph": "使士渥浊为大傅，使修范武子之法。",
                    "zhushu": "渥浊，士贞子。武子为景公大傅。渥，于角切。"
                },
                {
                    "paragraph": "右行辛为司空，使修士蔿之法。",
                    "zhushu": "辛将右行，因以为氏。士蔿，献公司空也。行，户郎切。蔿，于委切。将，子匠切。"
                },
                {
                    "paragraph": "弁纠御戎，校正属焉，",
                    "zhushu": "弁纠，栾纠也。校正，主马官。弁，皮彦切，本又作“卞”，同。纠，居黝切。校，户孝切。"
                },
                {
                    "paragraph": "使训诸御知义。",
                    "zhushu": "戎士尚节义。"
                },
                {
                    "paragraph": "荀宾为右，司士属焉，",
                    "zhushu": "司士，车右之官。"
                },
                {
                    "paragraph": "使训勇力之士时使。",
                    "zhushu": "勇力，皆车右也。勇力多不顺命，故训之以共时之使。共，音恭，本亦作“供”，下文同。"
                },
                {
                    "paragraph": "卿无共御，立军尉以摄之。",
                    "zhushu": "省卿戎御，令军尉摄御而已。省，所景切。令，力呈切。"
                },
                {
                    "paragraph": "祁奚为中军尉，羊舌职佐之。魏绛为司马，",
                    "zhushu": "魏犫子也。"
                },
                {
                    "paragraph": "张老为候奄。铎遏寇为上军尉，籍偃为之司马，",
                    "zhushu": "偃，籍谈父，为上军司马。铎，待洛切。遏，于葛切；徐音谒。"
                },
                {
                    "paragraph": "使训卒乘，亲以听命。",
                    "zhushu": "相亲以听上命。卒，子忽切。乘，绳证切。下及注同。"
                },
                {
                    "paragraph": "程郑为乘马御，六驺属焉，使训群驺知礼。",
                    "zhushu": "程郑，荀氏别族。乘焉，御，乘车之仆也。六驺，六闲之驺。周礼：诸侯有六闲马。乘车尚礼客，故训群驺使知礼。驺，侧留切。"
                },
                {
                    "paragraph": "凡六官之长，皆民誉也。",
                    "zhushu": "大国三卿，晋时置六卿为军帅，故摠举六官，则知群官无非其人。长，丁丈切。帅，所类切。"
                },
                {
                    "paragraph": "举不失职，官不易方，",
                    "zhushu": "官守其业，无相逾易。"
                },
                {
                    "paragraph": "爵不逾德，",
                    "zhushu": "量德授爵。"
                },
                {
                    "paragraph": "师不陵正，旅不逼师，",
                    "zhushu": "正，军将命卿也。师，二千五百人之帅也。旅，五百人之帅也。言上下有礼，不相陵逼。"
                },
                {
                    "paragraph": "民无谤言，所以复霸也。",
                    "zhushu": "此以上通言悼公所行，未必皆在即位之年。复，扶又切。下及注复入皆同。上，时掌切。"
                },
                {
                    "paragraph": "○公如晋，朝嗣君也。○夏六月，郑伯侵宋，及曹门外。",
                    "zhushu": "曹门，宋城门。"
                },
                {
                    "paragraph": "遂会楚子伐宋，取朝郏。楚子辛、郑皇辰侵城郜，取幽丘，同伐彭城，",
                    "zhushu": "朝郏、城郜、幽丘，皆宋邑。取朝，如字。郏，古洽切。郜，古报切。"
                },
                {
                    "paragraph": "纳宋鱼石、向为人、鳞朱、向带、鱼府焉，",
                    "zhushu": "五子以十五年出奔楚，独书鱼石，为帅告。"
                },
                {
                    "paragraph": "以三百乘戍之而还。书曰“复入”。",
                    "zhushu": "恶其衣阻大国，以兵威还，故书复入。乘，绳证切。恶，乌路切。"
                },
                {
                    "paragraph": "凡去其国，国逆而立之，曰“入”；",
                    "zhushu": "谓本无位，绍继而立。"
                },
                {
                    "paragraph": "复其位，曰“复归”；",
                    "zhushu": "亦国逆。复，音服，又扶又切。"
                },
                {
                    "paragraph": "诸侯纳之，曰“归”；",
                    "zhushu": "谓诸侯以言语告请而纳之。有位无位皆曰“归”。"
                },
                {
                    "paragraph": "以恶，曰“复入”。",
                    "zhushu": "谓身为戎首，称兵入伐，害国殄民者也。此四条所以明外内之援，辩逆顺之辞，通君臣取国有家之大例。“以恶曰复入”，或作“以恶入曰复入”。"
                },
                {
                    "paragraph": "宋人患之。西鉏吾曰：“何也？",
                    "zhushu": "西鉏吾，宋大夫。鉏，仕居切。徐，在居切。吾，音鱼。"
                },
                {
                    "paragraph": "若楚人与吾同恶，以德于我，吾固事之也，不敢贰矣。",
                    "zhushu": "恶，谓鱼石。"
                },
                {
                    "paragraph": "大国无厌，鄙我犹憾。",
                    "zhushu": "言己事之，则以我为鄙邑，犹恨不足。此吾患也。厌，于盐切。憾，户暗切。"
                },
                {
                    "paragraph": "不然，而收吾憎，使替其政，",
                    "zhushu": "谓不同恶鱼石，而用之使佐政。"
                },
                {
                    "paragraph": "以间吾衅，亦吾患也。今将崇诸侯之奸而披其地，",
                    "zhushu": "崇，长也。谓楚今取彭城以封鱼石。披，犹分也。间，如字，又间厕之间。衅，许靳切。披，普彼切。长，丁丈切。"
                },
                {
                    "paragraph": "以塞夷庚。",
                    "zhushu": "夷庚，吴、晋往来之要道。楚封鱼石于彭城，欲以绝吴、晋之道。"
                },
                {
                    "paragraph": "逞奸而携服，毒诸侯而惧吴、晋，",
                    "zhushu": "隔吴、晋之道，故惧。携，离也。"
                },
                {
                    "paragraph": "吾庸多矣，非吾忧也。且事晋何为？晋必恤之。”",
                    "zhushu": "言宋常事晋，何为顾有此患难。难，乃旦切。"
                },
                {
                    "paragraph": "○公至自晋。晋范宣子来聘，且拜朝也。",
                    "zhushu": "拜谢公朝。"
                },
                {
                    "paragraph": "君子谓晋于是乎有礼。",
                    "zhushu": "有卑让之礼。"
                },
                {
                    "paragraph": "○秋，𣏌桓公来朝，劳公，且问晋故。公以晋君语之。",
                    "zhushu": "语其德政。劳，力报切。语，鱼据切。"
                },
                {
                    "paragraph": "𣏌伯于是骤朝于晋，而请为昏。",
                    "zhushu": "为平公不彻乐张本。"
                },
                {
                    "paragraph": "○七月，宋老佐、华喜围彭城。老佐卒马。",
                    "zhushu": "言所以不克彭城。"
                },
                {
                    "paragraph": "○八月，邾宣公来朝，即位而来见也。",
                    "zhushu": "见，贤遍切。"
                },
                {
                    "paragraph": "○筑鹿囿，书，不时也。",
                    "zhushu": "非土功时。"
                },
                {
                    "paragraph": "○己丑，公薨于路寝，言道也。",
                    "zhushu": "在路寝，得君薨之道。"
                },
                {
                    "paragraph": "○冬十一月，楚子重救彭城，伐宋。",
                    "zhushu": "使偏师与郑人侵宋，子重为后镇。"
                },
                {
                    "paragraph": "宋华元如晋告急。韩献子为政，",
                    "zhushu": "于是栾书卒，韩厥代将中军。"
                },
                {
                    "paragraph": "曰：“欲求得人，必先勤之。",
                    "zhushu": "勤，恤其急。"
                },
                {
                    "paragraph": "成霸安疆，自宋始矣。”晋侯师于台谷以救宋。",
                    "zhushu": "台谷，地阙。台，敕才切，一音台。"
                },
                {
                    "paragraph": "遇楚师于靡角之谷，楚师还。",
                    "zhushu": "畏晋强也。龙角，宋地。"
                },
                {
                    "paragraph": "○晋士鲂来乞师。",
                    "zhushu": "将救宋。"
                },
                {
                    "paragraph": "季文子问师数于臧武仲，",
                    "zhushu": "武仲，宜叔之子。"
                },
                {
                    "paragraph": "对曰：“伐郑之伇，知伯实来，下军之佐也。",
                    "zhushu": "知伯，荀䓨。"
                },
                {
                    "paragraph": "今□季亦佐下军，",
                    "zhushu": "彘季，士鲂。彘，直例切。"
                },
                {
                    "paragraph": "如伐郑可也。",
                    "zhushu": "伐郑在十七年。"
                },
                {
                    "paragraph": "事大国，无失班爵，而加敬焉，礼也。”从之。",
                    "zhushu": "从武仲言。"
                },
                {
                    "paragraph": "○十二月，孟献子会于虚朾，谋救宋也。宋人辞诸侯，而请师以围彭城。",
                    "zhushu": "不敢烦诸侯，故但请其师。为襄元年围彭城传。"
                },
                {
                    "paragraph": "○孟献子请于诸侯，而先归会葬。丁未，葬我君成公。书，顺也。",
                    "zhushu": "薨于路寝，五月而葬，国家安静，世适承嗣，故曰“书，顺也”。适，丁历切。"
                }
            ]
        },
        {
            "name": "襄公元第十四",
            "paragraphs": [
                {
                    "paragraph": "襄公元第十四",
                    "zhushu": "陆云：襄公名午，成公子，母定。以谥法：因事有功曰襄，辟土有德曰襄。",
                    "type": 1
                },
                {
                    "paragraph": "经元年，春，正正月，公即位。",
                    "zhushu": "无传。于是公年四岁。"
                },
                {
                    "paragraph": "○仲孙蔑会晋栾黡、宋华元、卫寗殖、曹人、莒人、邾人、滕人、薛人围宋彭城。",
                    "zhushu": "鲁与谋于虚朾，而书“会”者，禀命霸主，非匹敌故。与音预。"
                },
                {
                    "paragraph": "○夏，晋韩厥帅师伐郑。○仲孙蔑会齐崔杼、曹人、邾人、𣏌人次于鄫。",
                    "zhushu": "鄫，郑地，在陈留襄邑县东南。书“次”，兵不加郑，次鄫以待晋师。鄫，才陵切。"
                },
                {
                    "paragraph": "○秋，楚公子壬夫帅师侵宋。○九月，辛酉，天王崩。",
                    "zhushu": "无传。辛酉，九月十五日。"
                },
                {
                    "paragraph": "○邾子来朝。○冬，卫侯使公孙剽来聘。",
                    "zhushu": "剽，子叔黑背子。剽，匹妙切；字林：匹召切。"
                },
                {
                    "paragraph": "○晋侯使荀䓨来聘。",
                    "zhushu": "冬者，十月初也。王崩，赴未至，皆未闻丧，故各得行朝聘之礼，而传善之。",
                    "type": 2
                },
                {
                    "paragraph": "传元年，春，己亥，围宋彭城。",
                    "zhushu": "下有二月，则此己亥为正月。正月无己亥，日误。"
                },
                {
                    "paragraph": "非宋地，追书也。",
                    "zhushu": "成十八年，楚取彭城以封鱼石，故曰“非宋地”。夫子治春秋，追书系之宋。"
                },
                {
                    "paragraph": "于是为宋讨鱼石，故称“宋”，且不登叛人也，",
                    "zhushu": "登，成也。不与其专邑叛君，故使彭城还系宋。为，于伪切。"
                },
                {
                    "paragraph": "谓之“宋志。",
                    "zhushu": "称宋，亦以成宋志。"
                },
                {
                    "paragraph": "彭城降晋，晋人以宋五大夫在彭城者归，置诸瓠丘。",
                    "zhushu": "彭城降不书，贱略之。瓠丘，晋地。河东东垣县东南有壶丘。“五大夫”：鱼石、向为人、鳞朱、向带、鱼府。降，户江切。置，之豉切。瓠，徐，侯吴切，一音户故切。垣，音袁。"
                },
                {
                    "paragraph": "齐人不会彭城，晋人以为讨。二月，齐大子光为质于晋。",
                    "zhushu": "光，齐灵公大子。质，音致。"
                },
                {
                    "paragraph": "○夏，五月，晋韩厥、荀偃帅诸侯之师伐郑，入其郛，",
                    "zhushu": "荀偃不书，非元帅。郛，芳夫切。帅，所类切。"
                },
                {
                    "paragraph": "败其徒兵于洧上。",
                    "zhushu": "徒兵，步兵。洧水出密县东南，至长平入颍。洧，于轨切。"
                },
                {
                    "paragraph": "于是东诸侯之师次于鄫，以待晋师。",
                    "zhushu": "齐、鲁、曹、邾𣏌。"
                },
                {
                    "paragraph": "晋师自郑以鄫之师侵楚焦、夷及陈，",
                    "zhushu": "于是孟献子自鄫先归，不与侵陈、楚，故不书。焦，如字，徐在尧切。与，音预。"
                },
                {
                    "paragraph": "晋侯、卫侯次于戚，以为之援。",
                    "zhushu": "为韩厥援。"
                },
                {
                    "paragraph": "○秋，楚子辛救郑，侵宋吕、留。",
                    "zhushu": "吕、留二县，今属彭城郡。"
                },
                {
                    "paragraph": "郑子然侵宋，取犬丘。",
                    "zhushu": "谯国鄼县东北有犬丘城。“迂回”，疑。鄼，才河切，又子旦切。迂音于。"
                },
                {
                    "paragraph": "○九月，邾子来朝，礼也。",
                    "zhushu": "邾宣公。"
                },
                {
                    "paragraph": "○冬，卫子叔、晋如武子来聘，礼也。凡诸侯即位，小国朝之，",
                    "zhushu": "小事大。"
                },
                {
                    "paragraph": "大国聘焉，",
                    "zhushu": "大字小。"
                },
                {
                    "paragraph": "以继好、结信，谋事补阙，礼之大者也。",
                    "zhushu": "阙，犹过也。礼以安国家、利民人为大。好，呼报切。",
                    "type": 2
                },
                {
                    "paragraph": "经二年，春，王正月，葬简王。",
                    "zhushu": "无传。五月而葬，速。"
                },
                {
                    "paragraph": "○郑师伐宋。",
                    "zhushu": "书伐，从告。"
                },
                {
                    "paragraph": "○夏，五月，庚寅，夫人姜氏薨。○六月，庚辰，郑伯睔卒。",
                    "zhushu": "禾与襄同盟而赴以名。庚辰，七月九日。书六月，经误。睔，古困切；徐又胡忖切。"
                },
                {
                    "paragraph": "○晋师、宋师、卫寗殖侵郑。",
                    "zhushu": "宋虽非卿，师重，故叙卫上。殖，市力切。"
                },
                {
                    "paragraph": "○秋，七月，仲孙蔑会晋荀䓨、宋华元、卫孙林父、曹人、邾人于戚。○己丑，葬我小君齐姜。",
                    "zhushu": "齐，谥也。三月而葬，速。齐，如字。或音侧皆切，非。"
                },
                {
                    "paragraph": "○叔孙豹如宋。",
                    "zhushu": "豹于此始自齐还为卿。"
                },
                {
                    "paragraph": "○冬，仲孙蔑会晋荀䓨、齐崔杼、宋华元、卫孙林父、曹人、邾人、滕人、薛人、小邾人于戚，遂城虎牢。",
                    "zhushu": "以逼郑。"
                },
                {
                    "paragraph": "○楚杀其大夫公子申。",
                    "zhushu": "",
                    "type": 2
                },
                {
                    "paragraph": "传二年，春，郑师侵宋，楚令也。",
                    "zhushu": "以彭城故。"
                },
                {
                    "paragraph": "○齐侯伐莱。莱人使正舆子赂夙沙卫以索马牛，皆百匹，",
                    "zhushu": "夙沙卫，齐寺人。索，简择好者。莱，音来。舆，音余。本亦作与。索，所白切。"
                },
                {
                    "paragraph": "齐师乃还。",
                    "zhushu": ""
                },
                {
                    "paragraph": "君子是以知齐灵公之为灵也。",
                    "zhushu": "谥法：乱而不损曰灵。言谥应其行。应，应对之应。行，下孟切。"
                },
                {
                    "paragraph": "○夏，齐姜薨。初，穆姜使择美槚，",
                    "zhushu": "槚，梓之属。槚，古雅切，木名。"
                },
                {
                    "paragraph": "以自为榇与颂琴，",
                    "zhushu": "榇，棺也。颂琴，琴名，犹言雅琴。皆欲以送终。榇，初觐切。"
                },
                {
                    "paragraph": "季文子取以葬。",
                    "zhushu": ""
                },
                {
                    "paragraph": "君子曰：“非礼也。礼无所逆。妇，养姑者也。亏姑以成妇，逆莫大焉。",
                    "zhushu": "穆姜，成公母。齐姜，成公妇。养，余亮切。"
                },
                {
                    "paragraph": "诗曰：“其惟哲人，告之话言，顺德之行。”",
                    "zhushu": "诗大雅。哲，知也。话，善也。言知者行事无不顺。话，户快切。知，音智。下同。"
                },
                {
                    "paragraph": "季孙于是为不哲矣。",
                    "zhushu": "言逆德。陆云：一本作“不为哲矣”。"
                },
                {
                    "paragraph": "且姜氏，君之妣也。",
                    "zhushu": "襄公适母哉，曰君之妣。妣，必履切。适，丁历切。本又作“嫡”。"
                },
                {
                    "paragraph": "诗曰：“为酒为醴，烝𢌿祖妣，以洽百礼，降福孔偕。”",
                    "zhushu": "诗周颂。烝，进也。𢌿，与也。偕，徧也。言敬事祖妣，则鬼神降福。季孙葬姜氏不以礼，是不敬祖妣。烝，之承切。𢌿，必利切。洽，户夹切。偕，音皆。徧，音遍。"
                },
                {
                    "paragraph": "齐侯使诸姜宗妇来送葬。",
                    "zhushu": "宗妇，同姓大夫之妇。妇人越疆送葬，非礼。疆，居良切。"
                },
                {
                    "paragraph": "召莱子，莱子不会，故晏弱城东阳以逼之。",
                    "zhushu": "为六年灭莱传。东阳，齐竟上邑。竟，音境。"
                },
                {
                    "paragraph": "○郑成公疾，子驷请息肩于晋。",
                    "zhushu": "欲辟楚役。以负担喻。担，都暂切。"
                },
                {
                    "paragraph": "公曰：“楚君以郑故，亲集矢于其目，",
                    "zhushu": "谓鄢陵战，晋射楚王目。射，食亦切。"
                },
                {
                    "paragraph": "非异人任，寡人也。",
                    "zhushu": "言楚子任比患，不为他人，盖在己。陆云：“非异人任”绝句。任，音壬。一读至“人”字绝句。为，于伪切。"
                },
                {
                    "paragraph": "若背之，是弃力与言，其谁暱我？",
                    "zhushu": "言，盟誓之言。背，音佩。“弃力”，服本作“弃功”。暱，本作昵，女乙切；徐，乃吉切。"
                },
                {
                    "paragraph": "免寡人，唯二三子！”",
                    "zhushu": ""
                },
                {
                    "paragraph": "秋七月庚辰，郑伯睔卒。于是子罕当国，",
                    "zhushu": "摄君事。"
                },
                {
                    "paragraph": "子驷为政，",
                    "zhushu": "为政卿。"
                },
                {
                    "paragraph": "子国为司马。晋师侵郑，",
                    "zhushu": "晋伐丧，非礼。"
                },
                {
                    "paragraph": "诸大夫欲从晋。子驷曰：“官命未改。”",
                    "zhushu": "成公未葬，嗣君未免丧，故言“未改”，不欲违先君意。"
                },
                {
                    "paragraph": "会于戚，谋郑故也。",
                    "zhushu": "郑久叛晋，谋讨之。"
                },
                {
                    "paragraph": "孟献子曰：“请城虎牢以逼郑。”",
                    "zhushu": "虎牢，旧郑邑，今属晋。"
                },
                {
                    "paragraph": "知武子曰：“善。鄫之会，吾子闻崔子之言，今不来矣。",
                    "zhushu": "元年，孟献子与齐崔杼女于鄫，崔杼有不服晋之言，献子以告知武子。"
                },
                {
                    "paragraph": "滕、薛、小邾之不至，皆齐故也。",
                    "zhushu": "三国，齐之属。"
                },
                {
                    "paragraph": "寡君之忧不唯郑。",
                    "zhushu": "言复忧齐叛。复，扶又切。下同。"
                },
                {
                    "paragraph": "䓨将复于寡君，而请于齐。",
                    "zhushu": "以城事白晋君，而请齐会之，欲以观齐志。"
                },
                {
                    "paragraph": "得请而告，吾子之功也。",
                    "zhushu": "得请，谓齐人应命告诸侯会筑虎牢。"
                },
                {
                    "paragraph": "若不得请，事将在齐。",
                    "zhushu": "将伐齐。"
                },
                {
                    "paragraph": "吾子之请，诸侯之福也，",
                    "zhushu": "城虎牢足以服郑，息征伐。"
                },
                {
                    "paragraph": "岂唯寡君赖之。”",
                    "zhushu": "传言荀䓨能用善谋。"
                },
                {
                    "paragraph": "○穆叔聘于宋，通嗣君也。○冬，复会于戚。齐崔武子及滕、薛、小邾之大夫皆会，知武子之言故也。",
                    "zhushu": "武子言事将在齐。齐人惧，帅小国而会之，"
                },
                {
                    "paragraph": "遂城虎牢，郑人乃成。",
                    "zhushu": "如孟献子之谋。"
                },
                {
                    "paragraph": "○楚公子申为右司马，多受小国之赂，以逼子重、子辛，",
                    "zhushu": "逼夺其权势。"
                },
                {
                    "paragraph": "楚人杀之。故书曰：“楚杀其大夫公子中。”",
                    "zhushu": "言所以致国讨之子。",
                    "type": 2
                },
                {
                    "paragraph": "经三年，春，楚公子婴齐帅师伐吴。○公如晋。○夏，四月，壬戍，公及晋侯盟于长樗。",
                    "zhushu": "晋侯出其国都，与公盟于外。樗，敕居切。"
                },
                {
                    "paragraph": "○公至自晋。",
                    "zhushu": "无传。不以长樗至，本非会。"
                },
                {
                    "paragraph": "○六月，公会单子、晋侯、宋公、卫侯、郑伯、莒子、邾子、齐世子光。己未，同盟于鸡泽。",
                    "zhushu": "鸡泽，在广平曲梁县西南。周灵王新即位，使王官伯出与诸侯盟，以安王室，故无讥。单音善。"
                },
                {
                    "paragraph": "○陈侯使袁侨如会。",
                    "zhushu": "陈疾楚政而来属晋，本非召会而自来，故言如会。侨，其骄切。"
                },
                {
                    "paragraph": "○戊寅，叔孙豹及诸侯之大夫及陈袁侨盟。",
                    "zhushu": "诸侯既盟，袁侨乃至，故使大夫别与之盟。言诸侯之大夫，则在鸡泽之诸侯也。殊袁侨者，明诸侯大夫所以盟，盟袁侨也。据传，盟在秋，长历推戊寅七月十三日，经误。"
                },
                {
                    "paragraph": "○秋，公至自会。",
                    "zhushu": "无传。"
                },
                {
                    "paragraph": "○冬，晋荀䓨帅师伐许。",
                    "zhushu": "",
                    "type": 2
                },
                {
                    "paragraph": "传三年，春，楚子重伐吴，为简之师。",
                    "zhushu": "简，选练。"
                },
                {
                    "paragraph": "克鸠兹，至于衡山。",
                    "zhushu": "鸠兹，吴邑，在丹阳无湖县东，今皋夷也。衡山，在吴兴乌程县南。"
                },
                {
                    "paragraph": "使邓廖帅组甲三百、被练三千",
                    "zhushu": "组甲、被练，皆战备也。组甲，漆甲成组文。被练，练袍。廖，力雕切。组音祖。被，皮义切，徐扶伪切。"
                },
                {
                    "paragraph": "以侵吴。吴人要而击之，获邓廖。其能免者，组甲八十、被练三百而已。",
                    "zhushu": ""
                },
                {
                    "paragraph": "子重归，既饮至三日，吴人伐楚，取驾。驾，良邑也。邓廖，亦楚之良也。君子谓：“子重于是役也，所获不如所亡。”",
                    "zhushu": "当时君子要，于遥切。"
                },
                {
                    "paragraph": "楚人以是咎子重。子重病之，遂遇心疾而卒。",
                    "zhushu": "忧恚，故成心疾。咎，其九切。恚，一瑞切。"
                },
                {
                    "paragraph": "○公如晋，始朝也。",
                    "zhushu": "公即位而朝。"
                },
                {
                    "paragraph": "○夏，盟于长樗。孟献子相。公稽首。",
                    "zhushu": "相，仪也。稽首，首至地。相，息亮切。"
                },
                {
                    "paragraph": "知武子曰：“天子在，而君辱稽首，寡君惧矣。”",
                    "zhushu": "稽首，事天子之礼。"
                },
                {
                    "paragraph": "孟献子曰：“以敝邑介在东表，密迩仇雠，",
                    "zhushu": "仇雠，谓齐、楚与晋争。介，音界。争，争斗之争。"
                },
                {
                    "paragraph": "寡君将君是望，敢不稽首？”",
                    "zhushu": "传言献子能固事盟主。"
                },
                {
                    "paragraph": "○晋为郑服故，且欲修吴好，",
                    "zhushu": "郑服在前年。为，于伪切。好，呼报切。"
                },
                {
                    "paragraph": "将合诸侯。使士匄告于齐曰：“寡君使匄，以岁之不易，不虞之不戒，寡君愿与一二兄弟相见，",
                    "zhushu": "不易，多难也。虞，度也。戒，备也。列国之君，相谓兄弟。易，以豉切。难，乃旦切。度，待洛切。"
                },
                {
                    "paragraph": "以谋不恊。请君临之。使匄乞盟。”齐侯欲勿许，而难为不恊，乃盟于耏外。",
                    "zhushu": "与士匄盟。耏，水名。耏，音而。"
                },
                {
                    "paragraph": "○祁奚请老，",
                    "zhushu": "老，致仕。"
                },
                {
                    "paragraph": "晋侯问嗣焉。",
                    "zhushu": "嗣，续其职者。"
                },
                {
                    "paragraph": "称解狐，其雠也，将立之而卒。",
                    "zhushu": "解狐卒。解，音蟹。"
                },
                {
                    "paragraph": "又问焉，对曰：“午也可。”",
                    "zhushu": "午，祁奚子。"
                },
                {
                    "paragraph": "于是羊舌职死矣，晋侯曰：“孰可以代之？”对曰：“赤也可。”",
                    "zhushu": "赤，职之子伯华。"
                },
                {
                    "paragraph": "于是使祁午为中军尉，羊舌赤佐之。",
                    "zhushu": "各代其父。"
                },
                {
                    "paragraph": "君子谓：“祁奚于是能举善矣。称其雠，不为謟；立其子，不为比；举其偏，不为党。",
                    "zhushu": "謟，媚也。偏，属也。謟，他检切。比，毗志切。"
                },
                {
                    "paragraph": "商书曰：“无偏无党，王道荡荡。”",
                    "zhushu": "商书洪范也。荡荡，平正无私。"
                },
                {
                    "paragraph": "其祁奚之谓矣。解狐得举，",
                    "zhushu": "未得位，故曰得举。"
                },
                {
                    "paragraph": "祁午得位，伯华得官，建一官而三物成，",
                    "zhushu": "一官，军尉。物，事也。"
                },
                {
                    "paragraph": "能举善也夫！唯善，故能举其类。诗云：“惟其有之，是以似之。”祁奚有焉。”",
                    "zhushu": "诗小雅。言唯有德之人，能举似己者也。夫，音扶，绝句。一读以“夫”为下句首。"
                },
                {
                    "paragraph": "○六月，公会单顷公及诸侯。己未，同盟于鸡泽。",
                    "zhushu": "单顷公，王卿士。顷，音倾。"
                },
                {
                    "paragraph": "晋侯使荀会逆吴子于淮上，吴子不至。",
                    "zhushu": "道远多难。"
                },
                {
                    "paragraph": "○楚子辛为令尹，侵欲于小国。陈成公使袁侨如会求成。",
                    "zhushu": "患楚侵欲。袁侨涛涂四出孙。"
                },
                {
                    "paragraph": "晋侯使和组父告于诸侯。",
                    "zhushu": "告陈服。"
                },
                {
                    "paragraph": "秋，叔孙豹及诸侯之大夫及陈袁侨盟，陈请服也。",
                    "zhushu": "其君不来，使大夫盟之，匹敌之宜。"
                },
                {
                    "paragraph": "○晋侯之弟扬干乱行于曲梁，",
                    "zhushu": "行，陈次。行，户郎切。陈，直觐切。"
                },
                {
                    "paragraph": "魏绛戮其仆。",
                    "zhushu": "仆，御也。"
                },
                {
                    "paragraph": "晋侯怒，谓羊舌赤曰：“合诸侯，以为荣也。扬干为戮，何辱如之？必杀魏绛，无失也。”对曰：“绛无贰志，事君不辟难，有罪不逃刑，其将来辞，何辱命焉？”言终，魏绛授仆人书，",
                    "zhushu": "仆人，晋侯御仆。"
                },
                {
                    "paragraph": "将伏剑。士鲂、张老止之。公读其书，曰：“日君乏使，使臣斯司马。",
                    "zhushu": "斯，此也。"
                },
                {
                    "paragraph": "臣闻“师众以顺为武，",
                    "zhushu": "顺，莫敢违。"
                },
                {
                    "paragraph": "军事有死无犯为敬”。",
                    "zhushu": "守官行法，虽死不敢有违。"
                },
                {
                    "paragraph": "君合诸侯，臣敢不敬？君师不武，执事不敬，罪莫大焉。臣惧其死，以及扬干，无所逃罪。",
                    "zhushu": "惧自犯不武不敬之罪。"
                },
                {
                    "paragraph": "不能致训，至于用𨱆，",
                    "zhushu": "用𨱆，斩扬干之仆。𨱆，音越。"
                },
                {
                    "paragraph": "臣之罪重，敢有不从，以怒君心？",
                    "zhushu": "言不敢不从戮。"
                },
                {
                    "paragraph": "请归死于司寇。”",
                    "zhushu": "致尸于司寇，使戮之。"
                },
                {
                    "paragraph": "公跣而出，曰：“寡人之言，亲爱也。吾子之讨，军礼也。寡人有弟，弗能教训，使干大命，寡人之过也。子无重寡人之过，",
                    "zhushu": "听绛死为重过。跣，先典切。重，直用切，注同。"
                },
                {
                    "paragraph": "敢以为请。”",
                    "zhushu": "请使无死。"
                },
                {
                    "paragraph": "晋侯以魏绛为能以刑佐民矣，反役，与之礼食，使佐新军。",
                    "zhushu": "群臣旅会，今欲显绛，故特为设礼食。食，音嗣，又如字。为，于伪切。"
                },
                {
                    "paragraph": "张老为中军司马，",
                    "zhushu": "代魏绛。"
                },
                {
                    "paragraph": "士富为𠋫奄。",
                    "zhushu": "代张老。士富，士会别族。"
                },
                {
                    "paragraph": "○楚司马公子何忌侵陈，陈叛故也。○许灵公事楚，不会于鸡泽。冬，晋知武子帅师伐许。",
                    "zhushu": "",
                    "type": 2
                },
                {
                    "paragraph": "经四年，春，王三月，己酉，陈侯午卒。",
                    "zhushu": "前年大夫盟鸡泽。三月无己酉，日误。"
                },
                {
                    "paragraph": "○夏，叔孙豹如晋。○秋，七月，戊子，夫人姒氏薨。",
                    "zhushu": "成公妾，襄公母。姒，𣏌姓。"
                },
                {
                    "paragraph": "○葬陈成公。",
                    "zhushu": "无传。"
                },
                {
                    "paragraph": "○八月，辛亥，葬我小君定姒。",
                    "zhushu": "无传。定，谥也。赴同祔姑，反哭成丧，皆以正夫人礼。母以子贵，逾月而葬，速。"
                },
                {
                    "paragraph": "○冬，公如晋。○陈人围顿。传四年，春，楚师为陈叛故，犹在繁阳。",
                    "zhushu": "前年何忌之师侵陈，今犹未还。繁阳，楚地，在汝南鲖阳县南。为，于伪切。鲖，孟康音纣，直久切；一音童。或音直勇切，非。"
                },
                {
                    "paragraph": "韩献子患之，言于朝曰：“文王帅殷之叛国以事纣，唯知时也。",
                    "zhushu": "知时未可争。"
                },
                {
                    "paragraph": "今我易之，难哉！”",
                    "zhushu": "晋力未能服楚，受陈为非时。"
                },
                {
                    "paragraph": "三月，陈成公卒。楚人将伐陈，闻丧乃止。",
                    "zhushu": "军礼不伐丧。"
                },
                {
                    "paragraph": "陈人不听命。",
                    "zhushu": "不听楚命。"
                },
                {
                    "paragraph": "臧武仲闻之，曰：“陈不服于楚，必亡。大国行礼焉而不服，在大犹有咎，而况小乎？”",
                    "zhushu": ""
                },
                {
                    "paragraph": "夏，楚彭名侵陈，陈无礼故也。",
                    "zhushu": "为下陈围顿传，咎九切。"
                },
                {
                    "paragraph": "○穆叔如晋，报知武子之聘也。",
                    "zhushu": "武子聘在元年。"
                },
                {
                    "paragraph": "晋侯享之。金奏肆夏之三，不拜。",
                    "zhushu": "肆夏，乐曲名。周礼：以钟鼓奏九夏，其二日肆夏，一名樊；三曰韶夏，一名遏；四日纳夏，一名渠。盖击钟而奏此三夏曲。夏，户雅切。注及下皆同。九夏：一日王夏，二日肆夏，三日韶夏，四日纳夏，五日章夏，六日齐夏，七日族夏，八日陔夏，九日骜夏。肆夏，一名樊。国语云：金奏肆夏、樊、遏、渠。杜遂分为三夏之别名。吕叔王云：肆夏，时迈也。樊、遏，执竸也。渠，思文也。韶，上招切。褐，于葛切。纳夏，本或为夏纳，误。渠，其居切。"
                },
                {
                    "paragraph": "工歌文王之三，又不拜。",
                    "zhushu": "工，乐人也。文王之三，大雅之首，文王、太明、绵。"
                },
                {
                    "paragraph": "歌鹿鸣之三，三拜。",
                    "zhushu": "小雅之首，鹿鸣、四杜：皇皇者华。"
                },
                {
                    "paragraph": "韩献子使行人子员问之，",
                    "zhushu": "行人，通使之官。员，音云，徐于贫切。使，所吏切，下同。"
                },
                {
                    "paragraph": "曰：“子以君命，辱于敝邑。先君之礼，藉之以乐，以辱吾子。",
                    "zhushu": "藉，荐也。藉，在夜切。"
                },
                {
                    "paragraph": "吾子舍其大，而重拜其细，敢问何礼也？”对曰：“三夏，天子所以享元侯也，使臣弗敢与闻。",
                    "zhushu": "元侯，牧伯。舍，音舍。重，直用切。下皆同。与，音预，下“及与”同。牧，徐音目。"
                },
                {
                    "paragraph": "文王，两君相见之乐也，臣不敢及。",
                    "zhushu": "及，与也。文王之三，皆称文王之德，受命作周，故诸侯会同以相乐。乐，音洛。"
                },
                {
                    "paragraph": "鹿鸣，君所以嘉寡君也，敢不拜嘉？",
                    "zhushu": "晋以叔孙为嘉宾，故歌周鸣之诗，取其“我有嘉宾”。叔孙奉君命而来，嘉叔孙乃所以嘉鲁君。"
                },
                {
                    "paragraph": "四牡，君所以劳使臣也，敢不重拜？",
                    "zhushu": "诗言使臣乘四牡，騑騑然行不止，勤劳也。晋以叔孙来聘，故以此劳之。劳，力报切。注“劳之”同。騑，芳非切。"
                },
                {
                    "paragraph": "皇皇者华，君教使臣曰：“必咨于周。”",
                    "zhushu": "皇皇者华，君遣使臣之诗。言忠臣奉使，能光辉君命，如华之皇皇然。又当咨于忠信，以补己不及。忠信为周，其诗日：周爰咨诹，周爰咨谋，周爰咨度，周爰咨询。言必于忠信之人，咨此四事。诹，子须切。度，待洛切。询，音荀。"
                },
                {
                    "paragraph": "臣闻之：“访问于善为咨，",
                    "zhushu": "问善道。"
                },
                {
                    "paragraph": "咨亲为询，",
                    "zhushu": "问亲戚之义。"
                },
                {
                    "paragraph": "咨礼为度，",
                    "zhushu": "问礼宜。"
                },
                {
                    "paragraph": "咨事为诹，",
                    "zhushu": "问政事。"
                },
                {
                    "paragraph": "咨难为谋。”",
                    "zhushu": "问患难。难，乃旦切。"
                },
                {
                    "paragraph": "臣获五善，敢不重拜？”",
                    "zhushu": "五善，为咨、询、度、诹、谋。"
                },
                {
                    "paragraph": "○秋，定姒薨。不殡于庙，无榇，不虞。",
                    "zhushu": "榇，亲身棺。季孙以定姒本贱，既无器备，议其丧制，欲殡不过庙，又不反哭。过，古禾切。"
                },
                {
                    "paragraph": "匠庆谓季文子",
                    "zhushu": "匠庆，鲁大匠。"
                },
                {
                    "paragraph": "曰：“子为正卿，而小君之丧不成，",
                    "zhushu": "谓如季孙所议，则为夫人礼不成。"
                },
                {
                    "paragraph": "不终君也。",
                    "zhushu": "慢其母，是不终事君之道。"
                },
                {
                    "paragraph": "君长，谁受其咎？”",
                    "zhushu": "言襄公长，将责季孙。长，丁丈切。"
                },
                {
                    "paragraph": "初，季孙为己树六槚于蒲圃东门之外，",
                    "zhushu": "蒲圃，场圃名。季文子树槚，欲自为榇。为，于伪切。下注“为定姒”，“为言执事”同。圃，市古切。场，直良切。"
                },
                {
                    "paragraph": "匠庆请木，",
                    "zhushu": "为定姒作榇。"
                },
                {
                    "paragraph": "季孙曰：“略。”",
                    "zhushu": "不以道取为略。"
                },
                {
                    "paragraph": "匠庆用蒲圃之槚，季孙不御。",
                    "zhushu": "御，止也。传言遂得成礼，故经无异文。御，鱼吕切。"
                },
                {
                    "paragraph": "君子曰：“志所谓“多行无礼，必自及也”，其是之谓乎！”○冬，公如晋听政。",
                    "zhushu": "受贡赋多少之政。"
                },
                {
                    "paragraph": "晋侯享公。公请属鄫，",
                    "zhushu": "鄫，小国也。欲得使属鲁，如须句、颛臾之比，使助鲁出贡赋。公时年七岁，盖相者为之言。鄫，今琅邪鄫县。句，其俱切。颛，音专。臾，羊朱切。比，必二切。相，息亮切。"
                },
                {
                    "paragraph": "晋侯不许。孟献子曰：“以寡君之密迩于仇雠，而愿固事君，无失官命。",
                    "zhushu": "晋官征发之命。"
                },
                {
                    "paragraph": "鄫无赋于司马，",
                    "zhushu": "晋司马又掌诸侯之赋。"
                },
                {
                    "paragraph": "为执事朝夕之命敝邑，敝邑褊小，阙而为罪，",
                    "zhushu": "阙，不共也。朝夕，如字。褊，必浅切。共，音恭。"
                },
                {
                    "paragraph": "寡君是以愿借助焉。”",
                    "zhushu": "借鄫以自助。借，子亦切。注同。"
                },
                {
                    "paragraph": "晋侯许之。",
                    "zhushu": "为明年叔孙豹、鄫世子巫如晋传。"
                },
                {
                    "paragraph": "○楚人使顿间陈而侵伐之，故陈人围顿。",
                    "zhushu": "间，伺间。鈌间，间厕之间。伺，音司。下间音闲，又间厕之间，又如字。"
                },
                {
                    "paragraph": "○无终子嘉父使孟乐如晋，",
                    "zhushu": "无终，山戎国名。孟乐，其使臣。使，所吏切。"
                },
                {
                    "paragraph": "因魏庄子纳虎豹之皮，以请和诸戎。",
                    "zhushu": "欲戎与晋和。庄子，魏绛。"
                },
                {
                    "paragraph": "晋侯曰：“戎狄无亲而贪，不如伐之。”魏绛曰：“诸侯新服，陈新来和，将观于我。我德则睦，否则携贰。劳师于戎，而楚伐陈，必弗能救，是弃陈也，诸华必叛。",
                    "zhushu": "诸华，中国。"
                },
                {
                    "paragraph": "戎，禽兽也。获戎失华，无乃不可乎？夏训有之曰：“有穷后羿。”",
                    "zhushu": "夏训，夏书。有穷，国名。后，君也。羿，有穷君之号。夏，户雅切。羿，音诣。"
                },
                {
                    "paragraph": "公曰：“后羿何如？”",
                    "zhushu": "怪其言不次，故问之。"
                },
                {
                    "paragraph": "对曰：“昔有夏之方衰也，后羿自鉏迁于穷石，因夏民以代夏政。",
                    "zhushu": "禹孙大康，淫放失国，夏人立其弟仲康。仲康亦微弱。仲康卒，子相立，羿遂代相，号日有穷。鉏，羿本国名。鉏，仕居切。大，音泰。相，息亮切。"
                },
                {
                    "paragraph": "恃其射也，",
                    "zhushu": "羿善射。"
                },
                {
                    "paragraph": "不修民事，而淫干原兽。",
                    "zhushu": "淫放。原野。"
                },
                {
                    "paragraph": "弃武罗、伯因、熊髠、尨圉，",
                    "zhushu": "四子皆羿之贤臣。髠，苦门切。尨，莫邦切。圉，鱼吕切。"
                },
                {
                    "paragraph": "而用寒浞。寒浞，伯明氏之谗子弟也。",
                    "zhushu": "寒国，北海平寿县东有寒亭。伯明，其君名。浞，仕角切。徐，在角切。"
                },
                {
                    "paragraph": "伯明后寒弃之，夷羿收之，",
                    "zhushu": "夷氏"
                },
                {
                    "paragraph": "信而使之，以为己相。浞行媚于内，",
                    "zhushu": "内，宫人。"
                },
                {
                    "paragraph": "而施赂于外，愚弄其民，",
                    "zhushu": "欺罔之。"
                },
                {
                    "paragraph": "而虞羿于田，",
                    "zhushu": "乐之以游田，乐，音洛。下乐安同。"
                },
                {
                    "paragraph": "树之诈慝，以取其国家，",
                    "zhushu": "树，立也。慝，他得切。后同。"
                },
                {
                    "paragraph": "外内咸服。",
                    "zhushu": "信浞诈。"
                },
                {
                    "paragraph": "羿犹不悛，",
                    "zhushu": "悛，改也。悛，七全切。"
                },
                {
                    "paragraph": "将归自田，",
                    "zhushu": "羿猎还，"
                },
                {
                    "paragraph": "家众杀而亨之，以食其子。",
                    "zhushu": "食，羿子。亨，普彭切，煑也。食，音嗣。"
                },
                {
                    "paragraph": "其子不忍食诸，死于穷门。",
                    "zhushu": "杀之于国门。"
                },
                {
                    "paragraph": "靡奔有鬲氏。",
                    "zhushu": "靡，夏遗臣事羿者。有鬲，国名，今乎原鬲悬。鬲，音革。"
                },
                {
                    "paragraph": "浞因羿室，",
                    "zhushu": "就其如妾，"
                },
                {
                    "paragraph": "生浇及豷，恃其谗慝诈伪，而不德于民。使浇用师，灭斟灌及斟寻氏。",
                    "zhushu": "二国，夏同姓诸侯，仲康之子后相所依。乐安寿光县东南有灌亭，北海平寿县东南有斟亭。浇，五吊切。豷，许器切。斟，之林切。灌，古乱切。"
                },
                {
                    "paragraph": "处浇于过，处豷于戈。",
                    "zhushu": "过、戈，皆国名。东莱掖县北有过郷。戈在宋、郑之间。过，古禾切。注及下同。戈，古禾切。掖，音亦。汉书作夜，孟康音掖。"
                },
                {
                    "paragraph": "靡自有鬲氏，收二国之烬，",
                    "zhushu": "烬，遗民。烬，才刃切。"
                },
                {
                    "paragraph": "以灭浞而立少康。",
                    "zhushu": "少康，夏后相子。少，诗照切。"
                },
                {
                    "paragraph": "少康灭浇于过，后杼灭豷于戈，",
                    "zhushu": "后杼，少康子。杼，直吕切。"
                },
                {
                    "paragraph": "有穷由是遂亡，失人故也。",
                    "zhushu": "浞因羿室，故不改有穷之号。"
                },
                {
                    "paragraph": "昔周辛甲之为大史也，命百官，官箴王阙。",
                    "zhushu": "辛申，周武王大史。阙，过也。使百官各为箴辞，戒王过。箴，之林切。"
                },
                {
                    "paragraph": "于虞人之箴",
                    "zhushu": "虞人，掌田猎。"
                },
                {
                    "paragraph": "曰：“芒芒禹迹，画为九州，",
                    "zhushu": "芒芒，远貌。画，分也。芒，莫郎切。画，乎麦切。",
                    "type": 2
                },
                {
                    "paragraph": "经启九道。",
                    "zhushu": "启开九州之道。"
                },
                {
                    "paragraph": "民有寝庙，兽有茂草，各有攸处，德用不扰。",
                    "zhushu": "人神各有所归，故德不乱。攸处，如字。本或作“攸家”。扰，如小切。"
                },
                {
                    "paragraph": "在帝夷羿，冒于原兽，",
                    "zhushu": "冒，贪也。冒，莫报切，又亡北切。"
                },
                {
                    "paragraph": "忘其国恤，而思其麀牡。",
                    "zhushu": "言但念猎。麀，音忧，鹿牡也。牡，茂后切。"
                },
                {
                    "paragraph": "武不可重，",
                    "zhushu": "重，犹数也。重，直用切。数，所角切。"
                },
                {
                    "paragraph": "用不恢于夏家。",
                    "zhushu": "羿以好武，虽有夏家，而不能恢大之。恢，苦囬切。"
                },
                {
                    "paragraph": "兽臣司原，敢告仆夫。”",
                    "zhushu": "兽臣，虞人。告仆夫，不敢斥尊。"
                },
                {
                    "paragraph": "虞箴如是，可不惩乎？”于是晋侯好田，故魏绛及之。",
                    "zhushu": "及后羿事。好，呼报切。惩，直升切。"
                },
                {
                    "paragraph": "公曰：“然则莫如和戎乎？”对曰：“和戎有五利焉：戎狄荐居，贵货易土，",
                    "zhushu": "荐，聚也。易，犹轻也。荐，于荐切，又才逊切，或云：草也。易，以豉切，徐，神豉切。"
                },
                {
                    "paragraph": "土可贾焉，一也。边鄙不耸，民狎其野，穑人成功，二也。",
                    "zhushu": "耸，惧。狎，习也。贾，音古。耸，息勇切。"
                },
                {
                    "paragraph": "戎狄事晋，四邻振动，诸侯威怀，三也。以德绥戎，师徒不勤，甲兵不顿，四也。",
                    "zhushu": "顿，坏也。"
                },
                {
                    "paragraph": "鉴于后羿，而用德度，",
                    "zhushu": "以后羿为鉴戒。"
                },
                {
                    "paragraph": "远至迩安，五也。君其图之！”",
                    "zhushu": ""
                },
                {
                    "paragraph": "公说，使魏绛盟诸戎，修民事，田以时。",
                    "zhushu": "传言晋侯能用善谋。说，音悦。"
                },
                {
                    "paragraph": "○冬，十月，邾人、莒人伐鄫。臧纥救鄫，侵邾，败于狐骀。",
                    "zhushu": "臧纥，武仲也。鄫属鲁，故救之。狐骀，邾地，鲁国番县东南有目台亭。纥，恨发切。骀，徒来切；徐，敕才切。番，本又作蕃，应劭音皮，一音方袁切。白襃鲁国记云：陈子游为鲁相，番子也。国人为讳，改曰皮也。台，吐才切。"
                },
                {
                    "paragraph": "国人逆丧者皆髽，鲁于是乎始髽。",
                    "zhushu": "髽，麻发合结也。遭丧者多，故不能备凶服，髽而已。髽，侧瓜切。结，音计，本又作髻，又作紒，音同。"
                },
                {
                    "paragraph": "国人诵之曰：“臧之孤裘，败我于狐骀。",
                    "zhushu": "臧纥时服狐裘。"
                },
                {
                    "paragraph": "我君小子，朱儒是使。朱儒，朱儒，使我败于邾。",
                    "zhushu": "襄公幼弱，故曰小子。臧纥短小，故日朱儒。败不书，鲁人讳之。朱，本或作侏，亦音朱。",
                    "type": 2
                },
                {
                    "paragraph": "经五年，春，公至自晋。○夏，郑伯使公子发来聘。",
                    "zhushu": "发，子产父。"
                },
                {
                    "paragraph": "○叔孙豹、鄫世子巫如晋。",
                    "zhushu": "此鲁大夫，故书巫如晋。巫，亡扶切。"
                },
                {
                    "paragraph": "○仲孙蔑、卫孙林父会吴于善道。",
                    "zhushu": "鲁、卫俱受命于晋，故不言及。吴先在善道，二大夫往会之，故曰会吴。善道，地阙。"
                },
                {
                    "paragraph": "○秋，大雩。○楚杀其大夫公子壬夫。",
                    "zhushu": "书名，罪其贪。"
                },
                {
                    "paragraph": "○公会晋侯、宋公、陈侯、卫侯、郑伯、曹伯、莒子、邾子、滕子、薛伯、齐世子光、吴人、鄫人于戚。",
                    "zhushu": "穆叔使鄫人听命于会，故鄫见经。不复殊吴者，吴来会于戚。见，贤遍切。复，扶又切。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○冬，戍陈。",
                    "zhushu": "诸侯在戚会，皆受命戍陈，各还国遣戍，不复有告命，故独书鲁戍。"
                },
                {
                    "paragraph": "○楚公子贞帅师伐陈。○公会晋侯、宋公、卫侯、郑伯、曹伯、齐世子光救陈。○十有二月，公至自救陈。",
                    "zhushu": "无传。"
                },
                {
                    "paragraph": "○辛未，季孙行父卒。传五年，春，公至自晋。",
                    "zhushu": "公在晋，既听属鄫，闻其见伐，遥命臧纥出救，故传称经公至以明之。"
                },
                {
                    "paragraph": "○王使王叔陈生愬戎于晋，",
                    "zhushu": "王叔，周卿士也。戎陵虣周室，故告愬盟主。愬，悉路切。虣，白报切。"
                },
                {
                    "paragraph": "晋人执之。士鲂如京师，言王叔之贰于戎也。",
                    "zhushu": "王叔反有二心于戎。夫奉使之义，故晋执之。使，所吏切。"
                },
                {
                    "paragraph": "○夏，郑子国来聘，通嗣君也。",
                    "zhushu": "郑僖公初即位。"
                },
                {
                    "paragraph": "○穆叔觌鄫大子于晋，以成属鄫。",
                    "zhushu": "觌，见也。前年请属鄫，故将鄫大子巫如晋以成之。觌，直历切。见，贤遍切。"
                },
                {
                    "paragraph": "书曰：“叔孙豹、鄫大子巫如晋”，言比诸鲁大夫也。",
                    "zhushu": "豹与巫俱受命于鲁，故经不书及，比之鲁大夫。"
                },
                {
                    "paragraph": "○吴子使寿越如晋，",
                    "zhushu": "夀越，吴大夫。"
                },
                {
                    "paragraph": "辞不会于鸡泽之故，",
                    "zhushu": "三年会鸡泽，吴不至，今来谢之。"
                },
                {
                    "paragraph": "且请听诸侯之好。",
                    "zhushu": "更请会。好，呼报切。"
                },
                {
                    "paragraph": "晋人将为之合诸侯，使鲁、卫先会吴，且告会期。",
                    "zhushu": "以其道远，故使鲁、卫先告期。为，于伪切。"
                },
                {
                    "paragraph": "故孟献子、孙文子会吴于善道。",
                    "zhushu": "二子皆受晋命而行。"
                },
                {
                    "paragraph": "○秋，大雩，旱也。",
                    "zhushu": "雩，夏祭，所以折甘雨。若旱则又修其礼，故虽秋雩，非书过也。然䋥与过雩同文，是以传每释之。日，旱也。雩而获雨，故书雩而不书早。"
                },
                {
                    "paragraph": "○楚人讨陈叛故，",
                    "zhushu": "讨，治也。"
                },
                {
                    "paragraph": "曰：“由令尹子辛实侵欲焉。”乃杀之。",
                    "zhushu": ""
                },
                {
                    "paragraph": "书曰：“楚杀其大夫公子壬夫。”贪也。君子谓：“楚共王于是不刑。",
                    "zhushu": "陈之叛楚，罪在子辛。共王既不能素明法教，陈叛之日，又不能严断威刑，以谢小国，而拥其罪人，兴兵致讨，加礼于陈，而陈恨弥笃，乃怨而归罪子辛。子辛之贪，虽足以取死，然共王用刑为失其节，故言不刑。共，音恭。断，丁乱切。"
                },
                {
                    "paragraph": "诗曰：“周道挺挺，我心扃扃。讲事不令，集人来定。”",
                    "zhushu": "逸诗也。挺挺，正直也。扃扃，明察也。讲，谋也。言谋事不善，当聚致贤人以定之。挺，他顶切。扃，工逈切；徐，孔颍切。"
                },
                {
                    "paragraph": "已则无信，而杀人以逞，不亦难乎？",
                    "zhushu": "共王伐宋，封鱼石，背盟，败于鄢陵，杀子反、公子申及壬夫。八年之中，戮杀三卿，欲以属诸侯，故君子以为不可。背，音佩。"
                },
                {
                    "paragraph": "夏书曰：“成允成功。”",
                    "zhushu": "亦逸书也。允，信也。言信成然后有成功。"
                },
                {
                    "paragraph": "○九月丙午，盟于戚，会吴，且命戍陈也。",
                    "zhushu": "公及其会而不书盟，非公后会，盖不以盟告庙。"
                },
                {
                    "paragraph": "穆叔以属鄫为不利，使鄫大夫听命于会。",
                    "zhushu": "鄫近鲁竟，故欲以为属国。既而与莒有忿，鲁不能救，恐致谴责，故复乞还之。传言鄫人所以见于戚会。近，附近之近。下陈近同。竟，音境。谴，弃战切。复，扶又切。见，贤遍切。"
                },
                {
                    "paragraph": "○楚子囊为令尹。",
                    "zhushu": "公子贞。囊，乃郎切。"
                },
                {
                    "paragraph": "范宣子曰：“我丧陈矣，楚人讨贰而立子囊，必改行",
                    "zhushu": "改子辛所行。丧，息浪切。行，如字，徐，下孟切。"
                },
                {
                    "paragraph": "而疾讨陈。",
                    "zhushu": "疾，急也。"
                },
                {
                    "paragraph": "陈近于楚，民朝夕急，能无往乎？有陈，非吾事也，无之而后可。”",
                    "zhushu": "言晋力不能及陈，故七年陈侯逃归。朝夕，如字。"
                },
                {
                    "paragraph": "冬，诸侯戍陈。",
                    "zhushu": "备楚。"
                },
                {
                    "paragraph": "子囊伐陈。十一月甲午，会于城棣以救之。",
                    "zhushu": "公及救陈而不及会，故不书城棣。城棣，郑地，陈留酸枣县西南有棣城。棣，力计切，又徒妹切。"
                },
                {
                    "paragraph": "○季文子卒。大夫入敛，公在位。",
                    "zhushu": "在阼阶，西郷。敛，力艳切。乡，许亮切。"
                },
                {
                    "paragraph": "宰庀家器为葬备，",
                    "zhushu": "庀，具也。庀，匹婢切。"
                },
                {
                    "paragraph": "无衣帛之妾，无食粟之马，无藏金玉，无重器备。",
                    "zhushu": "器备，谓珍宝甲兵之物。衣，于既切。食，如字，又音嗣。重，如字，又直龙切。"
                },
                {
                    "paragraph": "君子是以知季文子之忠于公室也。相三君矣，而无私积，可不谓忠乎？",
                    "zhushu": "相，息亮切。积，于赐切。",
                    "type": 2
                },
                {
                    "paragraph": "经六年，春，王三月，壬午，𣏌伯姑容卒。○夏，宋华弱来奔。",
                    "zhushu": "华椒孙。"
                },
                {
                    "paragraph": "○秋，葬𣏌桓公。",
                    "zhushu": "无传。"
                },
                {
                    "paragraph": "○滕子来朝。○莒人灭鄫。○冬，叔孙豹如邾。○季孙宿如晋。",
                    "zhushu": "行父之子。"
                },
                {
                    "paragraph": "○十有二月，齐侯灭莱。",
                    "zhushu": "书十二月，从告。",
                    "type": 2
                },
                {
                    "paragraph": "传六年，春，𣏌桓公卒。始赴以名，同盟故也。",
                    "zhushu": "𣏌入春秋，未尝书名，桓公三与成同盟，故赴以名。"
                },
                {
                    "paragraph": "○宋华弱与乐辔少相狎，长相优，又相谤也。",
                    "zhushu": "狎，亲习也。优，调戏也。少，诗照切。狎，户甲切。长，丁丈切。调，徒吊切。"
                },
                {
                    "paragraph": "子荡怒，以弓梏华弱于朝。",
                    "zhushu": "子荡，乐辔也。张弓以贯其颈，若械之在手，故曰梏。梏，古毒切。贯，古乱切。"
                },
                {
                    "paragraph": "平公见之，曰：“司武而梏于朝，难以胜矣。”",
                    "zhushu": "司武，司马。言其懦弱，不足以胜敌。懦，乃乱切，又乃卧切。"
                },
                {
                    "paragraph": "遂逐之。夏，宋华弱来奔。",
                    "zhushu": ""
                },
                {
                    "paragraph": "司城子罕曰：“同罪异罚，非刑也。专戮于朝，罪孰大焉？”亦逐子荡。子荡射子罕之门，曰：“几日而不我从？”",
                    "zhushu": "言我射女门，女亦堂。以不胜任见逐。射，食亦切。几，居岂切。女，音汝。胜，音升。"
                },
                {
                    "paragraph": "子罕善之如初。",
                    "zhushu": "言子罕虽见辱，不迫忿，所以得安。"
                },
                {
                    "paragraph": "○秋，滕成公来朝，始朝公也。○莒人灭鄫，鄫恃赂也。",
                    "zhushu": "鄫有贡赋之赂在鲁，恃之而慢莒，故灭之。"
                },
                {
                    "paragraph": "○冬，穆叔如邾聘，且修平。",
                    "zhushu": "平四年狐骀战。"
                },
                {
                    "paragraph": "○晋人以鄫故来讨，曰：“何故亡鄫？”",
                    "zhushu": "鄫属鲁，恃赂而慢莒，鲁不致力辅助，无何以还晋，寻便见灭，故晋责鲁。"
                },
                {
                    "paragraph": "○季武子如晋见，且听命。",
                    "zhushu": "始代父为卿，见大国，且谢亡鄫。听命，受罪。见，贤遍切。"
                },
                {
                    "paragraph": "○十一月，齐侯灭莱，莱恃谋也。",
                    "zhushu": "赂夙沙卫之谋也。事在二年。"
                },
                {
                    "paragraph": "于郑子国之来聘也，四月，晏弱城东阳，而遂围莱。",
                    "zhushu": "子国聘在五年。二年，晏弱城东阳，至五年四月，复托治城，因遂围莱。复，扶又切。"
                },
                {
                    "paragraph": "甲寅，堙之环城，傅于堞。",
                    "zhushu": "堞，女墙也。堙，土山也。周城为土山及女墙。堙，音因。环，户关切，又音患。傅，音附。堞，音牒，一名婢，亦谓之俾倪。徐，养涉切。"
                },
                {
                    "paragraph": "及杞桓公卒之月，",
                    "zhushu": "此年三月。"
                },
                {
                    "paragraph": "乙未，王湫帅师及正舆子、棠人军齐师，",
                    "zhushu": "王湫，故齐人，成十八年奔莱。正舆子，莱大夫。棠，莱邑也。北海即墨县有棠郷。三人帅别邑兵来解围。湫，子小切。徐：子鸟切。"
                },
                {
                    "paragraph": "齐师大败之。",
                    "zhushu": "败湫等。"
                },
                {
                    "paragraph": "丁未，入莱。莱共公浮柔奔棠。正舆子、王湫奔莒，莒人杀之。四月，陈无宇献莱宗器于襄官。",
                    "zhushu": "无宇，桓子，陈完玄孙。襄宫，齐襄公庙。共，音恭。"
                },
                {
                    "paragraph": "晏弱围棠，十一月丙辰，而灭之。迁莱于郳。",
                    "zhushu": "迁莱子于郳国。郳，五兮切。本或作“迁于郳”，“莱”衍字。"
                },
                {
                    "paragraph": "髙厚、崔杼定其田。",
                    "zhushu": "定其疆界。髙厚，髙固子。疆，居良切。",
                    "type": 2
                },
                {
                    "paragraph": "经七年，春，郯子来朝。○夏四月，三卜郊，不从，乃免牲。",
                    "zhushu": "称牲，既卜日也。卜郊，又非礼也。郯，音谈。"
                },
                {
                    "paragraph": "○小邾子来朝。○城费。",
                    "zhushu": "南遗假事难而城之。费，音秘。难，乃旦切。"
                },
                {
                    "paragraph": "○秋，季孙宿如卫。○八月，螽。",
                    "zhushu": "无传。为灾，故书。"
                },
                {
                    "paragraph": "○冬，十月，卫侯使孙林父来聘。○壬戍，及孙林父盟。○楚公子贞帅师围陈。○十有二月，公会晋侯、宋公、陈侯、卫侯、曹伯、莒子于鄬。",
                    "zhushu": "谋救陈。陈侯逃归，不成救，故不书救也。鄬，郑地。鄬，于轨切；字林，几吹切。"
                },
                {
                    "paragraph": "○郑伯髠顽如会，未见诸侯。丙戍，卒于鄵。",
                    "zhushu": "实为子驷所弑，以疟疾赴，故不书弑。称名，为书卒，同盟故也。如会，会于鄬也。未见诸侯，未至会所而死。鄵，郑地。不欲再称郑伯，故约文上其名于会上。鄵，七报切，又采南切；字林，千消切。弑，音试。为，于伪切。上，时掌切。"
                },
                {
                    "paragraph": "○陈侯逃归。",
                    "zhushu": "畏楚，逃晋而归。",
                    "type": 2
                },
                {
                    "paragraph": "传七年，春，郯子来朝，始朝公也。○夏，四月，三卜郊，不从，乃免牲。",
                    "zhushu": ""
                },
                {
                    "paragraph": "孟献子曰：“吾乃今而后知有卜筮。夫郊，祀后稷，以祈农事也。",
                    "zhushu": "郊祀后稷以配天。后稷，周始祖，能播殖者。"
                },
                {
                    "paragraph": "是故启蛰而郊，郊而后耕。今既耕而卜郊，宜其不从也。”",
                    "zhushu": "启蛰，夏正建寅之月。耕，谓春分。蛰，直立切。夏，户雅切。"
                },
                {
                    "paragraph": "○南遗为费宰。",
                    "zhushu": "费，季氏邑。"
                },
                {
                    "paragraph": "叔仲昭伯为隧正，",
                    "zhushu": "隧正，主役徒。昭伯，叔仲惠伯之孙。隧，音遂。"
                },
                {
                    "paragraph": "欲善季氏，而求媚于南遗。谓遗：“请城费，",
                    "zhushu": "使遗请城，"
                },
                {
                    "paragraph": "吾多与而役。”故季氏城费。",
                    "zhushu": "传言禄去公室，季氏所以强。"
                },
                {
                    "paragraph": "○小邾穆公来朝，亦始朝公也。",
                    "zhushu": "亦郯子也。"
                },
                {
                    "paragraph": "○秋，季武子如卫，报子叔之聘，且辞缓报，非贰也。",
                    "zhushu": "子叔聘在元年。言国家多难，故不时报。难，乃旦切。"
                },
                {
                    "paragraph": "○冬十月，晋韩献子告老。公族穆子有废疾，",
                    "zhushu": "穆子，韩厥长子，成十八年为公族大夫。长，丁丈切。下师长同。"
                },
                {
                    "paragraph": "将立之。",
                    "zhushu": "代厥为卿。"
                },
                {
                    "paragraph": "辞曰：“诗曰：“岂不夙夜，谓行多露。”",
                    "zhushu": "诗言虽欲早夜而行，惧多露之濡己。义取非礼不可妄行。"
                },
                {
                    "paragraph": "又曰：“弗躬弗亲，庶民弗信。”",
                    "zhushu": "诗小雅。言讥在位者不躬亲政事，则庶民不奉信其命。言己有疾，不能躬亲政事。"
                },
                {
                    "paragraph": "无忌不才，让其可乎？请立起也。",
                    "zhushu": "无忌，穆子名。起，无忌弟宣子也。"
                },
                {
                    "paragraph": "与田苏游，而曰好仁。",
                    "zhushu": "田苏，晋贤人。苏言起好仁。好，呼报切。"
                },
                {
                    "paragraph": "诗曰：“靖共尔位，好是正直。神之听之，介尔景福。”",
                    "zhushu": "靖，安也。介，助也。景，大也。诗小雅。言君子当思不出其位，求正直之人与之并立，如是则神明顺之，致大福也。共，音恭。介，音界。"
                },
                {
                    "paragraph": "恤民为德，",
                    "zhushu": "靖共其位，所以恤民。"
                },
                {
                    "paragraph": "正直为正，",
                    "zhushu": "正己心。"
                },
                {
                    "paragraph": "正曲为直，",
                    "zhushu": "正人曲。"
                },
                {
                    "paragraph": "参和为仁。",
                    "zhushu": "德、正、直三者备，乃为仁。参，七南切，或音三。"
                },
                {
                    "paragraph": "如是，则神听之，介福降之。立之，不亦可乎？”",
                    "zhushu": "言起有此三德，故可立。"
                },
                {
                    "paragraph": "庚戍，使宣子朝，遂老。",
                    "zhushu": "韩厥致仕。"
                },
                {
                    "paragraph": "晋侯谓讳无忌仁，使掌公族大夫。",
                    "zhushu": "为之师长。"
                },
                {
                    "paragraph": "○卫孙文子来聘，且拜武子之言，",
                    "zhushu": "缓报非贰之言。"
                },
                {
                    "paragraph": "而寻孙桓子之盟。",
                    "zhushu": "盟在戍三年。"
                },
                {
                    "paragraph": "公登亦登。",
                    "zhushu": "礼：登阶，臣后君一等。后，胡豆切。"
                },
                {
                    "paragraph": "叔孙穆子相，趋进曰：“诸侯之会，寡君未尝后卫君。",
                    "zhushu": "敌体并登。相，息亮切。下“驷相”同。后，如字。徐，胡豆切。"
                },
                {
                    "paragraph": "今吾子不后寡君，寡君未知所过。吾子其少安！”",
                    "zhushu": "安，徐也。"
                },
                {
                    "paragraph": "孙子无辞，亦无悛容。",
                    "zhushu": "悛，改也。悛，七全切。"
                },
                {
                    "paragraph": "穆叔曰：“孙子必亡。为臣而君，过而不悛，亡之本也。诗曰：“退食自公，委蛇委蛇。”",
                    "zhushu": "委蛇，顺貌。诗召南。言人臣自公门入私门，无不顺礼。委，于危切。蛇，以支切。召，上照切。"
                },
                {
                    "paragraph": "谓从者也。",
                    "zhushu": "从顺行。"
                },
                {
                    "paragraph": "衡而委蛇，必折。”",
                    "zhushu": "衡，横也。横不顺道，必毁折。为十四年林父逐君起本。"
                },
                {
                    "paragraph": "○楚子囊围陈，会于鄬以救之。",
                    "zhushu": "晋会诸侯。"
                },
                {
                    "paragraph": "○郑僖公之为大子也，于成之十六年，",
                    "zhushu": "鲁成公"
                },
                {
                    "paragraph": "与子罕适晋，不礼焉。又与子丰适楚，亦不礼焉。",
                    "zhushu": "子丰，穆公子。"
                },
                {
                    "paragraph": "及其元年，朝于晋，",
                    "zhushu": "郑僖元年，鲁襄三年。"
                },
                {
                    "paragraph": "子丰欲愬诸晋而废之，子罕止之。及将会于鄬，子驷相，又不礼焉。侍者谏，不听；又谏，杀之。及鄵，子驷使贼夜弑僖公，而以疟疾赴于诸侯。",
                    "zhushu": "传言经所以不书弑。"
                },
                {
                    "paragraph": "简公生五年，奉而立之。",
                    "zhushu": "僖公子。"
                },
                {
                    "paragraph": "○陈人患楚。",
                    "zhushu": "楚围陈故。"
                },
                {
                    "paragraph": "庆虎、庆寅谓楚人曰：“吾使公子黄往而执之。”",
                    "zhushu": "二庆，陈执政大夫。公子黄，哀公弟。"
                },
                {
                    "paragraph": "楚人从之。",
                    "zhushu": "为执黄。为，于伪切。"
                },
                {
                    "paragraph": "二庆使告陈侯于会，",
                    "zhushu": "鄬之会。"
                },
                {
                    "paragraph": "曰：“楚人执公子黄矣。君若不来，群臣不忍社稷宗庙，惧有二图。”",
                    "zhushu": "背君属楚。背，音佩。"
                },
                {
                    "paragraph": "陈侯逃归。",
                    "zhushu": "鄬会所以不书救。",
                    "type": 2
                },
                {
                    "paragraph": "经八年，春，王正月，公如晋。○夏，葬郑僖公。",
                    "zhushu": "无传。"
                },
                {
                    "paragraph": "○郑人侵蔡，获蔡公子爕。",
                    "zhushu": "郑子国称人，刺其无故侵蔡，以生国患。爕，蔡庄公子。爕，悉恊切。"
                },
                {
                    "paragraph": "○季孙宿会晋侯、郑伯、齐人、宋人、卫人、邾人于邢丘。",
                    "zhushu": "时公在晋，晋悼难劳诸侯，唯使大夫听命，故季孙在会而公先归。邢，音刑。难，乃旦切。"
                },
                {
                    "paragraph": "○公至自晋。",
                    "zhushu": "无传。"
                },
                {
                    "paragraph": "○莒人伐我东鄙。○秋，九月，大雩。○冬，楚公子贞帅师伐郑。○晋侯使士匄来聘。",
                    "zhushu": "",
                    "type": 2
                },
                {
                    "paragraph": "传八年，春，公如晋朝，且听朝聘之数。",
                    "zhushu": "晋悼复修霸业，故朝而禀其多少。复，扶又切。霸，本亦作“伯”，音霸，又如字。"
                },
                {
                    "paragraph": "○郑群公子以僖公之死也，谋子驷。子驷先之。夏，四月，庚辰，杀子狐、子熙、子侯、子丁。",
                    "zhushu": "辟，罪也。加罪以戮之。先，悉簏切，又如字。辟，婢亦切。熙，许其切，徐音怡。"
                },
                {
                    "paragraph": "孙击、孙恶出奔卫。",
                    "zhushu": "二孙，子狐之子。"
                },
                {
                    "paragraph": "○庚寅，郑子国、子耳侵蔡，获蔡司马公子爕。",
                    "zhushu": "郑侵蔡，欲以求媚于晋。子耳，子良之子。不言败，唯以获告。"
                },
                {
                    "paragraph": "郑人皆喜，唯子产不顺，",
                    "zhushu": "子产，子国子。不顺众而喜。"
                },
                {
                    "paragraph": "曰：“小国无文德而有武功，祸莫大焉。楚人来讨，能勿从乎？从之，晋师必至。晋、楚伐郑，自今郑国不四五年，弗得宁矣。”子国怒之，曰：“尔何知！国有大命，而有正卿，童子言焉，将为戮矣。”",
                    "zhushu": "大命，起师行军之命。"
                },
                {
                    "paragraph": "○五月日辰，会于邢丘，以命朝聘之数，使诸侯之大夫听命。季孙宿、齐髙厚、宋向戍、卫寗殖、邾大夫会之。",
                    "zhushu": "晋难重烦诸侯，故使犬夫听命。"
                },
                {
                    "paragraph": "郑伯献捷于会，故亲听命。",
                    "zhushu": "献蔡捷也。"
                },
                {
                    "paragraph": "大夫不书，尊晋侯也。",
                    "zhushu": "晋悼复文、襄之业，制朝聘之节，俭而有礼，德义可尊，故退诸侯大夫以崇之。"
                },
                {
                    "paragraph": "○莒人伐我东鄙，以疆鄫田。",
                    "zhushu": "莒既灭鄫，鲁侵其西界，故伐鲁东鄙，以正其封疆。疆，居良切。"
                },
                {
                    "paragraph": "○秋九月，大雩，旱也。○冬，楚子囊伐郑，讨其侵蔡也。",
                    "zhushu": ""
                },
                {
                    "paragraph": "子驷、子国、子耳欲从楚，子孔、子蟜、子展欲待晋。",
                    "zhushu": "待晋来救。子孔，穆公子。子蟜，子游子。子展，子罕。子蟜，居表切。"
                },
                {
                    "paragraph": "子驷曰：“周诗有之曰：“俟河之清，人寿几何？",
                    "zhushu": "逸诗也。言人寿促而河清迟，喻晋之不可待。夀，音授，或如字。几，居岂切。"
                },
                {
                    "paragraph": "兆云询多，职竞作罗。”",
                    "zhushu": "兆，卜。询，谋也。职，主也。言既卜且谋多，则竞作罗纲之难无成功。难，乃旦切。"
                },
                {
                    "paragraph": "谋之多族，民之多违，",
                    "zhushu": "族，家也。"
                },
                {
                    "paragraph": "事滋无成。",
                    "zhushu": "滋，益也。"
                },
                {
                    "paragraph": "民急矣，姑从楚以纾吾民。晋师至，吾又从之。敬共币帛，以待来者，小国之道也。牺牲玉帛，待于二竟，",
                    "zhushu": "二竟，晋、楚界上。纾，音舒。共，音恭。竟，音境。注同。"
                },
                {
                    "paragraph": "以待疆者，而庇民焉。寇不为害，民不罢病，不亦可乎？”",
                    "zhushu": ""
                },
                {
                    "paragraph": "子展曰：“小所以事大，信也。小国无信，兵乱日至，亡无日矣。五会之信，",
                    "zhushu": "谓三年会鸡泽，五年会戚，又会城棣，七年会鄬，八年会邢丘。庇，必利切，又音秘。罢，音皮。"
                },
                {
                    "paragraph": "今将背之，虽楚救我，将安用之？",
                    "zhushu": "言失信得楚，不足贵。背，音佩。"
                },
                {
                    "paragraph": "亲我无成，",
                    "zhushu": "晋亲郑。"
                },
                {
                    "paragraph": "鄙我是欲，",
                    "zhushu": "楚欲以郑为鄙邑，而反欲与成。"
                },
                {
                    "paragraph": "不可从也。",
                    "zhushu": "言子驷不可从。"
                },
                {
                    "paragraph": "不如待晋。晋君方明，四军无阙，八卿和睦，必不弃郑。",
                    "zhushu": "四军，谓上、中、下、新军也。军有二卿。"
                },
                {
                    "paragraph": "楚师辽远，粮食将尽，必将速归，何患焉？舍之闻之，",
                    "zhushu": "舍之，子展名。"
                },
                {
                    "paragraph": "杖莫如信。完守以老楚，杖信以待晋，不亦可乎？”",
                    "zhushu": ""
                },
                {
                    "paragraph": "子驷曰：“诗云：“谋夫孔多，是用不集。",
                    "zhushu": "诗小雅。孔，甚也。集，就也。言人欲为政，是非相乱而不成。杖，直亮切。守，手又切，或如字。下守官”同。"
                },
                {
                    "paragraph": "发言盈庭，谁敢执其咎？",
                    "zhushu": "言谋者多，若有下善，无适受其咎。咎，其九切。适，丁历切。"
                },
                {
                    "paragraph": "如匪行迈谋，是用不得于道。”",
                    "zhushu": "匪，彼也。行迈谋，谋于路人也。不得于道，众无适从。"
                },
                {
                    "paragraph": "请从楚，騑也受其咎。”",
                    "zhushu": "騑，子驷名。騑，芳非切。"
                },
                {
                    "paragraph": "乃及楚平。使王子伯騑告于晋，",
                    "zhushu": "伯騑，晋大夫。騑，扶贤切，又扶经切。"
                },
                {
                    "paragraph": "曰：“君命敝邑：“修而车赋，儆而师徒，以讨乱略。”蔡人不从，敝邑之人，不敢宁处，悉索敝赋，",
                    "zhushu": "索，尽也。儆，居领切。索，悉各切，又所百切。"
                },
                {
                    "paragraph": "以讨于蔡，获司马爕，献于邢丘。今楚来讨曰：“女何故称兵于蔡？”",
                    "zhushu": "称，举也。女，音汝。"
                },
                {
                    "paragraph": "焚我郊保，",
                    "zhushu": "郭外曰郊。保，守也。"
                },
                {
                    "paragraph": "冯陵我城郭。",
                    "zhushu": "冯，迫也。冯，皮冰切。"
                },
                {
                    "paragraph": "敝邑之众，夫妇男女，不皇启处，以相救也。",
                    "zhushu": "皇，暇也。启，跪也。跪，其委切。"
                },
                {
                    "paragraph": "翦焉倾覆，无所控告。",
                    "zhushu": "翦，尽也。控，引也。覆，芳服切。控，苦贡切。"
                },
                {
                    "paragraph": "民死亡者，非其父兄，即其子弟，夫人愁痛，",
                    "zhushu": "夫人，犹人人也。夫，音扶。"
                },
                {
                    "paragraph": "不知所庇。民知穷困，而受盟于楚，孤也与其二三臣不能禁止，",
                    "zhushu": "孤，郑伯。"
                },
                {
                    "paragraph": "不敢不告。”",
                    "zhushu": ""
                },
                {
                    "paragraph": "知武子使行人子员对之，曰：“君有楚命，",
                    "zhushu": "见讨之命。"
                },
                {
                    "paragraph": "亦不使一个行李告于寡君，",
                    "zhushu": "一个，独使也。行李，行人也。个，古贺切。使，所吏切。"
                },
                {
                    "paragraph": "而即安于楚。君之所欲也，谁敢违君？寡君将帅诸侯以见于城下，唯君图之。”",
                    "zhushu": "为明年晋伐郑传。见，贤遍切，或如字。"
                },
                {
                    "paragraph": "○晋范宣子来聘，且拜公之辱，",
                    "zhushu": "谢公此春朝，"
                },
                {
                    "paragraph": "告将用师。子郑公享之。宣子赋摽有梅。",
                    "zhushu": "摽有梅，诗召南。摽，落也。梅盛极则落，诗人以兴女色盛则有衰。众士求之，宜及其时。宣子欲鲁及时共讨郑，取其汲汲相赴。摽，徐：扶妙切，又扶表切。兴，许譍切。"
                },
                {
                    "paragraph": "季武子曰：“谁敢哉！",
                    "zhushu": "言谁敢不从命。"
                },
                {
                    "paragraph": "今譬于草木，寡君在君，君之臭味也。",
                    "zhushu": "言同类。譬，本亦作辟，音譬。后放此。"
                },
                {
                    "paragraph": "欢以承命，何时之有？”",
                    "zhushu": "遟速无时。"
                },
                {
                    "paragraph": "武子赋角弓。",
                    "zhushu": "角弓，诗小雅。取其兄弟婚姻，无相远矣。"
                },
                {
                    "paragraph": "宾将出，武子赋彤弓。",
                    "zhushu": "彤弓，天子赐有功诸侯之诗。欲使晋君继文之业，复受彤弓于王。彤，徒冬切。复，扶又切。"
                },
                {
                    "paragraph": "宣子曰：“城濮之役，",
                    "zhushu": "在僖二十八年。濮，音卜。"
                },
                {
                    "paragraph": "我先君文公献功于衡雍，受彤弓于襄王，以为子孙藏",
                    "zhushu": "藏之以示子孙。雍，于用切。藏，如字，徐，才浪切。"
                },
                {
                    "paragraph": "匄也。先君守官之嗣也，敢不承命？”",
                    "zhushu": "言己嗣其父祖，为先君守官，不敢废命。欲厈晋君。"
                },
                {
                    "paragraph": "君子以为知礼。",
                    "zhushu": "彤弓之义，义在晋君，故范匄受之，所谓知礼。",
                    "type": 2
                },
                {
                    "paragraph": "经九年，春，宋灾。",
                    "zhushu": "天火曰灾。来告，故书。"
                },
                {
                    "paragraph": "○夏，季孙宿如晋。○五月，辛酉，夫人姜氏薨。",
                    "zhushu": "成公母。"
                },
                {
                    "paragraph": "○秋，八月，癸未，葬我小君穆姜。",
                    "zhushu": "无传。四月而葬，速。"
                },
                {
                    "paragraph": "○冬，公会晋侯、宋公、卫侯、曹伯、莒子、邾子、滕子、薛伯、𣏌伯、小邾子、齐世子光伐郑。○十有二月，己亥，同盟于戏。",
                    "zhushu": "伐郑而书同盟，则郑受盟可知。传言十一月己亥，以长历推之，十二月无己亥，经误。戏，郑地。戏，许宜切。"
                },
                {
                    "paragraph": "○楚子伐郑。",
                    "zhushu": "",
                    "type": 2
                },
                {
                    "paragraph": "传九年，春，宋灾。乐喜为司城以为政，",
                    "zhushu": "乐喜，子罕也，为政卿。知将有火灾，素戒为备火之政。"
                },
                {
                    "paragraph": "使伯氏司里，",
                    "zhushu": "伯氏，宋大夫。司里，司宰。"
                },
                {
                    "paragraph": "火所未至，彻小屋，涂大屋，",
                    "zhushu": "大屋难彻，就涂之。"
                },
                {
                    "paragraph": "陈畚挶，具绠缶，",
                    "zhushu": "畚，篑笼。挶，土轝。绠，汲索。缶，汲器。畚，音本，草器也。挶，几录切。绠，古杏切。缶，方九切。篑，其位切。笼，力东切。轝，音预。汲，音急。索，悉各切。"
                },
                {
                    "paragraph": "备水器，",
                    "zhushu": "盆𦉞之属。𦉞，户暂切。"
                },
                {
                    "paragraph": "量轻重，",
                    "zhushu": "计人力所任，任，音壬。"
                },
                {
                    "paragraph": "蓄水潦，积土涂，巡文城，缮守备，",
                    "zhushu": "巡，行也。文，度也。缮，治也。行度守备之处，恐因灾作乱。蓄，本又作“畜”，敕六切。潦，音老。守，手又切。行，下孟切。度，待洛切。处，昌虑切。"
                },
                {
                    "paragraph": "表火道。",
                    "zhushu": "火起，则从其所趣摽表之。摽，必遥切。"
                },
                {
                    "paragraph": "使华臣具正徒，",
                    "zhushu": "华臣，华元子，为司徒。正徒，役徒也，司徒之所主也。"
                },
                {
                    "paragraph": "令隧正纳郊保，奔火所。",
                    "zhushu": "隧正，官名也。五县为隧，纳聚郊野保守之民，使随火所起往救之。隧，音遂。"
                },
                {
                    "paragraph": "使华阅讨右官，官庀其司。",
                    "zhushu": "亦华元子，代元为右师。讨，治也。庀，具也。使具其官属。阅，音悦。庀，芳婢切。"
                },
                {
                    "paragraph": "向戍讨左，亦如之。",
                    "zhushu": "向戍，左师。"
                },
                {
                    "paragraph": "使乐遄庀刑器，亦如之。",
                    "zhushu": "乐遄，司寇。刑器，刑书。遄，市专切。"
                },
                {
                    "paragraph": "使皇郧命校正出马，工正出车，备甲兵，庀武守。",
                    "zhushu": "皇郧，皇父充石之后。校正，主马。工正，主车，使各备其官。郧，音云，本亦作“员”，音同。校，户教切。出，如字；徐，尺遂切。守，手又切。"
                },
                {
                    "paragraph": "使西鉏吾庀府守，",
                    "zhushu": "鉏吾，大宰也。府，六官之典。吾，音鱼。"
                },
                {
                    "paragraph": "令司宫卷伯儆宫。",
                    "zhushu": "司宫，奄臣；巷伯，寺人。皆掌宫内之事。儆，音景。"
                },
                {
                    "paragraph": "二师令四郷正敬享，",
                    "zhushu": "二师，左右师也。郷正，郷大夫。享，祀也。"
                },
                {
                    "paragraph": "祝宗用马于四墉，祀盘庚于西门之外。",
                    "zhushu": "祝，大祝。宗，宗人。墉，城也。用马𥙊于四城以禳火。盘庚，殷王，宋之远祖。城积阴之气，故祀之。凡天灾有币无牲，用马祀盘庚，皆非礼。墉，本又作“庸”，音同。“盘”字亦作“般”，步干切。禳，如羊切。"
                },
                {
                    "paragraph": "晋侯问于士弱",
                    "zhushu": "弱，士渥浊之子庄子。渥，于角切。"
                },
                {
                    "paragraph": "曰：“吾闻之，宋灾，于是乎知有天道，何故？”",
                    "zhushu": "问宋何故自知天道将灾。"
                },
                {
                    "paragraph": "对曰：“古之火正，或食于心，或食于咮，以出内火。是故咮为鹑火，心为大火。",
                    "zhushu": "谓火正之官，配食于火星。建辰之月，鹑火星昏在南方，则令民放火。建戊之月，大火星伏在日下，夜不得见，则令民内火，禁放火。咮，竹又切。徐，丁遘切。出，如字，徐，尺遂切。内，如字，徐音纳。鹑，音纯。见，如字，又贤遍切。"
                },
                {
                    "paragraph": "陶唐氏之火正阏伯，居商丘，",
                    "zhushu": "陶唐，尧有天下号。阏伯，髙辛氏之子。传曰：“迁阏伯于商丘，主辰。”辰，大火也，今为宋星。然则商丘在宋地。阏，于葛切。"
                },
                {
                    "paragraph": "祀大火，而火纪时焉。",
                    "zhushu": "谓出内火时。"
                },
                {
                    "paragraph": "相土因之，故商主大火。",
                    "zhushu": "相土，契孙，商之祖也，始代阅伯之后，居商丘，祀大火。相，息亮切。契，息列切。"
                },
                {
                    "paragraph": "商人阅其祸败之衅，必始于火，是以日知其有天道也。”",
                    "zhushu": "阅，犹数也。商人数所更历，恒多火灾。宋是殷商之后，故知天道之灾必火。衅，许靳切。数，所主切。更，音庚。"
                },
                {
                    "paragraph": "公曰：“可必乎？”对曰：“在道。国乱无象，不可知也。”",
                    "zhushu": "言国无道，则灾变亦殊，故不可必知。"
                },
                {
                    "paragraph": "○夏，季武子如晋，报宣子之聘也。",
                    "zhushu": "宣子聘在八年。"
                },
                {
                    "paragraph": "○穆姜薨于东宫。",
                    "zhushu": "太子宫也。穆姜淫侨如，欲废成公，故徙居东宫。事在成十六年。"
                },
                {
                    "paragraph": "始往而筮之，遇艮之八。䷳",
                    "zhushu": "艮下艮上。周礼：大小掌三易。然则杂用连山、归藏、周易，二易皆以七八为占，故言遇艮之八。艮，古恨切。"
                },
                {
                    "paragraph": "史曰：“是谓艮之随。䷬",
                    "zhushu": "震下兑上，随。史疑古易遇八为不利，故更以周易占，变爻得随卦而论之。"
                },
                {
                    "paragraph": "随，其出也。",
                    "zhushu": "史谓随非闭固之卦。"
                },
                {
                    "paragraph": "君必速出。”姜曰：“亡。",
                    "zhushu": "亡，犹无也。亡，如字，读者或音无，"
                },
                {
                    "paragraph": "是于周易曰：“随，元、亨、利、贞，无咎。”",
                    "zhushu": "易筮皆以变者占，遇一爻变义异则论彖，故姜亦以彖为占也。史据周易，故指言周易以折之。亨，许庚切。彖，吐乱切。折，之设切。"
                },
                {
                    "paragraph": "元，体之长也；亨，嘉之会也；利，义之和也；贞，事之干也。体仁足以长人，嘉德足以合礼，利物足以和义，贞固足以干事。然故不可诬也，是以虽随无咎。",
                    "zhushu": "言不诬四德，乃遇随无咎。明无四德者，则为淫而相随，非吉事。长，丁丈切。“嘉德”，易作“嘉会”。"
                },
                {
                    "paragraph": "今我妇人而与于乱。固在下位",
                    "zhushu": "妇人卑于大夫。与，音预。"
                },
                {
                    "paragraph": "而有不仁，不可谓元。不靖国家，不可谓亨。作而害身，不可谓利。弃位而姣，",
                    "zhushu": "姣，淫之别名。姣，户交切。徐音如字。服氏同。嵇叔夜音效。"
                },
                {
                    "paragraph": "不可谓贞。有四德者，随而无咎。我皆无之，岂随也哉？我则取恶，能无咎乎？必死于此，弗得出矣。”",
                    "zhushu": "传言穆姜辩而不德。"
                },
                {
                    "paragraph": "○秦景公使士雃乞师于楚，将以伐晋，楚子许之。子囊曰：“不可。当今吾不能与晋争。晋君类能而使之，",
                    "zhushu": "随所能。雃，苦田切。"
                },
                {
                    "paragraph": "举不失选，",
                    "zhushu": "得所选。选，息恋切。"
                },
                {
                    "paragraph": "官不易方。",
                    "zhushu": "方，犹宜也。"
                },
                {
                    "paragraph": "其卿让于善，",
                    "zhushu": "让胜己者。"
                },
                {
                    "paragraph": "其大夫不失守，",
                    "zhushu": "各任其职。"
                },
                {
                    "paragraph": "其士竞于教，",
                    "zhushu": "奉上命。"
                },
                {
                    "paragraph": "其庶人力于农穑，",
                    "zhushu": "种曰农，收曰穑。"
                },
                {
                    "paragraph": "商工皂隷不知迁业。",
                    "zhushu": "四民不杂。"
                },
                {
                    "paragraph": "韩厥老矣，知䓨禀焉以为政。",
                    "zhushu": "代将中军。"
                },
                {
                    "paragraph": "范匄少于中行偃而上之，使佐中军。",
                    "zhushu": "使匄佐中军，偃将上军。少，诗照切。行，户郎切。"
                },
                {
                    "paragraph": "韩起少于栾黡，而栾黡、士鲂上之，使佐上军。",
                    "zhushu": "黡、鲂让起。起佐上军，黡将下军，鲂佐之。黡，于斩切。"
                },
                {
                    "paragraph": "魏绛多功，以赵武为贤而为之佐。",
                    "zhushu": "武，新军将。将，子匠切。"
                },
                {
                    "paragraph": "君明臣忠，上让下竞。",
                    "zhushu": "尊官相让，劳职力竞。"
                },
                {
                    "paragraph": "当是时也，晋不可敌，事之而后可。君其图之。”王曰：“吾既许之矣，虽不及晋，必将出师。”",
                    "zhushu": ""
                },
                {
                    "paragraph": "秋，楚子师于武城，以为秦援。",
                    "zhushu": ""
                },
                {
                    "paragraph": "秦人侵晋，晋饥，弗能报也。",
                    "zhushu": "为十年晋伐秦传。饥，音饥，又音机。"
                },
                {
                    "paragraph": "○冬十月，诸侯伐郑。",
                    "zhushu": "郑从楚也。"
                },
                {
                    "paragraph": "庚午，季武子、齐崔杼、宋皇郧从荀䓨、士匄门于鄟门，",
                    "zhushu": "郑城门也。三国从中军。鄟，音专，本亦作“专”。"
                },
                {
                    "paragraph": "卫北宫括、曹人、邾人从荀偃、韩起门于师之梁，",
                    "zhushu": "师之梁，亦郑城门。三国从上军。"
                },
                {
                    "paragraph": "滕人、薛人从栾黡、士鲂门于北门，",
                    "zhushu": "二军从下军。"
                },
                {
                    "paragraph": "𣏌人、郳人从赵武、魏绛斩行栗",
                    "zhushu": "二国从新军。行栗，表道树。行栗，如字。"
                },
                {
                    "paragraph": "甲。戍师于汜，",
                    "zhushu": "众军还聚泛。泛，郑地。东汜，汜，音凡。"
                },
                {
                    "paragraph": "令于诸侯曰：“修器备，",
                    "zhushu": "兵器战备。"
                },
                {
                    "paragraph": "盛糇粮，",
                    "zhushu": "糇，乾食。盛，音成。糇，音侯。"
                },
                {
                    "paragraph": "归老幼，",
                    "zhushu": "示将久师。"
                },
                {
                    "paragraph": "居疾于虎牢，",
                    "zhushu": "诸侯已取郑虎牢，故使诸军疾病息其中。"
                },
                {
                    "paragraph": "肆眚，围郑。”",
                    "zhushu": "肆，缓也。眚，过也。不书围郑，逆服不成围。眚，生领切；徐，所幸切。"
                },
                {
                    "paragraph": "郑人恐，乃行成。",
                    "zhushu": "与晋成也。恐，丘勇切。"
                },
                {
                    "paragraph": "中行献子曰：“遂围之，以待楚人之救也，而与之战。不然，无成。”",
                    "zhushu": "献子，荀偃也。恐楚救郑，郑复属之。复，扶又切。"
                },
                {
                    "paragraph": "知武子曰：“许之盟而还师，以敝楚人。",
                    "zhushu": "敝，罢也。罢，音皮。"
                },
                {
                    "paragraph": "吾三分四军，",
                    "zhushu": "分四军为三部。"
                },
                {
                    "paragraph": "与诸侯之锐，以逆来者，",
                    "zhushu": "来者，楚也。"
                },
                {
                    "paragraph": "于我未病，楚不能矣。",
                    "zhushu": "晋各一动而楚三来，故曰不能。"
                },
                {
                    "paragraph": "犹愈于战。",
                    "zhushu": "胜聚战。"
                },
                {
                    "paragraph": "暴骨以逞，不可以争。",
                    "zhushu": "言争当以谋，不可以暴骨。暴，蒲卜切。徐，扶沃切。争，争𨷵之争，又如字。"
                },
                {
                    "paragraph": "大劳未艾，君子劳心，小人劳力，先王之制也。”",
                    "zhushu": "女，息也。言当从劳心之劳。艾，鱼废切，又五盖切。"
                },
                {
                    "paragraph": "诸侯皆不欲战，乃许郑成。十一月己亥，同盟于戏，郑服也。",
                    "zhushu": "郑服，故言同盟。"
                },
                {
                    "paragraph": "将盟，郑六卿公子騑、",
                    "zhushu": "子驷。"
                },
                {
                    "paragraph": "公子发、",
                    "zhushu": "子国。"
                },
                {
                    "paragraph": "公子嘉、",
                    "zhushu": "子孔。"
                },
                {
                    "paragraph": "公子辄、",
                    "zhushu": "子耳。"
                },
                {
                    "paragraph": "公孙虿、",
                    "zhushu": "子蟜。虿，敕迈切。"
                },
                {
                    "paragraph": "公孙舍之",
                    "zhushu": "子展。"
                },
                {
                    "paragraph": "及其大夫、门子，皆从郑伯。",
                    "zhushu": "门子，卿之适子。从，才用切。适，丁历切。"
                },
                {
                    "paragraph": "晋士庄子为载书，",
                    "zhushu": "庄子，士弱。载书，盟书。"
                },
                {
                    "paragraph": "曰：“自今日既盟之后，郑国而不唯晋命是听，而或有异志者，有如此盟。”",
                    "zhushu": "如违盟之罚。"
                },
                {
                    "paragraph": "公子騑趋进曰：“天祸郑国，使介居二大国之间，",
                    "zhushu": "介，犹间也。介，音界。间，间厕之间，又如字。"
                },
                {
                    "paragraph": "大国不加德音，而乱以要之，",
                    "zhushu": "谓以兵乱之力强要郑。要，一遥切。强，其丈切。"
                },
                {
                    "paragraph": "使其鬼神不获歆其禋祀，其民人不获享其土利，夫妇辛苦垫隘，无所厎告。",
                    "zhushu": "垫隘，犹委顿。厎，至也。歆，许今切。垫，丁念切。隘，于懈切。厎，音旨。"
                },
                {
                    "paragraph": "自今日既盟之后，郑国而不唯有礼与强可以庇民者是从，而敢有异志者，亦如之。",
                    "zhushu": "亦如此盟。庇，必利切。"
                },
                {
                    "paragraph": "荀偃曰：“改载书。”",
                    "zhushu": "子驷亦以所言载于策，故欲改之。"
                },
                {
                    "paragraph": "公孙舍之曰：“昭大神要言焉。",
                    "zhushu": "要誓以告神。"
                },
                {
                    "paragraph": "若可改也，大国亦可叛也。”知武子谓献子曰：“我实不德，而要人以盟，岂礼也哉？非礼，何以主盟？姑盟而退，修德息师而来，终必获郑，何必今日？我之不德，民将弃我，岂唯郑？若能休和，远人将至，何恃于郑？”乃盟而还。",
                    "zhushu": "遂两用载书。休，许蚪切。"
                },
                {
                    "paragraph": "晋人不得志于郑，以诸侯复伐之。十二月癸亥，门其三门。",
                    "zhushu": "三门，鄟门、师之梁、北门也。癸亥，月五日。晋果三分其军，各攻一门。复，扶又切。"
                },
                {
                    "paragraph": "闰月戊寅，济于阴阪，侵郑，",
                    "zhushu": "以长历参校上下，此年不得有闰月戊寅。戊寅是十二月二十日。疑“闰月”当为“门五日”，“五”字上与“门”合为“闰”，则后学者自然转“日”为“月”。晋人三番四军，更攻郑门，门各五日，晋各一攻，郑三受敌，欲以苦之。癸亥去戊寅十六日，以癸亥始攻，攻辄五日，凡十五日。郑故不服而去。明日戊寅，济于阴阪，复侵郑外邑。阴阪有津。闰月，依注读为“门五日”。阪，音反，又扶板反。番，芳元反。更，音庚。复，扶又反。洧，于轨反。"
                },
                {
                    "paragraph": "次于阴口而还。",
                    "zhushu": "阴口，郑地名。"
                },
                {
                    "paragraph": "子孔曰：“晋师可击也。师老而劳，且有归志，必大克之。”子展曰：“不可。”",
                    "zhushu": "传言子展能守信。"
                },
                {
                    "paragraph": "公送晋侯，晋侯以公宴于河上。上问公年，季武子对曰：“会于沙随之𡻕，寡君以生。”",
                    "zhushu": "沙随在成十六年。"
                },
                {
                    "paragraph": "晋侯曰：“十二年矣。是谓一终，一星终也。",
                    "zhushu": "𡻕星十二𡻕而一周天。"
                },
                {
                    "paragraph": "国君十五而生子，冠而生子，礼也。",
                    "zhushu": "冠，成人之服，故必冠而后生子。冠，古乱反，注下皆同，重句，礼也。详见隐公元年。"
                },
                {
                    "paragraph": "君可以冠矣。大夫盍为冠具？”武子曰：“君冠，必以祼享之礼行之，",
                    "zhushu": "祼，谓灌鬯酒也。享，𥙊先君也。盍，户腊反。祼，古乱反。□，古乱反。鬯，敕亮反。"
                },
                {
                    "paragraph": "以金石之乐节之，",
                    "zhushu": "以钟磬为举动之节。"
                },
                {
                    "paragraph": "以先君之祧处之。",
                    "zhushu": "诸侯以始祖之庙为祧。祧，他雕反。"
                },
                {
                    "paragraph": "今寡君在行，未可具也。请及兄弟之国而假备焉。”晋侯曰：“诺。”公还，及卫，冠于成公之庙，",
                    "zhushu": "成公，今卫献公之曽祖。从卫所处。"
                },
                {
                    "paragraph": "假钟磬焉，礼也。○楚人伐郑，",
                    "zhushu": "与晋成故。"
                },
                {
                    "paragraph": "子驷将及楚平。子孔、子蟜曰：“与大国盟，口血未乾而背之，可乎？”子驷、子展曰：“吾盟固云：“唯强是从。”今楚师至，晋不我救，则楚强矣。盟誓之言，岂敢背之？且要盟无质，神弗临也。",
                    "zhushu": "质，主也。"
                },
                {
                    "paragraph": "所临唯信。信者，言之瑞也，",
                    "zhushu": "瑞，符也。"
                },
                {
                    "paragraph": "善之主也，是故临之。",
                    "zhushu": "神临之。"
                },
                {
                    "paragraph": "明神不蠲要盟，",
                    "zhushu": "蠲，絜也。"
                },
                {
                    "paragraph": "背之可也。”乃及楚平。公子罢戎入盟，同盟于中分。",
                    "zhushu": "中分，郑城中里名。罢戎，楚大夫。罢，音皮，徐音彼。中分，并如字，徐丁仲反。重言“乃及楚平”三。文公九年。襄公九年，"
                },
                {
                    "paragraph": "楚庄夫人卒，",
                    "zhushu": "共王母，"
                },
                {
                    "paragraph": "王未能定郑而归。○晋侯归，谋所以息民。魏绛请施舍，",
                    "zhushu": "施恩惠，舍劳役。"
                },
                {
                    "paragraph": "输积聚以贷。",
                    "zhushu": "输，尽也。积，子赐反，下同。聚，才住反。贷，他代反。"
                },
                {
                    "paragraph": "自公以下，苟有积者，尽出之。国无滞积，",
                    "zhushu": "散在民。"
                },
                {
                    "paragraph": "亦无困人；",
                    "zhushu": "不匮乏。"
                },
                {
                    "paragraph": "公无禁利，",
                    "zhushu": "与民共。"
                },
                {
                    "paragraph": "亦无贪民。",
                    "zhushu": "礼让行。"
                },
                {
                    "paragraph": "所以币更，",
                    "zhushu": "不用牲，"
                },
                {
                    "paragraph": "宾以特牲，",
                    "zhushu": "务崇省。省，所景反。"
                },
                {
                    "paragraph": "器用不作，",
                    "zhushu": "因仍旧。"
                },
                {
                    "paragraph": "车服从给。",
                    "zhushu": "足给事也。"
                },
                {
                    "paragraph": "行之期年，国乃有节。三驾而楚不能与争。",
                    "zhushu": "三驾，三兴师。谓十年师于牛首，十一年师于向，其秋观兵于郑东门，自是郑遂服。期，音基，本亦作朞。向，舒亮反。"
                }
            ]
        },
        {
            "name": "襄公二第十五",
            "paragraphs": [
                {
                    "paragraph": "襄公二第十五",
                    "zhushu": "",
                    "type": 1
                },
                {
                    "paragraph": "经十年，春，公会晋侯、宋公、卫侯、曹伯、莒子、邾子、滕子、薛伯、𣏌伯、小邾子、齐世子光，会吴于柤。",
                    "zhushu": "吴子在柤，晋以诸侯往会之，故曰“会吴”。吴不称子，从所称也。柤，楚地。柤，庄加切。"
                },
                {
                    "paragraph": "○夏，五月甲午，遂灭逼阳。",
                    "zhushu": "逼阳，妘姓国，今彭城传阳县也。因柤会而灭之，故曰“遂”。逼，徐甫目切，又彼力切。本或作“逼”。妘音云。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○楚公子贞、郑公孙辄帅师伐宋。○晋师伐秦。",
                    "zhushu": "荀䓨不书，不亲兵也。"
                },
                {
                    "paragraph": "○秋，莒人伐我东鄙。○公会晋侯、宋公、卫侯、曹伯、莒子、邾子、齐世子光、滕子、薛伯、𣏌伯、小邾子伐郑。",
                    "zhushu": "齐世子光先至于师，为盟主所尊，故在滕上。"
                },
                {
                    "paragraph": "○冬，盗杀郑公子騑、公子发、公孙辄。",
                    "zhushu": "非国讨，当两称名氏。杀者非卿，故称盗。以盗为文，故不得言其大夫。"
                },
                {
                    "paragraph": "○戍郑虎牢。",
                    "zhushu": "伐郑诸侯各受晋命戍虎牢，不复为告命，故独书鲁戌而不叙诸侯。复，扶又切。"
                },
                {
                    "paragraph": "○楚公子贞帅师救郑。○公至自伐郑。",
                    "zhushu": "无传。",
                    "type": 2
                },
                {
                    "paragraph": "传十年，春，会于柤，会吴子寿梦也。",
                    "zhushu": "寿梦，吴子乘梦，莫公反。"
                },
                {
                    "paragraph": "三月癸丑，齐髙厚相大子光，以先会诸侯于钟离，不敬。",
                    "zhushu": "吴子未至，光从东道与东诸侯会遇，非本期地，故不书“会”。髙厚，髙固子也。癸丑，月二十六日。相，息亮切。"
                },
                {
                    "paragraph": "士庄子曰：“髙子相大子以会诸侯，将社稷是卫，而皆不敬，",
                    "zhushu": "厚与光俱不敬。"
                },
                {
                    "paragraph": "弃社稷也，其将不免乎？”",
                    "zhushu": "为十九年齐杀髙厚、二十五年弑其君光传。"
                },
                {
                    "paragraph": "夏，四月戊午，会于柤。",
                    "zhushu": "经书“春”，书始行也。戊午，月一日。"
                },
                {
                    "paragraph": "晋荀偃、士匄请伐逼阳，而封宋向戍焉。",
                    "zhushu": "以宋常事晋，而向戍有贤行，故欲封之为附庸。行，下孟切。"
                },
                {
                    "paragraph": "荀䓨曰：“城小而固，胜之不武，弗胜为笑。”固请。丙寅，围之，弗克。",
                    "zhushu": "丙寅，四月九日。"
                },
                {
                    "paragraph": "孟氏之臣秦堇父辇重如役。",
                    "zhushu": "堇父，孟献子家臣。步挽重车以从师。堇，徐音谨。挽，音晚。"
                },
                {
                    "paragraph": "逼阳人启门，诸侯之士门焉。",
                    "zhushu": "见门开，故攻之。"
                },
                {
                    "paragraph": "县门发，郰人纥抉之，以出门者。",
                    "zhushu": "门者，诸侯之士在门内者也。纥，郰邑大夫，仲尼父叔梁纥也。郰邑，鲁县东南莝城是也。言纥多力，抉举县门，出在内者。县，音玄。郰，侧留切。纥，恨发切。抉，乌穴切，徐又古穴切。出，如字，一音尺遂切。"
                },
                {
                    "paragraph": "狄虒弥建大车之轮，而蒙之以甲，以为橹。",
                    "zhushu": "狄虒弥，鲁人也。蒙，覆也。橹，大楯。虒，音斯。弥，徐音弥，一音武脾切。橹，音鲁。楯，常尹切，又音尹。"
                },
                {
                    "paragraph": "左执之，右拔戟，以成一队。",
                    "zhushu": "百人为队。队，徒对切。徐，徒猥切。"
                },
                {
                    "paragraph": "孟献子曰：“诗所谓“有力如虎”者也。”",
                    "zhushu": "诗邶风也。邶，音佩。"
                },
                {
                    "paragraph": "主人县布，堇父登之，及堞而绝之。",
                    "zhushu": "逼阳人县布，以试外勇者。㻡，音牒，徐，养涉切。"
                },
                {
                    "paragraph": "队，则又县之，苏而复上者三。主人辞焉，乃退。",
                    "zhushu": "主人嘉其勇，故辞谢不复县布。队，直类切。复，扶又切。上，时掌切。三，息暂切，又如字。"
                },
                {
                    "paragraph": "带其断以徇于军",
                    "zhushu": ""
                },
                {
                    "paragraph": "三日。",
                    "zhushu": "带其断布以示勇。断，徒乱切。徇，似俊切。"
                },
                {
                    "paragraph": "诸侯之师久于逼阳，荀偃、士匄请于荀䓨曰：“水潦将降，惧不能归，",
                    "zhushu": "向夏恐有久雨，从丙寅至庚寅二十五日，故曰久潦，音老。"
                },
                {
                    "paragraph": "请班师。”",
                    "zhushu": "班，还也。"
                },
                {
                    "paragraph": "知伯怒，",
                    "zhushu": "知伯，荀䓨。知，音智。"
                },
                {
                    "paragraph": "投之以机，出于其间，",
                    "zhushu": "出偃、匄之间。机，本又作“凡”，同。"
                },
                {
                    "paragraph": "曰：“女成二事，而后告余。",
                    "zhushu": "二事：伐逼阳，封向戍。女，音汝。下同。"
                },
                {
                    "paragraph": "余恐乱命，以不女违。",
                    "zhushu": "既成改之为乱命。"
                },
                {
                    "paragraph": "女既勤君而兴诸侯，牵帅老夫以至于此，既无武守，",
                    "zhushu": "无武功可执守。"
                },
                {
                    "paragraph": "而又欲易余罪，曰：“是实班师，不然克矣。”",
                    "zhushu": "谓偃、匄将言尔。"
                },
                {
                    "paragraph": "余羸老也，可重任乎？",
                    "zhushu": "不任受女此责。羸，劣危切。重，直用切。任，音壬。"
                },
                {
                    "paragraph": "七日不克，必尔乎取之！”",
                    "zhushu": "言当取女以谢不克之罪。"
                },
                {
                    "paragraph": "五月庚寅，",
                    "zhushu": "月四日。"
                },
                {
                    "paragraph": "荀偃、士匄帅卒攻逼阳，亲受矢石，",
                    "zhushu": "躬在矢石间。卒，子忽切。"
                },
                {
                    "paragraph": "甲午，灭之。",
                    "zhushu": "月八日。"
                },
                {
                    "paragraph": "书曰：“遂灭逼阳”，言自会也。",
                    "zhushu": "言其因会以灭国，非之也。"
                },
                {
                    "paragraph": "以与向戍，向戍辞曰：“君若犹辱镇抚宋国，而以逼阳光启寡君，群臣安矣，其何贶如之？",
                    "zhushu": "言见赐之厚无过此。贶，音况，赐也。"
                },
                {
                    "paragraph": "若惠赐臣，是臣兴诸侯以自封也，其何罪大焉？敢以死请。”乃子宋公。",
                    "zhushu": ""
                },
                {
                    "paragraph": "宋公享晋侯于楚丘，请以桑林。",
                    "zhushu": "桑林，殷天子之乐名。"
                },
                {
                    "paragraph": "荀䓨辞。",
                    "zhushu": "辞，让之。"
                },
                {
                    "paragraph": "荀偃、士匄曰：“诸侯宋、鲁，于是观礼。",
                    "zhushu": "宋，王者后，鲁以周公故，皆用天子礼乐，故可观。"
                },
                {
                    "paragraph": "鲁有禘乐，宾祭用之。",
                    "zhushu": "禘，三年大祭，则作四代之乐。别𥙊群公，则用诸侯乐。禘，大讣切。"
                },
                {
                    "paragraph": "宋以桑林享君，不亦可乎？”",
                    "zhushu": "言俱天子乐也。"
                },
                {
                    "paragraph": "舞，师题以旌夏，",
                    "zhushu": "师，乐师也。旌夏，大旌也。题，识也。以大旌表识其行列。题，大兮切。夏，户雅切。识，申志切，又如字。行，户郎切。"
                },
                {
                    "paragraph": "晋侯惧而退入于房。",
                    "zhushu": "旌夏非常，卒见之，人心偶有所畏。卒，寸忽切。"
                },
                {
                    "paragraph": "去旌，卒享而还。及著雍，疾。",
                    "zhushu": "晋侯疾也。著雍，晋地。去，起吕切。著，徐都虑切，又徐虑切。雍，于用切。"
                },
                {
                    "paragraph": "卜，桑林见。",
                    "zhushu": "崇。见于卜兆。见，贤遍切。祟，息遂切。"
                },
                {
                    "paragraph": "荀偃、士匄欲奔请祷焉。",
                    "zhushu": "奔走还宋。祷，谢。祷，丁老切。"
                },
                {
                    "paragraph": "荀䓨不可，曰：“我辞礼矣，彼则以之。",
                    "zhushu": "以，用也。"
                },
                {
                    "paragraph": "犹有鬼神，于彼加之。”",
                    "zhushu": "言自当加罪于宋。"
                },
                {
                    "paragraph": "晋侯有间，",
                    "zhushu": "间，疾差也。差，初卖切。"
                },
                {
                    "paragraph": "以逼阳子归，献于武宫，谓之夷俘。",
                    "zhushu": "讳俘中圉，故谓之夷。俘，芳夫切。"
                },
                {
                    "paragraph": "逼阳，妘姓也。使周内史选其族嗣，纳诸霍人，礼也。",
                    "zhushu": "霍，晋邑。内史，掌爵禄废置者。使选逼汤宗族贤者，令居霍，奉妘姓之祀。善不灭姓，故曰“礼也”。使周史者，示有王命。令，力呈切。下“令在”“劝令”同。"
                },
                {
                    "paragraph": "师归，孟献子以秦堇父为右。",
                    "zhushu": "嘉其勇力。"
                },
                {
                    "paragraph": "生秦丕兹，事仲尼。",
                    "zhushu": "髙二父，以力相尚；子事仲尼，以德相髙。释文：秦丕兹，一本作“秦不兹”。"
                },
                {
                    "paragraph": "○六月，楚子囊、郑子耳伐宋，师于訾毋。",
                    "zhushu": "宋地。訾，子斯切。毋，音无。"
                },
                {
                    "paragraph": "庚午，围宋，门于桐门。",
                    "zhushu": "不成。围而攻其城门。"
                },
                {
                    "paragraph": "○晋荀䓨伐秦，报其侵也。",
                    "zhushu": "侵在九年。"
                },
                {
                    "paragraph": "○卫侯救宋，师于襄牛。郑子展曰：“必伐卫。不然，是不与楚也。得罪于晋，又得罪于楚，国将若之何？”子驷曰：“国病矣。”",
                    "zhushu": "师数出，疲病也。数，所角切。疲，音皮。"
                },
                {
                    "paragraph": "子展曰：“得罪于二大国，必亡。病，不犹愈于亡乎？”诸大夫皆以为然。故郑皇耳帅师侵卫，楚令也。",
                    "zhushu": "亦兼受楚之敕命也。皇耳，皇戊子。"
                },
                {
                    "paragraph": "孙文子卜追之，献兆于定姜。姜氏问繇。",
                    "zhushu": "繇，兆辞。繇，直救切。"
                },
                {
                    "paragraph": "曰：“兆如山陵，有夫出征，而丧其雄。”姜氏曰：“征者丧雄，御寇之利也。大夫图之！”卫人追之，孙蒯获郑皇耳于大丘。",
                    "zhushu": "蒯，孙林父子。丧，息浪切。御，鱼吕切。蒯，苦怪切。"
                },
                {
                    "paragraph": "○秋七月，楚子囊、郑子耳伐我西鄙。",
                    "zhushu": "于鲁无所耻，讳而不书，其义末闻。"
                },
                {
                    "paragraph": "还，围萧。八月丙寅，克之。",
                    "zhushu": "萧，宋邑。"
                },
                {
                    "paragraph": "九月，子耳侵宋北鄙。",
                    "zhushu": ""
                },
                {
                    "paragraph": "孟献子曰：“郑其有灾乎！师竞已甚，",
                    "zhushu": "竞，争竞也。争，争斗之争。下有之争同。"
                },
                {
                    "paragraph": "周犹不堪竞，况郑乎？",
                    "zhushu": "周，谓天王。"
                },
                {
                    "paragraph": "有灾，其执政之三士乎！”",
                    "zhushu": "郑简公幼少，子驷、子国、子耳秉政，故知三士任其祸也。为下盗杀三大夫传。少，诗照切。任，音壬。"
                },
                {
                    "paragraph": "○莒人间诸侯之有事也，故伐我东鄙。",
                    "zhushu": "诸侯有讨郑之事。间，间厕之间。"
                },
                {
                    "paragraph": "○诸侯伐郑。齐崔杼使大子光先至于师，故长于滕。",
                    "zhushu": "大夫宜宾之以上卿，而今晋悼以一时之宜，令在滕侯上，故传从而释之。长，丁丈切。"
                },
                {
                    "paragraph": "己酉，师于牛首。",
                    "zhushu": "郑地。"
                },
                {
                    "paragraph": "○初，子驷与尉止有争，将御诸侯之师，而黜其车。",
                    "zhushu": "御牛首师也。黜，减损。"
                },
                {
                    "paragraph": "尉止获，又与之争。",
                    "zhushu": "获，囚俘。"
                },
                {
                    "paragraph": "子驷抑尉止曰：“尔车，非礼也。”",
                    "zhushu": "言女车犹多过制。"
                },
                {
                    "paragraph": "遂弗使献。",
                    "zhushu": "不使献所获。"
                },
                {
                    "paragraph": "初，子驷为田洫，司氏、堵氏、侯氏、子师氏皆丧田焉。",
                    "zhushu": "洫，田畔沟也。子驷为田洫以正封疆，而侵四族田。洫，况域切。堵，音者，或丁古切。丧，息浪切。疆，居良切。"
                },
                {
                    "paragraph": "故五族聚群不逞之人，因公子之徒以作乱。",
                    "zhushu": "八年子驷所杀公子媐等之党。媐，许其切；本亦作熙，音怡。"
                },
                {
                    "paragraph": "于是子驷当国，",
                    "zhushu": "摄君事也。"
                },
                {
                    "paragraph": "子国为司马，子耳为司空，子孔为司徒。冬十月戊辰，尉止、司臣、侯晋、堵女父、子师仆帅贼以入，晨攻执政于西宫之朝，",
                    "zhushu": "公宫。"
                },
                {
                    "paragraph": "杀子驷、子国、子耳，劫郑伯以如北宫。子孔知之，故不死。",
                    "zhushu": "子孔，公子嘉也。知难不告，利得其处也。为十九年杀公子嘉传。难，乃旦切。处，昌虑切。"
                },
                {
                    "paragraph": "书曰“盗”，言无大夫焉。",
                    "zhushu": "尉止等五人，皆士也。大夫，谓卿。"
                },
                {
                    "paragraph": "子西闻盗，不儆而出，",
                    "zhushu": "子西，公孙夏，子驷子。儆，音景。夏，户雅切。"
                },
                {
                    "paragraph": "尸而追盗。",
                    "zhushu": "先临尸而逐贼。"
                },
                {
                    "paragraph": "盗入于北宫，乃归授甲，臣妾多逃，器用多丧。子产闻盗，",
                    "zhushu": "子国子。"
                },
                {
                    "paragraph": "为门者，",
                    "zhushu": "置守门，"
                },
                {
                    "paragraph": "庀群司，",
                    "zhushu": "具众官，庀，匹婢切。"
                },
                {
                    "paragraph": "闭府库，慎闭藏，完守备，成列而后出，兵车十七乘，",
                    "zhushu": "千三百七十五人。藏，才浪切，又如字。守，手又切。乘，绳证切。"
                },
                {
                    "paragraph": "尸而攻盗于北宫。子蟜帅国人助之，杀尉止、子师仆，盗众尽死。侯晋奔晋，堵女父、司臣、尉翩、司齐奔宋。",
                    "zhushu": "尉翩，尉止子。司齐，司臣子。翩，音篇。"
                },
                {
                    "paragraph": "子孔当国，",
                    "zhushu": "代子驷。"
                },
                {
                    "paragraph": "为载书，以位序，听政辟。",
                    "zhushu": "自群卿诸司，各守其职位，以受执政之法，不得与朝政。辟，婢亦切。与，音预。下“鲁不与”同。"
                },
                {
                    "paragraph": "大夫、诸司、门子弗顺，将诛之。",
                    "zhushu": "子孔欲诛不顺者。"
                },
                {
                    "paragraph": "子产止之，请为之焚书。",
                    "zhushu": "既止子孔，又劝令烧除载书。为，于伪切。"
                },
                {
                    "paragraph": "子孔不可，曰：“为书以定国，众怒而焚之，是众为政也，国不亦难乎？”",
                    "zhushu": "难以至治。治，直吏切。"
                },
                {
                    "paragraph": "子产曰：“众怒难犯，专欲难成，合二难以安国，危之道也。不如焚书以安众。子得所欲，",
                    "zhushu": "欲为政也。"
                },
                {
                    "paragraph": "众亦得安，不亦可乎？专欲无成，犯众兴祸，子必从之。”乃焚书于仓门之外，众而后定。",
                    "zhushu": "不于朝内烧，欲使远近见所烧。"
                },
                {
                    "paragraph": "○诸侯之师城虎牢而戍之。晋师城梧及制，",
                    "zhushu": "欲以逼郑也。不书城，鲁不与也。梧、制，皆郑旧地。梧，音吾。"
                },
                {
                    "paragraph": "士鲂、魏绛戍之。书曰“戍郑虎牢”，非郑地也，言将归焉。",
                    "zhushu": "二年，晋城虎牢而居之。今郑复叛，故修其城而置戍。郑服，则欲以还郑，故夫子追书，系之于郑，以见晋志。复，扶又切。见，贤遍切。"
                },
                {
                    "paragraph": "○郑及晋平。楚子囊救郑。十一月，诸侯之师还郑而南，至于阳陵。",
                    "zhushu": "还，绕也。阳陵，郑地。还，本又作环，户关切。徐一音患。"
                },
                {
                    "paragraph": "楚师不退。知武子欲退，曰：“今我逃楚，楚必骄，骄则可与战矣。”",
                    "zhushu": "武子，荀䓨。"
                },
                {
                    "paragraph": "栾黡曰：“逃楚，晋之耻也。合诸侯以益耻，不如死。我将独进。”师遂进。己亥，与楚师夹颍而军。",
                    "zhushu": "颍水出城阳，至下蔡入淮。颍，音颕。"
                },
                {
                    "paragraph": "子矫曰：“诸侯既有成行，必不战矣。",
                    "zhushu": "言有成去之志。"
                },
                {
                    "paragraph": "从之将退，不从亦退。",
                    "zhushu": "从，犹服也。"
                },
                {
                    "paragraph": "退，楚必围我。犹将退也，不如从楚，亦以退之。”",
                    "zhushu": "以退楚。"
                },
                {
                    "paragraph": "宵涉颍，与楚人盟。",
                    "zhushu": "夜渡，畏晋知之。"
                },
                {
                    "paragraph": "栾黡欲伐郑师，",
                    "zhushu": "伐涉颍者。"
                },
                {
                    "paragraph": "荀䓨不可，曰：“我实不能御楚，又不能庇郑，郑何罪？不如致怨焉而还。",
                    "zhushu": "致怨，为后伐之资。御，鱼吕切。庇，必利切。"
                },
                {
                    "paragraph": "今伐其师，楚必救之。战而不克，为诸侯笑。克不可命，",
                    "zhushu": "胜负难要，不可命以必克。要，一遥切。"
                },
                {
                    "paragraph": "不如还也。”丁未，诸侯之师还，侵郑北鄙而归。",
                    "zhushu": "欲以致怨。"
                },
                {
                    "paragraph": "楚人亦还。",
                    "zhushu": "郑服故也。"
                },
                {
                    "paragraph": "○王叔陈生与伯舆争政，",
                    "zhushu": "二子，王卿士。舆，本又作与，音同。"
                },
                {
                    "paragraph": "王右伯舆，",
                    "zhushu": "右，助也。"
                },
                {
                    "paragraph": "王叔陈生怒而出奔。及河，王复之，",
                    "zhushu": "欲奔晋，"
                },
                {
                    "paragraph": "杀史狡以说焉。",
                    "zhushu": "说王叔也。狡，古卯切。说，音悦，又如字。"
                },
                {
                    "paragraph": "不入，遂处之。",
                    "zhushu": "处叔河上。"
                },
                {
                    "paragraph": "晋侯使士匄平王室，王叔与伯舆讼焉。",
                    "zhushu": "争曲直。"
                },
                {
                    "paragraph": "王叔之宰",
                    "zhushu": "宰，家臣。"
                },
                {
                    "paragraph": "与伯舆之大夫瑕禽",
                    "zhushu": "瑕禽，伯舆属大夫。"
                },
                {
                    "paragraph": "坐狱于王庭，",
                    "zhushu": "狱，讼也。周礼：命夫命妇不躬坐狱讼。故使宰与属大夫对争曲直。"
                },
                {
                    "paragraph": "士匄听之。王叔之宰曰：“筚门闺窦之人，而皆陵其上，其难为上矣。”",
                    "zhushu": "筚门，柴门。闺窦，小户。穿壁为户，上说下方，状如圭也。言伯舆微贱之家。筚，音必。闺，音圭。本亦作圭。窦，音豆。"
                },
                {
                    "paragraph": "瑕禽曰：“昔平王东迁，吾七姓从王，牲用备具，王赖之，而赐之骍旄之盟，",
                    "zhushu": "平王徙时，大臣从者有七姓，伯与之祖皆在其中，主为王备牺牲，共𥙊祀。王待其用，故与之盟，使世守其职。骍旄，赤牛也。举骍旄者，言得重盟，不以犬鸡。从，才用切，又如字。骍，息营切；字林许营切。旄，音毛。为，干伪切。共，音恭。"
                },
                {
                    "paragraph": "曰：“世世无失职。”若筚门闺窦，其能来东厎乎？且王何赖焉？",
                    "zhushu": "言我若贫贱，何能来东，使王恃其用而与之盟邪？厎，至也。厎，音旨。"
                },
                {
                    "paragraph": "今自王叔之相也，政以贿成，",
                    "zhushu": "随财制政。相，息亮切。贿，呼罪切。"
                },
                {
                    "paragraph": "而刑放于宠，",
                    "zhushu": "宠臣专刑，不任法。"
                },
                {
                    "paragraph": "官之师旅，不胜其富，",
                    "zhushu": "师旅之长皆受赂。胜，音升。长，丁丈切。"
                },
                {
                    "paragraph": "吾能无筚门闺窦乎？",
                    "zhushu": "言王叔之属富，故使吾贫。"
                },
                {
                    "paragraph": "唯大国图之！",
                    "zhushu": "图，犹议也。"
                },
                {
                    "paragraph": "下而无直，则何谓正矣？”",
                    "zhushu": "正者，不失下之直。“何”，或作“可”，误也。"
                },
                {
                    "paragraph": "范宣子曰：“天子所右，寡君亦右之；所左，亦左之。”",
                    "zhushu": "宣子知伯与直，不欲自专，故推之于王。右，音又。左，音佐。左、右，并如字。"
                },
                {
                    "paragraph": "使王叔氏与伯舆合要，",
                    "zhushu": "合要辞。"
                },
                {
                    "paragraph": "王叔氏不能举其契。",
                    "zhushu": "要契之辞。契，苦计切。"
                },
                {
                    "paragraph": "王叔奔晋。不书，不告也。单靖公为卿士以相王室。",
                    "zhushu": "代王叔。",
                    "type": 2
                },
                {
                    "paragraph": "经十有一年，春，王正月，作三军。",
                    "zhushu": "増立中军。万二千五百人为军。"
                },
                {
                    "paragraph": "○夏，四月，四卜郊，不从，乃不郊。",
                    "zhushu": "无传。"
                },
                {
                    "paragraph": "○郑公孙舍之帅师侵宋。○公会晋侯、宋公、卫侯、曹伯、齐世子光、莒子、邾子、滕子、薛伯、𣏌伯、小邾子伐郑。",
                    "zhushu": "世子光至复在莒于之先，故晋悼亦进之。复，扶又切。"
                },
                {
                    "paragraph": "○秋，七月，己未，同盟于亳城北。",
                    "zhushu": "亳城，郑地。伐郑而书“同盟”，郑与盟可知。亳，蒲洛切，徐，扶各切。与，音预。"
                },
                {
                    "paragraph": "○公至自伐郑。",
                    "zhushu": "无传。"
                },
                {
                    "paragraph": "○楚子、郑伯伐宋。○公会晋侯、宋公、卫侯、曹伯、齐世子光、莒子、邾子、滕子、薛伯、𣏌伯、小邾子伐郑。",
                    "zhushu": "晋遂尊光。"
                },
                {
                    "paragraph": "○会于萧鱼。",
                    "zhushu": "郑服而诸侯会。萧鱼，郑地。"
                },
                {
                    "paragraph": "○公至自会。",
                    "zhushu": "无传。以会至者，观兵而不果侵伐。"
                },
                {
                    "paragraph": "○楚人执郑行人良霄。",
                    "zhushu": "良霄，公孙辄子伯有也。霄，徐音消。"
                },
                {
                    "paragraph": "○冬，秦人伐晋。",
                    "zhushu": "",
                    "type": 2
                },
                {
                    "paragraph": "传十一年，春，季武子将作三军，",
                    "zhushu": "鲁本无中军，唯上下二军，皆属于公。有事，三卿更帅以征伐。季氏欲专其民人，故假立中军，因以改作。更，音庚。"
                },
                {
                    "paragraph": "告叔孙穆子曰：“请为三军，各征其军。”",
                    "zhushu": "征，赋税也。三家各征其军之家属。税，舒锐切。"
                },
                {
                    "paragraph": "穆子曰：“政将及子，子必不能。”",
                    "zhushu": "政者，霸国之政令。礼，大国三军。鲁次国，而为大国之制，贡赋必重，故忧不能堪。"
                },
                {
                    "paragraph": "武子固请之。穆子曰：“然则盟诸？”",
                    "zhushu": "穆子知季氏将复变易，故盟之。复，扶又切。"
                },
                {
                    "paragraph": "乃盟诸僖闳，",
                    "zhushu": "僖宫之门。闳，音宏。"
                },
                {
                    "paragraph": "诅诸五父之衢。",
                    "zhushu": "五父衢，道名，在鲁国东南。诅，以祸福之言相要。诅，侧虑切。父，音甫。衢，其俱切。要，一遥切。"
                },
                {
                    "paragraph": "正月，作三军，三分公室，而各有其一。",
                    "zhushu": "三分，国民众。"
                },
                {
                    "paragraph": "三子各毁其乘。",
                    "zhushu": "坏其军乘，分以足成三军。乘，绳证切。坏，音怪。足，将住切，亦如字。"
                },
                {
                    "paragraph": "季氏使其乘之人，以其役邑入者，无征；",
                    "zhushu": "使军乘之人，率其邑役入季氏者，无公征。"
                },
                {
                    "paragraph": "不入者，倍征。",
                    "zhushu": "不入季氏者，则使公家倍征之。设利病，欲驱使入已。故昭五年传曰：“季氏尽征之。”民辟倍征，故尽属季氏。"
                },
                {
                    "paragraph": "孟氏使半为臣，若子若弟。",
                    "zhushu": "取其子弟之半也。四分其乘之人，以三归公，而取其一。"
                },
                {
                    "paragraph": "叔孙氏使尽为臣，",
                    "zhushu": "尽取子弟，以其父兄归公。"
                },
                {
                    "paragraph": "不然，不舍。",
                    "zhushu": "制军分民，不如是，则三家不舍其故而改作也。此盖三家盟诅之本言。舍，音舍。"
                },
                {
                    "paragraph": "○郑人患晋、楚之故。诸大夫曰：“不从晋，国几亡。",
                    "zhushu": "几，近也。几，音机，徐音畿。"
                },
                {
                    "paragraph": "楚弱于晋，晋不吾疾也。",
                    "zhushu": "疾，急也。"
                },
                {
                    "paragraph": "晋疾，楚将辟之。何为而使晋师致死于我，",
                    "zhushu": "言当作何计。"
                },
                {
                    "paragraph": "楚弗敢敌，而后可固与也。”",
                    "zhushu": "固与晋也。"
                },
                {
                    "paragraph": "子展曰：“与宋为恶，诸侯必至，吾从之盟。楚师至，吾又从之，则晋怒甚矣。晋能骤来，楚将不能，吾乃固与晋。”大夫说之，使疆埸之司恶于宋。",
                    "zhushu": "使守疆埸之吏侵犯宋。说，音悦。疆，居良切。埸，音亦。"
                },
                {
                    "paragraph": "宋向戍侵郑，大获。子展曰：“师而伐宋可矣。若我伐宋，诸侯之伐我必疾，吾乃听命焉，且告于楚。楚师至，吾又与之盟，而重赂晋师，乃免矣。”",
                    "zhushu": "言如此乃免于晋、楚之难。难，乃且切。"
                },
                {
                    "paragraph": "夏，郑子展侵宋。",
                    "zhushu": "欲以致诸侯。"
                },
                {
                    "paragraph": "四月，诸侯伐郑。己亥，齐大子光、宋向戍先至于郑，门于东门。",
                    "zhushu": "传释齐大子光，所以序莒上也。向戍不书，宋公在会故。"
                },
                {
                    "paragraph": "其莫，晋荀䓨至于西郊，东侵旧许。",
                    "zhushu": "许之旧国，郑新邑。莫，音暮。"
                },
                {
                    "paragraph": "卫孙林父侵其北鄙。六月，诸侯会于北林，师于向。",
                    "zhushu": "向，地在颍川长社县东北。向，舒亮切。"
                },
                {
                    "paragraph": "右还，次于𤨏。",
                    "zhushu": "北行而西为右还。荣阳宛陵县西有琐候亭。𤦹，素果切。宛，于阮切，又于元切。"
                },
                {
                    "paragraph": "围郑，观兵于南门，",
                    "zhushu": "观，示也。"
                },
                {
                    "paragraph": "西济于济隧。",
                    "zhushu": "济隧，水名。济，子礼切。隧，音遂。"
                },
                {
                    "paragraph": "郑人惧，乃行成。",
                    "zhushu": ""
                },
                {
                    "paragraph": "秋七月，同盟于亳。范宣子曰：“不慎，必失诸侯。",
                    "zhushu": "慎，敬威仪，谨辞令。"
                },
                {
                    "paragraph": "诸侯道敝而无成，能无贰乎？”",
                    "zhushu": "数伐郑，皆罢于道路。数，所角切。罢，音皮。"
                },
                {
                    "paragraph": "乃盟。载书曰：“凡我同盟，毋蕴年，",
                    "zhushu": "蕴积年榖而不分灾。毋，音无。蕴，纡粉切。"
                },
                {
                    "paragraph": "毋壅利，",
                    "zhushu": "专山川之利。壅，于勇切。"
                },
                {
                    "paragraph": "母保奸，",
                    "zhushu": "藏罪人。"
                },
                {
                    "paragraph": "母留慝，",
                    "zhushu": "速去恶。”慝，他得切，下同。去，起吕切。"
                },
                {
                    "paragraph": "救灾患，恤祸乱，同好恶，㢡王室。",
                    "zhushu": "㢡，助也。好，呼报切。恶，乌路切。㢡，将丈切。"
                },
                {
                    "paragraph": "或间兹命，司慎、司盟，名山、名川，",
                    "zhushu": "二司，天神。间，“间厕”之“间”。“兹命”，本或作“兹盟”，误。"
                },
                {
                    "paragraph": "群神、群祀，",
                    "zhushu": "群祀，在祀典者。"
                },
                {
                    "paragraph": "先王、先公，",
                    "zhushu": "先王，诸侯之大祖，宋祖帝乙、郑祖厉王之比也。先公，始封君。大，音泰。凡“大祖”“大庙”“大宫”皆同。比，必利切。"
                },
                {
                    "paragraph": "七姓十二国之祖，",
                    "zhushu": "七姓：晋、鲁、卫、郑、曹、滕，姫姓；邾、小邾，曹姓；宋，子姓；齐，姜姓；莒，己姓；杞，姒姓；薛，任姓。实十三国，言“十二”，误也。己，音纪，或音祀。任，音壬。"
                },
                {
                    "paragraph": "明神殛之，",
                    "zhushu": "殛，诛也。殛，纪力切。"
                },
                {
                    "paragraph": "俾失其民，队命亡氏，踣其国家。”",
                    "zhushu": "踣，毙也。俾，本又作“卑”，必尔切。队，直类切。踣，蒲比切；徐又敷豆切。毙，婢世切。"
                },
                {
                    "paragraph": "○楚子囊乞旅于秦，",
                    "zhushu": "乞师旅于秦。"
                },
                {
                    "paragraph": "秦右大夫詹帅师从楚子，将以伐郑。郑伯逆之。丙子，伐宋。",
                    "zhushu": "郑逆服，故更伐宋也。秦师不书，不与伐宋而还。詹，之廉切。与，音预。"
                },
                {
                    "paragraph": "○九月，诸侯悉师以复伐郑。",
                    "zhushu": "此夏诸侯皆复来，故曰“悉师”。复，扶又切。"
                },
                {
                    "paragraph": "郑人使良霄、大宰石㚟如楚，告将服于晋，曰：“孤以社稷之故，不能怀君。君若能以玉帛绥晋，不然，则武震以摄威之，孤之愿也。”楚人执之。书曰“行人”，言使人也。",
                    "zhushu": "书行人，言非使人之罪。古者兵交，使在其间，所以通命示整。或执杀之，皆以为讥也。既成而后告，故书在萧鱼下。石㚟为介，故不书。㚟，敕略切。摄，如字，又之涉切。使，所吏切。介，音界。"
                },
                {
                    "paragraph": "诸侯之师观兵于郑东门，郑人使王子伯骈行成。甲戍，晋赵武入盟郑伯。冬十月丁亥，郑子展出盟晋侯。",
                    "zhushu": "二盟不书，不告。"
                },
                {
                    "paragraph": "十二月戊寅，会于萧鱼。",
                    "zhushu": "经书秋，史失之。"
                },
                {
                    "paragraph": "庚辰，赦郑囚，皆礼而归之。纳斥𠋫，",
                    "zhushu": "不相备也。斥，徐音尺，又昌夜切。"
                },
                {
                    "paragraph": "禁侵掠。晋侯使叔肹告于诸侯。",
                    "zhushu": "叔肹，叔向也。告诸侯，亦使赦郑囚。掠，音亮。𦙝，许乙切。向，许丈切。"
                },
                {
                    "paragraph": "公使臧孙纥对曰：“凡我同盟，小国有罪，大国致讨，荀有以借手，鲜不赦宥。寡君闻命矣。”",
                    "zhushu": "言晋讨小国，有借手之功，则赦其罪人。德义如是，不敢不承命。藉，在夜切。鲜，息浅切。宥，音又。"
                },
                {
                    "paragraph": "郑人赂晋侯以师悝、师触、师蠲；",
                    "zhushu": "悝、触、蠲，皆乐师名。悝，苦囬切。蠲，古玄切，又音圭。"
                },
                {
                    "paragraph": "广车、軘车淳十五乘，甲兵备，",
                    "zhushu": "广车、軘车，皆兵车名。淳，耦也。广，古旷切。軘，徒温切。淳，述伦切，徐又之伦切。乘，绳证切。"
                },
                {
                    "paragraph": "凡兵车百乘；",
                    "zhushu": "他兵车及广、軘共百乘。"
                },
                {
                    "paragraph": "歌钟二肆",
                    "zhushu": "肆，列也。县钟十六为一肆。二肆，三十二枚。肆，音四。县，音玄。"
                },
                {
                    "paragraph": "及其镈磬，",
                    "zhushu": "镈、磬，皆乐器。镈，音博。"
                },
                {
                    "paragraph": "女乐二八。",
                    "zhushu": "十六人。"
                },
                {
                    "paragraph": "晋侯以乐之半赐魏绛，曰：“子赦寡人，和诸戎狄，以正诸华。",
                    "zhushu": "在四年。"
                },
                {
                    "paragraph": "八年之中，九合诸侯，如乐之和，无所不谐。",
                    "zhushu": "谐，亦和也。释文：九合诸侯，谓五年会戚，又会城棣救陈，士年会鄬，八年会邢丘，九年盟于戏，十年会柤，又伐郑戍虎牢，十一年同盟亳城北，又会萧鱼。"
                },
                {
                    "paragraph": "请与子乐之。”",
                    "zhushu": "共此乐。乐音洛，又音岳。"
                },
                {
                    "paragraph": "辞曰：“夫和戎狄，国之福也。八年之中，九合诸侯，诸侯无慝，君之灵也，二三子之劳也，臣何力之有焉？抑臣愿君安其乐而思其终也。诗曰：“乐只君子，殿天子之邦。",
                    "zhushu": "诗小雅也。谓诸侯有乐美之德，可以镇抚天子之邦。殿，镇也。殿，都遍切。"
                },
                {
                    "paragraph": "乐只君子，福禄攸同。",
                    "zhushu": "攸，所也。"
                },
                {
                    "paragraph": "便蕃左右，亦是帅从。”",
                    "zhushu": "便蕃，数也。言远人相帅来服从，便蕃然在左右。蕃音烦。数，所角切。"
                },
                {
                    "paragraph": "夫乐以安德，",
                    "zhushu": "和其心也。"
                },
                {
                    "paragraph": "义以处之，",
                    "zhushu": "处位以义。"
                },
                {
                    "paragraph": "礼以行之，",
                    "zhushu": "行教令。"
                },
                {
                    "paragraph": "信以守之，",
                    "zhushu": "守所行。"
                },
                {
                    "paragraph": "仁以厉之，",
                    "zhushu": "厉风俗。"
                },
                {
                    "paragraph": "而后可以殿邦国，同福禄，来远人，所谓乐也。",
                    "zhushu": "言五德皆备乃为乐，非但金石。"
                },
                {
                    "paragraph": "书曰：“居安思危。”",
                    "zhushu": "逸书。"
                },
                {
                    "paragraph": "思则有备，有备无患。敢以此规。”",
                    "zhushu": "规正公。"
                },
                {
                    "paragraph": "公曰：“子之教，敢不承命。抑微子，寡人无以待戎，",
                    "zhushu": "待遇接纳。"
                },
                {
                    "paragraph": "不能济河。",
                    "zhushu": "渡河南服郑。"
                },
                {
                    "paragraph": "夫赏，国之典也，藏在盟府，",
                    "zhushu": "司盟之府，有赏功之制。"
                },
                {
                    "paragraph": "不可废九，子其受之。”魏绛于是乎始有金石之乐，礼也。",
                    "zhushu": "礼：大夫有功则赐乐。"
                },
                {
                    "paragraph": "○秦庶长鲍、庶长武帅师伐晋以救郑。",
                    "zhushu": "庶长，秦爵也。不书救郑，已属晋，无所救。长，丁丈切。鲍，步卯切。"
                },
                {
                    "paragraph": "鲍先入晋地，士鲂御之，少秦师而弗设备。壬午，武济自辅氏，",
                    "zhushu": "从辅氏渡河。御，鱼吕切，后放此。"
                },
                {
                    "paragraph": "与鲍交伐晋师。己丑，秦、晋战于栎，晋师败绩，易秦故也。",
                    "zhushu": "不书“败绩”，晋耻易秦而败，故不告也。栎，晋地。栎，力的切，徐，失灼切。易，以豉切。",
                    "type": 2
                },
                {
                    "paragraph": "经十有二年，春，王二月，莒人伐我东鄙，围台。",
                    "zhushu": "琅邪费县南有台亭。台，敕才切，又音台，又翼之切。"
                },
                {
                    "paragraph": "○季孙宿帅师救台，遂入郓。",
                    "zhushu": "郓，莒邑。郓，音运。"
                },
                {
                    "paragraph": "○夏，晋侯使士鲂来聘。○秋，九月，吴子乘卒。",
                    "zhushu": "五年会于戚，公不与盟而赴以名。与，音预。"
                },
                {
                    "paragraph": "○冬，楚公子贞帅师侵宋。○公如晋。",
                    "zhushu": "",
                    "type": 2
                },
                {
                    "paragraph": "传十二年，春，莒人伐我东鄙，围台。季武子救台，遂入郓，",
                    "zhushu": "乘胜入郓，报见伐。"
                },
                {
                    "paragraph": "取其钟以为公盘。○夏，晋士鲂来聘，且拜师。",
                    "zhushu": "谢前年伐郑师。"
                },
                {
                    "paragraph": "○秋，吴子寿梦卒。",
                    "zhushu": "寿梦，吴子之号。"
                },
                {
                    "paragraph": "临于周庙，礼也。",
                    "zhushu": "周庙，文王庙也。周公出文王，故鲁立其庙。吴始通，故曰礼。临，力荫切，下同。"
                },
                {
                    "paragraph": "凡诸侯之丧，异姓临于外，",
                    "zhushu": "于城外，向其国。向，或作“向”，许亮切。"
                },
                {
                    "paragraph": "同姓于宗庙，",
                    "zhushu": "所出王之庙。"
                },
                {
                    "paragraph": "同宗于祖庙，",
                    "zhushu": "始封君之庙。"
                },
                {
                    "paragraph": "同族于祢庙。",
                    "zhushu": "父庙也。同族，谓髙祖以下。祢，乃礼切。"
                },
                {
                    "paragraph": "是故鲁为诸姬，临于周庙。",
                    "zhushu": "诸姫，同姓国。为，于伪切，下同。"
                },
                {
                    "paragraph": "为邢、凡、蒋、茅、胙、祭，临于周公之庙。",
                    "zhushu": "即祖庙也。六国皆周公之支子，别封为国，共祖周公。邢，音刑。蒋，将丈切。案富辰所称邢在“蒋”下，今传在“凡”上，未知何者为是。茅，亡交切。胙，才故切。祭，侧界切；徐，如字。"
                },
                {
                    "paragraph": "○冬，楚子囊、秦庶长无地伐宋，师于扬梁，以报晋之取郑也。",
                    "zhushu": "取郑在前年。梁师，睢阳县东有地名扬梁。长，丁丈切。"
                },
                {
                    "paragraph": "○灵王求后于齐。齐侯问对于晏桓子。桓子对曰：“先王之礼辞有之，天子求后于诸侯，诸侯对曰：“夫妇所生若而人，",
                    "zhushu": "不敢誉，亦不敢毁，故曰若如人。誉，音余，又如字。"
                },
                {
                    "paragraph": "妾妇之子若而人。”",
                    "zhushu": "言非适也。适，丁历切。"
                },
                {
                    "paragraph": "无女而有姊妹及姑姊妹，则曰：“先守某公之遗女若而人。”齐侯许昏。王使阴里结之。",
                    "zhushu": "阴里，周大夫。结，成也。为十五年刘夏逆王后传。守，手又切。夏，户雅切。"
                },
                {
                    "paragraph": "○公如晋朝，且拜士鲂之蜃，礼也。",
                    "zhushu": "士鲂聘在此年夏，嫌君臣不敌，故曰礼之。"
                },
                {
                    "paragraph": "○秦嬴归于楚。",
                    "zhushu": "秦景公妹，为楚共王夫人。嬴，音盈。"
                },
                {
                    "paragraph": "楚司马子庚聘于秦，为夫人宁，礼也。",
                    "zhushu": "子庚，庄王子午也。诸侯夫人父母即没，归寜使卿，故曰礼。",
                    "type": 2
                },
                {
                    "paragraph": "经十有三年，春，公至自晋。○夏，取邿。",
                    "zhushu": "邿，小国也。任城亢父县有邿亭。传例曰：“书取，言易也。”邿，音诗。任，音壬。亢，苦浪切，又音刚。父，音甫。易，以豉切。"
                },
                {
                    "paragraph": "○秋，九月，庚辰，楚子审卒。",
                    "zhushu": "共王也。成二年大夫盟于蜀。"
                },
                {
                    "paragraph": "○冬，城防。",
                    "zhushu": "",
                    "type": 2
                },
                {
                    "paragraph": "传十三年，春，公至自晋。孟献子书劳于庙，礼也。",
                    "zhushu": "书勋，劳故策也。桓二年传曰：“丘至自唐，告于庙也。凡公行，告于宗庙；反行，饮至、舍爵、策勋焉，礼也。”桓十六年传又曰：“公至自伐郑，以饮至之礼也。”然则还告庙及饮至及书劳三事，偏行一礼，则亦书至，悉阙乃不书至。传因献子之事以发明凡例，释例详之。舍，音舍。"
                },
                {
                    "paragraph": "○夏，邿乱，分为三。",
                    "zhushu": "国分为三部，志力各异。"
                },
                {
                    "paragraph": "师救邿，遂取之。",
                    "zhushu": "鲁师也。经不称“师”，不满二千五百人。传通言之。"
                },
                {
                    "paragraph": "凡书“取”，言易也。",
                    "zhushu": "不用师徒及用师徒而不劳，虽国亦曰“取”。"
                },
                {
                    "paragraph": "用大师焉曰“灭”，",
                    "zhushu": "敌人距战，斩获俘馘，用力难重，虽邑亦曰“灭”。馘，古获切。"
                },
                {
                    "paragraph": "弗地曰“入”。",
                    "zhushu": "谓胜其国邑，不有其地。"
                },
                {
                    "paragraph": "○荀䓨、士鲂卒。晋侯搜于绵上以治兵。",
                    "zhushu": "为将命军师也。必搜而命之，所以与众共。为，于伪切。帅，所类切。下“为帅”同。"
                },
                {
                    "paragraph": "使士匄将中军，辞曰：“伯游长。",
                    "zhushu": "伯游，荀偃。长，丁丈切。"
                },
                {
                    "paragraph": "昔臣习于知伯，是以佐之，非能贤也。",
                    "zhushu": "七年，韩厥老，知䓨代将中军，士匄佐之。匄今将让，故谓尔时之举，不以已贤。事见九年。见，贤遍切。"
                },
                {
                    "paragraph": "请从伯游。”荀偃将中军，",
                    "zhushu": "代荀䓨。"
                },
                {
                    "paragraph": "士匄佐之。",
                    "zhushu": "位如故。"
                },
                {
                    "paragraph": "使韩起将上军，辞以赵武。又使栾黡，",
                    "zhushu": "以武位卑，故不听。更命黡。"
                },
                {
                    "paragraph": "辞曰：“臣不如韩起，韩起愿上赵武，君其听之。”使赵武将上军，",
                    "zhushu": "武自新军超四等代荀偃。"
                },
                {
                    "paragraph": "韩起佐之。",
                    "zhushu": "位如故。"
                },
                {
                    "paragraph": "栾黡将下军，魏绛佐之。",
                    "zhushu": "黡亦如故。绛自新军佐超一等代士鲂。"
                },
                {
                    "paragraph": "新军无帅，",
                    "zhushu": "将佐皆迁。将，子正切。"
                },
                {
                    "paragraph": "晋侯难其人，使其什吏率其卒乘官属，以从于下军，礼也。",
                    "zhushu": "得慎举之礼。难，乃旦切，或如字。什，音十。卒，子忽切。乘，绳证切。"
                },
                {
                    "paragraph": "晋国之民，是以大和，诸侯遂睦。君子曰：“让，礼之主也。范宣子让，其下皆让。栾黡为汰，弗敢违也。晋国以平，数世赖之，刑善也夫！",
                    "zhushu": "刑，法也。汰，音泰。数，所主切。夫，音扶。"
                },
                {
                    "paragraph": "一人刑善，百姓体和，可不务乎？书曰：“一人有庆，兆民赖之，其宁惟永。”其是之谓乎！",
                    "zhushu": "周书吕刑也。一人，天子也。宁，安也。永，长也。义取上有好善之庆，则下赖其福。休，许虬切。好，呼报切。"
                },
                {
                    "paragraph": "周之兴也，其诗曰：“仪刑文王，万邦作孚。”",
                    "zhushu": "诗大雅。言文王善用法，故能为万国所信。孚，信也。"
                },
                {
                    "paragraph": "言刑善也。及其衰也，其诗曰：“大夫不均，我从事独贤。”",
                    "zhushu": "诗小雅。刺幽王役使不均，故从事者怨恨，称已之劳，以为独贤，无让心，"
                },
                {
                    "paragraph": "言不让也。世之治也，君子尚能而让其下，",
                    "zhushu": "能者在下位，则贵尚而让之。治，直吏切。"
                },
                {
                    "paragraph": "小人农力以事其上，是以上下有礼，而谗慝黜远，由不争也，谓之懿德。及其乱也，君子称其功以加小人，",
                    "zhushu": "加，陵也。君子，在位者。慝，他得切。远，于万切，又如字。争，争𨷵之争。"
                },
                {
                    "paragraph": "小人伐其技以冯君子，",
                    "zhushu": "冯，亦陵也。自称其能为伐。枝，其绮切。冯，皮冰切。"
                },
                {
                    "paragraph": "是以上下无礼，乱虐并生，由争善也，",
                    "zhushu": "争自善也，"
                },
                {
                    "paragraph": "谓之昏德。国家之敝，恒必由之。”",
                    "zhushu": "传言晋之所以兴。"
                },
                {
                    "paragraph": "○楚子疾，告大夫曰：“不榖不德，少主社稷。生十年而丧先君，未及习师保之教训而应受多福，",
                    "zhushu": "多福，谓为君。少，诗照切。丧，息浪切。"
                },
                {
                    "paragraph": "是以不德，而亡师于鄢，",
                    "zhushu": "鄢，在成十六年。鄢，音偃。"
                },
                {
                    "paragraph": "以辱社稷，为大夫忧，其𢎞多矣。",
                    "zhushu": "𢎞，大也。"
                },
                {
                    "paragraph": "若以大夫之灵，获保首领以殁于地，唯是春秋窀穸之事，",
                    "zhushu": "窀，厚也。穸，夜也。厚夜，犹长夜。春秋，谓祭𣏌。长夜，谓葬埋。殁，音没。窀，张伦切，又徒门切。穸，音夕。"
                },
                {
                    "paragraph": "所以从先君于祢庙者，",
                    "zhushu": "从先君代为祢庙。"
                },
                {
                    "paragraph": "请为“灵”若“厉”，",
                    "zhushu": "欲受恶谥以归先君也。乱而不损曰“灵”，戮杀不辜曰“厉”。"
                },
                {
                    "paragraph": "大夫择焉。”莫对。及五命，乃许。",
                    "zhushu": ""
                },
                {
                    "paragraph": "秋，楚共王卒。子囊谋谥。大夫曰：“君有命矣。”子囊曰：“君命以共，若之何毁之？赫赫楚国，而君临之，抚有蛮夷，奄征南海，以属诸夏，而知其过，可不谓共乎？请谥之“共”。”大夫从之。",
                    "zhushu": "传言子囊之善。共，音恭。夏，户雅切。"
                },
                {
                    "paragraph": "○吴侵楚，养由基奔命，子庚以师继之。",
                    "zhushu": "子庚，楚司马。"
                },
                {
                    "paragraph": "养叔曰：“吴乘我丧，谓我不能师也，",
                    "zhushu": "养叔，养由基也。"
                },
                {
                    "paragraph": "必易我而不戒。",
                    "zhushu": "戒，备也。易，以豉切。"
                },
                {
                    "paragraph": "子为三覆以待我，",
                    "zhushu": "覆，伏兵。覆，扶又切。"
                },
                {
                    "paragraph": "我请诱之。”子庚从之。战于庸浦，",
                    "zhushu": "庸浦，楚地。浦，判五切。"
                },
                {
                    "paragraph": "大败吴师，获公子党。君子以吴为不吊。",
                    "zhushu": "不用天道相吊恤。"
                },
                {
                    "paragraph": "诗曰：“不吊昊天，乱靡有定。”",
                    "zhushu": "言不为昊天所恤，则致罪也。为明年会向传。昊，户老切。"
                },
                {
                    "paragraph": "○冬，城防。书事，时也。",
                    "zhushu": "土功虽有常节，通以事间为时。间，音闲。"
                },
                {
                    "paragraph": "于是将早城，臧武仲请侯毕农事，礼也。○郑良霄、大宰石㚟犹在楚。",
                    "zhushu": "十一年，楚人执之，至今。"
                },
                {
                    "paragraph": "石㚟言于子囊曰：“先王卜征五年，",
                    "zhushu": "先征五年而卜吉凶也。征，谓巡守征行。先，悉荐切。守，手又切，本又作狩。"
                },
                {
                    "paragraph": "而岁习其祥。祥习则行。",
                    "zhushu": "五年五卜，皆同吉，乃巡守。"
                },
                {
                    "paragraph": "不习，则增修德而改卜。",
                    "zhushu": "不习，谓卜不吉。释文：不习则増，绝句。一本无増字，则连下㧾为句。"
                },
                {
                    "paragraph": "今楚实不竞，行人何罪？",
                    "zhushu": "不能修德与晋竞。"
                },
                {
                    "paragraph": "止郑一卿，以除其逼，",
                    "zhushu": "一卿，谓良霄。"
                },
                {
                    "paragraph": "使睦而疾楚，以固于晋，焉用之？",
                    "zhushu": "位不逼则大臣睦，怨疾楚则事晋固。释文：“焉用之”，本或作“将焉用之”。焉，于虔切。"
                },
                {
                    "paragraph": "使归而废其使，",
                    "zhushu": "行而见执于楚，郑又遂坚事晋，是郑废本见使之意。使，所吏切。"
                },
                {
                    "paragraph": "怨其君以疾其大夫，而相牵引也，不犹愈乎？”楚人归之。",
                    "zhushu": "",
                    "type": 2
                },
                {
                    "paragraph": "经十有四年，春，王正月，季孙宿、叔老会晋士匄、齐人、宋人、卫人、郑公孙虿、曹人、莒人、邾人、滕人、薛人、杞人、小邾人会吴于向。",
                    "zhushu": "叔老，声伯子也。鲁使二卿会晋，敬事霸国，晋自是轻鲁币而益敬其使，故叔老虽介，亦列于会也。齐崔杼、宋华阅、卫北宫括在会，惰慢不摄，故贬称人。盖欲以督率诸侯，㢡成霸功也。吴来在向，诸侯会之，故曰会吴。向，郑地。使，所吏切。介，音界。惰，徒卧切。"
                },
                {
                    "paragraph": "○二月，乙未，朔，日有食之。",
                    "zhushu": "无传。"
                },
                {
                    "paragraph": "○夏，四月，叔孙豹会晋荀偃、齐人、宋人、卫北宫括、郑公孙虿、曹人、莒人、邾人、滕人、薛人、𣏌人、小邾人伐秦。",
                    "zhushu": "齐、宋大夫不书，义与向同。"
                },
                {
                    "paragraph": "○己未，卫侯出奔齐。",
                    "zhushu": "诸侯之策书，孙寗逐卫侯，春秋以其自取奔亡之祸，故诸侯失国者皆不书逐君之贼也。不书名，从告。"
                },
                {
                    "paragraph": "○莒人侵我东鄙。",
                    "zhushu": "无传。报入郓。"
                },
                {
                    "paragraph": "○秋，楚公子贞帅师伐吴。○冬，季孙宿会晋士匄、宋华阅、卫孙林父、郑公孙虿、莒人、邾人于戚。",
                    "zhushu": "",
                    "type": 2
                },
                {
                    "paragraph": "传十四年，春，吴告败于晋。",
                    "zhushu": "前年为楚所败。"
                },
                {
                    "paragraph": "会于向，为吴谋楚故也。",
                    "zhushu": "谋为吴伐楚。为，于伪切。注“为吴”“卒不为”同。"
                },
                {
                    "paragraph": "范宣子数吴之不德也，以退吴人。",
                    "zhushu": "吴伐楚丧，故以为不德，数而遣之，卒不为伐楚。"
                },
                {
                    "paragraph": "执莒公子务娄，",
                    "zhushu": "在会不书，非卿。务，徐，莫侯切，又音如字。娄，力侯切，或力俱切。"
                },
                {
                    "paragraph": "以其通楚使也。",
                    "zhushu": "莒贰于楚，故比年伐鲁。使，所吏切。"
                },
                {
                    "paragraph": "将执戎子驹支，",
                    "zhushu": "驹支，戎子名。"
                },
                {
                    "paragraph": "范宣子亲数诸朝，",
                    "zhushu": "行之所在，亦设朝位。"
                },
                {
                    "paragraph": "曰：“来！姜戎氏！昔秦人迫逐乃祖吾离于瓜州，",
                    "zhushu": "四岳之后皆姜姓，又别为允姓。瓜州，地在今炖煌。迫，音百。瓜，古华切。炖，徒门切。煌，音皇。"
                },
                {
                    "paragraph": "乃祖吾离被苫盖，",
                    "zhushu": "盖，苫之别名。被，普皮切。苫，式占切。盖，户腊切。尔雅曰：白盖谓之苫。"
                },
                {
                    "paragraph": "蒙荆棘，以来归我先君。",
                    "zhushu": "蒙，冒也。冒，莫报切。"
                },
                {
                    "paragraph": "我先君惠公有不腆之田，",
                    "zhushu": "腆，厚也。腆，他典切。"
                },
                {
                    "paragraph": "与女剖分而食之。",
                    "zhushu": "中分为剖。女，音汝，下同。剖，普口切。中，丁仲切，又如字。"
                },
                {
                    "paragraph": "今诸侯之事我寡君，不如昔者，盖言语漏泄，则职女之由。",
                    "zhushu": "职，主也。泄，息列切。徐，以世切。"
                },
                {
                    "paragraph": "诘朝之事，尔无与焉。",
                    "zhushu": "诘朝，明旦。不使复得与会事。诘，起吉切。朝，如字。与，音预，下同。复，扶又切。"
                },
                {
                    "paragraph": "与，将执女。”对曰：“昔秦人负恃其众，贪于土地，逐我诸戎。惠公蠲其大德，",
                    "zhushu": "蠲，明也。"
                },
                {
                    "paragraph": "谓我诸戎是四岳之裔胄也，",
                    "zhushu": "四岳，尧时方伯，姜姓也。裔，远也。胄，后也。裔，以制切。胄，直又切。"
                },
                {
                    "paragraph": "毋是翦弃，",
                    "zhushu": "翦，削也。母，音无。"
                },
                {
                    "paragraph": "赐我南鄙之田，狐貍所居，豺狼所嗥。我诸戎除翦其荆棘，驱其狐貍豺狼，以为先君不侵不叛之臣，至于今不贰。",
                    "zhushu": "不内侵，亦不外叛。貍，力之切。豺，仕皆切。噑，户羔切。"
                },
                {
                    "paragraph": "昔文公与秦伐郑，秦人窃与郑盟而舍戍焉，",
                    "zhushu": "在僖三十年。"
                },
                {
                    "paragraph": "于是乎有殽之师。",
                    "zhushu": "在僖三十三年。殽，户交切。"
                },
                {
                    "paragraph": "晋御其上，戎亢其下，",
                    "zhushu": "亢，犹当也。亢，苦浪切。"
                },
                {
                    "paragraph": "秦师不复，我诸戎实然。譬如捕鹿，晋人角之，诸戎掎之，",
                    "zhushu": "掎其足也。捕，音步，徐又音赋。掎，居绮切。"
                },
                {
                    "paragraph": "与晋踣之，",
                    "zhushu": "踣，僵也。踣，蒲北切，又敷豆切。僵，居良切。"
                },
                {
                    "paragraph": "戎何以不免？自是以来，晋之百役，与我诸戎相继于时，",
                    "zhushu": "言给晋役不旷时。"
                },
                {
                    "paragraph": "以从执政，犹殽志也，",
                    "zhushu": "意常如殽，无中二也。"
                },
                {
                    "paragraph": "岂敢离逷？今官之师旅，无乃实有所阙，以携诸侯，而罪我诸戎。我诸戎饮食衣服不与华同，贽币不通，言语不达，何恶之能为？不与于会，亦无瞢焉。”",
                    "zhushu": "瞢，闷也。逷，他历切。贽，音至。与，音预。瞢，莫赠切，徐，武登切，又武忠切。"
                },
                {
                    "paragraph": "赋青蝇而退。",
                    "zhushu": "青蝇，诗小雅。取其“恺悌君子，无信谗言。蝇，以仍切。恺，开在切。悌，徒礼切。"
                },
                {
                    "paragraph": "宣子辞焉，",
                    "zhushu": "辞，谢。"
                },
                {
                    "paragraph": "使即事于会，成恺悌也。",
                    "zhushu": "成恺悌，不信谗也。不书者，戎为晋属，不得特达。"
                },
                {
                    "paragraph": "于是子叔齐子为季武子介以会。自是晋人轻鲁币而益敬其使。",
                    "zhushu": "齐子，叔老字也。言晋敬鲁使，经所以并书二卿。介，音界。使，所吏切。"
                },
                {
                    "paragraph": "○吴子诸樊既除丧，",
                    "zhushu": "诸樊，吴子乘之长子也。乘卒至此春十七月，既葬而除丧。长，丁丈切。"
                },
                {
                    "paragraph": "将立季札。",
                    "zhushu": "札，诸樊少弟。札，侧八切。少，诗照切。"
                },
                {
                    "paragraph": "季札辞曰：“曹宣公之卒也，诸侯与曹人不义曹君，",
                    "zhushu": "曹君，公子负刍也，杀大子而自立。事在成十三年。"
                },
                {
                    "paragraph": "将立子臧。子臧去之，遂弗为也，以成曹君。君子曰：“能守节。”君，义嗣也，",
                    "zhushu": "诸樊适子，故曰义嗣。适，丁历切。"
                },
                {
                    "paragraph": "谁敢奸君？”有国，非吾节也。札虽不才，愿附于子臧，以无失节。”固立之，弃其室而耕，乃舍之。",
                    "zhushu": "传言季札之让。旦明，吴兄弟相传。奸，音干。传，直专切。"
                },
                {
                    "paragraph": "○夏，诸侯之大夫从晋侯伐秦，以报栎之役也。",
                    "zhushu": "栎役在十一年。"
                },
                {
                    "paragraph": "晋侯待于竟，使六卿帅诸侯之师以进。",
                    "zhushu": "言经所以不称晋侯。竟，音境。"
                },
                {
                    "paragraph": "及泾，不济。",
                    "zhushu": "诸侯之师不肯渡也。泾水出安定朝那县，至京兆髙陆县入渭。朝，如字，如淳音株。那，乃多切。"
                },
                {
                    "paragraph": "叔向见叔孙穆子，穆子赋匏有苦叶，",
                    "zhushu": "诗邶风也。义取于“深则厉，浅则揭”，言己志在于必济。匏，白交切。揭，起例切。"
                },
                {
                    "paragraph": "叔向退而具舟。鲁人、莒人先济。郑子蟜见卫北宫懿子曰：“与人而不固，取恶莫甚焉，若社稷何？”懿子说。二子见诸侯之师而劝之济。济泾而次。",
                    "zhushu": "传言北宫括所似，书于伐秦。说，音悦。"
                },
                {
                    "paragraph": "秦人毒泾上流，师人多死。",
                    "zhushu": "饮毒水故。"
                },
                {
                    "paragraph": "郑司马子蟜帅郑师以进，师皆从之，至于棫林，",
                    "zhushu": "棫林，秦地。棫，位逼切。徐于日切，又于鞠切。"
                },
                {
                    "paragraph": "不获成焉。",
                    "zhushu": "秦不服。"
                },
                {
                    "paragraph": "荀偃令曰：“鸡鸣而驾，塞井夷灶，",
                    "zhushu": "示不反。"
                },
                {
                    "paragraph": "唯余马首是瞻。”",
                    "zhushu": "言进退从己。"
                },
                {
                    "paragraph": "栾黡曰：“晋国之命，未是有也。余马首欲东。”乃归。",
                    "zhushu": "黡恶偃自专，故弃之归。恶，乌路切。"
                },
                {
                    "paragraph": "下军从之。左史谓魏庄子曰：“不待中行伯乎？”",
                    "zhushu": "中行伯，荀偃也。庄子，魏绛也。左史，晋太夫。"
                },
                {
                    "paragraph": "庄子曰：“夫子命从帅，",
                    "zhushu": "夫子，谓荀偃。帅，所类切。"
                },
                {
                    "paragraph": "栾伯，吾帅也，吾将从之。从帅，所以待夫子也。”",
                    "zhushu": "以从命为待也。栾黡，下军帅，庄子为佐，故曰吾帅。"
                },
                {
                    "paragraph": "伯游曰：“吾今实过，悔之何及，多遗秦禽。”",
                    "zhushu": "军帅不和，恐多为秦所禽获。遗，唯季切。"
                },
                {
                    "paragraph": "乃命大还。晋人谓之迁延之役。",
                    "zhushu": "迁延，却追。"
                },
                {
                    "paragraph": "栾针曰：“此役也，报栎之败也。伇又无功，晋之耻也。吾有二位于戎路，",
                    "zhushu": "栾针，栾黡弟也。二位，谓黡将下军，针为戎右。"
                },
                {
                    "paragraph": "敢不耻乎？”与士鞅驰秦师，死焉。士鞅反，",
                    "zhushu": "鞅，士匄子。"
                },
                {
                    "paragraph": "栾黡谓士匄曰：“余弟不欲往，而子召之。余弟死，而子来，是而子杀余之弟也。弗逐，余亦将杀之。”士鞅奔秦。",
                    "zhushu": "栾黡汰侈，诬逐士鞅也。而，女也。侈，昌氏切，或作“奓”，又尺氏切。女，音汝。"
                },
                {
                    "paragraph": "于是齐崔杼、宋华阅、仲江会伐秦。不书，惰也。",
                    "zhushu": "临事惰慢不修也。仲江，宋公孙师之子。"
                },
                {
                    "paragraph": "向之会亦如之。卫北宫括不书于向，",
                    "zhushu": "亦惰。"
                },
                {
                    "paragraph": "书于伐秦，摄也。",
                    "zhushu": "能自摄整，从郑子蟜俱济泾。"
                },
                {
                    "paragraph": "○秦伯问于士鞅曰：“晋大夫其谁先亡？”对曰：“其栾氏乎！”秦伯曰：“以其汰乎？”对曰：“然。栾黡汰虐已甚，犹可以免。其在盈乎！”",
                    "zhushu": "盈，黡之子。"
                },
                {
                    "paragraph": "秦伯曰：“何故？”对曰：“武子之德在民，如周人之思召公焉，爱其甘棠，况其子乎？",
                    "zhushu": "武子，栾书，黡之父也。召公奭听讼于甘棠之下，周人思之，不害其树，而作勿伐之诗，在召南。召，上照切。奭，诗亦切。"
                },
                {
                    "paragraph": "栾黡死，盈之善未能及人，武子所施没矣，而黡之怨实章，将于是乎在。”秦伯以为知言，为之请于晋而复之。",
                    "zhushu": "为传二十一年晋灭栾氏张本。施，如字，又始豉切。为，于伪切。"
                },
                {
                    "paragraph": "○卫献公戒孙文子、寗惠子食，",
                    "zhushu": "敕戒。二子欲共宴食，"
                },
                {
                    "paragraph": "皆服而朝。",
                    "zhushu": "服朝服，待命于朝。"
                },
                {
                    "paragraph": "日旰不召，",
                    "zhushu": "旴，晏也。旰，古旦切。"
                },
                {
                    "paragraph": "而射鸿于囿。二子从之，",
                    "zhushu": "从公于囿。射，食亦切。囿，音又。"
                },
                {
                    "paragraph": "不释皮冠而与之言。",
                    "zhushu": "皮冠，田猎之冠也。既不释冠，又不与食。"
                },
                {
                    "paragraph": "二子怒。孙文子如戚，",
                    "zhushu": "戚，孙丈子邑。"
                },
                {
                    "paragraph": "孙蒯入使。",
                    "zhushu": "孙蒯，孙文子之子。使，所吏切，又如字。"
                },
                {
                    "paragraph": "公饮之酒，使大师歌巧言之卒章。",
                    "zhushu": "巧言，诗小雅。其卒章曰：“彼何人斯，居河之麋。无拳无勇，职为乱阶。”戚，卫河上邑。公欲以喻文子居河上而为乱。大师，掌乐大夫。饮，于鸩切。麋，亡悲切。本又作湄。拳，音权。"
                },
                {
                    "paragraph": "大师辞，师曹请为之。",
                    "zhushu": "辞，以为不可。师曹，乐人。"
                },
                {
                    "paragraph": "初，公有嬖妾，使师曹诲之琴，",
                    "zhushu": "诲，教也。嬖，必计切。"
                },
                {
                    "paragraph": "师曹鞭之。公怒，鞭师曹三百。故师曹欲歌之，以怒孙子，以报公。公使歌之，遂诵之。",
                    "zhushu": "恐孙蒯不解故。解，音蟹。"
                },
                {
                    "paragraph": "蒯惧，告文子。丈子曰：“君忌我矣，弗先，必死。”",
                    "zhushu": "欲先公作乱。先，悉荐切。"
                },
                {
                    "paragraph": "并帑于戚",
                    "zhushu": "帑，子也。并，必政切。帑，音奴。"
                },
                {
                    "paragraph": "而入，见籧伯玉，曰：“君之暴虐，子所知也。大惧社稷之倾覆，将若之何？”",
                    "zhushu": "伯玉，蘧瑗。蘧，其居切。覆，芳服切。瑗，于眷切。"
                },
                {
                    "paragraph": "对曰：“君制其国，臣敢奸之？",
                    "zhushu": "奸，犹犯也。"
                },
                {
                    "paragraph": "虽奸之，庸知愈乎？”",
                    "zhushu": "言逐君更立，未知当差否。愈，羊主切。差，初卖切。"
                },
                {
                    "paragraph": "遂行，从近关出。",
                    "zhushu": "惧难作，欲速出竟。难，乃且切。竟，音境。"
                },
                {
                    "paragraph": "公使子蟜、子伯、子皮与孙子盟于丘宫，孙子皆杀之。",
                    "zhushu": "三子，卫群公子。疑孙子，故盟之。丘宫，近戚地。侨，居表切。近，附近之近。"
                },
                {
                    "paragraph": "四月己未，子展奔齐。",
                    "zhushu": "子展，卫献公弟。"
                },
                {
                    "paragraph": "公如鄄，",
                    "zhushu": "鄄，卫地。鄄，音绢。"
                },
                {
                    "paragraph": "使子行于孙子，孙子又杀之。",
                    "zhushu": "使往请和也。子行，群公子。"
                },
                {
                    "paragraph": "公出奔齐，孙氏追之，败公徒于阿泽，",
                    "zhushu": "济北东阿县西南有大泽。"
                },
                {
                    "paragraph": "鄄人执之。",
                    "zhushu": "公徒因败散还，故为公执之。为，于伪切。下注为孙同。"
                },
                {
                    "paragraph": "初，尹公佗学射于庾公差，庾公差学射于公孙丁。二子追公，",
                    "zhushu": "二子，佗与差。为孙氏逐公。佗，徒何切。差，初佳切；徐，初宜切。"
                },
                {
                    "paragraph": "公孙丁御公。",
                    "zhushu": "为公御也。"
                },
                {
                    "paragraph": "子鱼曰：“射为背师，不射为戮，射为礼乎？”",
                    "zhushu": "子鱼，庾公差。礼，射不求中，射，食亦切。下及注除礼射”一字皆同。或一读“射而礼乎”，音食夜切。背，音佩。中，丁仲切。"
                },
                {
                    "paragraph": "射两軥而还。",
                    "zhushu": "軥，车轭卷者。軥，其俱切；徐，古豆切，说文同，云：轭下曲者。服云：车轭两边人马颈者。轭，于革切。卷，音权，又起权切。"
                },
                {
                    "paragraph": "尹公佗曰：“子为师，我则远矣。”乃反之。",
                    "zhushu": "佗不从丁学，故言远。始与公差俱退，悔而独还射丁。为，于伪切。"
                },
                {
                    "paragraph": "公孙丁授公辔而射之，贯臂。",
                    "zhushu": "贯佗臂。贯，古乱切，一音官。"
                },
                {
                    "paragraph": "子鲜从公。",
                    "zhushu": "子鲜，公母弟。鲜，音仙。"
                },
                {
                    "paragraph": "及竟，公使祝宗告亡，且告无罪。",
                    "zhushu": "告宗庙也。"
                },
                {
                    "paragraph": "定姜曰：“无神，何告？若有，不可诬也。",
                    "zhushu": "诬，欺也。定姜，公适母。适，丁历切。"
                },
                {
                    "paragraph": "有罪，若何告无？舍大臣而与小臣谋，一罪也。先君有冢卿以为师保，而蔑之，二罪也。",
                    "zhushu": "谓不释皮冠之比。舍，音舍。比，必二切。"
                },
                {
                    "paragraph": "余以巾栉事先君，而暴妾使余，三罪也。告亡而已，无告无罪。”",
                    "zhushu": "时姜在国，故不使得告无罪。栉，侧乙切。"
                },
                {
                    "paragraph": "公使厚成叔吊于卫，曰：“寡君使瘠，闻君不抚社稷，而越在他竟，",
                    "zhushu": "越，远也。瘠，厚成叔名。厚，本或作郈，音同。“吊于卫”，本或作“吊于卫侯”。“侯”，衍字也。瘠，在亦切。"
                },
                {
                    "paragraph": "若之何不吊？以同盟之故，使瘠敢私于执事，",
                    "zhushu": "执事，卫诸大夫。"
                },
                {
                    "paragraph": "曰：“有君不吊，",
                    "zhushu": "吊，恤也。"
                },
                {
                    "paragraph": "有臣不敏，",
                    "zhushu": "敏，达也。"
                },
                {
                    "paragraph": "君不赦宥，臣亦不帅职，增淫发泄，其若之何？”卫人使大叔仪对",
                    "zhushu": "大叔仪，卫大夫。泄，息列切。大，音泰。"
                },
                {
                    "paragraph": "曰：“群臣不佞，得罪于寡君。寡君不以即刑，而悼弃之，以为君忧。君不忘先君之好，辱吊群臣，又重恤之。",
                    "zhushu": "重恤，谓愍其不达也。好，呼报切。重，直用切。下同。"
                },
                {
                    "paragraph": "敢拜君命之辱，重拜大贶。”",
                    "zhushu": "谢重恤之赐。"
                },
                {
                    "paragraph": "厚孙归，复命，语臧武仲曰：“卫君其必归乎！有大叔仪以守，",
                    "zhushu": "守于国。语，鱼据切。守，手又切。"
                },
                {
                    "paragraph": "有母弟鱄以出，或抚其内，或营其外，能无归乎？”",
                    "zhushu": ""
                },
                {
                    "paragraph": "齐人以郲寄卫侯。",
                    "zhushu": "郲，齐所灭郲国。䲖，徐，市脔切，又音专。郲，音来。"
                },
                {
                    "paragraph": "及其复也，以郲粮归。",
                    "zhushu": "言其贫。"
                },
                {
                    "paragraph": "右宰榖从而逃归，卫人将杀之。",
                    "zhushu": "榖，卫大夫也。以其从君，故欲杀之。从，才用切，又如字。"
                },
                {
                    "paragraph": "辞曰：“余不说初矣。",
                    "zhushu": "言初从君，非说之，不获已耳。说，音悦。"
                },
                {
                    "paragraph": "余狐裘而羔袖。”",
                    "zhushu": "言一身尽善，唯少有恶，喻己虽从君出，其罪不多。袖，本又作襃，在又切。"
                },
                {
                    "paragraph": "乃赦之。卫人立公孙剽，",
                    "zhushu": "剽，穆公孙。剽，匹妙切，一音甫遥切。字林，父召切。"
                },
                {
                    "paragraph": "孙林父、寗殖相之，以听命于诸侯。",
                    "zhushu": "听盟会之命。相，息亮切。"
                },
                {
                    "paragraph": "卫侯在郲，臧纥如齐唁卫侯。卫侯与之言，虐。退而告其人曰：“卫侯其不得入矣。其言粪土也。亡而不变，何以复国？”",
                    "zhushu": "武仲不书，未为卿。唁，鱼变切。徐作□，音言。吊失国曰唁。粪，方问切。"
                },
                {
                    "paragraph": "子展、子鲜闻之，见臧纥，与之言道。",
                    "zhushu": "顺道理。"
                },
                {
                    "paragraph": "臧孙说，谓其人曰：“卫君必入。夫二子者，或挽之，或推之，欲无入，得乎？”",
                    "zhushu": "为二十六年卫侯归传。挽，音晚。推，如字，又他囬切。"
                },
                {
                    "paragraph": "○师归自伐秦。晋侯舍新军，礼也。成国不过半天子之军，",
                    "zhushu": "成国，大国。舍，音舍。"
                },
                {
                    "paragraph": "周为六军，诸侯之大者，三军可也。",
                    "zhushu": ""
                },
                {
                    "paragraph": "于是知朔生盈而死，",
                    "zhushu": "朔，知䓨之长子。盈，朔弟也。盈生而朔死。知，音智。长，丁丈切。"
                },
                {
                    "paragraph": "盈生六年而武子卒，□裘亦幼，皆未可立也。新军无帅，故舍之。",
                    "zhushu": "裘，士鲂子也。十三年，荀䓨、士鲂卒，其子皆幼，未任为卿，故新军无帅，遂舍之。□，直例切。帅，所类切。任，音壬。"
                },
                {
                    "paragraph": "○师旷侍于晋侯。",
                    "zhushu": "师旷，晋乐大师子野。"
                },
                {
                    "paragraph": "晋侯曰：“卫人出其君，不亦甚乎？”对曰：“或者其君实甚。良君将赏善而刑淫，养民如子，盖之如天，容之如地。民奉其君，爱之如父母，仰之如日月，敬之如神明，畏之如雷霆，其可出乎？夫君，神之主而民之望也。若困民之主，匮神乏祀，百姓绝望，社稷无主，将安用之？弗去何为？天生民而立之君，使司牧之，勿使失性。有君而为之贰，",
                    "zhushu": "贰，卿佐。出，如字，徐音黜。仰，本亦作“卬”，音仰。霆，徒丁切，又音挺，本又作“电”。匮，其位切。“乏祀”，本或作“之祀”，误也。去，起吕切。"
                },
                {
                    "paragraph": "使师保之，勿使过度。是故天子有公，诸侯有卿，卿置侧室，",
                    "zhushu": "侧室，支子之官。"
                },
                {
                    "paragraph": "大夫有贰宗，",
                    "zhushu": "贰宗，宗子之副贰者。"
                },
                {
                    "paragraph": "士有朋友，庶人、工、商、皂、隷、牧、圉，皆有亲暱，以相辅佐也。善则赏之，",
                    "zhushu": "赏，谓宣扬。暱，女乙切。"
                },
                {
                    "paragraph": "过则匡之，",
                    "zhushu": "匡，正也。"
                },
                {
                    "paragraph": "患则救之，",
                    "zhushu": "救其难也。难，乃旦切。"
                },
                {
                    "paragraph": "失则革之。",
                    "zhushu": "革，更也。"
                },
                {
                    "paragraph": "自王以下，各有父兄子弟，以补察其政。",
                    "zhushu": "补其愆过，察其得失。"
                },
                {
                    "paragraph": "史为书，",
                    "zhushu": "谓大史，君举则书。"
                },
                {
                    "paragraph": "瞽为诗，",
                    "zhushu": "瞽，盲者。为诗，以风刺。瞽，音古。盲，莫庚切。风，芳凤切。"
                },
                {
                    "paragraph": "工诵箴谏，",
                    "zhushu": "工，乐人也。诵箴谏之辞。箴，之林切。"
                },
                {
                    "paragraph": "大夫规诲，",
                    "zhushu": "规正谏诲其君。"
                },
                {
                    "paragraph": "士传言，",
                    "zhushu": "士卑不得径达，闻君过失，传告大夫。传，直专切。注同。"
                },
                {
                    "paragraph": "庶人谤，",
                    "zhushu": "庶人不与政，闻君过则诽谤。与，音预。诽，如字，本或作非，音亦同，又甫味切。"
                },
                {
                    "paragraph": "商旅于市，",
                    "zhushu": "旅，陈也。陈其货物，以示时所贵尚。"
                },
                {
                    "paragraph": "百工献艺。",
                    "zhushu": "献其技艺，以喻政事。技，其绮切。"
                },
                {
                    "paragraph": "故夏书曰：“遒人以木铎徇于路，",
                    "zhushu": "逸书。遒人，行令之官也。木铎，木舌金铃。徇于路，求歌谣之言。遒，在由切，徐又在幽切，又子由切。铎，待洛切。徇，似俊切。铃，力丁切。"
                },
                {
                    "paragraph": "官师相规，",
                    "zhushu": "官师，大夫自相规正。"
                },
                {
                    "paragraph": "工执艺事以谏。”",
                    "zhushu": "所谓献艺。"
                },
                {
                    "paragraph": "正月孟春，于是乎有之，谏失常也。",
                    "zhushu": "有遒人徇路之事。"
                },
                {
                    "paragraph": "天之爱民甚矣，岂其使一人肆于民上，",
                    "zhushu": "肆，放也。"
                },
                {
                    "paragraph": "以从其淫，而弃天地之性？必不然矣。”",
                    "zhushu": "传言师旷能因问尽言。从，子用切，本或作纵。"
                },
                {
                    "paragraph": "○秋，楚子为庸浦之役故，",
                    "zhushu": "在前年。为，于伪切。"
                },
                {
                    "paragraph": "子囊师于棠以伐吴，吴不出而还。子囊殿，",
                    "zhushu": "殿，军后。殿，多练切。"
                },
                {
                    "paragraph": "以吴为不能而弗儆。吴人自皋舟之隘要而击之，",
                    "zhushu": "皋舟，吴险阨之道。儆，音景。隘，于懈切。要，一遥切。阨，于卖切。"
                },
                {
                    "paragraph": "楚人不能相救，吴人败之，获楚公子宜榖。",
                    "zhushu": "传言不备不可以师。"
                },
                {
                    "paragraph": "○王使刘定公赐齐侯命，",
                    "zhushu": "将昏于齐故也。定公，刘夏。位贱，以能而使之。传称谥，举其终。"
                },
                {
                    "paragraph": "曰：“昔伯舅太公右我先王，股肱周室，师保万民，世胙大师，以表东海。",
                    "zhushu": "胙，报也。表，显也。谓显封东海，以报大师之功。右，音又。胙，才故切。"
                },
                {
                    "paragraph": "王室之不坏，繄伯舅是赖。",
                    "zhushu": "繄，发声。坏，如字。服本作“怀”。繁，乌兮切。"
                },
                {
                    "paragraph": "今余命女环，",
                    "zhushu": "环，齐灵公名。女，音汝。环，户关切。"
                },
                {
                    "paragraph": "兹率舅氏之典，纂乃祖考，无忝乃旧。敬之哉！无废朕命。”",
                    "zhushu": "纂，继也。因昏而加襃显。传言王室不能命有功。"
                },
                {
                    "paragraph": "○晋侯问卫故于中行献子，",
                    "zhushu": "问卫逐君当讨否。献子，荀偃。"
                },
                {
                    "paragraph": "对曰：“不如因而定之。卫有君矣，",
                    "zhushu": "谓剽已立。"
                },
                {
                    "paragraph": "伐之，未可以得志，而勤诸侯。史佚有言曰：“因重而抚之。”",
                    "zhushu": "重不可移，就抚安之。佚，音逸。"
                },
                {
                    "paragraph": "仲虺有言曰：“亡者侮之，乱者取之。推亡固存，国之道也。”",
                    "zhushu": "仲虺，汤左相。虺，许鬼切。侮，亡甫切。相，息亮切。"
                },
                {
                    "paragraph": "君其定卫以待时乎！”",
                    "zhushu": "待其昏乱之时，乃伐之。"
                },
                {
                    "paragraph": "冬，会于戚，谋定卫也。",
                    "zhushu": "定立剽。"
                },
                {
                    "paragraph": "○范宣子假羽毛于齐而弗归，齐人始贰。",
                    "zhushu": "折羽为旌，王者游车之所建，齐私有之，因谓之羽毛。宣子闻而借观之。析，星历切。"
                },
                {
                    "paragraph": "○楚子囊还自伐吴，卒。将死，遗言谓子庚：“必城郢。”",
                    "zhushu": "楚徙都郢，未有城郭。公子爕、公子仪因筑城为乱，事未得讫。子囊欲讫而未暇，故遗言见意。见，贤遍切。"
                },
                {
                    "paragraph": "君子谓：“子囊忠。君薨不忘增其名，",
                    "zhushu": "谓前年谥君为共。"
                },
                {
                    "paragraph": "将死不忘卫社稷，可不谓忠乎？忠，民之望也。诗曰：“行归于周，万民所望。”忠也。”",
                    "zhushu": "诗小雅：忠信为周。言德行归于忠信，即为万民所瞻望。行，下孟切。",
                    "type": 2
                },
                {
                    "paragraph": "经十有五年，春，宋公使向戍来聘。○二月，己亥，及向戍盟于刘。○刘夏逆王后于齐。",
                    "zhushu": "刘，莱地。夏，名也。天子卿书字，刘夏非卿，故书名。天子无外，所命则成，故不言逆女。"
                },
                {
                    "paragraph": "○夏，齐侯伐我北鄙，围成。○公救成，至遇。",
                    "zhushu": "无传。遇，鲁地。书“至遇”，公畏齐，不敢至成。"
                },
                {
                    "paragraph": "○季孙宿、叔孙豹帅师城成郛。",
                    "zhushu": "备齐，故夏城，非例所讥。"
                },
                {
                    "paragraph": "○秋，八月，丁巳，日有食之。",
                    "zhushu": "无传。八月无丁巳，丁巳，七月一日也。日月必有误。"
                },
                {
                    "paragraph": "○邾人伐我南鄙。○冬，十有一月，癸亥，晋侯周卒。",
                    "zhushu": "四同盟。",
                    "type": 2
                },
                {
                    "paragraph": "传十五年，春，宋向戍来聘，且寻盟。",
                    "zhushu": "报二年豹之聘，寻十一年毫之盟。"
                },
                {
                    "paragraph": "见孟献子，尤其室，",
                    "zhushu": "尤，责过也。"
                },
                {
                    "paragraph": "曰：“子有令闻，而美其室，非所望也。”对曰：“我在晋，吾兄为之，毁之重劳，且不敢间。”",
                    "zhushu": "传言献子友于兄，且不隐其实。闻，音问。重，直用切。间，间厕之间。"
                },
                {
                    "paragraph": "○官师从单靖公逆王后于齐。卿不行，非礼也。",
                    "zhushu": "官师，刘夏也。天子官师，非卿也。刘夏独过鲁告昏，故不书单靖公。天子不亲昏，使上卿逆而公监之，故曰“卿不行，非礼。过，古禾切。监，古衔切。"
                },
                {
                    "paragraph": "○楚公子午为令尹，",
                    "zhushu": "代子囊。"
                },
                {
                    "paragraph": "公子罢戎为右尹，蔿子冯为大司马，",
                    "zhushu": "子冯，叔敖从子。罢，音皮，又皮买切。蔿，于委切。冯，皮氷切。从，才用切。"
                },
                {
                    "paragraph": "公子橐师为右司马，公子成为左司马，屈到为莫敖，",
                    "zhushu": "屈到，屈荡子。橐，音托。成，音城。屈，居勿切。"
                },
                {
                    "paragraph": "公子追舒为箴尹，",
                    "zhushu": "追舒，庄王子子南。箴，之林切。"
                },
                {
                    "paragraph": "屈荡为连尹，养由基为宫廐尹，以靖国人。",
                    "zhushu": ""
                },
                {
                    "paragraph": "君子谓：“楚于是乎能官人。官人，国之急也。能官人，则民无觎心。",
                    "zhushu": "无觊觎以求幸。廐，徐音救。觎，羊朱切，徐音喻。觊，音冀。"
                },
                {
                    "paragraph": "诗云：“嗟我怀人，置彼周行。”能官人也。",
                    "zhushu": "诗周南也。置，置也。行，列也。周，徧也。诗人嗟叹，言我思得贤人，置之徧于列位，是后妃之志，以官人为急。置，之豉切。行，户郎切，下同。徧，音遍。"
                },
                {
                    "paragraph": "王及公、侯、伯、子、男、甸、采、卫、大夫，各居其列，所谓周行也。”",
                    "zhushu": "言自王以下，诸侯、大夫各任其职，则是诗人周行之志也。甸、采、卫，五服之名也。天子所居千里，日圻其外曰侯服，次曰甸服，次日男服，次日采服，次曰卫服。五百里为一服。不言侯、男，略举也。任，音壬。圻，音祈。"
                },
                {
                    "paragraph": "○郑尉氏、司氏之乱，其余盗在宋。",
                    "zhushu": "乱在十年。"
                },
                {
                    "paragraph": "郑人以子西、伯有、子产之故，纳赂于宋，",
                    "zhushu": "三子之父皆为尉氏所杀故。"
                },
                {
                    "paragraph": "以马四十乘",
                    "zhushu": "百六十匹。乘，绳证切。"
                },
                {
                    "paragraph": "与师茷、师慧。",
                    "zhushu": "乐师也。茷、慧，其名。茷，扶废切。徐音伐。"
                },
                {
                    "paragraph": "三月，公孙黑为质焉。",
                    "zhushu": "公孙黑，子晢。质，音致。晢，星历切。"
                },
                {
                    "paragraph": "司城子罕以堵女父、尉翩、司齐与之，良司臣而逸之，",
                    "zhushu": "贤而放之。女，音汝。"
                },
                {
                    "paragraph": "托诸季武子，武子置诸卞。",
                    "zhushu": "子罕以司臣托季氏。卞，皮彦切。"
                },
                {
                    "paragraph": "郑人醢之三人也。",
                    "zhushu": "三人，堵女父、尉翩、司齐。"
                },
                {
                    "paragraph": "师慧过宋朝，将私焉。",
                    "zhushu": "私，小便。"
                },
                {
                    "paragraph": "其相曰：“朝也。”",
                    "zhushu": "相，师者。相，息亮切。"
                },
                {
                    "paragraph": "慧曰：“无人焉。”相曰：“朝也，何故无人？”慧曰：“必无人焉。若犹有人，岂其以千乘之相，易淫乐之蒙？必无人焉故也。”",
                    "zhushu": "千乘相，谓子产等也。言不为子产杀三盗，得赂而归之，是重淫乐而轻相国。易，以豉切。轻也。蒙，音蒙。为，于伪切，下“为之”同。"
                },
                {
                    "paragraph": "子罕闻之，固请而归之。",
                    "zhushu": "言子罕能改过。"
                },
                {
                    "paragraph": "○夏，齐侯围成，贰于晋故也。",
                    "zhushu": "不畏霸主，故敢伐鲁。"
                },
                {
                    "paragraph": "于是乎城成郛。",
                    "zhushu": "郛，郭也。"
                },
                {
                    "paragraph": "○秋，邾人伐我南鄙，",
                    "zhushu": "亦贰于晋故。"
                },
                {
                    "paragraph": "使告于晋。晋将为会以讨邾、莒。",
                    "zhushu": "十二年、十四年，莒人伐鲁，未之讨也。"
                },
                {
                    "paragraph": "晋侯有疾，乃止。",
                    "zhushu": ""
                },
                {
                    "paragraph": "冬，晋悼公卒，遂不克会。",
                    "zhushu": "为明年会溴梁传。溴，古历切。"
                },
                {
                    "paragraph": "○郑公孙夏如晋奔丧，子蟜送葬。",
                    "zhushu": "夏，子西也。言诸侯畏晋，故卿共葬。共，音恭。"
                },
                {
                    "paragraph": "○宋人或得玉，献诸子罕。子罕弗受。献玉者曰：“以示玉人，",
                    "zhushu": "玉人，能治玉者。"
                },
                {
                    "paragraph": "玉人以为寳也，故敢献之。”子罕曰：“我以不贪为寳，尔以五为寳。若以与我，皆丧寳也。不若人有其寳。”稽首而告曰：“小人怀璧，不可以越郷，",
                    "zhushu": "言必为盗所害。丧，息浪切。"
                },
                {
                    "paragraph": "纳此以请死也。”",
                    "zhushu": "请免死。"
                },
                {
                    "paragraph": "子罕置诸其里，使玉人为之攻之，",
                    "zhushu": "攻，治也。"
                },
                {
                    "paragraph": "富而后使复其所。",
                    "zhushu": "卖玉得富。"
                },
                {
                    "paragraph": "○十二月，郑人夺堵狗之妻，而归诸范氏。",
                    "zhushu": "堵狗，猪女父之族。狗娶于晋范氏。郑人既诛女父，畏狗因范氏而作胤，故夺其妻归范氏，先绝之。传言郑之有谋。堵，音者。狗，本或作“苟”。聚，七注切。"
                }
            ]
        },
        {
            "name": "襄公三第十六",
            "paragraphs": [
                {
                    "paragraph": "襄公三第十六",
                    "zhushu": "",
                    "type": 1
                },
                {
                    "paragraph": "经十有六年，春，王正月，葬晋悼公。",
                    "zhushu": "逾月而葬，速也。"
                },
                {
                    "paragraph": "○三月，公会晋侯、宋公、卫侯、郑伯、曹伯、莒子、邾子、薛伯、𣏌伯、小邾子于溴梁。",
                    "zhushu": "不书髙厚，逃归故也。溴水出河内轵县东南，至温入河。溴，古閴切；徐，公壁切。轵，之氏切；韦昭音枳。"
                },
                {
                    "paragraph": "○戊寅，大夫盟",
                    "zhushu": "诸大夫。夲欲盟髙厚，髙厚逃归，故遂自共盟。鸡泽会，重序诸侯，今此间无异事，即上诸侯大夫可知。重，直用切。"
                },
                {
                    "paragraph": "○晋人，执莒子、邾子以归。",
                    "zhushu": "邾、莒二国数侵鲁，又无道于其民，故称“人”以执。不以归京师，非礼也。数，所角切。"
                },
                {
                    "paragraph": "○齐侯伐我北鄙。",
                    "zhushu": "无传。齐贰晋故。"
                },
                {
                    "paragraph": "○夏，公至自会。",
                    "zhushu": "无传。"
                },
                {
                    "paragraph": "○五月，甲子，地震。",
                    "zhushu": "无传。"
                },
                {
                    "paragraph": "○叔老会郑伯、晋荀偃、卫𡩋殖、宋人伐许。",
                    "zhushu": "荀偃主兵，当序郑上，方示叔老可以会郑伯，故荀偃在下。"
                },
                {
                    "paragraph": "○秋，齐侯伐我北鄙，围成。",
                    "zhushu": "成，音郕。"
                },
                {
                    "paragraph": "○大雩。",
                    "zhushu": "无传。书过。"
                },
                {
                    "paragraph": "○冬，叔孙豹如晋。",
                    "zhushu": "",
                    "type": 2
                },
                {
                    "paragraph": "传十六年，春，葬晋悼公。平公即位，",
                    "zhushu": "平公，悼公子彪。彪，彼虬切。"
                },
                {
                    "paragraph": "羊舌𦙝为傅，",
                    "zhushu": "𦙝，叔向也，代士渥浊。𦙝，许乙切。向，许丈切。"
                },
                {
                    "paragraph": "张君臣为中军司马，",
                    "zhushu": "张老子，代其父。"
                },
                {
                    "paragraph": "祁奚、韩襄、栾盈、士鞅为公族大夫，",
                    "zhushu": "祁奚去中军尉为公族大夫，去剧职，就间官。韩襄，无忌子。闲，音闲。"
                },
                {
                    "paragraph": "虞丘书为乘马御。",
                    "zhushu": "代程郑。乘，绳证切。"
                },
                {
                    "paragraph": "改服修官，烝于曲沃。",
                    "zhushu": "既葬，改丧服。修官，选贤能。曲沃，晋祖庙。烝，冬𥙊也。诸侯五月而葬，既葬，卒哭作主，然后烝尝于庙。今晋逾月葬，作主而烝祭。传言晋将有溴梁之会，故速葬。烝，之承切。"
                },
                {
                    "paragraph": "警守而下，会于溴梁。",
                    "zhushu": "顺河东行，故曰下。警，居领切。守，手又切。"
                },
                {
                    "paragraph": "命归侵田。",
                    "zhushu": "诸侯相侵取之田。"
                },
                {
                    "paragraph": "以我故，执邾宣公、莒犁比公，",
                    "zhushu": "犁比，莒子号也。十二年、十四年，莒人侵鲁，前年邾人伐鲁，晋将为鲁讨之，悼公卒，不克会，故平公终其事。犁，徐力私切，又力兮切。比，音毗。为，于伪切。下文为夷”同。"
                },
                {
                    "paragraph": "且曰：“通齐、楚之使。”",
                    "zhushu": "邾、莒在齐、楚往来道中，故并以此责之。经书执在大夫盟下，既盟而后告。使，所吏切，下同。"
                },
                {
                    "paragraph": "晋侯与诸侯宴于温，使诸大夫舞，曰：“歌诗必类。”",
                    "zhushu": "歌古诗，当使各从义类。"
                },
                {
                    "paragraph": "齐髙厚之诗不类。",
                    "zhushu": "齐有二心故。"
                },
                {
                    "paragraph": "荀偃怒，且曰：“诸侯有异志矣。”使诸大夫盟髙厚，髙厚逃归。",
                    "zhushu": "齐为大国，髙厚若此，知小国必当有从者。"
                },
                {
                    "paragraph": "于是叔孙豹、晋荀偃、宋向戍、卫寗殖、郑公孙虿、小邾之大夫盟，曰：“同讨不庭。”",
                    "zhushu": "自曹以下，大夫不书，故传举小邾以包之。向，舒亮切。戍，音恤。虿，执迈切。"
                },
                {
                    "paragraph": "○许男请迁于晋，",
                    "zhushu": "许欲叛楚。"
                },
                {
                    "paragraph": "诸侯遂迁许。许大夫不可，晋人归诸侯。",
                    "zhushu": "唯以其师讨许之不肯迁。"
                },
                {
                    "paragraph": "郑子蟜闻将伐许，遂相郑伯以从诸侯之师。",
                    "zhushu": "郑与许有宿怨，故其君亲行。蟜，居表切。相，息亮切。"
                },
                {
                    "paragraph": "穆叔从公。",
                    "zhushu": "从公归。从，才用切，又如字。"
                },
                {
                    "paragraph": "齐子帅师会晋荀偃。书曰“会郑伯”，为夷故也。",
                    "zhushu": "夷，平也。春秋于鲁事所记不与外事同者，客主之言，所以为文，固当异也。鲁卿每会公侯，春秋无讥，故于此示例。不先书主兵之荀偃，而书后至之郑伯，时皆诸侯大夫，义取皆平，得会郑伯。"
                },
                {
                    "paragraph": "夏六月，次于棫林。庚寅，伐许，次于函氏。",
                    "zhushu": "棫林、函氏，皆许地。棫，为逼切；徐，于目切。函，音咸。"
                },
                {
                    "paragraph": "晋荀偃、栾黡帅师伐楚，以报宋扬梁之役。",
                    "zhushu": "晋师独进。杨梁役在十二年。黡，于斩切。"
                },
                {
                    "paragraph": "楚公子格帅师及晋师战于湛阪，",
                    "zhushu": "襄城昆阳县北有湛水，东入汝。格，古百切。湛，市林切；徐又丈林切，又直斩切。阪，音反；徐又扶板切。"
                },
                {
                    "paragraph": "楚师败绩。晋师遂侵方城之外，",
                    "zhushu": "不书，不告。"
                },
                {
                    "paragraph": "复伐许而还。",
                    "zhushu": "许未迁故。复，扶又切。"
                },
                {
                    "paragraph": "○秋，齐侯围成，",
                    "zhushu": "成，鲁孟氏邑。贰晋，故伐鲁。"
                },
                {
                    "paragraph": "孟孺子速徼之。",
                    "zhushu": "孟献子之子庄子速也。徽，要也。孺，本又作“𡦗”，如住切。速，夲亦作“遫”，音同。徼，古尧切。要，一遥切。"
                },
                {
                    "paragraph": "齐侯曰：“是好勇，去之以为之名。”速遂塞海陉而还。",
                    "zhushu": "海陉，鲁隘道。好，呼报切。陉，音刑，徐，古定切。隘，于懈切。"
                },
                {
                    "paragraph": "○冬，穆叔如晋聘，且言齐故。",
                    "zhushu": "言齐再伐鲁。"
                },
                {
                    "paragraph": "晋人曰：“以寡人之未禘祀，",
                    "zhushu": "禘祀，三年丧毕之吉祭。禘，大计切。"
                },
                {
                    "paragraph": "与民之未息，",
                    "zhushu": "新伐许及楚。"
                },
                {
                    "paragraph": "不然，不敢忘。”穆叔曰：“以齐人之朝夕释憾于敝邑之地，是以大请。敝邑之急，朝不及夕，引领西望曰：“庶几乎！”",
                    "zhushu": "庶几晋来救。朝夕，如字。憾，夲又作“感”，户暗切。"
                },
                {
                    "paragraph": "比执事之间，恐无及也。”见中行献子，赋圻父。",
                    "zhushu": "圻父，诗小雅。周司马，掌封畿之兵甲，故谓之圻父。诗人责圻父为王爪牙，不修其职，使百姓受困苦之忧，而无所止居。比，必利切。闲，音闲。行，户郎切。圻，其依切。父，音甫。"
                },
                {
                    "paragraph": "献子曰：“偃知罪矣。敢不从执事以同恤社稷，而使鲁及此。”",
                    "zhushu": "及此□。"
                },
                {
                    "paragraph": "见范宣子，赋鸿鴈之卒章。",
                    "zhushu": "鸿鴈，诗小雅。卒章曰：“鸿鴈于飞，哀鸣嗸嗸。唯此哲人，谓我劬劳。”言鲁忧困，嗸嗸然若鸿鴈之失所。大曰鸿，小曰鴈。嗸，五刀切。劬，求于切。"
                },
                {
                    "paragraph": "宣子曰：“匄在此，敢使鲁无鸠乎？”",
                    "zhushu": "鸠，集也。匄，古害切。鸠，居牛切。",
                    "type": 2
                },
                {
                    "paragraph": "经十有七年，春，王二月，庚午，邾子牼卒。",
                    "zhushu": "无传。宣公也。四同盟。牼，苦耕切；徐，户耕切。"
                },
                {
                    "paragraph": "○宋人伐陈。○",
                    "zhushu": ""
                },
                {
                    "paragraph": "夏，卫石买帅师伐曹。",
                    "zhushu": "买，石稷子。"
                },
                {
                    "paragraph": "○秋，齐侯伐我北鄙，围桃。髙厚帅师伐我北鄙，围防。",
                    "zhushu": "弁县东南有桃虚。虚，起居切。"
                },
                {
                    "paragraph": "○九月，大雩。",
                    "zhushu": "无传。书过。"
                },
                {
                    "paragraph": "○宋华臣出奔陈。",
                    "zhushu": "暴乱宗室，惧而出奔。实以冬出，书秋者，以始作乱时来告。华，户化切。"
                },
                {
                    "paragraph": "○冬，邾人伐我南鄙。",
                    "zhushu": "",
                    "type": 2
                },
                {
                    "paragraph": "传十七年，春，宋庄朝伐陈，获司徒卬，卑宋也。",
                    "zhushu": "司徒卬，陈大夫。卑宋，不设备。朝，如字。凡人名字皆放此。卬，五郎切。"
                },
                {
                    "paragraph": "○卫孙蒯田于曹隧，",
                    "zhushu": "赵竟而猎。孙蒯，林父之子。蒯，苦怪切。隧，音遂。竟，音境。"
                },
                {
                    "paragraph": "饮马于重丘，",
                    "zhushu": "重丘，曹邑。饮，于鸩切。重，直龙切。"
                },
                {
                    "paragraph": "毁其瓶。重丘人闭门而訽之",
                    "zhushu": "訽，骂也。訽，呼豆切。骂，马嫁切。"
                },
                {
                    "paragraph": "曰：“亲逐而君，尔父为厉。",
                    "zhushu": "厉，恶鬼。林父逐君在十四年。"
                },
                {
                    "paragraph": "是之不忧，而何以田为？”",
                    "zhushu": ""
                },
                {
                    "paragraph": "夏，卫石买、孙蒯伐曹，取重丘。",
                    "zhushu": "孙蒯不书，非卿。"
                },
                {
                    "paragraph": "曹人愬于晋。",
                    "zhushu": "为明年晋人执石买传。愬，悉路切。"
                },
                {
                    "paragraph": "○齐人以其未得志于我故，",
                    "zhushu": "前年围成，辟孟孺子。"
                },
                {
                    "paragraph": "秋，齐侯伐我北鄙，围桃。髙厚围臧纥于防。",
                    "zhushu": "防，臧纥邑。纥，恨发切。"
                },
                {
                    "paragraph": "师自阳关逆臧孙，至于旅松。",
                    "zhushu": "阳关，在泰山巨平县东。旅松，近防地也。鲁师畏齐，不敢至防。近，附近之近。下“居近”同。"
                },
                {
                    "paragraph": "郰叔纥、臧畴、臧贾帅甲三百，宵犯齐师，送之而复。",
                    "zhushu": "耶。叔纥，叔梁纥。臧畴、臧贾，臧纥之昆弟也。三子与臧纥共在防，故夜送臧纥于旅松，而复还守防。耶，侧留切。复，扶又切，又音服。"
                },
                {
                    "paragraph": "齐师去之。",
                    "zhushu": "失臧纥故。"
                },
                {
                    "paragraph": "齐人获臧坚。",
                    "zhushu": "坚，臧纥之族。"
                },
                {
                    "paragraph": "齐侯使夙沙卫唁之，且曰：“无死。”",
                    "zhushu": "使无自杀。唁，音彦。"
                },
                {
                    "paragraph": "坚稽首曰：“拜命之辱。抑君赐不终，姑又使其刑臣礼于士。”以杙抉其伤而死。",
                    "zhushu": "言使贱人来言己，是惠赐不终也。夙沙卫奄人，故谓之刑臣。杙，羊职切。抉，乌穴切，徐又古穴切。伤，如字，一本作“痬”，音羊。"
                },
                {
                    "paragraph": "○冬，邾人伐我南鄙，为齐故也。",
                    "zhushu": "齐未得志于鲁，故邾助之。为，于伪切。"
                },
                {
                    "paragraph": "○宋华阅卒。华臣弱皋比之室，",
                    "zhushu": "臣，阅之弟。皋比，阅之子。弱，侵易之。比，音毗。易，以豉切。"
                },
                {
                    "paragraph": "使贼杀其宰华吴，贼六人以铍杀诸卢门合左师之后。",
                    "zhushu": "卢门，宋城门。合，向戌邑。后，屋后。铍，普皮切。"
                },
                {
                    "paragraph": "左师惧，曰：“老夫无罪。”贼曰：“皋比私有讨于吴。”遂幽其妻，",
                    "zhushu": "幽吴妻也。"
                },
                {
                    "paragraph": "曰：“𢌿余而大璧。”",
                    "zhushu": "𢌿，与也。𢌿，必利切。"
                },
                {
                    "paragraph": "宋公闻之，曰：“臣也不唯其宗室是暴，大乱宋国之政，必逐之。”左师曰：“臣也，亦卿也。大臣不顺，国之耻也，不如盖之。”乃舍之。左师为己短策，苟过华臣之门，必骋。",
                    "zhushu": "恶之。骋，敕领切。恶，乌路切。"
                },
                {
                    "paragraph": "十一月甲午，国人逐瘈狗，瘈狗入于华臣氏，国人从之。华臣惧，遂奔陈。",
                    "zhushu": "华臣心不自安，见逐狗而惊走。瘈，徐，居世切，一音制。字林作“狾”，九世切，云：狂犬也。"
                },
                {
                    "paragraph": "○宋皇国父为大宰，为平公筑台，妨于农收。",
                    "zhushu": "周十一月，今九月。收敛时。大，音泰。后放此。为，于伪切。妨，音芳。收，如字，又手又切。"
                },
                {
                    "paragraph": "子罕请俟农功之毕，公弗许。筑者讴曰：“泽门之晳，实兴我役。",
                    "zhushu": "泽门，宋东城南门也。皇国父白晳而居近泽门。讴，乌侯切。泽门，本或作皋门者，误。晳，星历切。徐，思益切。"
                },
                {
                    "paragraph": "邑中之黔，实慰我心。”",
                    "zhushu": "子罕黑色而居邑中。黔，徐音琴，一音其廉切。"
                },
                {
                    "paragraph": "子罕闻之，亲执朴",
                    "zhushu": "朴杖。朴，普卜切。"
                },
                {
                    "paragraph": "以行筑者，而抶其不勉者，曰：“吾侪小人，皆有阖庐以辟燥湿寒暑。",
                    "zhushu": "阖，谓门户闭塞。行，下孟切。抶，耻乙切。侪，仕皆切。阖，户腊切。庐，力居切。"
                },
                {
                    "paragraph": "今君为一台而不速成，何以为役？”",
                    "zhushu": "役，事也。"
                },
                {
                    "paragraph": "讴者乃止。或问其故，子罕曰：“宋国区区，而有诅有祝，祸之本也。”",
                    "zhushu": "传善子罕分谤。区，丘于切，小貌。诅，庄虑切。祝，之又切。谤，补浪切。"
                },
                {
                    "paragraph": "○齐晏桓子卒，",
                    "zhushu": "晏婴父也。"
                },
                {
                    "paragraph": "晏婴粗缞斩，",
                    "zhushu": "斩，不缉之也。缞在胸前。粗，三升布。粗，本又作麁。缞，本又作衰，七雷切。注同。绢，七入切。"
                },
                {
                    "paragraph": "苴绖、带、杖，菅屦，",
                    "zhushu": "苴，麻之有子者，取其粗也。杖，竹杖。菅屦，草屦。苴，七徐切。绖，直结切，以苴麻为绖及带。杖，礼记云：苴杖，竹也。管，古颜切。屦，九具切。"
                },
                {
                    "paragraph": "食鬻，居倚庐，寝苫，枕草。",
                    "zhushu": "此礼与士丧礼略同，其异唯枕草耳。然枕由亦非丧服正文。鬻，之六切，又羊六切，谓朝一溢米，暮一溢米。卢，于倚切。庐，倚东墙而为之，故曰倚庐。苫，伤廉切，编草也。枕，之鸩切。注同。王俭云：夏枕凷，冬枕草。凷，音苦对切，一音苦怪切。"
                },
                {
                    "paragraph": "其老曰：“非大夫之礼也。”",
                    "zhushu": "时之所行，士及大夫缞服各有不同。晏子为大夫而行士礼，其家臣不解，故讥之。解，音蟹。"
                },
                {
                    "paragraph": "曰：“唯卿为大夫。”",
                    "zhushu": "晏子恶直己以斥时失礼，故孙辞略答家老。",
                    "type": 2
                },
                {
                    "paragraph": "经十有八年春，白狄来。",
                    "zhushu": "不言朝。不能行朝礼。"
                },
                {
                    "paragraph": "○夏，晋人执卫行人石买。",
                    "zhushu": "石买即是伐曹者，宜即惩治本罪，而晋因其为行人之使执之，故书行人以罪晋。使，所吏切。"
                },
                {
                    "paragraph": "○秋，齐师伐我北鄙。",
                    "zhushu": "不书齐侯，齐侯不入竟。竟，音境。"
                },
                {
                    "paragraph": "○冬十月，公会晋侯、宋公、卫侯、郑伯、曹伯、莒子、邾子、滕子、薛伯、𣏌伯、小邾子同围齐。",
                    "zhushu": "齐数行不义，诸侯同心俱围之。数，所角切。"
                },
                {
                    "paragraph": "○曹伯负刍卒于师。",
                    "zhushu": "无传。礼当与许男同。三同盟。刍，初俱切。"
                },
                {
                    "paragraph": "○楚公子午帅师伐郑。传十八年春，白狄始来。",
                    "zhushu": "白狄，狄之别名。未尝与鲁接，故曰始。"
                },
                {
                    "paragraph": "○夏，晋人执卫行人石买于长子，执孙蒯于纯留，",
                    "zhushu": "长子、纯留二县，今皆属上党郡。孙蒯不书，父在位，蒯非卿。长，丁丈切，或如字。纯，徒温切，或如字。地理志作屯。"
                },
                {
                    "paragraph": "为曹故也。",
                    "zhushu": "前年卫伐曹。为，于伪切。"
                },
                {
                    "paragraph": "○秋，齐侯伐我北鄙。中行献子将伐齐，梦与厉公讼，弗胜。",
                    "zhushu": "厉公，献子所弑者。弑，申志切。"
                },
                {
                    "paragraph": "公以戈击之，首队于前，跪而戴之，奉之以走，见梗阳之巫皋。",
                    "zhushu": "梗阳，晋邑，在太原晋阳县南。皋，巫名也，梦井见之。队，直位切。跪，其委切。奉，芳勇切。梗，古杏切。皋，古刀切。"
                },
                {
                    "paragraph": "他日，见诸道，与之言，同。",
                    "zhushu": "巫亦梦见献子与厉公讼。"
                },
                {
                    "paragraph": "巫曰：“今兹主必死，若有事于东方，则可以逞。”",
                    "zhushu": "巫知献子有死征，故劝使决意伐齐。"
                },
                {
                    "paragraph": "献子许诺。",
                    "zhushu": ""
                },
                {
                    "paragraph": "晋侯伐齐，将济河，献子以朱𢇁系玉二瑴，",
                    "zhushu": "双玉曰㲄。㲄，古学切。"
                },
                {
                    "paragraph": "而祷曰：“齐环怙恃其险，负其众庶，",
                    "zhushu": "环，齐灵公名。负，依也。祷，丁老切，又丁报切。怙，音户。"
                },
                {
                    "paragraph": "弃好背盟，陵虐神主。",
                    "zhushu": "神主，民也。谓数伐鲁，残民人。好，呼报切。背，音佩。数，所角切。"
                },
                {
                    "paragraph": "曾臣彪将率诸侯以讨焉，",
                    "zhushu": "彪，晋平公名。称臣者，明上有天子，以谦告神。曽臣，犹末臣。"
                },
                {
                    "paragraph": "其宦臣偃实先后之。",
                    "zhushu": "守官之臣。偃，献子名。先，悉荐切。后，户豆切。守，手又切，又如字。"
                },
                {
                    "paragraph": "苟捷有功，无作神羞，",
                    "zhushu": "羞，耻也。"
                },
                {
                    "paragraph": "官官偃无敢复济。",
                    "zhushu": "偃信巫言，故以死自誓。复，扶又切。下注“复欲”同。"
                },
                {
                    "paragraph": "唯尔有神裁之！”沈玉而济。",
                    "zhushu": ""
                },
                {
                    "paragraph": "冬十月，会于鲁济，寻溴梁之言，同伐齐。",
                    "zhushu": "溴梁，在十六年。盟曰：“同讨不庭。”沈，音鸩，或如字。济，子礼切。"
                },
                {
                    "paragraph": "齐侯御诸平阴，堑防门而守之，广里。",
                    "zhushu": "平阴城，在济北卢县东北，其城南有防，防有门，于门外作堑，横行广一里，故经书围。御，鱼吕切。堑，七艳切。广，古旷切。"
                },
                {
                    "paragraph": "夙沙卫曰：“不能战，莫如守险。”",
                    "zhushu": "谓防门不足为险。"
                },
                {
                    "paragraph": "弗听。诸侯之士门焉，齐人多死。范宣子告析文子",
                    "zhushu": "析文子，齐大夫子家。析，星历切。"
                },
                {
                    "paragraph": "曰：“吾知子，敢匿情乎？鲁人、莒人皆请以车千乘自其郷入，既许之矣。若入，君必失国。子盍图之？”子家以告公，公恐。晏婴闻之，曰：“君固无勇，而又闻是，弗能久矣。”",
                    "zhushu": "不能久敌晋。匿，女力切。乘，绳证切。盍，户腊切。恐，曲勇切。"
                },
                {
                    "paragraph": "齐侯登巫山以望晋师。",
                    "zhushu": "巫山，在卢县东北。"
                },
                {
                    "paragraph": "晋人使司马斥山泽之险，虽所不至，必旆而疏陈之。",
                    "zhushu": "斥，𠋫也。疏建旌旗以为陈，示众也。斥，音尺，又昌夜切。旆，步盖切。陈，直觐切。"
                },
                {
                    "paragraph": "使乘车者左实右伪，以旆先，",
                    "zhushu": "伪以衣服为人形也。建旆以先驱。"
                },
                {
                    "paragraph": "舆曳柴而从之。",
                    "zhushu": "以扬尘。"
                },
                {
                    "paragraph": "齐侯见之，畏其众也，乃脱归。",
                    "zhushu": "脱，不张旗帜。脱，敕活切，又他外切。帜，申志切，又赤志切。"
                },
                {
                    "paragraph": "丙寅晦，齐师夜遁。师旷告晋侯曰：“鸟乌之声乐，齐师其遁。”",
                    "zhushu": "鸟乌得空营，故乐也。遁，徒困切。乐，音洛。"
                },
                {
                    "paragraph": "邢伯告中行伯",
                    "zhushu": "邢伯，晋大夫邢侯也。中行伯，献子。"
                },
                {
                    "paragraph": "曰：“有班马之声，",
                    "zhushu": "夜遁，马不相见，故鸣。班，别也。别，彼列切。"
                },
                {
                    "paragraph": "齐师其遁。”叔向告晋侯曰：“城上有乌，齐师其遁。”",
                    "zhushu": ""
                },
                {
                    "paragraph": "十一月丁卯朔，入平阴，遂从齐师。夙沙卫连大车以塞隧而殿。",
                    "zhushu": "此卫所欲守险。连、大，并如字。隧，音遂，道也。殿，都练切。"
                },
                {
                    "paragraph": "殖绰、郭最曰：“子殿国师，齐之辱也。",
                    "zhushu": "奄人殿师，故以为辱。最，子会切。"
                },
                {
                    "paragraph": "子姑先乎！”乃代之殿。卫杀马于隘以塞道。",
                    "zhushu": "恨二子，故塞其道，欲使晋得之。隘，于懈切。"
                },
                {
                    "paragraph": "晋州绰及之，射殖绰，中肩，两矢夹脰，",
                    "zhushu": "脰，颈也。射，食亦切，下同。中，丁仲切。夹，古洽切，或古恊切。脰，音豆。"
                },
                {
                    "paragraph": "曰：“止，将为三军获。不止，将取其𠂻。”",
                    "zhushu": "不止，复欲射两矢中央。𠂻，音忠。"
                },
                {
                    "paragraph": "顾曰：“为私誓。”州绰曰：“有如日！”",
                    "zhushu": "言必不杀女，明如日。女，音汝。"
                },
                {
                    "paragraph": "乃弛弓而自后缚之。",
                    "zhushu": "反缚之。弛，式氏切。本又作施，音同。"
                },
                {
                    "paragraph": "其右具丙",
                    "zhushu": "州绰之右。"
                },
                {
                    "paragraph": "亦舍兵而缚郭最，皆衿甲面缚，",
                    "zhushu": "衿甲，不解甲。舍，音舍。衿，其鸩切。"
                },
                {
                    "paragraph": "坐于中军之鼓下。",
                    "zhushu": ""
                },
                {
                    "paragraph": "晋人欲逐归者，鲁、卫请攻险。",
                    "zhushu": "险，固城守者。守，手又切。"
                },
                {
                    "paragraph": "己卯，荀偃、士匄以中军克京兹。",
                    "zhushu": "在平阴城东南。"
                },
                {
                    "paragraph": "乙酉，魏绛、栾盈以下军克邿。",
                    "zhushu": "栾黡死，其子盈佐下军。平阴西有邿山。邿，音诗。"
                },
                {
                    "paragraph": "赵武、韩起以上军围卢，弗克。十二月戊戌，及秦周，伐雍门之萩。",
                    "zhushu": "秦周，鲁大夫。赵武。及之，共伐萩也。雍门，齐城门。雍，于用切。萩，音秋，本又作“秋”。"
                },
                {
                    "paragraph": "范鞅门于雍门，其御追喜以戈杀犬于门中，",
                    "zhushu": "杀犬，示间暇。闲，音闲。"
                },
                {
                    "paragraph": "孟庄子斩其橁以为公琴。",
                    "zhushu": "庄子，孺子速也。橁，木名。橁，敕伦切，又相伦切。"
                },
                {
                    "paragraph": "己亥，焚雍门及西郭、南郭。刘难、士弱率诸侯之师焚申池之竹木。",
                    "zhushu": "二子，晋大夫。难，乃多切，又如字。"
                },
                {
                    "paragraph": "壬寅，焚东郭、北郭。范鞅门于扬门。",
                    "zhushu": "齐西门。"
                },
                {
                    "paragraph": "州绰门于东闾，",
                    "zhushu": "齐东门。"
                },
                {
                    "paragraph": "左骖迫，还于门中，以枚数阖。",
                    "zhushu": "枚，马檛也。阖，门扇也。数其板，示不恐。骖，七南切。廹，音百。还，音旋，又音患。枚，每囬切。数，所主切。阖，户腊切。挝，陟瓜切。恐，曲勇切。"
                },
                {
                    "paragraph": "齐侯驾，将走邮棠。",
                    "zhushu": "邮棠，齐邑。邮，音尤。"
                },
                {
                    "paragraph": "大子与郭荣扣马，",
                    "zhushu": "大子，光也。荣，齐大夫。扣，音口。"
                },
                {
                    "paragraph": "曰：“师速而疾，略也。",
                    "zhushu": "言欲略行其地，无久攻意。行，下孟切。"
                },
                {
                    "paragraph": "将退矣，君何惧焉？且社稷之主，不可以轻，轻则失众。君必待之！”将犯之，大子抽剑断鞅，乃止。甲辰，东侵及潍，南及沂。",
                    "zhushu": "潍水，在东莞东北，至北海都昌县入海。沂水，出东莞盖县，至下邳入泗。轻，遣政切，下同。断，音短。维，本又作维，音同。沂，鱼依切。莞，音官。盖，古害切。邳，蒲悲切。泗，音四。"
                },
                {
                    "paragraph": "○郑子孔欲去诸大夫，",
                    "zhushu": "欲专权。去，起吕切，下同。"
                },
                {
                    "paragraph": "将叛晋而起楚师以去之。使告子庚，子庚弗许。",
                    "zhushu": "子庚，楚令尹公子午。"
                },
                {
                    "paragraph": "楚子闻之，使杨豚尹宜告子庚曰：“国人谓不榖主社稷，而不出师，死不从礼。",
                    "zhushu": "不能承先君之业，死将不得从先君之礼。豚，徒门切。"
                },
                {
                    "paragraph": "不榖即位，于今五年，师徒不出，人其以不榖为自逸，而忘先君之业矣。",
                    "zhushu": "谓己未尝统师自出。"
                },
                {
                    "paragraph": "大夫图之，其若之何？”子庚叹曰：“君王其谓午怀安乎！吾以利社稷也。”见使者，稽首而对曰：“诸侯方睦于晋，臣请尝之。",
                    "zhushu": "尝，试其难易也。使，所吏切。易，以豉切。"
                },
                {
                    "paragraph": "若可，君而继之。不可，收师而退，可以无害，君亦无辱。”",
                    "zhushu": ""
                },
                {
                    "paragraph": "子庚帅师治兵于汾。",
                    "zhushu": "襄城县东北有汾丘城。汾，扶云切。"
                },
                {
                    "paragraph": "于是子蟜、伯有、子张从郑伯伐齐，",
                    "zhushu": "子张，公孙黑肱。"
                },
                {
                    "paragraph": "子孔、子展、子西守。二子知子孔之谋，",
                    "zhushu": "二子，子展、子西。守，手又切，下“完守”同。"
                },
                {
                    "paragraph": "完守入保。",
                    "zhushu": "完城郭，内保守。"
                },
                {
                    "paragraph": "子孔不敢会楚师。",
                    "zhushu": ""
                },
                {
                    "paragraph": "楚师伐郑，次于鱼陵。",
                    "zhushu": "鱼陵，鱼幽山也，在南阳犫县北，郑地。犫，尺由切。"
                },
                {
                    "paragraph": "右师城上棘，遂涉颍，次于旃然。",
                    "zhushu": "将涉颖，故于水边权筑小城，以为进退之备。旃然水，出荧阳城皋县，东入汴。旃，章延切。汴，皮彦切。"
                },
                {
                    "paragraph": "蔿子冯、公子格率锐师侵费滑、胥靡、献于、雍梁，",
                    "zhushu": "胥靡、献于、雍梁，皆郑邑。河南阳翟县东北有雍氏城。蔿，夲，又作䓕，于委切。冯，皮冰切。费，扶味切。滑，于八切。雍，于用切。"
                },
                {
                    "paragraph": "右囬梅山，",
                    "zhushu": "在荧阳密县东北。回，如字；徐，胡猥切。"
                },
                {
                    "paragraph": "侵郑东北，至于虫牢而反。子庚门于纯门，信于城下而还。",
                    "zhushu": "信，再宿也。牢，力刀切。纯，如字，又市荀切。"
                },
                {
                    "paragraph": "涉于鱼齿之下，",
                    "zhushu": "鱼齿山之下有滍水，故言涉。滍，音雉。"
                },
                {
                    "paragraph": "甚雨及之。楚师多涷，役徒几尽。",
                    "zhushu": ""
                },
                {
                    "paragraph": "晋人闻有楚师，师旷曰：“不害。吾骤歌北风，又歌南风。南风不竞，",
                    "zhushu": "歌者，吹律以咏八风。南风音微，故曰“不竞”也。师旷唯歌南北风者，听晋、楚之强弱。涷，丁弄切。几，音祈。骤，仕救切。"
                },
                {
                    "paragraph": "多死声。楚必无功。”董叔曰：“天道多在西北，",
                    "zhushu": "岁在豕韦，月又建亥，故曰多在西北。"
                },
                {
                    "paragraph": "南师不时，必无功。”",
                    "zhushu": "不时，谓触岁月。"
                },
                {
                    "paragraph": "叔向曰：“在其君之德也。”",
                    "zhushu": "言天时地利不如人和。",
                    "type": 2
                },
                {
                    "paragraph": "经十有九年，春，王正月，诸侯盟于祝柯。",
                    "zhushu": "前年围齐之诸侯也。祝柯县，今属济南郡。柯，古多切。"
                },
                {
                    "paragraph": "○晋人执邾子。",
                    "zhushu": "称人以执，恶及民也。"
                },
                {
                    "paragraph": "○公至自伐齐。",
                    "zhushu": "无传。"
                },
                {
                    "paragraph": "○取邾田，自漷水。",
                    "zhushu": "取邾田，以漷水为界也。漷水出东海合郷县，西南经鲁国，至髙平湖陆县入泗。漷，好虢切。徐音郭，又虎伯切；字林：口郭、口获二切。"
                },
                {
                    "paragraph": "○季孙宿如晋。○葬曹成公。",
                    "zhushu": "无传。"
                },
                {
                    "paragraph": "○夏，卫孙林父帅师伐齐。○",
                    "zhushu": ""
                },
                {
                    "paragraph": "秋，七月，辛卯，齐侯环卒。",
                    "zhushu": "世子光三与鲁同盟。"
                },
                {
                    "paragraph": "○晋士匄帅师侵齐，至榖，闻齐侯卒，乃还。",
                    "zhushu": "详录所至及还者，善得礼。"
                },
                {
                    "paragraph": "○八月，丙辰，仲孙蔑卒。",
                    "zhushu": "无传。"
                },
                {
                    "paragraph": "○齐杀其大夫髙厚。○",
                    "zhushu": ""
                },
                {
                    "paragraph": "郑杀其大夫公子嘉。○冬，葬齐灵公。",
                    "zhushu": "无传。"
                },
                {
                    "paragraph": "○城西郛。",
                    "zhushu": "鲁西郭。郛，芳夫切。"
                },
                {
                    "paragraph": "○叔孙豹会晋士匄于柯。",
                    "zhushu": "魏郡内黄县东北有柯城。"
                },
                {
                    "paragraph": "○城武城。",
                    "zhushu": "泰山南武城县。",
                    "type": 2
                },
                {
                    "paragraph": "传十九年，春，诸侯还自沂上，盟于督扬，曰：“大母侵小。”",
                    "zhushu": "督扬，即祝柯也。督，丁毒切。母，音无。"
                },
                {
                    "paragraph": "执邾悼公，以其伐我故。",
                    "zhushu": "伐鲁在十七年。"
                },
                {
                    "paragraph": "遂次于泗上，疆我田。",
                    "zhushu": "正邾、鲁之界也。泗，水名。疆，居良切。"
                },
                {
                    "paragraph": "取邾田，自漷水归之于我。",
                    "zhushu": "邾田在漷水止，今更以漷为界，故曰取邾田。"
                },
                {
                    "paragraph": "晋侯先归。公享晋六卿于蒲圃，",
                    "zhushu": "六卿过鲁。圃，布古切。过，古禾切。"
                },
                {
                    "paragraph": "赐之三命之服，军尉、司马、司空、舆尉、𠉀奄皆受一命之服。",
                    "zhushu": "如鞍。战还之赐，唯无先辂。鞍，音安。"
                },
                {
                    "paragraph": "贿荀偃束锦、加璧、乘马，先吴寿梦之鼎。",
                    "zhushu": "荀偃，中军元帅，故特贿之。五匹为束，四马为乘。寿梦，吴子乘也，献鼎于鲁，因以为名。古之献物，必有以先，今以璧马为鼎之先。贿，呼罪切。乘，绳证切。先，悉荐切，又如字。梦，莫公切。帅，所类切。"
                },
                {
                    "paragraph": "荀偃瘅疽，生疡于头。",
                    "zhushu": "瘅，疸，恶创。瘅，丁但切；徐，音旦。疽，七徐切。疡，音羊。创，初良切。"
                },
                {
                    "paragraph": "济河，及著雍，病，目出。大夫先归者皆反。士匄请见，弗内。请后，曰：“郑甥可。”",
                    "zhushu": "士匄，中军佐，故问后也。郑甥，荀吴，其母郑女。著，张虑切，又直虑切。雍，于用切。见，贤遍切。"
                },
                {
                    "paragraph": "二月甲寅，卒，而视，不可含。",
                    "zhushu": "目开口噤。视，如字，徐，市至切。含，户暗切。下同。噤，其荫切。"
                },
                {
                    "paragraph": "宣子盥而抚之，曰：“事吴敢不如事主。”犹视。",
                    "zhushu": "大夫称主。盥，音管。"
                },
                {
                    "paragraph": "栾怀子曰：“其为未卒事于齐故也乎？”",
                    "zhushu": "怀子，栾盈。为，于伪切。下注“为怀”同。"
                },
                {
                    "paragraph": "乃复抚之曰：“主苟终，所不嗣事于齐者，有如河！”乃瞑，受含。",
                    "zhushu": "“嗣”，续也。复，扶又切。瞑，亡丁切，一音士平切。桓谭以为荀偃病而目出，初死其目未合，尸冷乃合，非其有所知也。传因其异而记之耳。"
                },
                {
                    "paragraph": "宣子出，曰：“吾浅之为丈夫也。”",
                    "zhushu": "自恨以私待人。"
                },
                {
                    "paragraph": "晋栾鲂帅师从卫孙文子伐齐。",
                    "zhushu": "为怀子之言故也。栾鲂，栾氏族。不书，兵并林父，不别告也。经书“夏”，从告。并，如字，又必政切。"
                },
                {
                    "paragraph": "○季武子如晋拜师，",
                    "zhushu": "谢讨齐。"
                },
                {
                    "paragraph": "晋侯享之。范宣子为政，",
                    "zhushu": "代荀偃将中军。将，子匠切，后放此。"
                },
                {
                    "paragraph": "赋黍苗。",
                    "zhushu": "黍苗，诗小雅。美召伯劳来诸侯，如阴雨之长黍苗也。喻晋君忧劳鲁国，犹召伯。召，上照切，下同。劳，力报切。来，力代切。长，丁丈切。"
                },
                {
                    "paragraph": "季武子兴，再拜稽首曰：“小国之仰大国也，如百榖之仰膏雨焉。若常膏之，其天下辑睦，岂唯敝邑？”赋六月。",
                    "zhushu": "六月，尹吉甫佐天子征伐之诗。以晋侯比吉甫出征以匡王国。仰，如字，徐，五亮切，下同。常膏，古报切，又如字。辑，音集，本又作集。"
                },
                {
                    "paragraph": "○季武子以所得于齐之兵作林钟，而铭鲁功焉。",
                    "zhushu": "林钟，律名，铸钟声应林钟，因以为名。铸，之树切。应，应对之应。"
                },
                {
                    "paragraph": "臧武仲谓季孙曰：“非礼也。夫铭，天子令德，",
                    "zhushu": "天子铭德不铭功。"
                },
                {
                    "paragraph": "诸侯言时计功，",
                    "zhushu": "举得时，动有功，则可铭也。"
                },
                {
                    "paragraph": "大夫称伐。",
                    "zhushu": "铭其功伐之劳。"
                },
                {
                    "paragraph": "今称伐则下等也；",
                    "zhushu": "从大夫故。"
                },
                {
                    "paragraph": "计功则借人也；",
                    "zhushu": "借晋力也。借，如字，又情亦切。"
                },
                {
                    "paragraph": "言时则妨民多矣，何以为铭？且夫大伐小，取其所得以作彝器，",
                    "zhushu": "彝，常也。谓钟鼎为宗庙之常器。夫，音扶。彝，以之切。"
                },
                {
                    "paragraph": "铭其功烈，以示子孙，昭明德而惩无礼也。今将借人之力以救其死，若之何铭之？小国幸于大国，",
                    "zhushu": "以胜大国为幸。惩，直升切。"
                },
                {
                    "paragraph": "而昭所获焉以怒之，亡之道也。”",
                    "zhushu": "为城西郛、武城传。"
                },
                {
                    "paragraph": "○齐侯娶于鲁，曰颜懿姫，无子。其姪鬷声姫生光，以为大子。",
                    "zhushu": "兄子曰姪。颜、鬷，皆二姬母姓，因以为号。懿、声，皆谥。娶，七住切。姪，直结切。鬷，子公切。"
                },
                {
                    "paragraph": "诸子仲子、戎子，戎子嬖。",
                    "zhushu": "诸子，诸妾姓子者。二子皆宋女。仲，本亦作中，音仲。下皆放此。嬖，必计切。"
                },
                {
                    "paragraph": "仲子生牙，属诸戎子。",
                    "zhushu": "属，托之属，之蜀切。"
                },
                {
                    "paragraph": "戎子请以为大子，许之。",
                    "zhushu": "齐侯许之。"
                },
                {
                    "paragraph": "仲子曰：“不可。废常，不祥；",
                    "zhushu": "废立嫡之常。嫡，本或作适，丁历切。"
                },
                {
                    "paragraph": "间诸侯，难。",
                    "zhushu": "事难成也。间，间厕之间。"
                },
                {
                    "paragraph": "光之立也，列于诸侯矣。",
                    "zhushu": "列诸侯之会。"
                },
                {
                    "paragraph": "今无故而废之，是专黜诸侯，",
                    "zhushu": "谓光已有诸侯之尊。"
                },
                {
                    "paragraph": "而以难犯不祥也。君必悔之。”公曰：“在我而已。”遂东大子光。",
                    "zhushu": "废而徙之东鄙。"
                },
                {
                    "paragraph": "使髙厚傅牙以为大子，夙沙卫为少傅。",
                    "zhushu": ""
                },
                {
                    "paragraph": "齐侯疾，崔杼微逆光，疾病而立之。光杀戎子，",
                    "zhushu": "终言之。少，诗照切。下注“公犹少同。抒，直吕切。"
                },
                {
                    "paragraph": "尸诸朝，非礼也。妇人无刑。",
                    "zhushu": "无黥刖之刑。黥，其京切。刖，音月，又五刮切。"
                },
                {
                    "paragraph": "虽有刑，不在朝市。",
                    "zhushu": "谓犯死刑者，犹不暴尸。暴，蒲卜切。"
                },
                {
                    "paragraph": "夏五月壬辰晦，齐灵公卒。",
                    "zhushu": "经书七月辛卯，光定位而后赴。"
                },
                {
                    "paragraph": "庄公即位。",
                    "zhushu": "大子光也。"
                },
                {
                    "paragraph": "执公子牙于句渎之丘。以夙沙卫易己，卫奔髙唐以叛。",
                    "zhushu": "光谓卫教公易己。髙唐，在祝阿县西北。句，古侯切。渎，音豆。"
                },
                {
                    "paragraph": "○晋士匄侵齐，及榖，闻丧而还，礼也。",
                    "zhushu": "礼之常，不必待君命。"
                },
                {
                    "paragraph": "○于四月丁未，",
                    "zhushu": "于此年四月。"
                },
                {
                    "paragraph": "郑公孙虿卒，赴于晋大夫。范宣子言于晋侯，以其善于伐秦也。",
                    "zhushu": "十四年，晋伐秦。子蟜见诸侯师而劝之济泾。"
                },
                {
                    "paragraph": "六月，晋侯请于王，王追赐之大路，使以行，礼也。",
                    "zhushu": "大路，天子所赐车之摠名，以行葬礼。传言大夫有功则赐服路。"
                },
                {
                    "paragraph": "○秋八月，齐崔杼杀髙厚于洒蓝，而兼其室。",
                    "zhushu": "洒蓝，齐地。洒，色买切。徐，所绮切。蓝，力甘切。"
                },
                {
                    "paragraph": "书曰“齐杀其大夫”，从君于昏也。",
                    "zhushu": "传解经不言崔杼杀，而为国讨文。"
                },
                {
                    "paragraph": "○郑子孔之为政也专，",
                    "zhushu": "专权。"
                },
                {
                    "paragraph": "国人患之，乃讨西宫之难",
                    "zhushu": "十年，尉止等作难西宫，子孔知而不言。难，乃且切，下同。"
                },
                {
                    "paragraph": "与纯门之师。",
                    "zhushu": "前年，子孔召楚师至纯门，"
                },
                {
                    "paragraph": "子孔当罪，以其甲及子革、子良氏之甲守。",
                    "zhushu": "以自守也。守，手又切。下守备”同。"
                },
                {
                    "paragraph": "甲辰，子展、子西率国人伐之，杀子孔而分其室。书曰“郑杀其大夫”，专也。",
                    "zhushu": "亦以国讨为文。"
                },
                {
                    "paragraph": "子然、子孔，宋子之子也。",
                    "zhushu": "子然，子革父。"
                },
                {
                    "paragraph": "士子孔，圭妫之子也。",
                    "zhushu": "宋子、圭妫，皆郑穆公妾。士子孔，子良父。妫，居危切。"
                },
                {
                    "paragraph": "圭妫之班亚宋子而相亲也，",
                    "zhushu": "亚，文也。亚，于嫁切。"
                },
                {
                    "paragraph": "二子孔亦相亲也。僖之四年，子然卒。",
                    "zhushu": "郑僖四年，鲁襄六年。"
                },
                {
                    "paragraph": "简之元年，士子孔卒。",
                    "zhushu": "鲁襄八年。"
                },
                {
                    "paragraph": "司徒孔实相子革、子良之室，",
                    "zhushu": "司徒孔与二父相亲，故相助其子。相，息亮切。"
                },
                {
                    "paragraph": "三室如一，",
                    "zhushu": "言同心。"
                },
                {
                    "paragraph": "故及于难。",
                    "zhushu": "故二子并及难。"
                },
                {
                    "paragraph": "子革、子良出奔楚，子革为右尹。",
                    "zhushu": "子革，即郑丹。"
                },
                {
                    "paragraph": "郑人使子展当国，子西听政，立子产为卿。",
                    "zhushu": "简公犹幼，故大夫当国。"
                },
                {
                    "paragraph": "○齐庆封围髙唐，弗克。",
                    "zhushu": "夙沙卫以叛，故围之。"
                },
                {
                    "paragraph": "冬十一月，齐侯围之。见卫在城上，号之，乃下。",
                    "zhushu": "卫下与齐侯语，号，徐胡报切，召也。又户刀切。"
                },
                {
                    "paragraph": "问守备焉，以无备告。揖之，乃登。",
                    "zhushu": "齐侯以卫告诚，揖而礼之，欲生之也。卫志于战死，故不顺齐侯之揖而还登城。"
                },
                {
                    "paragraph": "闻师将傅，食髙唐人。殖绰、工偻会夜缒纳师，",
                    "zhushu": "因其会食。二子，齐大夫。傅，音附。食，音嗣。偻，力侯切。缒，直伪切。"
                },
                {
                    "paragraph": "醢卫于军。",
                    "zhushu": "醢，音海。"
                },
                {
                    "paragraph": "○城西郛，惧齐也。",
                    "zhushu": "前年与晋伐齐，又铸其器为钟，故惧。"
                },
                {
                    "paragraph": "○齐及晋平，盟于大隧。",
                    "zhushu": "大隧，地阙。隧，音遂。"
                },
                {
                    "paragraph": "故穆叔会范宣子于柯。",
                    "zhushu": "齐、晋平，鲁惧齐，故为柯会以自固。"
                },
                {
                    "paragraph": "穆叔见叔向，赋载驰之四章。",
                    "zhushu": "四章日：“控于大邦，谁因谁极？”控，引也。取其欲引大国以自救助。控，苦贡切。"
                },
                {
                    "paragraph": "叔向曰：“𦙝敢不承命。”",
                    "zhushu": "叔向度齐未肯以盟服，故许救鲁。度，待洛切。"
                },
                {
                    "paragraph": "穆叔归，曰：“齐犹未也，不可以不惧。”乃城武城。○",
                    "zhushu": ""
                },
                {
                    "paragraph": "卫石共子卒，",
                    "zhushu": "石买。共，音恭。"
                },
                {
                    "paragraph": "悼子不哀。",
                    "zhushu": "买之子石恶。"
                },
                {
                    "paragraph": "孔成子曰：“是谓蹶其夲，",
                    "zhushu": "蹙，犹拔也。蹶，其月切，又居月切，又居卫切。"
                },
                {
                    "paragraph": "必不有其宗。”",
                    "zhushu": "为二十八年石恶出奔传。",
                    "type": 2
                },
                {
                    "paragraph": "经二十年春，王正月，辛亥，仲孙速会莒人盟于向。",
                    "zhushu": "向，莒邑。向，舒亮切。"
                },
                {
                    "paragraph": "○夏，六月，庚申，公会晋侯、齐侯、宋公、卫侯、郑伯、曹伯、莒子、邾子、滕子、薛伯、𣏌伯、小邾子，盟于澶渊。",
                    "zhushu": "澶渊在顿丘县南，今名繁污。此卫地，又近戚田。澶，市然切。污，音纡。近，附近之近。"
                },
                {
                    "paragraph": "○秋，公至自会。",
                    "zhushu": "无传。"
                },
                {
                    "paragraph": "○仲孙速帅师伐邾。○",
                    "zhushu": ""
                },
                {
                    "paragraph": "蔡杀其大夫公子爕。",
                    "zhushu": "庄公子。爕，息恊切。"
                },
                {
                    "paragraph": "○蔡公子履出奔楚。",
                    "zhushu": "爕母弟也。"
                },
                {
                    "paragraph": "○陈侯之弟黄出奔楚。",
                    "zhushu": "称“弟”，明无罪也。"
                },
                {
                    "paragraph": "○叔老如齐。○",
                    "zhushu": ""
                },
                {
                    "paragraph": "冬，十月，丙辰，朔，日有食之。",
                    "zhushu": "无传。"
                },
                {
                    "paragraph": "○季孙宿如宋。",
                    "zhushu": "",
                    "type": 2
                },
                {
                    "paragraph": "传二十年，春，及莒平。孟庄子会莒人盟于向，督扬之盟故也。",
                    "zhushu": "莒数伐鲁，前年诸侯盟督杨以和解之，故二国自复共盟结其好。数，所角切，下同。解，古买切，又户买切。复，扶又切，下“始复”同。好，呼报切，下同。"
                },
                {
                    "paragraph": "○夏，盟于澶渊，齐成故也。",
                    "zhushu": "齐与晋平。"
                },
                {
                    "paragraph": "○邾人骤至，以诸侯之事弗能报也。",
                    "zhushu": "骤，数也。谓十五年、十七年伐鲁，"
                },
                {
                    "paragraph": "秋，孟庄子伐邾以报之。",
                    "zhushu": "既盟而又代之，非。"
                },
                {
                    "paragraph": "○蔡公子爕欲以蔡之晋，",
                    "zhushu": "背楚，背，音佩。"
                },
                {
                    "paragraph": "蔡人杀之。公子履，其母弟也，故出奔楚。",
                    "zhushu": "与兄同谋故。"
                },
                {
                    "paragraph": "○陈庆虎、庆寅畏公子黄之逼，",
                    "zhushu": "二庆，陈卿，恐黄逼夺其政。逼，彼力切。"
                },
                {
                    "paragraph": "愬诸楚曰：“与蔡司马同谋。”",
                    "zhushu": "同欲之晋。"
                },
                {
                    "paragraph": "楚人以为讨。",
                    "zhushu": "讨，责陈。"
                },
                {
                    "paragraph": "公子黄出奔楚。",
                    "zhushu": "奔楚自理。"
                },
                {
                    "paragraph": "初，蔡文侯欲事晋，曰：“先君与于践土之盟，",
                    "zhushu": "先君，文侯父庄侯甲午也。践土盟在僖二十八年。与，音预。"
                },
                {
                    "paragraph": "晋不可弃，且兄弟也。”畏楚，不能行而卒。",
                    "zhushu": "宣十七年，文侯卒。"
                },
                {
                    "paragraph": "楚人使蔡无常，",
                    "zhushu": "征发无准。"
                },
                {
                    "paragraph": "公子爕求从先君以利蔡，不能而死。书曰",
                    "zhushu": ""
                },
                {
                    "paragraph": "“蔡杀其大夫公子爕”，言不与民同欲也。",
                    "zhushu": "罪其违众。"
                },
                {
                    "paragraph": "“陈侯之弟黄出奔楚”，言非其罪也。",
                    "zhushu": "称弟，罪陈侯及二庆。"
                },
                {
                    "paragraph": "公子黄将出奔，呼于国曰：“庆氏无道，求专陈国，暴蔑其君，而去其亲，五年不灭，是无天也。”",
                    "zhushu": "为二十三年陈杀二庆传。呼，好故切。去，起吕切。"
                },
                {
                    "paragraph": "○齐子初聘于齐，礼也。",
                    "zhushu": "齐、鲁有怨，朝聘礼绝。今始复通，故白初继好息民，故曰礼。"
                },
                {
                    "paragraph": "○冬，季武子如宋，报向戌之聘也。",
                    "zhushu": "向戌聘在十五年。"
                },
                {
                    "paragraph": "褚师叚逆之以受享，",
                    "zhushu": "叚，共公子子石也。逆以入国，受享礼。褚，张吕切。叚，徐徒乱切。共，音恭。"
                },
                {
                    "paragraph": "赋常棣之七章以卒。",
                    "zhushu": "武子赋也。七章以卒，尽八章。取其“妻子好合，如鼓瑟琴，宜尔室家，乐尔妻帑”。言二国好合，宜其室家，相亲如兄弟。棣，大计切。乐，音洛。帑，音奴。"
                },
                {
                    "paragraph": "宋人重贿之。归，复命，公享之，赋鱼丽之卒章。",
                    "zhushu": "鱼丽，诗小雅。卒章曰：“物其有矣，维其时矣。”喻聘宋得其时。丽，力驰切。"
                },
                {
                    "paragraph": "公赋南山有台。",
                    "zhushu": "南山有台，诗小雅。取其“乐只君子，邦家之基，邦家之光”。喻武子奉使，能为国光晖。只，之氏切。夲，亦作旨。使，所吏切。"
                },
                {
                    "paragraph": "武子去所，曰：“臣不堪也。”",
                    "zhushu": "去所，辟席。"
                },
                {
                    "paragraph": "○卫寗惠子疾，召悼子",
                    "zhushu": "悼子，寗喜。"
                },
                {
                    "paragraph": "曰：“吾得罪于君，悔而无及也。名藏在诸侯之策，曰：“孙林父、寗殖出其君。”君入，则掩之。",
                    "zhushu": "掩恶名。策，初革切。出，如字，徐音黜。"
                },
                {
                    "paragraph": "若能掩之，则吾子也。若不能，犹有鬼神，吾有馁而已，不来食矣。”",
                    "zhushu": "馁，饿也。馁，奴罪切。"
                },
                {
                    "paragraph": "悼子许诺，惠子遂卒。",
                    "zhushu": "为二十六年卫侯归传。",
                    "type": 2
                },
                {
                    "paragraph": "经二十有一年，春，王正月，公如晋。○",
                    "zhushu": ""
                },
                {
                    "paragraph": "邾庶其以漆、闾丘来奔。",
                    "zhushu": "二邑在髙平南平阳县，东北有漆郷，西北有显闾亭。以邑出为叛，适鲁而言来奔，内外之辞。漆，本或作涞，徐音七。闾，力于切。"
                },
                {
                    "paragraph": "○夏，公至自晋。",
                    "zhushu": "无传。"
                },
                {
                    "paragraph": "○秋，晋栾盈出奔楚。",
                    "zhushu": "盈不能防闲其母，以聊奔亡。称名，罪之。"
                },
                {
                    "paragraph": "○九月，庚戌，朔，日有食之。",
                    "zhushu": "无传。"
                },
                {
                    "paragraph": "○冬，十月，庚辰，朔，日有食之。",
                    "zhushu": "无传。"
                },
                {
                    "paragraph": "○曹伯来朝。○",
                    "zhushu": ""
                },
                {
                    "paragraph": "公会晋侯、齐侯、宋公、卫侯、郑伯、曹伯、莒子、邾子于商任。",
                    "zhushu": "摘任，地阙。任，音壬。",
                    "type": 2
                },
                {
                    "paragraph": "传二十一年，春，公如晋，拜师及取邾田也。",
                    "zhushu": "谢十八年伐齐之师、漷水之田。"
                },
                {
                    "paragraph": "○邾庶其以漆、闾丘来奔。",
                    "zhushu": "庶其，邾大夫。"
                },
                {
                    "paragraph": "季武子以公姑姊妻之，",
                    "zhushu": "计公年不得有未嫁姑姊，盖寡者二人。释文：“公姑姊，杜以公之姑及姊是二人也。或曰列女传称梁有“节姑妹”，谓父之妹也，此云姑姊是父之姊也，一人耳。以杜氏为误。案：成二年楚侵及阳桥，孟孙往赂，以公衡为质。杜云：“衡，成公子也。”楚师及宋，公衡逃归。臧宣叔云：“衡父不忍数年之不宴以弃鲁国。”则公衡之年下计犹十七八，成公是其父，固当三十有余，从成二年至此三十八岁。姑又成公之姊，则年近七十矣。假令公衡非成公之子，犹是成公之弟，成九年“伯姫归于宋”，伯者长称，九年始嫁，则为成公之妹，成公不得有姊矣。若成公别有庶长之姊，以成公、公衡之年推之，亦不复堪嫁，故知二人也。唯公羊以成公即位年幼，据左氏成四年传云：“公如晋，晋侯见公不敬，公归，欲求成于楚，得季文子谏而止。”此非年幼也。反复推之，杜氏不误。妻，七计切，及下同。"
                },
                {
                    "paragraph": "皆有赐于其从者。于是鲁多盗。季孙谓臧武仲曰：“子盍诘盗？”",
                    "zhushu": "诘，治也。从，才用切。下同。盍，胡腊切。下盍反同。诘，起吉切。"
                },
                {
                    "paragraph": "武仲曰：“不可诘也，纥又不能。”季孙曰：“我有四封，而诘其盗，何故不可？子为司寇，将盗是务去，若之何不能？”武仲曰：“子召外盗而大礼焉，何以止吾盗？",
                    "zhushu": "吾，谓国中。去，起吕切。下皆同。"
                },
                {
                    "paragraph": "子为正卿，而来外盗，使纥去之，将何以能？庶其窃邑于邾以来，子以姫氏妻之，而与之邑，",
                    "zhushu": "使食漆、闾丘，"
                },
                {
                    "paragraph": "其从者皆有赐焉。若大盗，礼焉以君之姑姊与其大邑，其次皂牧舆马，",
                    "zhushu": "给其贱役，从皂至牧，凡八等之人。皂，在早切。凡八等之人，谓皂、舆、隶、僚、仆、台、圉、牧也。"
                },
                {
                    "paragraph": "其小者衣裳剑带，是赏盗也。赏而去之，其或难焉。纥也闻之，在上位者，洒濯其心，壹以待人，轨度其信，可明征也，",
                    "zhushu": "征，验也。洒，西礼切。濯，直角切。度，待洛切。征，直升切。"
                },
                {
                    "paragraph": "而后可以治人。夫上之所为，民之归也。上所不为，而民或为之，是以加刑罚焉，而莫敢不惩。若上之所为，而民亦为之，乃其所也，又可禁乎？夏书曰：“念兹在兹，",
                    "zhushu": "逸书也。兹，此也。谓行此事，当念使可施之于此。"
                },
                {
                    "paragraph": "释兹在兹，",
                    "zhushu": "释，除也。谓欲有所治除于人，亦当顾己得无亦有之。"
                },
                {
                    "paragraph": "名言兹在兹，",
                    "zhushu": "名此事，言此事，亦皆当今可施于此。令，力呈切。"
                },
                {
                    "paragraph": "允出兹在兹，",
                    "zhushu": "允，信也。信出于此，则善亦在此。"
                },
                {
                    "paragraph": "惟帝念功。”",
                    "zhushu": "言帝念功，则功成也。"
                },
                {
                    "paragraph": "将谓由己壹也。信由己壹，而后功可念也。”",
                    "zhushu": "言非但意念而已，当须信已诚至。"
                },
                {
                    "paragraph": "庶其非卿也，以地来，虽贱必书，重地也。",
                    "zhushu": "重地，故书其人。其人书，则恶名彰，以惩不义。"
                },
                {
                    "paragraph": "○齐侯使庆佐为大夫，",
                    "zhushu": "庆佐，崔杼党。"
                },
                {
                    "paragraph": "复讨公子牙之党，执公子买于句渎之丘。公子鉏来奔。叔孙还奔燕。",
                    "zhushu": "三子，齐公族。言庄公斥逐亲戚，以成崔、庆之势，终有弑杀之祸。复，扶又切。鉏，仕居切。还，音旋。杀，申志切，又音如字。"
                },
                {
                    "paragraph": "○夏，楚子庚卒。楚子使䓕子冯为令尹。访于申叔豫，",
                    "zhushu": "叔豫，叔时孙。"
                },
                {
                    "paragraph": "叔豫曰：“国多宠而王弱，",
                    "zhushu": "弱，政教微而贵臣强，"
                },
                {
                    "paragraph": "国不可为也。”遂以疾辤。方暑，阙地，下冰而□焉。重茧衣裘，鲜食而寝。",
                    "zhushu": "茧，绵衣。阙，求月切。茧，舌典切。礼记云：纩为茧。衣，于既切。鲜，息浅切。少也。"
                },
                {
                    "paragraph": "楚子使医视之，复曰：“瘠则甚矣，",
                    "zhushu": "瘠，瘦也。瘠，在亦切。瘦，所又切。"
                },
                {
                    "paragraph": "而血气未动。”",
                    "zhushu": "言无疾。"
                },
                {
                    "paragraph": "乃使子南为令尹。",
                    "zhushu": "子南，公子追舒也。为二十二年杀追舒传。"
                },
                {
                    "paragraph": "○栾桓子娶于范宣子，生怀子。",
                    "zhushu": "桓子，栾黡。怀子，盈也。"
                },
                {
                    "paragraph": "范鞅以其亡也，怨栾氏，",
                    "zhushu": "十四年，栾黡强逐范鞅，使奔秦。强，其丈切。"
                },
                {
                    "paragraph": "故与栾盈为公族大夫而不相能。桓子卒，栾祁与其老州宾通，",
                    "zhushu": "栾祁，桓子妻，范宣子女，盈之母也。范氏，尧后，祁姓。能，如字。徐乃代切。"
                },
                {
                    "paragraph": "几亡室矣。",
                    "zhushu": "言乱甚。几，其依切。"
                },
                {
                    "paragraph": "怀子患之。祁惧其讨也，愬诸宣子曰：“盈将为乱，以范氏为死桓主而专政矣，",
                    "zhushu": "桓主，栾黡。"
                },
                {
                    "paragraph": "曰：“吾父逐鞅也，不怒而以宠报之，",
                    "zhushu": "谓宣子不为黡责怒鞅，而反与鞅宠位。为，于伪切。下吾为同。"
                },
                {
                    "paragraph": "又与吾同官而专之，",
                    "zhushu": "同为公族大夫，而鞅专其权势。"
                },
                {
                    "paragraph": "吾父死而益富。死吾父而专于国，有死而已，吾蔑从之矣。”",
                    "zhushu": "言宣子专政，盈欲以死作难。难，乃旦切。"
                },
                {
                    "paragraph": "其谋如是，惧害于主，吾不敢不言。”范鞅为之征。",
                    "zhushu": "证其有此。"
                },
                {
                    "paragraph": "怀子好施，士多归之。宣子畏其多士也，信之。怀子为下卿，",
                    "zhushu": "下军佐。好，呼报切。施，式豉切。"
                },
                {
                    "paragraph": "宣子使城著而遂逐之。",
                    "zhushu": "著，晋邑，在外易逐。著，直据切，又张虑切。易，以豉切。"
                },
                {
                    "paragraph": "秋，栾盈出奔楚。宣子杀箕遗、黄渊、嘉父、司空靖、邴豫、董叔、邴师、申书、羊舌虎、叔罴，",
                    "zhushu": "十子皆晋大夫，栾盈之党也。羊舌虎，叔向弟。邴，音丙。罴，彼皮切。"
                },
                {
                    "paragraph": "囚伯华、叔向、籍偃。",
                    "zhushu": "籍偃，上军司马。"
                },
                {
                    "paragraph": "人谓叔向曰：“子离于罪，其为不知乎？”",
                    "zhushu": "讥其受囚而不能去。知，音智。下及注同。"
                },
                {
                    "paragraph": "叔向曰：“与其死亡若何？",
                    "zhushu": "言虽囚，何若于死亡。"
                },
                {
                    "paragraph": "诗曰：“优哉游哉，聊以卒岁。”知也。”",
                    "zhushu": "诗小雅。言君子优游于衰世，所以辟害，卒其寿，是亦知也。释文：“诗小雅”，案今小雅无此全语，唯采菽诗云：“优哉游哉，亦是戾矣。”"
                },
                {
                    "paragraph": "乐王鲋见叔向，曰：“吾为子请。”叔向弗应。出，不拜。",
                    "zhushu": "乐王鲋，晋大夫乐桓子。鲋，音附。应，应对”之应。下注同。一本作“不应”。"
                },
                {
                    "paragraph": "其人皆咎叔向。叔向曰：“必祁大夫。”",
                    "zhushu": "祁大夫，祁奚也，食邑于祁，因以为氏。祁县今属大原。咎，其九切。"
                },
                {
                    "paragraph": "室老闻之，曰：“乐王鲋言于君，无不行，",
                    "zhushu": "其言皆得行。"
                },
                {
                    "paragraph": "求赦吾子，吾子不许。",
                    "zhushu": "谓不应，出不拜。"
                },
                {
                    "paragraph": "祁大夫所不能也，",
                    "zhushu": "不能动君。"
                },
                {
                    "paragraph": "而曰必由之，何也？”叔向曰：“乐王鲋，从君者也，何能行？祁大夫外举不弃雠，内举不失亲，其独遗我乎？诗曰：“有觉德行，四国顺之。”",
                    "zhushu": "诗大雅。言德行直则天下顺之。行，下孟切。"
                },
                {
                    "paragraph": "夫子，觉者也。”",
                    "zhushu": "觉，较然正直。较，音角。"
                },
                {
                    "paragraph": "晋侯问叔向之罪于乐王鲋。对曰：“不弃其亲，其有焉。”",
                    "zhushu": "言叔向笃亲亲，必与叔虎同谋。"
                },
                {
                    "paragraph": "于是祁奚老矣，",
                    "zhushu": "老，去公族大夫。"
                },
                {
                    "paragraph": "闻之，乘驲而见宣子，曰：“诗曰：“惠我无疆，子孙保之。”",
                    "zhushu": "诗周颂也。言文、武有惠训之德加于百姓，故子孙保赖之。驲，人实切，传也。疆，居良切。"
                },
                {
                    "paragraph": "书曰：“圣有谟勋，明征定保。”",
                    "zhushu": "逸书。谟，谋也。勋，功也。言圣哲有谋功者，当门信定安之。谟，莫胡切。勋，如字，书作训。"
                },
                {
                    "paragraph": "夫谋而鲜过，惠训不倦者，叔向有焉，",
                    "zhushu": "谋鲜过，有谟勋也。惠训不倦，惠我无疆也。"
                },
                {
                    "paragraph": "社稷之固也。犹将十世宥之，以劝能者。今壹不免其身，",
                    "zhushu": "壹，以弟故。宥，音又。"
                },
                {
                    "paragraph": "以弃社稷，不亦惑乎？鲧殛而禹兴；",
                    "zhushu": "言不以父罪废其子。鲧，古本切。殛，纪力切。"
                },
                {
                    "paragraph": "伊尹放大甲而相之，卒无怨色。",
                    "zhushu": "大甲，汤孙也，荒淫失度，伊尹放之，相宫二年，改悔而复之，而无恨心。言不以一怨妨大徳。大，音泰。相，息亮切。"
                },
                {
                    "paragraph": "管、蔡为戮，周公右王。",
                    "zhushu": "言兄弟罪不相及。右，音又。"
                },
                {
                    "paragraph": "若之何其以虎也弃社稷？子为善，谁敢不勉？多杀何为？”宣子说，与之乘，以言诸公而免之。",
                    "zhushu": "共载入见公。说，音悦。乘，绳证切。见，贤遍切。下始见井注同。"
                },
                {
                    "paragraph": "不见叔向而归，",
                    "zhushu": "言为国，非私叔向也。为，于伪切。下“不为己”及“为子”皆同。"
                },
                {
                    "paragraph": "叔向亦不告免焉而朝。",
                    "zhushu": "不告谢之，明不为己。"
                },
                {
                    "paragraph": "初，叔向之母妬叔虎之母美而不使。",
                    "zhushu": "不使见叔向父。妬，丁故切。"
                },
                {
                    "paragraph": "其子皆谏其母。其母曰：“深山大泽，实生龙蛇。",
                    "zhushu": "言非常之地，多生非常之物。"
                },
                {
                    "paragraph": "彼美，余惧其生龙蛇以祸女。女，敝族也。",
                    "zhushu": "敝，衰坏也。龙蛇，喻奇怪。女，音汝。下同。"
                },
                {
                    "paragraph": "国多大宠，",
                    "zhushu": "六卿专权，"
                },
                {
                    "paragraph": "不仁人间之，不亦难乎？余何爱焉？”使往视寝，生叔虎。美而有勇力，栾怀子嬖之，故羊舌氏之族及于难。",
                    "zhushu": ""
                },
                {
                    "paragraph": "栾盈过于周，周西鄙掠之。",
                    "zhushu": "劫掠财物。间，间厕之间。难，乃旦切。掠，音亮。"
                },
                {
                    "paragraph": "辞于行人",
                    "zhushu": "王行人也。"
                },
                {
                    "paragraph": "曰：“天子陪臣盈，",
                    "zhushu": "诸侯之臣称于天子曰陪臣。"
                },
                {
                    "paragraph": "得罪于王之守臣，",
                    "zhushu": "范宣子为王所命，故臼守臣。守，手又切。"
                },
                {
                    "paragraph": "将逃罪。罪重于郊甸，",
                    "zhushu": "重得罪于郊甸，谓为郊甸所侵掠也。郭外曰郊，郊外曰甸。重，直用切，注同。甸，徒练切。"
                },
                {
                    "paragraph": "无所伏窜，敢布其死。”",
                    "zhushu": "布，陈也。窜，七乱切。"
                },
                {
                    "paragraph": "昔陪臣书能输力于王室，王施惠焉。",
                    "zhushu": "输力，谓辅相晋国以翼戴天子。相，息亮切。"
                },
                {
                    "paragraph": "其子黡不能保任其父之劳。大君若不弃书之力，亡臣犹有所逃。",
                    "zhushu": "大君，谓天王。任，音壬。"
                },
                {
                    "paragraph": "若弃书之力，而思黡之罪，臣，戮余也，",
                    "zhushu": "罪戮之余，"
                },
                {
                    "paragraph": "将归死于尉氏，",
                    "zhushu": "尉氏，讨奸之官。"
                },
                {
                    "paragraph": "不敢还矣。敢布四体，唯大君命焉。”",
                    "zhushu": "布四体，言无所隐。"
                },
                {
                    "paragraph": "王曰：“尤而效之，其又甚焉。”",
                    "zhushu": "尤晋逐盈而自掠之，是效尤。“效”，或作“傚”，户教切。"
                },
                {
                    "paragraph": "使司徒禁掠栾氏者，归所取焉。使𠋫出诸轘辕。",
                    "zhushu": "𠋫迭迎宾客之官也。轘辕关，在缑氏县东南。辕，音袁。"
                },
                {
                    "paragraph": "○冬，曹武公来朝，始见也。",
                    "zhushu": "即位三年始来见公。"
                },
                {
                    "paragraph": "○会于商任，锢栾氏也。",
                    "zhushu": "禁锢栾盈，使诸侯不得受。锢，音固。"
                },
                {
                    "paragraph": "齐侯、卫侯不敬。叔向曰：“二君者必不免。会朝，礼之经也。礼，政之舆也。",
                    "zhushu": "政须礼而行。"
                },
                {
                    "paragraph": "政，身之守也。",
                    "zhushu": "政存则身安。"
                },
                {
                    "paragraph": "怠礼，失政；失政，不立，是以乱也。”",
                    "zhushu": "为二十五年齐弑光、二十六年卫弑剽传。弑，申志切，下同。剽，匹妙切。"
                },
                {
                    "paragraph": "知起、中行喜、州绰、邢蒯出奔齐，",
                    "zhushu": "四子，晋大夫。知，音智。行，户郎切。蒯，苦怪切。"
                },
                {
                    "paragraph": "皆栾氏之党也。乐王鲋谓范宣子曰：“盍反州绰、邢蒯？勇士也。”宣子曰：“彼栾氏之勇也，余何获焉？”",
                    "zhushu": "言不为己用。"
                },
                {
                    "paragraph": "王鲋曰：“子为彼栾氏，乃亦子之勇也。”",
                    "zhushu": "言子待之如栾氏，亦为子用也。"
                },
                {
                    "paragraph": "齐庄公朝，指殖绰、郭最曰：“是寡人之雄也。”州绰曰：“君以为雄，谁敢不雄？然臣不敏，平阴之役，先二子鸣。”",
                    "zhushu": "十八年，晋伐齐，及平阴，州绰获殖绰、郭最，故自比于鸡𨷵胜而先鸣。先，悉荐切。"
                },
                {
                    "paragraph": "庄公为勇爵，",
                    "zhushu": "设爵位以命勇士。"
                },
                {
                    "paragraph": "殖绰、郭最欲与焉。",
                    "zhushu": "自以为勇。与，音预，下同。"
                },
                {
                    "paragraph": "州绰曰：“东闾之役，臣左骖迫，还于门中，识其枚数，",
                    "zhushu": "识门版数，亦在十八年。枚，夲，亦作“版”。"
                },
                {
                    "paragraph": "其可以与于此乎？”公曰：“子为晋君也。”对曰：“臣为隷新，",
                    "zhushu": "言但为仆隷尚新耳。为，于伪切。"
                },
                {
                    "paragraph": "然二子者，譬于禽兽，臣食其肉而寝处其皮矣。”",
                    "zhushu": "言尝射得之。射，食亦切。",
                    "type": 2
                },
                {
                    "paragraph": "经二十有二年，春，王正月，公至自会。",
                    "zhushu": "无传。"
                },
                {
                    "paragraph": "○夏，四月。○",
                    "zhushu": ""
                },
                {
                    "paragraph": "秋，七月，辛酉，叔老卒。",
                    "zhushu": "无传。子叔齐子。"
                },
                {
                    "paragraph": "○冬，公会晋侯、齐侯、宋公、卫侯、郑伯、曹伯、莒子、邾子、薛伯、𣏌伯、小邾子于沙随。○公至自会。",
                    "zhushu": "无传。"
                },
                {
                    "paragraph": "○楚杀其大夫公子追舒。",
                    "zhushu": "书名者，宠近小人，贪而多马，为国所患。近，附近之近。",
                    "type": 2
                },
                {
                    "paragraph": "传二十二年，春，臧武仲如晋，",
                    "zhushu": "公频与晋侯外会，今各将罢还，鲁之守卿遣武仲为公谢不敏，故不书。守，手又切。为，于伪切。"
                },
                {
                    "paragraph": "雨，过御叔。御叔在其邑，将饮酒，",
                    "zhushu": "御叔，鲁御邑大夫。过，古禾切。御，鱼吕切，又鱼据切。"
                },
                {
                    "paragraph": "曰：“焉用圣人？",
                    "zhushu": "武仲多知，时人谓之圣。焉，于虔切。知，音智，又如字。"
                },
                {
                    "paragraph": "我将饮酒而已，雨行，何以圣为？”穆叔闻之，曰：“不可使也，而傲使人，",
                    "zhushu": "言御叔不任使四方。傲，五报切。使，所吏切。任，音壬。"
                },
                {
                    "paragraph": "国之蠹也。”令倍其赋。",
                    "zhushu": "古者家有国邑，故以重赋为罚。传言穆叔能用教。蠹，丁故切。"
                },
                {
                    "paragraph": "○夏，晋人征朝于郑。",
                    "zhushu": "召郑使朝。"
                },
                {
                    "paragraph": "郑人使少正公孙侨对",
                    "zhushu": "少正，郑卿官也。公孙侨，子产。少，诗照切。下少牢同。侨，其骄切。"
                },
                {
                    "paragraph": "曰：“在晋先君悼公九年，我寡君于是即位。",
                    "zhushu": "鲁襄八年。"
                },
                {
                    "paragraph": "即位八月，",
                    "zhushu": "即位年之八月。"
                },
                {
                    "paragraph": "而我先大夫子驷从寡君以朝于执事，执事不礼于寡君，",
                    "zhushu": "言朝执事，谦不敢斥晋侯。"
                },
                {
                    "paragraph": "寡君惧。因是行也，我二年六月朝于楚，",
                    "zhushu": "因朝晋不见礼，生朝楚心。"
                },
                {
                    "paragraph": "晋是以有戏之役。",
                    "zhushu": "在九年。戏，许宜切。"
                },
                {
                    "paragraph": "楚人犹竞，而申礼于敝邑。敝邑欲从执事，而惧为大尤，曰：“晋其谓我不共有礼。”是以不敢携贰于楚。我四年三月，先大夫子蟜又从寡君以观衅于楚，",
                    "zhushu": "实朝，言观衅，饰辞也，言欲往视楚，知可去否。共，音恭。下“共祀”同。衅，许靳切。"
                },
                {
                    "paragraph": "晋于是乎有萧鱼之役。",
                    "zhushu": "在十一年。"
                },
                {
                    "paragraph": "谓我敝邑，迩在晋国，譬诸草木，吾臭味也，",
                    "zhushu": "晋、郑同姓故。"
                },
                {
                    "paragraph": "而何敢差池？",
                    "zhushu": "差池，不齐一。差，初宜切，又初佳切，又七河切。注同。池，徐本作“沱”，直知切，又徒河切。"
                },
                {
                    "paragraph": "楚亦不竞，寡君尽其土实，",
                    "zhushu": "土地所有。"
                },
                {
                    "paragraph": "重之以宗器，",
                    "zhushu": "宗庙礼乐之器，钟磬之属。重，直用切。"
                },
                {
                    "paragraph": "以受齐盟。",
                    "zhushu": "齐，同也。"
                },
                {
                    "paragraph": "遂帅群臣随于执事，以会岁终。",
                    "zhushu": "朝正。"
                },
                {
                    "paragraph": "贰于楚者，子侯、石盂，归而讨之。",
                    "zhushu": "石盂，石㚟。盂，音于。㚟，敕略切。"
                },
                {
                    "paragraph": "溴梁之明年，",
                    "zhushu": "溴梁在十六年。"
                },
                {
                    "paragraph": "子蟜老矣，公孙夏从寡君以朝于君，见于尝酎，",
                    "zhushu": "酒之新熟熏者为酎。尝新饮酒为尝酎。夏，户雅切，下同。见，贤遍切，又如字。酎，直又切。"
                },
                {
                    "paragraph": "与执燔焉。",
                    "zhushu": "助祭。与，音预。燔，本作，音烦，𥙊肉也。"
                },
                {
                    "paragraph": "间二年，闻君将靖东夏，",
                    "zhushu": "谓二十年澶渊盟。间，间厕之间，又如字。"
                },
                {
                    "paragraph": "四月，又朝，以听事期。",
                    "zhushu": "先澶渊二月往朝，以听会期。先，悉荐切。"
                },
                {
                    "paragraph": "不朝之间，无岁不聘，无役不从。以大国政令之无常，国家罢病，不虞荐至，",
                    "zhushu": "荐，仍也。罢，音皮。荐，在荐切。"
                },
                {
                    "paragraph": "无日不惕，岂敢忘职？",
                    "zhushu": "惕，惧也。惕，他历切。"
                },
                {
                    "paragraph": "大国若安定之，其朝夕在庭，何辱命焉？",
                    "zhushu": "言自将往，不须来召。朝夕，如字。"
                },
                {
                    "paragraph": "若不恤其患，而以为口实，",
                    "zhushu": "口实，但有其言而已。"
                },
                {
                    "paragraph": "其无乃不堪任命，而翦为仇雠，",
                    "zhushu": "翦，削也。谓见剥削不堪命，则成仇雠。任，音壬。"
                },
                {
                    "paragraph": "敝邑是惧，其敢忘君命？委诸执事，执事实重图之。”",
                    "zhushu": "传言子产有辞，所以免大国之讨。"
                },
                {
                    "paragraph": "○秋，栾盈自楚适齐。晏平仲言于齐侯曰：“商任之会，受命于晋。",
                    "zhushu": "受锢栾氏之命。"
                },
                {
                    "paragraph": "今纳栾氏，将安用之？小所以事大，信也。失信，不立。君其图之！”弗听。退告陈文子曰：“君人执信，臣人执共。忠信笃敬，上下同之，天之道也。君自弃也，弗能久矣。”",
                    "zhushu": "为二十五年齐弑其君光传。"
                },
                {
                    "paragraph": "○九月，郑公孙黑肱有疾，归邑于公。",
                    "zhushu": "黑肱，子张。肱，古弘切。"
                },
                {
                    "paragraph": "召室老、宗人立叚，",
                    "zhushu": "叚，子石，黑肱子。"
                },
                {
                    "paragraph": "而使黜官、薄𥙊。",
                    "zhushu": "黜官，无多受职。"
                },
                {
                    "paragraph": "祭以特羊，殷以少牢，",
                    "zhushu": "四时祀以一羊，三年盛𥙊以羊豕。殷，盛也。"
                },
                {
                    "paragraph": "足以共祀，尽归其余邑，曰：“吾闻之，生于乱世，贵而能贫，民无求焉，可以后亡。敬共事君与二三子。生在敬戒，不在富也。”己巳，伯张卒。君子曰：“善戒。诗曰：“慎尔侯度，用戒不虞。”郑子张其有焉。”",
                    "zhushu": "诗大雅。侯，维也。义取慎法度，戒未然。尽，津忍切。凡此例可求，故特音之。"
                },
                {
                    "paragraph": "○冬，会于沙随，复锢栾氏也。",
                    "zhushu": "晋知栾盈在齐，故复锢也。复，扶又切。下“复使”、下注“复生”、“不复行”皆同。"
                },
                {
                    "paragraph": "栾盈犹在齐，晏子曰：“祸将作矣。齐将伐晋，不可以不惧。”",
                    "zhushu": "为明年齐伐晋传。"
                },
                {
                    "paragraph": "○楚观起有宠于令尹子南，未益禄而有马数十乘。",
                    "zhushu": "言子南偏宠观起令富。数，所主切。乘，绳证切。令，力呈切。"
                },
                {
                    "paragraph": "楚人患之，王将讨焉。子南之子弃疾为王御士，",
                    "zhushu": "御王车者。"
                },
                {
                    "paragraph": "王每见之，必泣。弃疾曰：“君三泣臣矣，敢问谁之罪也？”王曰：“令尹之不能，尔所知也。国将讨焉，尔其居乎？”",
                    "zhushu": "问能止事我否。"
                },
                {
                    "paragraph": "对曰：“父戮子居，君焉用之？泄命重刑，臣亦不为。”",
                    "zhushu": "漏泄君命，罪之重。焉，于虔切。下“焉入”同。泄，息列切，又以制切。"
                },
                {
                    "paragraph": "王遂杀子南于朝，轘观起于四竟。",
                    "zhushu": "轘，车裂以徇。轘，音患。竟，音境。下同。"
                },
                {
                    "paragraph": "子南之臣谓弃疾：“请徙子尸于朝。”",
                    "zhushu": "欲犯命取殡。殡，必刃切。"
                },
                {
                    "paragraph": "曰：“君臣有礼，唯二三子。”",
                    "zhushu": "不欲犯命移尸。"
                },
                {
                    "paragraph": "三日，弃疾请尸。王许之。既葬，其徒曰：“行乎？”",
                    "zhushu": "行，去也。"
                },
                {
                    "paragraph": "曰：“吾与杀吾父，行将焉入？”曰：“然则臣王乎？”曰：“弃父事雠，吾弗忍也。”",
                    "zhushu": "于事是雠，于实是君，故虽谓雠而不敢报。与，音预。杀，如字，一音试。"
                },
                {
                    "paragraph": "遂缢而死。",
                    "zhushu": "传讥康王与人子谋其父，失君臣之义。缢，一赐切。"
                },
                {
                    "paragraph": "复使䓕子冯为令尹，公子齮为司马，屈建为莫敖。",
                    "zhushu": "屈建，子木也。齮，五绮切。屈，居勿切。"
                },
                {
                    "paragraph": "有宠于䓕子者八人，皆无禄而多马。他日朝，与申叔豫言，弗应而退。从之，入于人中。",
                    "zhushu": "申叔辟䓕子，不欲与语。应，应对之应。"
                },
                {
                    "paragraph": "又从之，遂归。退朝，见之，",
                    "zhushu": "䓕子就申叔家见之。"
                },
                {
                    "paragraph": "曰：“子三困我于朝，吾惧，不敢不见。吾过，子姑告我，何疾我也？”对曰：“吾不免是惧，何敢告子？”",
                    "zhushu": "言恐与子并罪，故不敢与子语。见，贤遍切。"
                },
                {
                    "paragraph": "曰：“何故？”对曰：“昔观起有宠于子南，子南得罪，观起车裂，何故不惧？”自御而归，不能当道。",
                    "zhushu": "䓕子惶惧，意不在御。"
                },
                {
                    "paragraph": "至，谓八人者曰：“吾见申叔，夫子所谓生死而肉骨也。",
                    "zhushu": "已死复生，白骨更肉。"
                },
                {
                    "paragraph": "知我者如夫子则可；",
                    "zhushu": "夫子，谓申叔也。如夫子，谓以义匡己。"
                },
                {
                    "paragraph": "不然，请止。”",
                    "zhushu": "止，不相知。"
                },
                {
                    "paragraph": "辞八人者，而后王安之。",
                    "zhushu": "辞，遣之。"
                },
                {
                    "paragraph": "○十二月，郑游眅将归晋，",
                    "zhushu": "游眅，公孙虿子。眅，普板切。"
                },
                {
                    "paragraph": "未出竟，遭逆妻者，夺之，以馆于邑。",
                    "zhushu": "舍止其邑，不复行。"
                },
                {
                    "paragraph": "丁巳，其夫攻子明，杀之，以其妻行。",
                    "zhushu": "十二月无丁巳。丁巳，十一月十四日也。"
                },
                {
                    "paragraph": "子展废良而立大叔，",
                    "zhushu": "良，游眅子，大叔眅弟。大，音泰。"
                },
                {
                    "paragraph": "曰：“国卿，君之贰也，民之主也，不可以苟。请舍子明之类。”",
                    "zhushu": "子明有罪，而良又不贤，故舍。音舍。"
                },
                {
                    "paragraph": "求亡妻者，使复其所。使游氏勿怨，",
                    "zhushu": "郑国不讨专杀之人，所以抑强扶弱，临时之宜。"
                },
                {
                    "paragraph": "曰：“无昭恶也。”",
                    "zhushu": "交怨，则父之不修益明也。"
                }
            ]
        },
        {
            "name": "襄公四第十七",
            "paragraphs": [
                {
                    "paragraph": "襄公四第十七",
                    "zhushu": "",
                    "type": 1
                },
                {
                    "paragraph": "经二十有三年，春，王二月，癸酉，朔，日有食之。",
                    "zhushu": "无传。"
                },
                {
                    "paragraph": "○三月，己巳，𣏌伯匄卒。",
                    "zhushu": "五同盟。匄，古害切。"
                },
                {
                    "paragraph": "○夏，邾𢌿我来奔。",
                    "zhushu": "无传。𢌿我是庶其之党，同有窃邑叛君之罪。来奔，故书。𢌿，必利切。"
                },
                {
                    "paragraph": "○葬𣏌孝公。",
                    "zhushu": "无传。"
                },
                {
                    "paragraph": "○陈杀其大夫庆虎及庆寅。",
                    "zhushu": "书名，皆罪其专国叛君。言“及”，史异以辞，无义例。"
                },
                {
                    "paragraph": "陈侯之弟黄自楚归于陈。",
                    "zhushu": "诸侯纳之曰归。黄至楚自理得直，故为楚所纳。"
                },
                {
                    "paragraph": "○晋栾盈复入于晋，",
                    "zhushu": "以恶入曰复入。复，扶又切，注同。"
                },
                {
                    "paragraph": "入于曲沃。",
                    "zhushu": "兵败，奔曲沃。据曲沃众。还与君争，非欲出附他国，故不言叛。还，户关切。争，争斗之争。"
                },
                {
                    "paragraph": "○秋，齐侯伐卫，遂伐晋。",
                    "zhushu": "两事，故言“遂”。"
                },
                {
                    "paragraph": "○八月，叔孙豹帅师救晋，次于雍榆。",
                    "zhushu": "豹救晋，待命于雍榆，故书“次”。雍榆，晋地，汲郡朝歌县东有雍城。雍，于用切。朝，如字。"
                },
                {
                    "paragraph": "○己卯，仲孙速卒。",
                    "zhushu": "孟庄子也。"
                },
                {
                    "paragraph": "○冬，十月，乙亥，臧孙纥出奔邾。",
                    "zhushu": "书名者，阿顺季氏，为之废长立少，以取奔亡，罪之。为，于伪切。长，丁丈切。少，诗照切。"
                },
                {
                    "paragraph": "○晋人杀栾盈。○齐侯袭莒。",
                    "zhushu": "轻行掩其不备曰袭。因伐晋还袭莒。不言遂者，间有事。轻，遣政切。",
                    "type": 2
                },
                {
                    "paragraph": "传二十三年，春，杞孝公卒，晋悼夫人丧之。",
                    "zhushu": "悼夫人，晋平公母𣏌，孝公姊妹。丧，如字，徐，息浪切。"
                },
                {
                    "paragraph": "平公不彻乐，非礼也。",
                    "zhushu": "彻，去也。去，起吕切。"
                },
                {
                    "paragraph": "礼，为邻国阙。",
                    "zhushu": "礼，诸侯绝期，故以邻国责之。为，于伪切。下注“为召”下“而为”同。期，居其切。"
                },
                {
                    "paragraph": "○陈侯如楚。",
                    "zhushu": "朝也。"
                },
                {
                    "paragraph": "公子黄愬二庆于楚，楚人召之。",
                    "zhushu": "二庆，虎及寅也。二十年，二庆谮黄，黄奔楚自理。今陈侯往，楚乃信黄，为召二庆。愬，息路切。"
                },
                {
                    "paragraph": "使庆乐往，杀之。",
                    "zhushu": "庆乐，二庆之族。二庆畏诛，故不敢自往。使庆乐往，绝句。"
                },
                {
                    "paragraph": "庆氏以陈叛。",
                    "zhushu": "因陈侯在楚而叛之。不书叛，不以告。"
                },
                {
                    "paragraph": "夏，屈建从陈侯围陈。陈人城，",
                    "zhushu": "治城以距君。屈建，楚奠敖。从，才用切，又如字。"
                },
                {
                    "paragraph": "板队而杀人。役人相命，各杀其长，",
                    "zhushu": "庆氏忿其板队，遂杀筑人，故役人怒而作乱。队，直类切。注同。长，丁丈切。"
                },
                {
                    "paragraph": "遂杀庆虎、庆寅。楚人纳公子黄。君子谓：“庆氏不义，不可肆也。",
                    "zhushu": "肆，放也。"
                },
                {
                    "paragraph": "故书曰：“惟命不于常。”",
                    "zhushu": "周书康诰。言有义则存，无义则亡。"
                },
                {
                    "paragraph": "○晋将嫁女于吴，齐侯使析归父媵之，以藩载栾盈及其士，",
                    "zhushu": "藩，车之有障蔽者，使若媵妾在其中。析，星历切。媵，以证切，又绳证切。藩，方元切。障，之亮切，又音章。"
                },
                {
                    "paragraph": "纳诸曲沃。",
                    "zhushu": "栾盈邑也。"
                },
                {
                    "paragraph": "栾盈夜见胥午而告之。",
                    "zhushu": "胥午，守曲沃大夫。"
                },
                {
                    "paragraph": "对曰：“不可。天之所废，谁能兴之？子必不免。吾非爱死也，知不集也。”",
                    "zhushu": "集，成也。知，音智，又如字。"
                },
                {
                    "paragraph": "盈曰：“虽然，因子而死，吾无悔矣。我实不天，子无咎焉。”",
                    "zhushu": "言我虽不为天所祐，子无天咎，故可因。咎，其九切。祐，音又。"
                },
                {
                    "paragraph": "许诺。伏之而觞曲沃人。",
                    "zhushu": "胥午匿盈而饮其众。觞，式羊切。匿，女力切。饮，于鸩切。"
                },
                {
                    "paragraph": "乐作，午言曰：“今也得栾孺子何如？”",
                    "zhushu": "孺子，栾盈。"
                },
                {
                    "paragraph": "对曰：“得主而为之死，犹不死也。”皆叹，有泣者。爵行，又言。皆曰：“得主，何贰之有？”盈出，徧拜之。",
                    "zhushu": "谢众之思已。徧，音遍。"
                },
                {
                    "paragraph": "四月，栾盈帅曲沃之甲，因魏献子以昼入绛。",
                    "zhushu": "献子，魏舒。绛，晋国都。"
                },
                {
                    "paragraph": "初，栾盈佐魏庄子于下军，",
                    "zhushu": "庄子，魏绛，献子之父。"
                },
                {
                    "paragraph": "献子私焉，故因之。",
                    "zhushu": "私，相亲爱。"
                },
                {
                    "paragraph": "赵氏以原、屏之难怨栾氏，",
                    "zhushu": "成八年，庄姬譛之，栾、郤为征。屏，薄经切。难，乃旦切。"
                },
                {
                    "paragraph": "韩、赵方睦。",
                    "zhushu": "韩起让赵武，故和睦。"
                },
                {
                    "paragraph": "中行氏以伐秦之役怨栾氏，",
                    "zhushu": "十四年，晋伐秦，栾黡违荀偃命曰：“余马首欲东。”"
                },
                {
                    "paragraph": "而固与范氏和亲。",
                    "zhushu": "范宣子佐中行偃于中军。"
                },
                {
                    "paragraph": "知悼子少，而听于中行氏。",
                    "zhushu": "悼子，知䓨之子荀盈也。少，年十七。知氏、中行氏同祖，故相听从。知，音智。少，诗照切。"
                },
                {
                    "paragraph": "程郑嬖于公。",
                    "zhushu": "郑亦荀氏宗。嬖，必计切。"
                },
                {
                    "paragraph": "唯魏氏及七舆大夫与之。",
                    "zhushu": "七舆，官名。舆，音余。"
                },
                {
                    "paragraph": "乐王鲋侍坐于范宣子。或告曰：“栾氏至矣。”宣子惧。桓子曰：“奉君以走固宫，必无害也。",
                    "zhushu": "桓子，乐王鲋。鲋，音附。坐，如字，又才卧切。走，如字，又音奏。"
                },
                {
                    "paragraph": "且栾氏多怨，子为政，栾氏自外，子在位，其利多矣。既有利权，又执民柄，",
                    "zhushu": "赏罚为民柄。柄，彼命切。"
                },
                {
                    "paragraph": "将何惧焉？栾氏所得，其唯魏氏乎，而可强取也。夫克乱在权，子无懈矣。”",
                    "zhushu": ""
                },
                {
                    "paragraph": "公有姻丧，",
                    "zhushu": "夫人有𣏌丧。强，其丈切。下注“强取”同。懈，徒卖切。"
                },
                {
                    "paragraph": "王鲋使宣子墨缞冒绖，",
                    "zhushu": "晋自殽战还，遂常墨缞。缞，七雷切；本又作“衰”，音同。冒，莫报切。绖，直结切。冒结，以绖冒其首也。一云：缞、冒、绖三者皆墨之。"
                },
                {
                    "paragraph": "二妇人辇以如公，",
                    "zhushu": "恐栾氏有内应距之，故为妇人服而入。应，应对之应。"
                },
                {
                    "paragraph": "奉公以如固宫。",
                    "zhushu": "固宫”，宫之有台观备守者。观，官唤切。守，手又切。"
                },
                {
                    "paragraph": "范鞅逆魏舒，",
                    "zhushu": "用王鲋计，欲强取之。"
                },
                {
                    "paragraph": "则成列既乘，将逆栾氏矣。趋进，曰：“栾氏帅贼以入，鞅之父与二三子在君所矣，",
                    "zhushu": "二二子，诸大夫。乘，绳证切。下“骖乘”“超乘”同。"
                },
                {
                    "paragraph": "使鞅逆吾子。鞅请骖乘。”持带。",
                    "zhushu": "骖乘必持带，备隋队。隋，待果切。队，直类切。"
                },
                {
                    "paragraph": "遂超乘。",
                    "zhushu": "跳上献子车。跳，徒雕切。上，时掌切。"
                },
                {
                    "paragraph": "右抚剑，左援带，",
                    "zhushu": "劫之，援，音袁。"
                },
                {
                    "paragraph": "命驱之出。仆请，",
                    "zhushu": "请所至。"
                },
                {
                    "paragraph": "鞅曰：“之公。”宣子逆诸阶，",
                    "zhushu": "逆献子也。"
                },
                {
                    "paragraph": "执其手，赂之以曲沃。",
                    "zhushu": "恐不与己同心。"
                },
                {
                    "paragraph": "初，斐豹，隷也，著于丹书。",
                    "zhushu": "盖犯罪没为官奴，以丹书其罪。婓，音非，又芳匪切。"
                },
                {
                    "paragraph": "栾氏之力臣曰督戎，国人惧之。斐豹谓宣子曰：“苟焚丹书，我杀督戎。”宣子喜，曰：“而杀之，所不请于君焚丹书者，有如日。”",
                    "zhushu": "言不负要，明如日。督，丁毒切。"
                },
                {
                    "paragraph": "乃出豹而闭之，",
                    "zhushu": "闭著门外。著，陟略切。"
                },
                {
                    "paragraph": "督戎从之。逾隐而待之，",
                    "zhushu": "隐，短墙也。"
                },
                {
                    "paragraph": "督戎逾入，豹自后击而杀之。",
                    "zhushu": ""
                },
                {
                    "paragraph": "范氏之徒在台后，",
                    "zhushu": "公台之后。"
                },
                {
                    "paragraph": "栾氏乘公门。",
                    "zhushu": "乘，登也。"
                },
                {
                    "paragraph": "宣子谓鞅曰：“矢及君屋，死之。”鞅用剑以帅卒，",
                    "zhushu": "用剑，短兵接敌，欲致死。卒，子忽切。"
                },
                {
                    "paragraph": "栾氏退。摄车从之。",
                    "zhushu": "鞅摄宣子戎车。"
                },
                {
                    "paragraph": "遇栾乐，",
                    "zhushu": "乐，盈之族。"
                },
                {
                    "paragraph": "曰：“乐免之。死，将讼女于天。”",
                    "zhushu": "言虽死犹不舍女罪。女，音汝。"
                },
                {
                    "paragraph": "乐射之，不中。又注，",
                    "zhushu": "注，属矢于弦也。射，食亦切。中，丁仲切。属，之玉切。"
                },
                {
                    "paragraph": "则乘槐本而覆。",
                    "zhushu": "栾乐车轹槐而覆。覆，芳服切。轹，音历。"
                },
                {
                    "paragraph": "或以戟钩之，断肘而死。栾鲂伤。栾盈奔曲沃，晋人围之。",
                    "zhushu": "鲂，栾氏族。断，音短。"
                },
                {
                    "paragraph": "○秋，齐侯伐卫。先驱，榖荣御王孙挥，召扬为右。",
                    "zhushu": "先驱，前锋军。召，上照切。"
                },
                {
                    "paragraph": "申驱：成秩御苢恒，申鲜虞之傅摰为右；",
                    "zhushu": "申驱，次前军。传挚，申鲜虞之子。鲜，音仙。挚，音至。一本或作申鲜虞之子傅挚。"
                },
                {
                    "paragraph": "曹开御戎，晏父戎为右；",
                    "zhushu": "公御右也。父，音甫。"
                },
                {
                    "paragraph": "贰广，上之登御邢公，卢蒲癸为右；",
                    "zhushu": "贰广，公副车。广，古旷切。"
                },
                {
                    "paragraph": "启：牢成御襄罢师，狼蘧疏为右；",
                    "zhushu": "左翼曰启。牢，一作“罕”。罢，音皮，徐音彼，又皮买切。蘧，其居切。"
                },
                {
                    "paragraph": "胠：商子车御侯朝，桓跳为右；",
                    "zhushu": "右翼曰胠。胠，起吕切，又音胁，或起业切。朝，如字，又直遥切。跳，徒雕切。"
                },
                {
                    "paragraph": "大殿，商子游御夏之御寇，崔如为右，",
                    "zhushu": "大殿，后军。殿，都练切。夏，户雅切。御，鱼吕切。"
                },
                {
                    "paragraph": "烛庸之越驷乘。",
                    "zhushu": "四人共乘，殿车也。传具载此，言庄公废旧臣，任武力。"
                },
                {
                    "paragraph": "自卫将遂伐晋。",
                    "zhushu": ""
                },
                {
                    "paragraph": "晏平仲曰：“君恃勇力，以伐盟主。若不济，国之福也。不德而有功，忧必及君。”崔杼谏曰：“不可。臣闻之，小国间大国之败而毁焉，必受其咎。君其图之。”弗听。陈文子见崔武子",
                    "zhushu": "文子，陈完之孙须无。武子，崔杼也。间，间厕之间。"
                },
                {
                    "paragraph": "曰：“将如君何？”武子曰：“吾言于君，君弗听也。以为盟主，而利其难。群臣若急，君于何有？",
                    "zhushu": "言有急不能顾君，欲弑之以说晋。难，乃且切。说，音悦，又如字。"
                },
                {
                    "paragraph": "子姑止之。”文子退，告其人曰：“崔子将死乎！谓君甚，而又过之，",
                    "zhushu": "弑君之恶，过于背盟主。背，音佩。"
                },
                {
                    "paragraph": "不得其死。过君以义，犹自抑也，况以恶乎？”",
                    "zhushu": "自抑损。"
                },
                {
                    "paragraph": "齐侯遂伐晋，取朝歌。",
                    "zhushu": "朝歌，今属汲郡。"
                },
                {
                    "paragraph": "为二队，入孟门，登大行，",
                    "zhushu": "二队，分为二部。孟门，晋隘道。大行山，在河内郡北。队，徒对切。徐，徒猥切。大，音秦。行，徐，户郎切，又如字。隘，于懈切。"
                },
                {
                    "paragraph": "张武军于荧庭，",
                    "zhushu": "张武军，谓筑垒壁。荧庭，晋地。荧，户扃切。庭，音廷，本亦作“廷”。垒，力轨切。壁，亦作“辟”，音壁。"
                },
                {
                    "paragraph": "戍郫邵，",
                    "zhushu": "取晋邑而守之。郫，婢支切。"
                },
                {
                    "paragraph": "封少水，",
                    "zhushu": "封晋尸于少水，以为京观。少，诗照切。下注“亡少”同。"
                },
                {
                    "paragraph": "以报平阴之役，乃还。",
                    "zhushu": "平阴役，在十入年。"
                },
                {
                    "paragraph": "赵胜帅东阳之师以追之，获晏𣯛。",
                    "zhushu": "赵胜，赵旃之子。东阳，晋之山东，魏郡东广平以北。晏𣯛，齐大夫。胜，音升，一音申证切。𣯛，力之切。徐，音来。"
                },
                {
                    "paragraph": "八月，叔孙豹帅师救晋，次于雍榆，礼也。",
                    "zhushu": "枚盟主，故曰礼。"
                },
                {
                    "paragraph": "○季武子无适子，公弥长，而爱悼子，欲立之。",
                    "zhushu": "公弥，公鉏。悼子，纥也。适，丁历切。长，丁丈切。下皆同。鉏，仕居切。纥，恨发切。下同。"
                },
                {
                    "paragraph": "访于申丰，曰：“弥与纥，吾皆爱之，欲择才焉而立之。”申丰趋退，归，尽室将行。",
                    "zhushu": "申丰，季氏属大夫。"
                },
                {
                    "paragraph": "他日，又访焉，对曰：“其然，将具敝车而行。”",
                    "zhushu": "其然，犹必尔。敝，婢世切。徐，疾灭切。"
                },
                {
                    "paragraph": "乃止。",
                    "zhushu": "止不立。纥"
                },
                {
                    "paragraph": "访于臧纥，臧纥曰：“饮我酒，吾为子立之。”季氏饮大夫酒，臧纥为客。",
                    "zhushu": "为上宾。饮，于鸩切。下皆同。吾为，于伪切。下注“为定”“为公鉏”同。"
                },
                {
                    "paragraph": "既献，",
                    "zhushu": "已献酒。"
                },
                {
                    "paragraph": "臧孙命北面重席，新樽絜之。",
                    "zhushu": "酒樽既新，复絜澡之。重，直恭切。樽，音尊，本亦作“尊”。复，扶又切。下“非复”下文“复战”同。澡，音早。"
                },
                {
                    "paragraph": "召悼子，降，逆之。大夫皆起。",
                    "zhushu": "臧孙下迎悼子。"
                },
                {
                    "paragraph": "及旅，而召公鉏，",
                    "zhushu": "献酬礼毕，通行为旅。"
                },
                {
                    "paragraph": "使与之齿，",
                    "zhushu": "使从庶子之礼，列在悼子之下。"
                },
                {
                    "paragraph": "季孙失色。",
                    "zhushu": "恐公鉏不从。"
                },
                {
                    "paragraph": "季氏以公鉏为马正，",
                    "zhushu": "马正，家司马。"
                },
                {
                    "paragraph": "愠而不出。闵子马见之，",
                    "zhushu": "闵子马，闵马父。愠，纡运切，怨也，怒也。"
                },
                {
                    "paragraph": "曰：“子无然。祸福无门，唯人所召。为人子者，患不孝，不患无所。",
                    "zhushu": "所，位处。处，昌虑切。"
                },
                {
                    "paragraph": "敬共父命，何常之有？",
                    "zhushu": "言废置在父，无常位也。"
                },
                {
                    "paragraph": "若能孝敬，富倍季氏可也。",
                    "zhushu": "父宠之，则可富。"
                },
                {
                    "paragraph": "奸回不轨，祸倍下民可也。”",
                    "zhushu": "祸甚于贪贱。"
                },
                {
                    "paragraph": "公鉏然之，敬共朝夕，恪居官次。",
                    "zhushu": "次，舍也。朝，如字。格，苦各切。"
                },
                {
                    "paragraph": "季孙喜，使饮。已酒，而以具往，尽舍旃。",
                    "zhushu": "具，飨燕之具。舍，音舍。"
                },
                {
                    "paragraph": "故公鉏氏富，又出为公左宰。",
                    "zhushu": "出季氏家臣仕于公。"
                },
                {
                    "paragraph": "孟孙恶臧孙，",
                    "zhushu": "不相善，恶，乌路切。下“之恶”“子之恶”“我君所恶”，皆同。"
                },
                {
                    "paragraph": "季孙爱之。",
                    "zhushu": "爱其成已志。"
                },
                {
                    "paragraph": "孟氏之御驺丰点好羯也，",
                    "zhushu": "羯，孟庄子之庶子，孺子秩之弟孝伯也。驺，侧㽞切。点，都簟切，又之廉切。好，呼报切。羯，居竭切。"
                },
                {
                    "paragraph": "曰：“从余言，必为孟孙。”",
                    "zhushu": "为孟孙后。"
                },
                {
                    "paragraph": "再三云，羯从之。孟庄子疾，丰点谓公鉏：“苟立羯，请雠臧氏。”",
                    "zhushu": "使孟氏与公鉏共，憎臧孙。"
                },
                {
                    "paragraph": "公鉏谓季孙曰：“孺子秩固其所也。”",
                    "zhushu": "固自当立。"
                },
                {
                    "paragraph": "若羯立，则季氏信有力于臧氏矣。”",
                    "zhushu": "臧氏因季系之欲而为定之，犹为有力。今若专立孟氏之少，则季氏有力过于臧氏。"
                },
                {
                    "paragraph": "弗应。己卯，孟孙卒，公鉏奉羯立于户侧。",
                    "zhushu": "户侧，丧主。应，应对之应。"
                },
                {
                    "paragraph": "季孙至，入哭而出，曰：“秩焉在？”公鉏曰：“羯在此矣。”季孙曰：“孺子长。”公鉏曰：“何长之有？唯其才也。",
                    "zhushu": "季孙废鉏立纥，云欲择才，故以此答之。焉，于虔切。"
                },
                {
                    "paragraph": "且夫子之命也。”",
                    "zhushu": "遂诬孟孙，"
                },
                {
                    "paragraph": "遂立羯。秩奔邾。",
                    "zhushu": ""
                },
                {
                    "paragraph": "臧孙入哭，甚哀，多涕。出，其御曰：“孟孙之恶子也，而哀如是。季孙若死，其若之何？”臧孙曰：“季孙之爱我，疾疢也。",
                    "zhushu": "常志相顺从，身之害。疢，耻刃切。下皆同。"
                },
                {
                    "paragraph": "孟孙之恶我，药石也。",
                    "zhushu": "常志相违戾，犹药石之疗疾。疗，力召切。"
                },
                {
                    "paragraph": "美疢不如恶石。夫石犹生我，",
                    "zhushu": "愈已𢇻也。"
                },
                {
                    "paragraph": "疢之美，其毒滋多。孟孙死，吾亡无日矣。”孟氏闭门，告于季孙曰：“臧氏将为乱，不使我葬。”",
                    "zhushu": "欲为公鉏雠臧氏。"
                },
                {
                    "paragraph": "季孙不信。臧孙闻之，戒。",
                    "zhushu": "戒，为备。"
                },
                {
                    "paragraph": "冬十月，孟氏将辟，藉除于臧氏。",
                    "zhushu": "辟，穿藏也。于臧氏借人除葬道。辟，婢亦切。徐，甫亦切。注同。藉，徐音借，又如字。藏，才浪切。"
                },
                {
                    "paragraph": "臧孙使正夫助之，",
                    "zhushu": "正夫，隧正。隧，音遂。下同。"
                },
                {
                    "paragraph": "除于东门，甲从已而视之。",
                    "zhushu": "畏孟氏，故从甲士视作者。从，才用切，又如字。"
                },
                {
                    "paragraph": "孟氏又告季孙。季孙怒，命攻臧氏。",
                    "zhushu": "见其有甲故。"
                },
                {
                    "paragraph": "乙亥，臧纥斩鹿门之关以出，奔邾。",
                    "zhushu": "鲁南城东门。"
                },
                {
                    "paragraph": "初，臧宣叔娶于铸，生贾及为而死。",
                    "zhushu": "铸国，济北蛇丘县所治。娶，七住切。铸，之树切。蛇，音移。治，直吏切。"
                },
                {
                    "paragraph": "继室以其姪，",
                    "zhushu": "女，子谓兄弟之子为姪。姪，大结切，又丈一切。"
                },
                {
                    "paragraph": "穆姜之姨子也，",
                    "zhushu": "姪，穆姜姨母之子，与穆姜为姨昆弟。"
                },
                {
                    "paragraph": "生纥，长于公宫。姜氏爱之，故立之。",
                    "zhushu": "立为宣叔嗣。"
                },
                {
                    "paragraph": "臧贾、臧为出在铸。",
                    "zhushu": "还舅氏也。"
                },
                {
                    "paragraph": "臧武仲自邾使告臧贾，且致大蔡焉，",
                    "zhushu": "大蔡，大龟。释文：一云龟出蔡地，因以为名。"
                },
                {
                    "paragraph": "曰：“纥不佞，失守宗祧，",
                    "zhushu": "远祖庙为祧。祧，他雕切。"
                },
                {
                    "paragraph": "敢告不吊。",
                    "zhushu": "不为天所吊恤。"
                },
                {
                    "paragraph": "纥之罪不及不祀，",
                    "zhushu": "言应有后。"
                },
                {
                    "paragraph": "子以大蔡纳请，其可。”",
                    "zhushu": "请为先人立后。为，于伪切，下“为己”“自为”皆同。"
                },
                {
                    "paragraph": "贾曰：“是家之祸也，非子之过也。贾闻命矣。”再拜受龟。使为以纳请，",
                    "zhushu": "贾使为为己请，"
                },
                {
                    "paragraph": "遂自为也。",
                    "zhushu": "为自为请。"
                },
                {
                    "paragraph": "臧孙如防，",
                    "zhushu": "防，臧孙邑。"
                },
                {
                    "paragraph": "使来告曰：“纥非能害也，知不足也。",
                    "zhushu": "言使甲从己，但虑事浅耳。知，音智。"
                },
                {
                    "paragraph": "非敢私请。",
                    "zhushu": "为其先人请也。"
                },
                {
                    "paragraph": "苟守先祀，无废二勋，",
                    "zhushu": "二勋，文仲、宣叔。"
                },
                {
                    "paragraph": "敢不辟邑？”",
                    "zhushu": "据邑请后，故孔子以为要君。要，一遥切。"
                },
                {
                    "paragraph": "乃立臧为。臧纥致防而奔齐。其人曰：“其盟我乎？”",
                    "zhushu": "谓陈其罪恶，盟诸大夫以为戒。"
                },
                {
                    "paragraph": "臧孙曰：“无辞。”",
                    "zhushu": "废长立少，季孙所忌，故谓无辞以罪己。"
                },
                {
                    "paragraph": "将盟臧氏，季孙召外史掌恶臣而问盟首焉。",
                    "zhushu": "恶臣，谓奔亡者。盟首，载书之章首。"
                },
                {
                    "paragraph": "对曰：“盟东门氏也，曰：“母或如东门遂，不听公命，杀适立庶。”",
                    "zhushu": "文公命立子恶，公子遂杀之，立宣公。母，音无。听，吐定切。适，丁历切。"
                },
                {
                    "paragraph": "盟叔孙氏也，曰：“母或如叔孙侨如，欲废国常，荡复公室。”",
                    "zhushu": "谓谮公与季、孟于晋。覆，芳服切。"
                },
                {
                    "paragraph": "季孙曰：“臧孙之罪，皆不及此。”孟椒曰：“盍以其犯门斩关？”季孙用之。乃盟臧氏曰：“无或如臧孙纥，干国之纪，犯门斩关。”",
                    "zhushu": "干，亦犯也。盍，户腊切。"
                },
                {
                    "paragraph": "臧孙闻之，曰：“国有人焉，谁居？其孟椒乎！”",
                    "zhushu": "孟椒，孟献子之孙子服惠伯。居，犹与也。居，音基。与，音余。"
                },
                {
                    "paragraph": "○晋人克栾盈于曲沃，尽杀栾氏之族党。栾鲂出奔宋。书曰：“晋人杀栾盈”，不言大夫，言自外也。",
                    "zhushu": "自外犯君而入，非复晋大夫。"
                },
                {
                    "paragraph": "○齐侯还自晋，不入，",
                    "zhushu": "不入国。"
                },
                {
                    "paragraph": "遂袭莒。门于且于，",
                    "zhushu": "且于，莒邑。且，子余切。"
                },
                {
                    "paragraph": "伤股而退。",
                    "zhushu": "齐侯伤，"
                },
                {
                    "paragraph": "明日，将复战，期于寿舒。",
                    "zhushu": "寿舒，莒地。"
                },
                {
                    "paragraph": "杞殖、华还载甲，夜入且于之隧，宿于莒郊。",
                    "zhushu": "二子，齐大夫。且于隧，狭路。殖，市力切。华，胡化切。还，音旋。狭，户夹切。"
                },
                {
                    "paragraph": "明日，先遇莒子于蒲侯氏。",
                    "zhushu": "蒲侯氏，近莒之邑。近，附近之近。"
                },
                {
                    "paragraph": "莒子重赂之，使无死，曰：“请有盟。”",
                    "zhushu": "欲以盟要二子无致死战。"
                },
                {
                    "paragraph": "华周对曰：“贪货弃命，亦君所恶也。",
                    "zhushu": "华周，即华还。"
                },
                {
                    "paragraph": "昏而受命，日未中而弃之，何以事君？”莒子亲鼓之，从而伐之，获𣏌梁。",
                    "zhushu": "𣏌梁，即𣏌殖。"
                },
                {
                    "paragraph": "莒人行成。",
                    "zhushu": "胜大国，益惧，故行成。"
                },
                {
                    "paragraph": "齐侯归，遇杞梁之妻于郊，",
                    "zhushu": "梁战死，妻行迎丧。"
                },
                {
                    "paragraph": "使吊之。辞曰：“殖之有罪，何辱命焉？",
                    "zhushu": "言若有罪，不足吊。"
                },
                {
                    "paragraph": "若免于罪，犹有先人之敝庐在，下妾不得与郊吊。”",
                    "zhushu": "妇人无外事故。下，犹贱也。庐，力居切。与，音预。"
                },
                {
                    "paragraph": "齐侯吊诸其室。",
                    "zhushu": "传言妇人有礼。"
                },
                {
                    "paragraph": "○齐侯将为臧纥田。",
                    "zhushu": "与之田邑。"
                },
                {
                    "paragraph": "臧孙闻之，见齐侯。与之言伐晋。",
                    "zhushu": "齐侯自道伐晋之功。见，贤遍切。释文：“齐侯”绝句。一读以“见”字绝句，“齐侯”向下读。"
                },
                {
                    "paragraph": "对曰：“多则多矣，抑君似鼠。夫鼠，昼伏夜动，不穴于寝庙，畏人故也。今君闻晋之乱而后作焉，",
                    "zhushu": "作，起兵也。"
                },
                {
                    "paragraph": "宁将事之，非鼠如何？”乃弗与田。",
                    "zhushu": "臧孙知齐侯将败，不欲受其色，故以比鼠，欲使怒而止。"
                },
                {
                    "paragraph": "仲尼曰：“知之难也。有臧武仲之知，",
                    "zhushu": "谓能辟齐祸。知音智。"
                },
                {
                    "paragraph": "而不容于鲁国，抑有由也，作不顺而施不恕也。夏书曰：“念兹在兹”，",
                    "zhushu": "逸书也。念此事在此身，言行事当常念如在已身也。"
                },
                {
                    "paragraph": "顺事、恕施也。”",
                    "zhushu": "",
                    "type": 2
                },
                {
                    "paragraph": "经二十有四年，春，叔孙豹如晋。",
                    "zhushu": "贺克栾氏。"
                },
                {
                    "paragraph": "○仲孙羯帅师侵齐。○夏，楚子伐吴。○",
                    "zhushu": ""
                },
                {
                    "paragraph": "秋，七月，甲子，朔，日有食之，既。",
                    "zhushu": "无传。"
                },
                {
                    "paragraph": "○齐崔杼帅师伐莒。○大水。",
                    "zhushu": "无传。"
                },
                {
                    "paragraph": "○八月，癸巳，朔，日有食之。",
                    "zhushu": "无传。"
                },
                {
                    "paragraph": "○公会晋侯、宋公、卫侯、郑伯、曹伯、莒子、邾子、滕子、薛伯、𣏌伯、小邾子于夷仪。○",
                    "zhushu": ""
                },
                {
                    "paragraph": "冬，楚子、蔡侯、陈侯、许男伐郑。○公至自会。",
                    "zhushu": "无传。"
                },
                {
                    "paragraph": "○陈针宜咎出奔楚。",
                    "zhushu": "陈针子八世孙，庆氏之党。书名，恶之也。针，其廉切。咎，其九切。恶，乌路切。"
                },
                {
                    "paragraph": "○叔孙豹如京师。○大饥。",
                    "zhushu": "无传。饥，居疑切，又音机。",
                    "type": 2
                },
                {
                    "paragraph": "传二十四年，春，穆叔如晋，范宣子逆之，问焉，曰：“古人有言曰，“死而不朽”，何谓也？”穆叔未对。宣子曰：“昔匄之祖，自虞以上为陶唐氏，",
                    "zhushu": "陶唐，尧所治地，大原晋阳县也。终虞之世以为号，故曰自虞以上。上，时掌切。治，直吏切。"
                },
                {
                    "paragraph": "在夏为御龙氏，",
                    "zhushu": "谓刘累也。事见昭二十九年。见，贤遍切。"
                },
                {
                    "paragraph": "在商为豕韦氏，",
                    "zhushu": "豕韦，国名，东郡白马县东南有韦城。"
                },
                {
                    "paragraph": "在周为唐杜氏，",
                    "zhushu": "唐、杜，二国名。殷末，豕韦国于唐，周成王灭唐，迁之于杜，为杜伯。杜伯之子隰叔奔晋，四世及士会，食邑于范，复为范氏。杜，今京兆杜县。隰，徐入切。复，扶又切。"
                },
                {
                    "paragraph": "晋主夏盟为范氏，其是之谓乎！”",
                    "zhushu": "晋为诸夏盟主，范氏复为之佐。言已世为兴家。夏，户雅切。"
                },
                {
                    "paragraph": "穆叔曰：“以豹所闻，此之谓世禄，非不朽也。鲁有先大夫曰臧文仲，既没，其言立，",
                    "zhushu": "立，谓不废绝。释文：“既没其言立”，今俗本皆作“其言立于世”，检元熙以前夲，则无“于世”二字。"
                },
                {
                    "paragraph": "其是之谓乎！”豹闻之，大上有立德，",
                    "zhushu": "黄帝、尧、舜。大，音泰。"
                },
                {
                    "paragraph": "其次有立功，",
                    "zhushu": "禹、稷。"
                },
                {
                    "paragraph": "其次有立言，",
                    "zhushu": "史佚、周任、臧文仲。佚，音逸。任，音壬。"
                },
                {
                    "paragraph": "虽久不废，此之谓不朽。若夫保姓受氏，以守宗祊，",
                    "zhushu": "祊，庙门。祊，布彭切。"
                },
                {
                    "paragraph": "世不绝祀，无国无之。禄之大者，不可谓不朽。”",
                    "zhushu": "传善穆叔之知言。"
                },
                {
                    "paragraph": "○范宣子为政，诸侯之币重，郑人病之。二月，郑伯如晋，子产寓书于子西，以告宣子，",
                    "zhushu": "寓，寄也。寓，音遇。"
                },
                {
                    "paragraph": "曰：“子为晋国，四邻诸侯不闻令德，而闻重币，侨也惑之。侨闻君子长国家者，非无贿之患，而无令名之难。夫诸侯之贿，聚于公室，则诸侯贰；",
                    "zhushu": "贰，离也。长，丁丈切。难，如字，又乃旦切。贿，呼罪切。"
                },
                {
                    "paragraph": "若吾子赖之，则晋国贰。",
                    "zhushu": "赖，恃用之。"
                },
                {
                    "paragraph": "诸侯贰，则晋国坏；晋国贰，则子之家坏，何没没也？",
                    "zhushu": "没没，沈灭之言。没，如字，一音妹。"
                },
                {
                    "paragraph": "将焉用贿？",
                    "zhushu": ""
                },
                {
                    "paragraph": "夫令名，德之舆也；",
                    "zhushu": "德须令名以远闻。焉，于虔切。闻，音问，又如字。"
                },
                {
                    "paragraph": "德，国家之基也。有基无坏，无亦是务乎！有德则乐，乐则能久。诗云：“乐只君子，邦家之基”，有令德也夫！",
                    "zhushu": "诗小雅。言君子乐美其道，为邦家之基，所以济令德。乐，音洛。夫，音扶。"
                },
                {
                    "paragraph": "“上帝临女，无贰尔心”，有令名也夫！",
                    "zhushu": "诗大雅。言武王为天所临，不敢怀贰心，所以济令名。女，音汝。"
                },
                {
                    "paragraph": "恕思以明德，则令名载而行之，是以远至迩安，母宁使人谓子：“子实生我，",
                    "zhushu": "无宁，寜也。母，音无。"
                },
                {
                    "paragraph": "而谓子浚我以生乎？",
                    "zhushu": "浚，取也。言取我财以自生。浚，思俊切。"
                },
                {
                    "paragraph": "𧰼有齿以焚其身，贿也",
                    "zhushu": "焚，毙也。焚，扶云切。服云：焚，读曰债。偾，僵也。鐅，婢世切。"
                },
                {
                    "paragraph": "宜。”子说，乃轻币。是行也，郑伯朝晋，为重币故，且请伐陈也。郑伯稽首，宣子辞。子西相，曰：“以陈国之介恃大国，而陵虐于敝邑，",
                    "zhushu": "介，因也。大国，楚也。说，音悦。为，干伪切。相，息亮切。介，音戒。"
                },
                {
                    "paragraph": "寡君是以请罪焉，",
                    "zhushu": "请得罪于陈也。释文：“是以请罪焉”，一本作“是以请请罪焉”。请，并七井切。徐上请字音倩。"
                },
                {
                    "paragraph": "敢不稽首？”",
                    "zhushu": "为明年郑入陈传。"
                },
                {
                    "paragraph": "○孟孝伯侵齐，晋故也。",
                    "zhushu": "前年齐伐晋，鲁为晋报侵。"
                },
                {
                    "paragraph": "○夏，楚子为舟师以伐吴，",
                    "zhushu": "舟师，水军。"
                },
                {
                    "paragraph": "不为军政，",
                    "zhushu": "不设赏罚之差。"
                },
                {
                    "paragraph": "无功而还。",
                    "zhushu": "为下吴召舒鸠起本。"
                },
                {
                    "paragraph": "○齐侯既伐晋而惧，将欲见楚子。楚子使䓕启强如齐聘，且请期。",
                    "zhushu": "请会期。强，其良切，又居良切。"
                },
                {
                    "paragraph": "齐社，搜军实，使客观之。",
                    "zhushu": "祭社，因阅数军器，以示䓕启强。搜，所求切。阅，音悦。数，所主切。"
                },
                {
                    "paragraph": "陈文子曰：“齐将有寇。吾闻之，兵不戢，必取其族。”",
                    "zhushu": "戢，藏也。族，类也。取其族，还自害也。戢，侧立切。"
                },
                {
                    "paragraph": "○秋，齐侯闻将有晋师，",
                    "zhushu": "夷仪之师。"
                },
                {
                    "paragraph": "使陈无宇从䓕启强如楚，辞，且乞师。",
                    "zhushu": "辞有晋师，未得相见。"
                },
                {
                    "paragraph": "崔杼帅师送之，遂伐莒，侵介根。",
                    "zhushu": "介根，莒邑，今城阳黔陬县东北计基城是也。齐既与莒平，因兵出侵之，言无信也。黔，其廉切，又其今切。如淳音耿弇切。陬，侧留切，又子侯切，韦昭音诹。基，又作“其”，音基，又如字。汉书作“斤”。如淳：斤，音基。"
                },
                {
                    "paragraph": "○会于夷仪，将以伐齐。水，不克。",
                    "zhushu": "晋合诸侯以报前年见伐。"
                },
                {
                    "paragraph": "冬，楚子伐郑以救齐，门于东门，次于棘泽。",
                    "zhushu": "以齐无字，乞师故也。"
                },
                {
                    "paragraph": "诸侯还救郑。",
                    "zhushu": "夷仪，诸侯。"
                },
                {
                    "paragraph": "晋侯使张骼、辅跞致楚师，求御于郑。",
                    "zhushu": "欲得郑人自御，知其地利故也。骼，庚百切，一音古洛切。跞，力狄切，徐，音洛。"
                },
                {
                    "paragraph": "郑人卜宛射犬，吉。",
                    "zhushu": "射犬，郑公孙。宛，于元切。射，食亦切；徐，神石切。"
                },
                {
                    "paragraph": "子大叔戒之曰：“大国之人，不可与也。”",
                    "zhushu": "言不可与等也，欲使卑下之。大叔，游吉。大，音泰。"
                },
                {
                    "paragraph": "对曰：“无有众寡，其上一也。”",
                    "zhushu": "言在己上者有常分，无大小国之异。分，扶问切。"
                },
                {
                    "paragraph": "大叔曰：“不然。部娄无松柏。”",
                    "zhushu": "部娄，小阜。松柏，大木。喻小国异于大国。部，蒲口切，徐，又扶苟切。娄，本或作“塿”，路口切，徐，力侯切。阜，扶有切。"
                },
                {
                    "paragraph": "二子在幄，坐射犬于外，",
                    "zhushu": "二于，张骼、辅跞。幄，帐也。幄，于角切。"
                },
                {
                    "paragraph": "既食，而后食之。使御广车而行。",
                    "zhushu": "广车，兵车。下“食”，音嗣。广，古旷切。"
                },
                {
                    "paragraph": "已，皆乘乘车。",
                    "zhushu": "秉车、安车。下“乘”，绳证切。"
                },
                {
                    "paragraph": "将及楚师，而后从之乘，皆踞转而鼓琴。",
                    "zhushu": "转衣装。踞，居虑切。转，张恋切，又张脔切。装，侧良切，一作“囊”。"
                },
                {
                    "paragraph": "近，不告而驰之。",
                    "zhushu": "射犬恨，故近敌不告而驰。"
                },
                {
                    "paragraph": "皆取胄于櫜而胄，入垒，皆下，搏人以投，收禽挟囚。",
                    "zhushu": "禽，擭也。胄，直救切。櫜，古毛切。垒，力轨切。抟，音博。徐，甫各切。挟，音协。"
                },
                {
                    "paragraph": "弗待而出。",
                    "zhushu": "射犬又不待。二子"
                },
                {
                    "paragraph": "皆超乘，抽弓而射。既免，复踞转而鼓琴，曰：“公孙！同乘，兄弟也，",
                    "zhushu": "言同乘义如兄弟。复，扶又切。"
                },
                {
                    "paragraph": "胡再不谋？”",
                    "zhushu": "谓不告而驰，不待而出。"
                },
                {
                    "paragraph": "对曰：“曩者志入而已，今则怯也。”皆笑曰：“公孙之亟也。”",
                    "zhushu": "亟，急也。言其性急不能受屈。曩，如党切，向也。怯，去业切。亟，居力切。"
                },
                {
                    "paragraph": "楚子自棘泽还，使䓕启强帅师送陈无宇。",
                    "zhushu": "传言齐、楚固相结也。"
                },
                {
                    "paragraph": "○吴人为楚舟师之役故，",
                    "zhushu": "在此年夏。为，于伪切。"
                },
                {
                    "paragraph": "召舒鸠人。舒鸠人叛楚。",
                    "zhushu": "舒鸠，楚属国。召，欲与共伐楚。"
                },
                {
                    "paragraph": "楚子师于荒浦，",
                    "zhushu": "荒浦，舒鸠地。浦，判五切。"
                },
                {
                    "paragraph": "使沈尹寿与师祁犁让之。",
                    "zhushu": "二子，楚大夫。犁，力兮切。"
                },
                {
                    "paragraph": "舒鸠子敬逆二子，而告无之，且请受盟。二子复命，王欲伐之。䓕子曰：“不可。",
                    "zhushu": "令尹，䓕子冯。"
                },
                {
                    "paragraph": "彼告不叛，且请受盟，而又伐之，伐无罪也。姑归息民，以待其卒。",
                    "zhushu": "卒，终也。"
                },
                {
                    "paragraph": "卒而不贰，吾又何求？若犹叛我，无辞，有庸。”乃还。",
                    "zhushu": "彼无辞，我有功。为明年楚灭舒鸠传。"
                },
                {
                    "paragraph": "○陈人复讨庆氏之党，针宜咎出奔楚。",
                    "zhushu": "言宜咎所以称名。"
                },
                {
                    "paragraph": "○齐人城郏。",
                    "zhushu": "郏，王城也。于是榖、雒𨷵，毁王宫。齐叛晋，欲求媚于天子，故为王城之郏，古洽切。"
                },
                {
                    "paragraph": "穆叔如周聘，且贺城。王嘉其有礼也，赐之大路。",
                    "zhushu": "大路，天子所赐车之摠名。为昭四年叔孙以所赐路葬张本。"
                },
                {
                    "paragraph": "○晋侯嬖程郑，使佐下军。",
                    "zhushu": "代栾盈也。"
                },
                {
                    "paragraph": "郑行人公孙挥如晋聘。",
                    "zhushu": "挥，子羽也。挥，许韦切。"
                },
                {
                    "paragraph": "程郑问焉，曰：“敢问降阶何由？”",
                    "zhushu": "问自降下之道。下，遐嫁切，又如字。"
                },
                {
                    "paragraph": "子羽不能对。归以语然明。",
                    "zhushu": "然明，鬷蔑。语，鱼据切。鬷，子公切。"
                },
                {
                    "paragraph": "然明曰：“是将死矣。不然，将亡。贵而知惧，惧而思降，乃得其阶。",
                    "zhushu": "阶，犹道也。"
                },
                {
                    "paragraph": "下人而已，又何问焉？",
                    "zhushu": "言易知。下，户嫁切。易，以豉切。"
                },
                {
                    "paragraph": "且夫既登而求降阶者，知人也，不在程郑。其有亡衅乎？不然，其有惑疾，将死而忧也。”",
                    "zhushu": "言郑本小人，为明年程郑卒张本。夫，音扶。知，音智。衅，许觐切。",
                    "type": 2
                },
                {
                    "paragraph": "经二十有五年，春，齐崔杼帅师伐我北鄙。○",
                    "zhushu": ""
                },
                {
                    "paragraph": "夏，五月，乙亥，齐崔杼弑其君光。",
                    "zhushu": "齐侯虽背盟主，未有无道于民，故书臣，罪崔杼也。背，音佩。"
                },
                {
                    "paragraph": "○公会晋侯、宋公、卫侯、郑伯、曹伯、莒子、邾子、滕子、薛伯、𣏌伯、小邾子于夷仪。○",
                    "zhushu": ""
                },
                {
                    "paragraph": "六月，壬子，郑公孙舍之帅师入陈。",
                    "zhushu": "子产之言陈以不义见入，故舍之无讥。释例详之。"
                },
                {
                    "paragraph": "○秋，八月，己巳，诸侯同盟于重丘。",
                    "zhushu": "夷仪之诸侯也。重丘，齐地。己巳，七月十二日，经误。重，直龙切。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○卫侯入干夷仪。",
                    "zhushu": "夷仪，本邢地，卫灭邢而为卫邑。晋愍卫衎失国，使卫分之一邑。书入者，自外而入之辞，非国逆之例。衎，苦旦切。"
                },
                {
                    "paragraph": "○楚屈建帅师灭舒鸠。",
                    "zhushu": "传在卫侯入夷仪上，经在下，从告。"
                },
                {
                    "paragraph": "○冬，郑公孙夏帅师伐陈。",
                    "zhushu": "陈犹未服。"
                },
                {
                    "paragraph": "○十有二月，吴子遏伐楚，门于巢，卒。",
                    "zhushu": "遏，诸樊也，为巢牛臣所杀。不书灭者，楚人不获其尸。吴以卒告，未同盟而赴以名。遏，于葛切。徐音谒。",
                    "type": 2
                },
                {
                    "paragraph": "传二十五年，春，齐崔杼帅师伐我北鄙，以报孝伯之师也。",
                    "zhushu": "前年鲁使孟孝伯为晋伐齐。为，于伪切。"
                },
                {
                    "paragraph": "公患之，使告于晋。孟公绰曰：“崔子将有大志，",
                    "zhushu": "志在弑君。孟公绰，鲁大夫。绰，昌若切。徐本作卓，音绰。"
                },
                {
                    "paragraph": "不在病我，必速归，何患焉！”其来也不寇，",
                    "zhushu": "不为寇害。"
                },
                {
                    "paragraph": "使民不严，",
                    "zhushu": "欲得民心。"
                },
                {
                    "paragraph": "异于他日。”齐师徒归。",
                    "zhushu": "徒，空也。"
                },
                {
                    "paragraph": "○齐棠公之妻，东郭偃之姊也。",
                    "zhushu": "棠公，齐棠邑大夫。"
                },
                {
                    "paragraph": "东郭偃臣崔武子。棠公死，偃御武子以吊焉。见棠姜而美之，",
                    "zhushu": "美其色也。"
                },
                {
                    "paragraph": "使偃取之。",
                    "zhushu": "为己取也。取，如字，又七住切。"
                },
                {
                    "paragraph": "偃曰：“男女辨姓，",
                    "zhushu": "辨，别也。别，彼列切。"
                },
                {
                    "paragraph": "今君出自丁，",
                    "zhushu": "齐丁公，崔杼之祖。"
                },
                {
                    "paragraph": "臣出自桓，不可。”",
                    "zhushu": "齐桓公小白，东郭偃之祖。同姜姓，故不可昏。"
                },
                {
                    "paragraph": "武子筮之，遇困䷜",
                    "zhushu": "坎下兑上，困。坎，苦敢切。兑，徒外切。"
                },
                {
                    "paragraph": "之大过。䷯",
                    "zhushu": "巽下兑上，大过。困六三变为大过。巽，音逊。"
                },
                {
                    "paragraph": "史皆曰“吉”。",
                    "zhushu": "阿崔子"
                },
                {
                    "paragraph": "示陈文子，文子曰：“夫从风，",
                    "zhushu": "坎为中男，故日夫。变而为巽，故曰从风。中，丁仲切。"
                },
                {
                    "paragraph": "风陨妻，不可娶也。",
                    "zhushu": "风能陨落物者，变而陨落，故曰妻不可娶。陨，于敏切。娶，亦作取，七住切。"
                },
                {
                    "paragraph": "且其繇曰：“困于石，据于蒺蔾，入于其宫，不见其妻，凶。”",
                    "zhushu": "困六三爻辞。繇，直又切。蒺，音疾。蔾，力私切。"
                },
                {
                    "paragraph": "困于石，往不济也。",
                    "zhushu": "坎为险为水。水之险者石，不可以动。"
                },
                {
                    "paragraph": "据于蒺蔾，所恃伤也。",
                    "zhushu": "坎为险，兑为泽。泽之生物而险者蒺蔾，恃之则伤。"
                },
                {
                    "paragraph": "入于其宫，不见其妻，凶，无所归也。”",
                    "zhushu": "易曰：非所困而困，名必辱；非所据而据，身必危。既辱且危，死其将至，妻其可得见邪？今卜昏而遇此卦，六三失位无应，则丧其妻，失其所归也。应，应对之应。丧，息浪切。"
                },
                {
                    "paragraph": "崔子曰：“𡠉也何害？先夫当之矣。”",
                    "zhushu": "寡妇日婺。言棠公已当此凶。嫠，本又作厘，力之切。"
                },
                {
                    "paragraph": "遂取之。",
                    "zhushu": ""
                },
                {
                    "paragraph": "庄公通焉，骤如崔氏。以崔子之冠赐人，侍者曰：“不可。”公曰：“不为崔子，其无冠乎？”",
                    "zhushu": "言虽不为崔子，犹自应有冠。骤，愁又切。徐，在遘切。"
                },
                {
                    "paragraph": "崔子因是，",
                    "zhushu": "因是怒公。"
                },
                {
                    "paragraph": "又以其间伐晋也，",
                    "zhushu": "间晋之难而伐之。间，间厕之间。难，乃旦切。"
                },
                {
                    "paragraph": "曰：“晋必将报。”欲弑公以说于晋，而不获间。公鞭侍人贾举，而又近之，乃为崔子间公。",
                    "zhushu": "伺公间隙。弑，巾志切。说，音悦，又如字。为，于伪切。莒为崔”同。"
                },
                {
                    "paragraph": "夏五月，莒为且于之役故，莒子朝于齐。",
                    "zhushu": "且干役在二十三年。且，子余切。"
                },
                {
                    "paragraph": "甲戌，飨诸北郭。崔子称疾不视事。",
                    "zhushu": "欲使公来。"
                },
                {
                    "paragraph": "乙亥，公问崔子，",
                    "zhushu": "问疾。"
                },
                {
                    "paragraph": "遂从姜氏。姜入于室，与崔子自侧户出。公拊楹而歌。",
                    "zhushu": "歌以命姜。拊，芳甫切，柏也。楹，音盈。"
                },
                {
                    "paragraph": "侍人贾举止众从者，而入，闭门。",
                    "zhushu": "为崔子闭公也。重言侍人者，别下贾举。从，才用切。重，直用切。别，彼列切。"
                },
                {
                    "paragraph": "甲兴，公登台而请，弗许；",
                    "zhushu": "请免。"
                },
                {
                    "paragraph": "请盟，弗许；请自刃于庙，弗许。",
                    "zhushu": "求还庙自杀也。"
                },
                {
                    "paragraph": "皆曰：“君之臣杼疾病，不能听命。",
                    "zhushu": "不能亲听公命。"
                },
                {
                    "paragraph": "近于公宫，",
                    "zhushu": "言崔子宫近公宫，或淫者诈称公。"
                },
                {
                    "paragraph": "陪臣干掫有淫者，不知二命。”",
                    "zhushu": "于掫，行夜。言行夜得淫人，受崔子命讨之，不知他命。干，徐云：“读曰犴，胡旦切。”服音如字。掫，侧柳切。徐，子俱切，又作侯切。说文云：“掫，夜戒有所击也，从手取声。”字林同，音子侯切。服本作取，子须切，谋也。今传本或作诹，犹依掫音。行，下孟切。"
                },
                {
                    "paragraph": "公逾墙，又射之，中股，反队，遂弑之。贾举、州绰、邴师、公孙敖、封具、铎父、襄伊、偻堙皆死。",
                    "zhushu": "八子皆齐勇力之臣，为公所嬖者。与公共死于崔子之宫。射，食亦切。中，丁仲切。股，音古。队，直类切。具，求付切。铎，待洛切。堙，音因。"
                },
                {
                    "paragraph": "祝佗父祭于髙唐，",
                    "zhushu": "髙唐，有齐别庙也。佗，徒河切。"
                },
                {
                    "paragraph": "至，复命，不说弁而死于崔氏。",
                    "zhushu": "爵弁，祭服。说，音悦。弁，皮彦切。"
                },
                {
                    "paragraph": "申蒯，侍渔者，",
                    "zhushu": "侍鱼，监取鱼之官。蒯，苦怪切。监，古衔切。"
                },
                {
                    "paragraph": "退谓其宰曰：“尔以帑免，",
                    "zhushu": "帑，宰之妻子。帑，音奴。"
                },
                {
                    "paragraph": "我将死。”其宰曰：“免，是反子之义也。”与之皆死。",
                    "zhushu": "反死君之义。"
                },
                {
                    "paragraph": "崔氏杀鬷蔑于平阴。",
                    "zhushu": "鬷蔑，平阴大夫，公外嬖。传言庄公所养非国士，故其死难，皆嬖宠之人。鬷，子公切。难，乃旦切。"
                },
                {
                    "paragraph": "晏子立于崔氏之门外，",
                    "zhushu": "间难而来。"
                },
                {
                    "paragraph": "其人曰：“死乎？”曰：“独吾君也乎哉，吾死也？”",
                    "zhushu": "言已与众臣无异。"
                },
                {
                    "paragraph": "曰：“行乎？”曰：“吾罪也乎哉，吾亡也？”",
                    "zhushu": "自谓无罪。"
                },
                {
                    "paragraph": "曰：“归乎？”曰：“君死，安归？",
                    "zhushu": "言安可以归。"
                },
                {
                    "paragraph": "君民者，岂以陵民？社稷是主。臣君者，岂为其口实？社稷是养。",
                    "zhushu": "言君不徒居民上，臣不徒求禄，皆为社稷。为，干伪切。下同。"
                },
                {
                    "paragraph": "故君为社稷死，则死之；为社稷亡，则亡之。",
                    "zhushu": "谓以公义死亡。"
                },
                {
                    "paragraph": "若为己死，而为己亡，非其私暱，谁敢任之？",
                    "zhushu": "私暱，所亲爱也。非所亲爱，无为当其祸。暱，女乙切。任，音士。"
                },
                {
                    "paragraph": "且人有君而弑之，吾焉得死之？而焉得亡之？",
                    "zhushu": "言已非正卿，见侍无异于众臣，故不得死其难也。弑，申志切。焉，于虔切。"
                },
                {
                    "paragraph": "将庸何归？”",
                    "zhushu": "将用死亡之义，何所归趣。"
                },
                {
                    "paragraph": "门启而入，枕尸股而哭。",
                    "zhushu": "以公尸枕己股。枕，之鸠切。"
                },
                {
                    "paragraph": "兴，三踊而出。人谓崔子：“必杀之！”崔子曰：“民之望也！舍之，得民。”",
                    "zhushu": "舍，置也。踊，羊宠切。"
                },
                {
                    "paragraph": "卢蒲癸奔晋，王何奔莒。",
                    "zhushu": "二子，庄公党。为二十八年杀庆舍张本。"
                },
                {
                    "paragraph": "叔孙宣伯之在齐也，",
                    "zhushu": "宣伯，鲁叔孙侨如，成十六年奔齐。"
                },
                {
                    "paragraph": "叔孙还纳其女于灵公，嬖，生景公。",
                    "zhushu": "还，齐群公子。纳宣伯女于灵公。还，音旋。"
                },
                {
                    "paragraph": "丁丑，崔杼立而相之，庆封为左相，盟国人于大宫，",
                    "zhushu": "大官、大公庙。相，息亮切。下同。大，音秦。"
                },
                {
                    "paragraph": "曰：“所不与崔、庆者。”晏子仰天叹曰：“婴所不唯忠于君、利社稷者是与，有如上帝。”乃歃。",
                    "zhushu": "盟耆云：所不与崔、庆者，有如上帝。读书未终，晏子抄答易其辞，因自歃曰：所不与崔、庆者”，本或此丁有“有如此盟”四字者，后人妄加。歃，所洽切，又所甲切。"
                },
                {
                    "paragraph": "辛巳，公与大夫及莒子盟。",
                    "zhushu": "莒子朝齐，遇崔杼作乱，未去，故复与景公盟。复，扶又切。"
                },
                {
                    "paragraph": "大史书曰：“崔杼弑其君。”崔子杀之。其弟嗣书，而死者二人，",
                    "zhushu": "嗣，续也。并前有三人死，"
                },
                {
                    "paragraph": "其弟又书，乃舍之。南史氏闻大史尽死，执简以往，闻既书矣，乃还。",
                    "zhushu": "传言齐有直史，崔杼之罪所以闻。"
                },
                {
                    "paragraph": "闾丘婴以帷䌸其妻而载之，与申鲜虞乘而出，",
                    "zhushu": "二子，庄公近臣。帷，位悲切。䌸，直转切。乘，绳证切。"
                },
                {
                    "paragraph": "鲜虞推而下之，",
                    "zhushu": "下，婴妻也。推，如字，又他回切。"
                },
                {
                    "paragraph": "曰：“君昏不能匡，危不能救，死不能死，而知匿其暱，",
                    "zhushu": "匿，藏也。暱，亲也。匿，女力切。暱，女乙切。注同。"
                },
                {
                    "paragraph": "其谁纳之？”行及弇中，将舍，",
                    "zhushu": "弇中，狭道。弇，于检切，又于廉切。下同。狭，音洽。"
                },
                {
                    "paragraph": "婴曰：“崔、庆其追我。”鲜虞曰：“一与一，谁能惧我？”",
                    "zhushu": "言道狭，虽众无所用。"
                },
                {
                    "paragraph": "遂舍，枕辔而寝，",
                    "zhushu": "恐失马也。枕，之鸩切。"
                },
                {
                    "paragraph": "食马而食，驾而行。出弇中，谓婴曰：“速驱之，崔、庆之众，不可当也。”遂来奔。",
                    "zhushu": "道广，众得用，故不可当。食，音嗣。"
                },
                {
                    "paragraph": "崔氏侧庄公于北郭。",
                    "zhushu": "侧，瘗埋之，不殡于庙。瘗，于滞切。埋，无皆切。"
                },
                {
                    "paragraph": "丁亥，葬诸士孙之里，",
                    "zhushu": "士孙，人姓，因名里。死十三日便葬，不待五月。"
                },
                {
                    "paragraph": "四翣，",
                    "zhushu": "丧车之饰，诸侯六姜。翣，所甲切。"
                },
                {
                    "paragraph": "不跸，",
                    "zhushu": "跸，止行人。跸，音必。"
                },
                {
                    "paragraph": "下车七乘，不以兵甲。",
                    "zhushu": "下车，送葬之车。齐旧依上公礼九乘，又有甲兵，今皆降损。乘，绳证切。"
                },
                {
                    "paragraph": "○晋侯济自泮，",
                    "zhushu": "泮，阙。泮，普半切。"
                },
                {
                    "paragraph": "会于夷仪，伐齐，以报朝歌之役。",
                    "zhushu": "朝歌役在二十三年。不书伐齐，齐及逆服，兵不加。"
                },
                {
                    "paragraph": "齐人以庄公说，",
                    "zhushu": "以弑庄公。说，晋也。说，如字，又音悦。"
                },
                {
                    "paragraph": "使隰鉏请成，庆封如师，",
                    "zhushu": "庆封独使于晋，不通诸侯，故不书。鉏，隰朋之曾孙。鉏，仕居切。使，所吏切。"
                },
                {
                    "paragraph": "男女以班，赂晋侯以宗器乐器，",
                    "zhushu": "宗器，𥙊祀之器。乐器，钟磬之属。"
                },
                {
                    "paragraph": "自六正、",
                    "zhushu": "三军之六卿、"
                },
                {
                    "paragraph": "五吏、三十帅、",
                    "zhushu": "五吏，文职。三十帅，武职。皆军卿之属官。帅，所类切。下同。"
                },
                {
                    "paragraph": "三军之大夫、百官之正长、师旅",
                    "zhushu": "百官正长，群有司也。师旅，小将帅。长，丁丈切。"
                },
                {
                    "paragraph": "及处守者，皆有赂。",
                    "zhushu": "皆以男女为赂。处守，守国者。守，手又切，又如字。"
                },
                {
                    "paragraph": "晋侯许之，",
                    "zhushu": "晋侯受赂还不讥者，齐有丧，师自宜退。"
                },
                {
                    "paragraph": "使叔向告于诸侯。",
                    "zhushu": "告齐服。"
                },
                {
                    "paragraph": "公使子服惠伯对曰：“君舍有罪，以靖小国，君之惠也。寡君闻命矣。”○",
                    "zhushu": ""
                },
                {
                    "paragraph": "晋侯使魏舒、宛没逆卫侯，",
                    "zhushu": "卫献公以十四年奔齐。宛，于元切。"
                },
                {
                    "paragraph": "将使卫与之夷仪。崔子止其帑，以求五鹿。",
                    "zhushu": "崔杼欲得卫之五鹿，故留卫侯妻子于齐以质之。"
                },
                {
                    "paragraph": "○初，陈侯会楚子伐郑，",
                    "zhushu": "在前年。"
                },
                {
                    "paragraph": "当陈隧者，井堙木刋。",
                    "zhushu": "隧，径也。堙，塞也。刋，除也。隧，音遂，徐，徒猥切。堙，音因。刋，苦于切。径，古定切。"
                },
                {
                    "paragraph": "郑人怨之。六月，郑子展、子产帅车七百乘伐陈，宵突陈城，",
                    "zhushu": "突，穿也。"
                },
                {
                    "paragraph": "遂入之。陈侯扶其大子偃师奔墓，",
                    "zhushu": "欲逃冢间。"
                },
                {
                    "paragraph": "遇司马桓子，曰：“载余。”",
                    "zhushu": "陈之司马"
                },
                {
                    "paragraph": "曰：“将巡城。”",
                    "zhushu": "不欲载公，以巡城辞。"
                },
                {
                    "paragraph": "遇贾获，",
                    "zhushu": "贾获，陈大夫。"
                },
                {
                    "paragraph": "载其母妻，下之，而授公车。公曰：“舍而母。”辞曰：“不祥。”",
                    "zhushu": "虽急，犹不欲男女无别。别，彼列切。"
                },
                {
                    "paragraph": "与其妻扶其母以奔墓，亦免。",
                    "zhushu": ""
                },
                {
                    "paragraph": "子展命师无入公宫，与子产亲御诸门。",
                    "zhushu": "欲服之而已，故禁侵掠。御，鱼吕切。掠，音亮。"
                },
                {
                    "paragraph": "陈侯使司马桓子赂以宗器。陈侯免，拥社，",
                    "zhushu": "免，丧服。拥社，抱社主，示服。免，音问，徐音万，丧冠也。拥，于勇切。"
                },
                {
                    "paragraph": "使其众男女别而累，以待于朝。",
                    "zhushu": "累，自囚系以待命。累，类悲切，又吕轨切。"
                },
                {
                    "paragraph": "子展执絷而见，",
                    "zhushu": "见陈侯。絷，陟立切。见，贤遍切。"
                },
                {
                    "paragraph": "再拜稽首，承饮而进献。",
                    "zhushu": "承饮，奉觞，示不失臣敬。"
                },
                {
                    "paragraph": "子美入，数俘而出。",
                    "zhushu": "子美，子产也。但数其所获人数，不将以归。数俘，所主切。注“但数”同。"
                },
                {
                    "paragraph": "祝祓社，司徒致民，司马致节，司空致地，乃还。",
                    "zhushu": "祓，除也。节，兵符。陈乱，故正其众官，修其所职，以安定之，乃还也。袚，芳弗切；徐音废。"
                },
                {
                    "paragraph": "○秋七月己巳，同盟于重丘，齐成故也。",
                    "zhushu": "伐齐而称同盟，以明齐亦同盟。"
                },
                {
                    "paragraph": "○赵文子为政，",
                    "zhushu": "赵武匄"
                },
                {
                    "paragraph": "令薄诸侯之币，而重其礼。",
                    "zhushu": "以重礼待诸侯。"
                },
                {
                    "paragraph": "穆叔见之，谓穆叔曰：“自今以往，兵其少弭矣。",
                    "zhushu": "弭，止也。弭，亡氏切。"
                },
                {
                    "paragraph": "齐崔、庆新得政，将求善于诸侯。武也知楚令尹。",
                    "zhushu": "令尹，屈建。"
                },
                {
                    "paragraph": "若敬行其礼，道之以文辞，以靖诸侯，兵可以弭。”",
                    "zhushu": "为二十七年晋、楚盟于宋传。道，音导。"
                },
                {
                    "paragraph": "○楚䓕子冯卒，屈建为令尹，",
                    "zhushu": "屈建，子木。"
                },
                {
                    "paragraph": "屈荡为莫敖。",
                    "zhushu": "代屈建。宣十二年邲之役，楚有屈荡为左广之右。世本：屈荡，屈建之祖父。今此屈荡与之同姓名。邲，扶必切。广，古旷切。"
                },
                {
                    "paragraph": "舒鸠人卒叛，",
                    "zhushu": "前年辞不叛。"
                },
                {
                    "paragraph": "楚令尹子木伐之，及离城，",
                    "zhushu": "离城，舒鸠城。"
                },
                {
                    "paragraph": "吴人救之。子木遽以右师先，",
                    "zhushu": "先至舒鸠。遽，其据切。"
                },
                {
                    "paragraph": "子强、息桓、子捷、子骈、子盂帅左师以退。",
                    "zhushu": "五人不及子木，与具相遇而退。捷，在接切。骈，蒲贤切，又蒲丁切。盂，音于。"
                },
                {
                    "paragraph": "吴人居其间七日。",
                    "zhushu": "居楚两军之间。"
                },
                {
                    "paragraph": "子强曰：“久将垫隘，隘乃禽也，不如速战。",
                    "zhushu": "垫隘，虑水雨。垫，丁念切。方言云：下也。隘，于懈切。"
                },
                {
                    "paragraph": "请以其私卒诱之，简师，陈以待我。",
                    "zhushu": "简阅精兵，驻后为陈。卒，子忽切，下同。陈，直觐切。隘，张住切。"
                },
                {
                    "paragraph": "我克则进，奔则亦视之，",
                    "zhushu": "视其形势而救助之。"
                },
                {
                    "paragraph": "乃可以免。不然，必为吴禽。”从之。五人以其私卒先击吴师，吴师奔，登山以望，见楚师不继，复逐之，傅诸其军，",
                    "zhushu": "吴还逐五子，至其本军。复，扶又切。传，音附。"
                },
                {
                    "paragraph": "简师会之，吴师大败。遂围舒鸠，舒鸠溃。八月，楚灭舒鸠。",
                    "zhushu": "五子既败，吴师遂前，及子木共围，灭舒鸠。溃，户内切。"
                },
                {
                    "paragraph": "○卫献公入于夷仪。",
                    "zhushu": "为下自夷仪与寗喜言张本。"
                },
                {
                    "paragraph": "○郑子产献捷于晋，",
                    "zhushu": "献入陈之功，而不献其俘。"
                },
                {
                    "paragraph": "戎服将事。",
                    "zhushu": "戎服，军旅之衣，异于朝服。"
                },
                {
                    "paragraph": "晋人问陈之罪，对曰：“昔虞阏父为周陶正，以服事我先王。",
                    "zhushu": "阏父，舜之后。当周之兴，阏父为武王陶正。阏，于葛切。"
                },
                {
                    "paragraph": "我先王赖其利器用也，与其神明之后也，",
                    "zhushu": "舜圣，故谓之神明。"
                },
                {
                    "paragraph": "庸以元女大姫配胡公，",
                    "zhushu": "庸，用也。元女，武王之长女。胡公，阏父之子满也。大，音秦。“配”，亦作“妃”，音配。长，丁丈切。"
                },
                {
                    "paragraph": "而封诸陈，以备三恪。",
                    "zhushu": "周得天下，封夏、殷二王后，又封舜后，谓之恪。并二王后为三国。其礼转降，示敬而已，故曰三恪。恪，苦洛切。"
                },
                {
                    "paragraph": "则我周之自出，至于今是赖。",
                    "zhushu": "言陈，周之甥，至今赖周德。"
                },
                {
                    "paragraph": "桓公之乱，蔡人欲立其出，",
                    "zhushu": "陈桓公鲍卒，于是陈乱。事在鲁桓五年。蔡出，桓公之子厉公也。"
                },
                {
                    "paragraph": "我先君庄公奉五父而立之，",
                    "zhushu": "五父佗，桓公弟，杀大子免而代之。郑庄公因就定其位。佗，徒河切。"
                },
                {
                    "paragraph": "蔡人杀之。",
                    "zhushu": "欲立其出故。"
                },
                {
                    "paragraph": "我又与蔡人奉戴厉公。",
                    "zhushu": "奉戴，犹奉事。"
                },
                {
                    "paragraph": "至于庄、宣，皆我之自立。",
                    "zhushu": "陈庄公、宣公，皆厉公子。"
                },
                {
                    "paragraph": "夏氏之乱，成公播荡，又我之自入，君所知也。",
                    "zhushu": "播荡，流移失所。宣十一年，陈夏征舒弑灵公。灵公之子成公奔晋，自晋因郑而入也。夏，户雅切。播，补贺切。"
                },
                {
                    "paragraph": "今陈忘周之大德，蔑我大惠，弃我姻亲，介恃楚众，以冯陵我敝邑，不可亿逞，",
                    "zhushu": "亿，度也。逞，尽也。介，音戒。冯，皮冰切。亿，于力切。逞，敕景切。度，待洛切。"
                },
                {
                    "paragraph": "我是以有往年之告。",
                    "zhushu": "谓郑伯稽首告晋，请伐陈。"
                },
                {
                    "paragraph": "未获成命，",
                    "zhushu": "未得伐陈命。"
                },
                {
                    "paragraph": "则有我东门之役。",
                    "zhushu": "前年，陈从楚伐郑东门。"
                },
                {
                    "paragraph": "当陈隧者，井堙木刋。敝邑大惧不竞，而耻大姬。",
                    "zhushu": "上辱大姬之灵。"
                },
                {
                    "paragraph": "天诱其𠂻，启敝邑心。",
                    "zhushu": "启，开也。开道其心，故得胜□，音忠。道，音导。"
                },
                {
                    "paragraph": "陈知其罪，授手于我。用敢献功。”晋人曰：“何故侵小？”对曰：“先王之命，唯罪所在，各致其辟。",
                    "zhushu": "辟，诛也。辟，婢亦切。"
                },
                {
                    "paragraph": "且昔天子之地一圻，",
                    "zhushu": "方千里。圻，音祈。"
                },
                {
                    "paragraph": "列国一同，",
                    "zhushu": "方百里。"
                },
                {
                    "paragraph": "自是以裵。",
                    "zhushu": "衰差降。衰，初危切。"
                },
                {
                    "paragraph": "今大国多数圻矣。若无侵小，何以至焉？”晋人曰：“何故戎服？”对曰：“我先君武、庄为平、桓卿士。",
                    "zhushu": "郑武公、庄公为周乎王。桓王卿士。数，色主切。下数甲兵、数疆潦各并注同。"
                },
                {
                    "paragraph": "城濮之役，文公布命曰：“各复旧职。”",
                    "zhushu": "晋文公。濮，音卜。"
                },
                {
                    "paragraph": "命我文公戎服辅王，以授楚捷，不敢废王命故也。”",
                    "zhushu": "城濮在僖二十八年。"
                },
                {
                    "paragraph": "士庄伯不能诘，",
                    "zhushu": "士庄伯，士弱也。诘，起吉切。"
                },
                {
                    "paragraph": "复于赵文子。文子曰：“其辞顺，犯顺不祥。”乃受之。",
                    "zhushu": ""
                },
                {
                    "paragraph": "冬十月，子展相郑伯如晋，拜陈之功。",
                    "zhushu": "谢晋受其功。相，息亮切。"
                },
                {
                    "paragraph": "子西复伐陈，陈及郑平。",
                    "zhushu": "前虽入陈，服之而已，故更伐以结成。"
                },
                {
                    "paragraph": "仲尼曰：“志有之：",
                    "zhushu": "志，古书。"
                },
                {
                    "paragraph": "“言以足志，文以足言。”",
                    "zhushu": "足，犹成也。足，将住切，又如字。"
                },
                {
                    "paragraph": "不言，谁知其志？言之无文，行而不远。",
                    "zhushu": "虽得行，犹不能及远。"
                },
                {
                    "paragraph": "晋为伯，郑入陈，非文辞不为功。慎辞哉！”",
                    "zhushu": "枢机之发，荣辱之主。”"
                },
                {
                    "paragraph": "○楚蔿掩为司马，",
                    "zhushu": "蔿子冯之子。"
                },
                {
                    "paragraph": "子木使庀赋，",
                    "zhushu": "庀，治。庀，音秘。"
                },
                {
                    "paragraph": "数甲兵。",
                    "zhushu": "阅数之。"
                },
                {
                    "paragraph": "甲午，蔿掩书土田，",
                    "zhushu": "书土地之所宜。"
                },
                {
                    "paragraph": "度山林，",
                    "zhushu": "度量山林之材。以共国用。度，待洛切，下同。共，音恭。"
                },
                {
                    "paragraph": "鸠薮泽，",
                    "zhushu": "鸠，聚也。聚成薮泽，使民不得焚燎坏之，欲以备田猎之处。薮，素口切。燎，力召切。处，昌虑切。"
                },
                {
                    "paragraph": "辨京陵，",
                    "zhushu": "辨，别也。绝髙曰京，大阜曰陵。别之以为冢墓之地。别，彼列切。"
                },
                {
                    "paragraph": "表淳卤，",
                    "zhushu": "淳卤，埆薄之地。表异，轻其赋税。淳，音纯。卤，音鲁。说文云：卤，西方咸也。埆，音学。"
                },
                {
                    "paragraph": "数疆潦，",
                    "zhushu": "疆界有流潦者，计数减其租入。强，居良切。贾，其两切。潦，音老。"
                },
                {
                    "paragraph": "规偃猪，",
                    "zhushu": "偃猪，下湿之地。规度其受水多少。偃，于建切，又如字。猪，陟鱼切。尚书传云：停水曰猪。"
                },
                {
                    "paragraph": "町原防，",
                    "zhushu": "广平曰原。防，隄也。隄防间地，不得方正如井田，别为小顷町。町，徒顶切。隄，丁兮切。顶，苦颕切。"
                },
                {
                    "paragraph": "牧隰皋，",
                    "zhushu": "隰皋，水厓下湿，为刍牧之地。牧，州牧之牧。"
                },
                {
                    "paragraph": "井衍沃，",
                    "zhushu": "衍沃，平美之地，则如周礼制以为井田。六尺为步，步百为𠭇，𠭇百为夫，九夫为井。衍，以善切。衍沃，下平曰衍，有流田沃。"
                },
                {
                    "paragraph": "量入修赋，",
                    "zhushu": "量九土之所入，而治理其赋税。量，音良，又音亮。"
                },
                {
                    "paragraph": "赋车籍马，",
                    "zhushu": "籍，疏其毛色、岁齿，以备军用。"
                },
                {
                    "paragraph": "赋车兵、",
                    "zhushu": "车兵，甲士。"
                },
                {
                    "paragraph": "徒兵、",
                    "zhushu": "步卒。卒，子忽切。"
                },
                {
                    "paragraph": "甲楯之数。",
                    "zhushu": "使器杖有常数。楯，食准切，又音尹。杖，直亮切。"
                },
                {
                    "paragraph": "既成，以授子木，礼也。",
                    "zhushu": "得治国之礼。传言楚之所以兴。"
                },
                {
                    "paragraph": "○十二月，吴子诸樊伐楚，以报舟师之役。",
                    "zhushu": "舟师在二十四年也。"
                },
                {
                    "paragraph": "门于巢。",
                    "zhushu": "攻巢门。"
                },
                {
                    "paragraph": "巢牛臣曰：“吴王勇而轻，若启之，将亲门。",
                    "zhushu": "启，开门。轻，遣政切。"
                },
                {
                    "paragraph": "我获射之，必殪。",
                    "zhushu": "殪，死也。射，食亦切。殪，于计切。"
                },
                {
                    "paragraph": "是君也死，疆其少安。”从之。吴子门焉，牛臣隐于短墙以射之，卒。",
                    "zhushu": "疆，居良切。"
                },
                {
                    "paragraph": "○楚子以灭舒鸠赏子木，辞曰：“先大夫蔿子之功也。”以与蔿掩。",
                    "zhushu": "往年楚子将伐舒鸠，蔿子冯请退师以须其叛，楚子从之，卒获舒鸠。故子木辞赏，以与其子。"
                },
                {
                    "paragraph": "○晋程郑卒，子产始知然明，",
                    "zhushu": "前年然明谓程郑将死，今如其言，故知之。"
                },
                {
                    "paragraph": "问为政焉。对曰：“视民如子。见不仁者诛之，如鹰鹯之逐鸟雀也。”子产喜，以语子大叔，且曰：“他日吾见蔑之面而已，",
                    "zhushu": "蔑，然明名。鹰，于陵切。徐，居延切。语，鱼据切。"
                },
                {
                    "paragraph": "今吾见其心矣。”",
                    "zhushu": ""
                },
                {
                    "paragraph": "子大叔问政于子产。子产曰：“政如农功，日夜思之，思其始而成其终，朝夕而行之。行无越思，",
                    "zhushu": "思而后行。朝夕，如字。"
                },
                {
                    "paragraph": "如农之有畔，",
                    "zhushu": "言有次。"
                },
                {
                    "paragraph": "其过鲜矣。”○",
                    "zhushu": ""
                },
                {
                    "paragraph": "卫献公自夷仪使与寗喜言，",
                    "zhushu": "求复国也。"
                },
                {
                    "paragraph": "寗喜许之。大叔文子闻之，",
                    "zhushu": "大叔，仪也。"
                },
                {
                    "paragraph": "曰：“乌乎！诗所谓“我躬不说，皇恤我后”者，寗子可谓不恤其后矣。",
                    "zhushu": "皇，暇也。诗小雅。言今我不能自容说，何暇念其后乎？谓寗子必身受祸，不得恤其后也。说，音悦。诗作“阅”，容也。"
                },
                {
                    "paragraph": "将可乎哉？”殆必不可。君子之行，思其终也，",
                    "zhushu": "思使终可成。"
                },
                {
                    "paragraph": "思其复也。",
                    "zhushu": "思其可复行。"
                },
                {
                    "paragraph": "书曰：“慎始而敬终，终以不困。”",
                    "zhushu": "逸书。"
                },
                {
                    "paragraph": "诗曰：“夙夜匪懈，以事一人。”",
                    "zhushu": "一人，以喻君。懈，佳卖切。"
                },
                {
                    "paragraph": "今寗子视君不如弈棋，",
                    "zhushu": "弈，围棋也。弈，音亦。棋，音其。"
                },
                {
                    "paragraph": "其何以免乎？弈者举棋不定，不胜其耦，而况置君而弗定乎？必不免矣。九世之卿族，一举而灭之，可哀也哉！”",
                    "zhushu": "寗氏出自卫武公，及喜九世也。"
                }
            ]
        },
        {
            "name": "襄公五第十八",
            "paragraphs": [
                {
                    "paragraph": "襄公五第十八",
                    "zhushu": "",
                    "type": 1
                },
                {
                    "paragraph": "传会于夷仪之岁，齐人城郏。",
                    "zhushu": "在二十四年。不直言会夷仪者，别二十五年夷仪会传。此传夲为后年修成，当续前卷二十五年之传后，简编烂脱，后人传写因以在此耳。郏，古洽切。别，彼列切。"
                },
                {
                    "paragraph": "其五月，秦、晋为成。晋韩起如秦涖盟，秦伯车如晋涖盟。",
                    "zhushu": "伯车，秦伯之弟针也。涖，音利，又音类。车，音居。针，其廉切。"
                },
                {
                    "paragraph": "成而不结。",
                    "zhushu": "不结固也。传为后年修成起夲，当继前年之末，而特跣此者，传写失之。为，于伪切。跳，直雕切。传，直专切，一本作“转”。",
                    "type": 2
                },
                {
                    "paragraph": "经二十有六年，春，王二月辛卯，卫寗喜弑其君剽。",
                    "zhushu": "剽，匹妙切。"
                },
                {
                    "paragraph": "○卫孙林父入于戚以叛。",
                    "zhushu": "衎虽未居位，林父专邑背国，犹为叛也。背，音佩。"
                },
                {
                    "paragraph": "○甲午，卫侯衎复归于卫。",
                    "zhushu": "复其位曰复归。名与不名，传无义例。"
                },
                {
                    "paragraph": "○夏，晋侯使荀吴来聘。",
                    "zhushu": "具荀偃子。"
                },
                {
                    "paragraph": "○公会晋人、郑良霄、宋人、曹人于澶渊。",
                    "zhushu": "卿会公侯皆应贬，方责宋向戌后期，故书良霄以駮之。若皆称人，则嫌向戌直以会公贬之。澶，市延切。駮，邦角切。"
                },
                {
                    "paragraph": "○秋，宋公杀其世子痤。",
                    "zhushu": "称君以杀，恶其父子相残害。瘗，才禾切。恶，乌路切。"
                },
                {
                    "paragraph": "○晋人执卫寗喜。○八月壬午，许男寗卒于楚。",
                    "zhushu": "未同盟而赴以名。"
                },
                {
                    "paragraph": "○冬，楚子、蔡侯、陈侯伐郑。○葬许灵公。",
                    "zhushu": "",
                    "type": 2
                },
                {
                    "paragraph": "传二十六年，春，秦伯之弟针如晋修成，",
                    "zhushu": "修会夷仪岁之成。"
                },
                {
                    "paragraph": "叔向命召行人子员。",
                    "zhushu": "欲使答秦命。员，音云。"
                },
                {
                    "paragraph": "行人子朱曰：“朱也当御。”",
                    "zhushu": "御，进也。言次当行。"
                },
                {
                    "paragraph": "三云，叔向不应。子朱怒曰：“班爵同，",
                    "zhushu": "同为大夫。应，应对之应。"
                },
                {
                    "paragraph": "何以黜朱于朝？”",
                    "zhushu": "黜，退也。"
                },
                {
                    "paragraph": "抚剑从之。",
                    "zhushu": "从叔向也。"
                },
                {
                    "paragraph": "叔向曰：“秦、晋不和久矣。今日之事，幸而集，",
                    "zhushu": "集，成。"
                },
                {
                    "paragraph": "晋国赖之。不集，三军暴骨。子员道二国之言无私，子常易之。奸以事君者，吾所能御也。”拂衣从之。",
                    "zhushu": "拂衣，褰裳也。暴，蒲卜切；徐，扶沃切。道，音导。御，鱼吕切。拂，芳弗切。蹇，起虔切；本或作骞，音虽同，非也。说文云：褰，袴也。"
                },
                {
                    "paragraph": "人救之。平公曰：“晋其庶乎！",
                    "zhushu": "庶几于治。治，直吏切。"
                },
                {
                    "paragraph": "吾臣之所争者大。”师旷曰：“公室惧卑。臣不心竞而力争，",
                    "zhushu": "谓二子不心竞为忠而抚剑拂衣。争，争𨷵之争。"
                },
                {
                    "paragraph": "不务德而争善，",
                    "zhushu": "争，谓所行为善。"
                },
                {
                    "paragraph": "私欲已侈，能无卑乎？”",
                    "zhushu": "私欲侈，则公义废。侈，昌氏切，又尺氏切。"
                },
                {
                    "paragraph": "○卫献公使子鲜为复，",
                    "zhushu": "使，为己求反国。鲜，音仙。为，下伪切。"
                },
                {
                    "paragraph": "辞。",
                    "zhushu": "辞不能。"
                },
                {
                    "paragraph": "敬姒强命之。",
                    "zhushu": "敬姒，献公及子鲜之母。姒，音似。强，其丈切。"
                },
                {
                    "paragraph": "对曰：“君无信，臣惧不免。”敬姒曰：“虽然，以吾故也。”许诺。初，献公使与寗喜言，",
                    "zhushu": "言复国。"
                },
                {
                    "paragraph": "寗喜曰：“必子鲜在，不然，必败。”",
                    "zhushu": "子鲜贤，国人信之，必欲使在其间，"
                },
                {
                    "paragraph": "故公使子鲜。子鲜不获命于敬姒，",
                    "zhushu": "不得止命。"
                },
                {
                    "paragraph": "以公命与寗喜言曰：“苟反，政由寗氏，祭则寡人。”寗喜告蘧伯玉，伯玉曰：“瑗不得闻君之出，敢闻其入？”",
                    "zhushu": "十四年，孙氏欲逐献公，瑗走，从近关出。蘧，其居切。瑗，于眷切，又于万切。"
                },
                {
                    "paragraph": "遂行，从近关出。告右宰榖，",
                    "zhushu": "卫大夫。"
                },
                {
                    "paragraph": "右宰榖曰：“不可。获罪于两君，",
                    "zhushu": "前出献公，今弑剽。弑，申志切。"
                },
                {
                    "paragraph": "天下谁畜之？”",
                    "zhushu": "畜，犹容也。畜，许六切，又敕六切。"
                },
                {
                    "paragraph": "悼子曰：“吾受命于先人，不可以贰。”",
                    "zhushu": "悼子，寗喜也。受命在二十年。"
                },
                {
                    "paragraph": "榖曰：“我请使焉而观之。”",
                    "zhushu": "观知可还否。使，所吏切。还，音旋。"
                },
                {
                    "paragraph": "遂见公于夷仪。反，曰：“君淹恤在外十二年矣，",
                    "zhushu": "淹，久也。见，贤遍切，又如字。淹，于廉切。徐，于严切。"
                },
                {
                    "paragraph": "而无忧色，亦无宽言，犹夫人也。",
                    "zhushu": "言其为人犹如故。夫，音扶。"
                },
                {
                    "paragraph": "若不已，死无日矣。”",
                    "zhushu": "已，止也。"
                },
                {
                    "paragraph": "悼子曰：“子鲜在。”右宰榖曰：“子鲜在，何益？多而能亡，于我何为？”",
                    "zhushu": "言子鲜为义多，不过亡出。"
                },
                {
                    "paragraph": "悼子曰：“虽然，弗可以已。”孙文子在戚，孙嘉聘于齐，孙襄居守。",
                    "zhushu": "二子，孙文子之子。守，手又切。"
                },
                {
                    "paragraph": "二月庚寅，寗喜、右宰榖伐孙氏，不克。伯国伤。",
                    "zhushu": "伯国，孙襄也。父兄皆不在，故乘弱攻之。"
                },
                {
                    "paragraph": "寗子出舍于郊。",
                    "zhushu": "欲奔。"
                },
                {
                    "paragraph": "伯国死，孙氏夜哭。国人召寗子，寗子复攻孙氏，克之。辛卯，杀子叔及大子角。",
                    "zhushu": "子叔，卫侯剽。言子叔，剽无谥故。复，扶又切。下复愬”同。"
                },
                {
                    "paragraph": "书曰：“寗喜弑其君剽。”言罪之在寗氏也。",
                    "zhushu": "嫌受父命纳旧君无罪，故发之。"
                },
                {
                    "paragraph": "孙林父以戚如晋。",
                    "zhushu": "以邑属晋。"
                },
                {
                    "paragraph": "书曰：“入于戚以叛。”罪孙氏也。臣之禄，君实有之。义则进，否则奉身而退。专禄以周旋，戮也。",
                    "zhushu": "林父事剽而衎入，义可以退，唯以专邑自随为罪，故传发之。"
                },
                {
                    "paragraph": "甲午，卫侯入。书曰：“复归。”国纳之也。",
                    "zhushu": "本晋纳之夷仪，今从夷仪入国，嫌若晋所纳，故发国纳之例，言国之所纳，而复其位。"
                },
                {
                    "paragraph": "大夫逆于竟者，执其手而与之言。道逆者，自车揖之；逆于门者，颔之而已。",
                    "zhushu": "颔，摇其头。言衎骄心易生。竟，音境。颔，户感切。易，以豉切。"
                },
                {
                    "paragraph": "公至，使让大叔文子曰：“寡人淹恤在外，二三子皆使寡人朝夕闻卫国之言，",
                    "zhushu": "二三子，诸大夫。大，音泰。朝，如字。"
                },
                {
                    "paragraph": "吾子独不在寡人。",
                    "zhushu": "在，存问之。公闻文子答寗喜之言，故忿之。"
                },
                {
                    "paragraph": "古人有言曰：“非所怨，勿怨。”寡人怨矣。”",
                    "zhushu": "所怨在亲亲。"
                },
                {
                    "paragraph": "对曰：“臣知罪矣。臣不佞，不能负羁絏以从扞牧圉，臣之罪一也。有出者，有居者，",
                    "zhushu": "出，谓衎，居，谓剽也。羁，居宜切。絏，息列切。扞，户干切。圉，鱼吕切。"
                },
                {
                    "paragraph": "臣不能贰，通外内之言以事君，臣之罪二也。有二罪，敢忘其死？”乃行，从近䦕出。公使止之。",
                    "zhushu": "传言卫侯不能安和大臣。"
                },
                {
                    "paragraph": "○卫人侵戚东鄙，",
                    "zhushu": "以林父叛故。"
                },
                {
                    "paragraph": "孙氏愬于晋，晋戍茅氏。",
                    "zhushu": "茅氏，戚东鄙。忍，悉路切。下同。"
                },
                {
                    "paragraph": "殖绰伐茅氏，杀晋戍三百人。",
                    "zhushu": "殖绰，齐人，今来在卫。"
                },
                {
                    "paragraph": "孙蒯追之，弗敢击。文子曰：“厉之不如。”",
                    "zhushu": "厉，恶鬼也。"
                },
                {
                    "paragraph": "遂从卫师，败之，圉",
                    "zhushu": "蒯感父言，更还逐殖绰。圉，卫地。"
                },
                {
                    "paragraph": "雍鉏，获殖绰。",
                    "zhushu": "雍鉏，孙氏臣。"
                },
                {
                    "paragraph": "复愬于晋。",
                    "zhushu": "为下晋讨卫张本。"
                },
                {
                    "paragraph": "○郑伯赏入陈之功。",
                    "zhushu": "入陈在前年。"
                },
                {
                    "paragraph": "三月甲寅朔，享子展，赐之先路三命之服，",
                    "zhushu": "先路、次路，皆王所赐车之摠名，盖请之于王。路，本亦作辂，音路。"
                },
                {
                    "paragraph": "先八邑。",
                    "zhushu": "以路及命服为邑先。八邑，三十二井。先，徐，悉荐切。下同。或如字。"
                },
                {
                    "paragraph": "赐子产次路、再命之服，先六邑。子产辞邑，曰：“自上以下，隆杀以两，礼也。臣之位在四，",
                    "zhushu": "上卿子展，次卿子西。十一年，良霄见经。十九年，乃立子产为卿，故位在四。杀，所界切。见，贤遍切。"
                },
                {
                    "paragraph": "且子展之功也。臣不敢及赏礼，请辞邑。”",
                    "zhushu": "赏礼，以礼见赏，谓六邑也。"
                },
                {
                    "paragraph": "公固子之，乃受三邑。",
                    "zhushu": "位次当受二邑，以公固与之，故受三邑。"
                },
                {
                    "paragraph": "公孙挥曰：“子产其将知政矣，",
                    "zhushu": "知国政，"
                },
                {
                    "paragraph": "让不失礼。”○晋人为孙氏故，召诸侯，将以讨卫也。夏，中行穆子来聘，召公也。",
                    "zhushu": "召公为澶渊会。为，于伪切。"
                },
                {
                    "paragraph": "○楚子、秦人侵吴，及雩娄，闻吴有备而还。",
                    "zhushu": "雩娄县，今长安豊郡。雩，音于，徐，况于切。如淳同。韦昭音虚，或一呼切。娄，如字；徐，力俱切。如淳音楼。"
                },
                {
                    "paragraph": "遂侵郑。五月，至于城麇。郑皇颉戍之，",
                    "zhushu": "皇颉，郑大夫，守城麇之邑。䴢，九伦切。颉，户结切。"
                },
                {
                    "paragraph": "出与楚师战，败。穿封戊囚皇颉，公子围与之争之，",
                    "zhushu": "公子围，共王子，灵王也。戍，音恤。"
                },
                {
                    "paragraph": "正于伯州犁。",
                    "zhushu": "正曲直也。"
                },
                {
                    "paragraph": "伯州犁曰：“请问于囚。”乃立囚。伯州犁曰：“所争，君子也，其何不知？”",
                    "zhushu": "言王子围及穿封戍皆非细人，易别识也。易，以豉切。别，彼列切。"
                },
                {
                    "paragraph": "上其手，曰：“夫子为王子围，寡君之贵介弟也。",
                    "zhushu": "介，大也。上，时掌切。下同。介，音界。"
                },
                {
                    "paragraph": "下其手，曰：“此子为穿封戍，方城外之县尹也。谁获子？”",
                    "zhushu": "上下手以道囚意。道，音导。"
                },
                {
                    "paragraph": "囚曰：“颉遇王子，弱焉。”",
                    "zhushu": "弱，败也。言为王子所得。"
                },
                {
                    "paragraph": "戍怒，抽戈逐王子围，弗及。楚人以皇颉归。印董父与皇颉戍城麇，",
                    "zhushu": "印堇父，郑大夫。抽，敕留切。印，一刃切。堇，音谨。"
                },
                {
                    "paragraph": "楚人囚之，以献于秦。郑人取货于印氏以请之。子大叔为令正，",
                    "zhushu": "主作辞令之正。"
                },
                {
                    "paragraph": "以为请。子产曰：“不获。",
                    "zhushu": "谓大叔辞以货请堇父，必不得。为，于伪切，又如字。"
                },
                {
                    "paragraph": "受楚之功，而取货于郑，不可谓国。秦不其然。",
                    "zhushu": "受楚献功，大名也；以货免之，小利。故谓秦不尔。"
                },
                {
                    "paragraph": "若曰：“拜君之勤郑国，微君之惠，楚师其犹在敝邑之城下。”其可。”",
                    "zhushu": "辞如此，堇父可得。"
                },
                {
                    "paragraph": "弗从，遂行。秦人不予。更币，从子产，而后获之。",
                    "zhushu": "更遣使执币，用子产辞，乃得堇父。传称子产之善。使，所吏切。"
                },
                {
                    "paragraph": "○六月，公会晋赵武、宋向戍、郑良霄、曹人于澶渊，以讨卫，疆戚田。",
                    "zhushu": "正戚之封疆。疆，居良切。"
                },
                {
                    "paragraph": "取卫西鄙懿氏六十以与孙氏。",
                    "zhushu": "戚城西北五十里有懿城，因姓以名城。取田六十井也。"
                },
                {
                    "paragraph": "赵武不书，尊公也。",
                    "zhushu": "罪武会公侯。"
                },
                {
                    "paragraph": "向戌不书，后也。",
                    "zhushu": "后会期。"
                },
                {
                    "paragraph": "郑先宋，不失所也。",
                    "zhushu": "如其至。"
                },
                {
                    "paragraph": "于是卫侯会之。",
                    "zhushu": "晋将执之，不得与会，故不书。与，音预。"
                },
                {
                    "paragraph": "晋人执寗喜、北宫遗，使女齐以先归。",
                    "zhushu": "讨其弑君伐孙氏也。遗，比宫括之子。女齐，司马。侯归晋而后告诸侯，故经书在秋。女，音汝。"
                },
                {
                    "paragraph": "卫侯如晋，晋人执而囚之于士弱氏。",
                    "zhushu": "士弱，晋主狱大夫。"
                },
                {
                    "paragraph": "秋七月，齐侯、郑伯为卫侯故如晋，",
                    "zhushu": "欲共请之。为，于伪切。下“为臣”，注“为林父”，“为臣”皆同。"
                },
                {
                    "paragraph": "晋侯兼享之。晋侯赋嘉乐。",
                    "zhushu": "嘉乐，诗大雅。取其“嘉乐君子，显显令徳。宜民宜人，受禄于夫。”嘉，户嫁切。注同。"
                },
                {
                    "paragraph": "国景子相齐侯，",
                    "zhushu": "景子，国弱。相，息亮切。下同。"
                },
                {
                    "paragraph": "赋蓼萧。",
                    "zhushu": "蓼萧，诗小雅。言大平泽及远，若露之在萧，以喻晋君恩泽及诸侯。蓼，音六。大，音泰。"
                },
                {
                    "paragraph": "子展相郑伯，赋缁衣。",
                    "zhushu": "缁衣，诗郑风。义取“适子之馆兮，还于授子之粲兮”，言不敢违远于晋。缁，侧其切。粲，七且切。远，子万切。"
                },
                {
                    "paragraph": "叔向命晋侯拜二君，曰：“寡君敢拜齐君之安我先君之宗祧也，敢拜郑君之不贰也。”",
                    "zhushu": "蓼萧、缁衣二诗，所趣各不同，故拜二君辞异。祧，他雕切。"
                },
                {
                    "paragraph": "国子使晏平仲私于叔向，",
                    "zhushu": "私与叔向语。"
                },
                {
                    "paragraph": "曰：“晋君宣其明徳于诸侯，恤其患而补其阙，正其违而治其烦，所以为盟主也。今为臣执君，若之何？”",
                    "zhushu": "谓晋为林父执卫侯。"
                },
                {
                    "paragraph": "叔向告赵文子，文子以告晋侯。晋侯言卫侯之罪，使叔向告二君。",
                    "zhushu": "言自以杀晋戍三百人为罪，不以林父故。"
                },
                {
                    "paragraph": "国子赋“辔之柔矣”，",
                    "zhushu": "逸诗，见周书。义取宽政以安诸侯，若柔辔之御刚马。见，贤遍切。"
                },
                {
                    "paragraph": "子展赋“将仲子兮”，",
                    "zhushu": "将仲子，诗郑风。义取众言可畏。卫侯虽别有罪，而众人犹谓晋为臣执君。将，七羊切。夲亦无“兮”字。此依诗序。"
                },
                {
                    "paragraph": "晋侯乃许归卫侯。",
                    "zhushu": ""
                },
                {
                    "paragraph": "叔向曰：“郑七穆，罕氏其后亡者也。子展俭而壹。”",
                    "zhushu": "子展，郑子罕之子，居身俭而用心壹。郑穆公十一子，子然二、子孔三族已亡，子羽不为卿，故唯言七穆。郑七穆，谓子展公孙舍之，罕氏也；子西公孙夏，驷氏也；子产公孙侨，国氏也；伯有良霄，良氏也；子大叔游吉，游氏也；子石公孙叚，丰氏也；伯石印叚，印氏也。穆公十一子，谓子良，公子去疾也；子罕，公子喜也；子驷，公子騑也；国，公子发也；子孔，公子嘉也；子游，公子偃也；子丰也；子印也；子羽也；子然也；士，子孔也。子然二子孔已亡，子羽不为卿，故止七也。"
                },
                {
                    "paragraph": "○初，宋芮司徒生女子，",
                    "zhushu": "芮司徒，宋大夫。芮，如锐切。"
                },
                {
                    "paragraph": "赤而毛，弃诸堤下。共姫之妾取以入，",
                    "zhushu": "共姬，宋伯姬也。堤，亦作隄。徐丁兮切。沈直兮切。共，音恭。"
                },
                {
                    "paragraph": "名之曰弃。长而美。平公入夕，",
                    "zhushu": "平公，共姬子也。长，丁丈切。"
                },
                {
                    "paragraph": "共姫与之食。公见弃也而视之。□",
                    "zhushu": "尤甚也。"
                },
                {
                    "paragraph": "姬纳诸御，嬖，生佐，",
                    "zhushu": "佐，元公。"
                },
                {
                    "paragraph": "恶而婉。",
                    "zhushu": "佐貌恶而心顺。婉，于阮切。"
                },
                {
                    "paragraph": "大子痤美而很，",
                    "zhushu": "貌美而心很戾。很，胡恳切。"
                },
                {
                    "paragraph": "合左师畏而恶之。",
                    "zhushu": "合左师，向戌。恶，乌路切。下皆同。"
                },
                {
                    "paragraph": "寺人惠墙伊戾为大子内师而无宠。",
                    "zhushu": "恵墙，氏；伊戾，名。墙，或作廧，音墙。戾，力计切。"
                },
                {
                    "paragraph": "秋，楚客聘于晋，过宋。",
                    "zhushu": "上已有“秋”，复发传者，中间有“初”，不言秋，则嫌楚客过在他年。复，扶又切。"
                },
                {
                    "paragraph": "大子知之，请野享之。公使往，伊戾请从之。公曰：“夫不恶女乎？”",
                    "zhushu": "夫，谓大子也。夫，音扶。注同。女，音汝。"
                },
                {
                    "paragraph": "对曰：“小人之事君子也，恶之不敢远，好之不敢近。敬以待命，敢有贰心乎？纵有共其外，莫共其内。",
                    "zhushu": "伊戾为大子内师，不行，恐内侍废。远，远，于万切。好，呼报切。近，附近之近。共，音恭，本又作“供”。"
                },
                {
                    "paragraph": "臣请往也。”遣之。至，则欿，用牲，加书，征之，",
                    "zhushu": "诈作盟处于大子反，征，验也。欿，口感切。处，昌虑切。"
                },
                {
                    "paragraph": "而骋告公，",
                    "zhushu": "骋，驰也。骋，敕景切。"
                },
                {
                    "paragraph": "曰：“大子将为乱，既与楚客盟矣。”公曰：“为我子，又何求？”对曰：“欲速。”",
                    "zhushu": "言欲速得公位。"
                },
                {
                    "paragraph": "公使视之，则信有焉。",
                    "zhushu": "有盟征焉。"
                },
                {
                    "paragraph": "问诸夫人与左师，",
                    "zhushu": "夫人，佐母弃也。"
                },
                {
                    "paragraph": "则皆曰：“固闻之。”公囚大子。大子曰：“唯佐也能免我。”",
                    "zhushu": "以其婉也，"
                },
                {
                    "paragraph": "召而使请，曰：“日中不来，吾知死矣。”左师闻之，聒而与之语。",
                    "zhushu": "聒，讙也。欲使佐失期。聒，古活切。讙，呼端切。"
                },
                {
                    "paragraph": "过期，乃缢而死。佐为大子。公徐闻其无罪也，乃亨伊戾。",
                    "zhushu": ""
                },
                {
                    "paragraph": "左师见夫人之步马者，",
                    "zhushu": "步马，习马。缢，一赐切。亨，普彭切。"
                },
                {
                    "paragraph": "问之，对曰：“君夫人氏也。”左师曰：“谁为君夫人？余胡弗知？”圉人归，以告夫人。夫人使馈之锦与马，先之以玉，",
                    "zhushu": "以玉为锦马之先。馈，其位切。先，悉荐切，又如字。"
                },
                {
                    "paragraph": "曰：“君之妾弃使某献。”左师改命曰“君夫人”，而后再拜稽首受之。",
                    "zhushu": "左师令使者改命也。传言宋公暗，左师谀大子，所以无罪而死。令，力呈切。使，所吏切。下“通使”同。谀，羊朱切。"
                },
                {
                    "paragraph": "○ 郑伯归自晋，",
                    "zhushu": "请卫侯归。"
                },
                {
                    "paragraph": "使子西如晋聘，辞曰：“寡君来烦执事，惧不免于戾，",
                    "zhushu": "言自惧失敬于大国而得罪。"
                },
                {
                    "paragraph": "使夏谢不敏。”",
                    "zhushu": "夏，子西名。夏，户雅切。"
                },
                {
                    "paragraph": "君子曰：“善事大国。”",
                    "zhushu": "将求于人，必先下之。”言郑所以能自安。下，遐嫁切。"
                },
                {
                    "paragraph": "○初，楚伍参与蔡太师子朝友，其子伍举与声子相善也。",
                    "zhushu": "声子，子朝之子。伍举，子胥祖父椒举也。朝，如字。"
                },
                {
                    "paragraph": "伍举娶于王子牟。王子牟为申公而亡，",
                    "zhushu": "获罪出奔。娶，七住切。牟，亡侯切。为，如字，旧于伪切。"
                },
                {
                    "paragraph": "楚人曰：“伍举实送之。”伍举奔郑，将遂奔晋。声子将如晋，遇之于郑郊，班荆相与食，而言复故。",
                    "zhushu": "班，布也。布荆坐地共，议归楚事。朋友世亲。"
                },
                {
                    "paragraph": "声子曰：“子行也，吾必复子。”",
                    "zhushu": ""
                },
                {
                    "paragraph": "及宋向戌将平晋、楚，",
                    "zhushu": "平在明年。"
                },
                {
                    "paragraph": "声子通使于晋，",
                    "zhushu": "为国通平事。为，于伪切。"
                },
                {
                    "paragraph": "还如楚。令尹子木与之语，问晋故焉。",
                    "zhushu": "故，事。"
                },
                {
                    "paragraph": "且曰：“晋大夫与楚孰贤？”对曰：“晋卿不如楚，其大夫则贤，皆卿材也。如杞梓、皮革，自楚往也。",
                    "zhushu": "𣏌、梓，皆木名。𣏌，音起。梓，音子。"
                },
                {
                    "paragraph": "虽楚有材，晋实用之。”",
                    "zhushu": "言楚亡臣多在晋。"
                },
                {
                    "paragraph": "子木曰：“夫独无族姻乎？”",
                    "zhushu": "夫，谓晋。"
                },
                {
                    "paragraph": "对曰：“虽有，而用楚材实多。归生闻之，",
                    "zhushu": "归生，声子名。"
                },
                {
                    "paragraph": "善为国者，赏不僭而刑不滥。赏僭则惧及淫人，刑滥则惧及善人。若不幸而过，宁僭无滥。与其失善，宁其利淫。无善人，则国从之。",
                    "zhushu": "从之亡也。僭，子念切。下皆同。滥，力暂切。"
                },
                {
                    "paragraph": "诗曰：“人之云亡，邦国殄瘁。”无善人之谓也。",
                    "zhushu": "诗大雅。殄，尽也。瘁，病也。殄，徒典切。瘁，在醉切。"
                },
                {
                    "paragraph": "故夏书曰：“与其杀不辜，宁失不经。”惧失善也。",
                    "zhushu": "逸书也。不经，不用常法。"
                },
                {
                    "paragraph": "商颂有之曰：“不僭不滥，不敢怠皇。命于下国，封建厥福。”",
                    "zhushu": "诗商颂。言殷汤赏不僭差，刑不滥溢，不敢怠解自宽暇，故能为下国所命为天子。解，佳卖切。"
                },
                {
                    "paragraph": "此汤所以获天福也。古之治民者，劝赏而畏刑，",
                    "zhushu": "乐行赏而恽用刑，"
                },
                {
                    "paragraph": "恤民不倦。赏以春夏，刑以秋冬。",
                    "zhushu": "顺天时。"
                },
                {
                    "paragraph": "是以将赏，为之加膳，加膳则饫赐，",
                    "zhushu": "饫，餍也。酒食赐下，无不餍足，所谓加膳也。为，干伪切。下为之同。饫，于据切。餍，一夲亦作厌，于艳切。"
                },
                {
                    "paragraph": "此以知其劝赏也。将刑，为之不举，不举则彻乐，",
                    "zhushu": "不举盛馔。馔，士眷切。"
                },
                {
                    "paragraph": "此以知其畏刑也。夙兴夜寐，朝夕临政，此以知其恤民也。三者，礼之大节也。有礼无败。今楚多淫刑，其大夫逃死于四方，而为之谋主，以害楚国，不可救疗，所谓不能也。",
                    "zhushu": "疗，治也。所谓楚人不能用其材也。朝，如字。疗，力召切。"
                },
                {
                    "paragraph": "子仪之乱，析公奔晋，",
                    "zhushu": "在文十四年。析，星历切。"
                },
                {
                    "paragraph": "晋人置诸戎车之殿，以为谋主。",
                    "zhushu": "殿，后军。置，之豉切。殿，多练切。"
                },
                {
                    "paragraph": "绕角之役，晋将遁矣，析公曰：“楚师轻窕，易震荡也，若多鼓钧声，以夜军之，",
                    "zhushu": "钧同其声。遁，徒困切。窕，敕尧切，又通甲切。易，以豉切。钧，音均。徐，居旬切。"
                },
                {
                    "paragraph": "楚师必遁。”晋人从之，楚师宵溃，晋遂侵蔡，袭沈，获其君，败申息之师于桑隧，获申丽而还，",
                    "zhushu": "成六年，晋栾书救郑，与楚师遇于绕角，楚师还。晋侵沈，获沈子。八年，复侵楚，败申、息，获申丽。溃，户内切。隧，音遂。丽，力驰切。复，扶又切。"
                },
                {
                    "paragraph": "郑于是不敢南面，楚失华夏，则析公之为也。雍子之父兄譛雍子，君与大夫不善是也，",
                    "zhushu": "不是其曲直。夏，户雅切。"
                },
                {
                    "paragraph": "雍子奔晋，晋人与之鄐，",
                    "zhushu": "鄐，晋邑。鄐，许六切；徐，超六切。"
                },
                {
                    "paragraph": "以为谋主。彭城之役，晋楚遇于靡角之谷，",
                    "zhushu": "在成十八年。"
                },
                {
                    "paragraph": "晋将遁矣，雍子发命于军曰：“归老幼，反孤疾，二人役，归一人，简兵搜乘，",
                    "zhushu": "简，择。搜，阅。搜，所留切。乘，绳证切。阅，音悦。"
                },
                {
                    "paragraph": "秣马蓐食，师陈焚次，",
                    "zhushu": "次，舍也。焚舍，示必死。秣，音末。蓐，音辱。陈，直觐切。"
                },
                {
                    "paragraph": "明日将战。”行归者而逸楚囚，",
                    "zhushu": "欲使楚知之。"
                },
                {
                    "paragraph": "楚师宵溃，晋降彭城而归诸宋，以鱼石归，",
                    "zhushu": "在元年。降，户江切。"
                },
                {
                    "paragraph": "楚失东夷，子辛死之，则雍子之为也。",
                    "zhushu": "楚东小国及陈，见楚不能救彭城，皆叛。五年，楚人讨陈叛故，杀令尹子辛。"
                },
                {
                    "paragraph": "子反与子灵争夏姫，",
                    "zhushu": "子灵，巫臣。"
                },
                {
                    "paragraph": "而雍害其事，",
                    "zhushu": "子反亦雍害巫臣，不使得取夏姬。雍，于勇切。"
                },
                {
                    "paragraph": "子灵奔晋，晋人与之邢，",
                    "zhushu": "邢，晋邑。邢，音刑。"
                },
                {
                    "paragraph": "以为谋主，扞御北狄，通吴于晋，教吴叛楚，教之乘车、射御、驱侵，使其子狐庸为吴行人焉。吴于是伐巢、取驾、克棘、入州来，",
                    "zhushu": "驾、刺，皆楚邑。谯国鄼县东北有棘亭。谯，在遥切。鄼，才多切，又子且切。或作賛。"
                },
                {
                    "paragraph": "楚罢于奔命，至今为患，则子灵之为也。",
                    "zhushu": "事见成七年。罢，音皮。见，贤遍切。"
                },
                {
                    "paragraph": "若敖之乱，伯贲之子贲皇奔晋，晋人与之苗，",
                    "zhushu": "若敖乱在宣四年。苗，晋邑。贲，扶云切，下同。"
                },
                {
                    "paragraph": "以为谋主。鄢陵之役，",
                    "zhushu": "在成十六年。鄢，音偃。"
                },
                {
                    "paragraph": "楚晨压晋军而陈。晋将遁矣，苗贲皇曰：“楚师之良，在其中军王族而已。",
                    "zhushu": "言楚之精卒唯在中军。压，夲，又作厌，于甲切；徐，于辄切。陈，直觐切，下成陈并住同。卒，子忽切。"
                },
                {
                    "paragraph": "若塞井夷灶，成陈以当之，",
                    "zhushu": "塞井夷灶以为陈。"
                },
                {
                    "paragraph": "栾、范易行以诱之，",
                    "zhushu": "栾书时将中军，范爕佐之。易行，谓简易兵备，欲令楚贪已，不复顾二穆之兵。易，以豉切，下“易成”同。贾音亦。行，户郎切，下同。贾，音衡。令，力呈切，下同。复，扶又切，下“复任”同。"
                },
                {
                    "paragraph": "中行、二郤必克二穆，",
                    "zhushu": "郤锜时将上军，中行偃佐之，郤至佐新军。今此三人分良以攻二穆之兵。楚子重、子辛皆出穆王，故曰二穆。锜，鱼绮切。"
                },
                {
                    "paragraph": "吾乃四萃于其王族，必大败之。”",
                    "zhushu": "四萃，四面集攻之。萃，在醉切。"
                },
                {
                    "paragraph": "晋人从之，楚师大败，王夷师𤏖，",
                    "zhushu": "夷，伤也。吴、楚之间谓火灭为𤏖。𤏖，音尖。"
                },
                {
                    "paragraph": "子反死之。郑叛吴兴，楚失诸侯，则苗贲皇之为也。”子木曰：“是皆然矣。”声子曰：“今又有甚于此。椒举娶于申公子牟，子牟得戾而亡，君大夫谓椒举：“女实遣之。”惧而奔郑，引领南望曰：“庶几赦余。”亦弗图也。",
                    "zhushu": "言楚亦不以为意。娶，本又作“取”，七住切。女，音汝。"
                },
                {
                    "paragraph": "今在晋矣，晋人将与之县，以比叔向。",
                    "zhushu": "以举材能比叔向。"
                },
                {
                    "paragraph": "彼若谋害楚国，岂不为患？”子木惧，言诸王，益其禄爵而复之。声子使椒鸣逆之。",
                    "zhushu": "椒鸣，伍举子。传言声子有辞，伍举所以得反，子孙复仕于楚。"
                },
                {
                    "paragraph": "○许灵公如楚，请伐郑，",
                    "zhushu": "十六年，晋伐许，他国皆大夫，独郑伯自行，故许恚欲报之。恚，一睡切。"
                },
                {
                    "paragraph": "曰：“师不兴，孤不归矣。”八月，卒于楚。楚子曰：“不伐郑，何以求诸侯？”",
                    "zhushu": ""
                },
                {
                    "paragraph": "冬十月，楚子伐郑，",
                    "zhushu": "为许。为，于伪切。下“为国”同。"
                },
                {
                    "paragraph": "郑人将御之。子产曰：“晋、楚将平，诸侯将和，",
                    "zhushu": "和在明年。"
                },
                {
                    "paragraph": "楚王是故昧于一来。",
                    "zhushu": "昧，犹贪冒。昧，音妹。冒，云报切，又亡北切。"
                },
                {
                    "paragraph": "不如使逞而归，乃易成也。",
                    "zhushu": "逞，快也。"
                },
                {
                    "paragraph": "夫小人之性，衅于勇，啬于祸，以足其性而求名焉者，非国家之利也，若何从之？”",
                    "zhushu": "衅，动也。啬，贪也。言郑之欲与楚战者，皆衅勇贪名之人，非能为国计虑久利，不可从也。衅，许觐切。足，子住切，又如字。"
                },
                {
                    "paragraph": "子展说，不御寇。十二月乙酉，入南里，堕其城。",
                    "zhushu": "南里，郑邑。说，音悦，下注同。御，鱼吕切。堕，许规切。"
                },
                {
                    "paragraph": "涉于乐氏，",
                    "zhushu": "乐氏，津名。"
                },
                {
                    "paragraph": "门于师之梁。",
                    "zhushu": "郑城门。"
                },
                {
                    "paragraph": "县门发，获九人焉。涉于汜而归。",
                    "zhushu": "于汜城下涉汝水南归。县，音玄。泛，音凡；徐，扶严切。"
                },
                {
                    "paragraph": "而后葬许灵公。",
                    "zhushu": "卒灵公之志而后葬之。"
                },
                {
                    "paragraph": "○卫人归卫姫于晋，乃释卫侯。",
                    "zhushu": "卫侯以女说晋，而后得免。"
                },
                {
                    "paragraph": "君子是以知平公之失政也。",
                    "zhushu": "传言晋之衰。"
                },
                {
                    "paragraph": "○晋韩宣子聘于周，王使请事。",
                    "zhushu": "问何事来聘。"
                },
                {
                    "paragraph": "对曰：“晋士起将归时事于宰旅，无他事矣。”",
                    "zhushu": "起，宣子名。礼：诸侯大夫入天子国称士。时事，四时贡职。宰旅，冢宰之下士。言献职贡于宰旅，不敢斥尊。"
                },
                {
                    "paragraph": "王闻之，曰：“韩氏其昌阜于晋乎！辞不失旧。”",
                    "zhushu": "阜，大也。传言周衰，诸侯莫能如礼，唯韩起不失旧。"
                },
                {
                    "paragraph": "○齐人城郏之岁，",
                    "zhushu": "在二十四年。"
                },
                {
                    "paragraph": "其夏，齐乌余以廪丘奔晋，",
                    "zhushu": "乌余，齐大夫。廪丘，今东郡廪丘县故城是。廪，力甚切。"
                },
                {
                    "paragraph": "袭卫羊角，取之。",
                    "zhushu": "今廪丘县所治羊角城是。治，直吏切。"
                },
                {
                    "paragraph": "遂袭我髙鱼。",
                    "zhushu": "髙鱼城，在廪丘县东北。"
                },
                {
                    "paragraph": "有大雨，自其窦入，",
                    "zhushu": "雨，故水窦开。窦，音豆。"
                },
                {
                    "paragraph": "介于其库，",
                    "zhushu": "入髙鱼库而介其甲。介，音界。"
                },
                {
                    "paragraph": "以登其城，克而取之。",
                    "zhushu": "取鲁髙鱼，无所讳而不书，其义未闻。"
                },
                {
                    "paragraph": "又取邑于宋。于是范宣子卒，",
                    "zhushu": "宣子，范匄。"
                },
                {
                    "paragraph": "诸侯弗能治也。及赵文子为政，乃卒治之。文子言于晋侯曰：“晋为盟主，诸侯或相侵也，则讨而使归其地。今乌余之邑，皆讨类也，",
                    "zhushu": "言于比类宜见讨。比，必利切。"
                },
                {
                    "paragraph": "而贪之，是无以为盟主也。请归之。”公曰：“诺。孰可使也？”对曰：“胥梁带能无用师。”晋侯使往。",
                    "zhushu": "胥梁带，晋大夫。能无用师，言有权谋。",
                    "type": 2
                },
                {
                    "paragraph": "经二十有七年，春，齐侯使庆封来聘。",
                    "zhushu": "景公即位，通嗣君也。"
                },
                {
                    "paragraph": "○夏，叔孙豹会晋赵武、楚屈建、蔡公孙归生、卫石恶、陈孔奂、郑良霄、许人、曹人于宋。",
                    "zhushu": "案传会者十四国，齐、秦不交相见，邾、滕为私属，皆不与盟。宋为主人，地于宋，则与盟可知。故经唯序九国大夫。楚先晋歃而书先晋，贵信也。陈于晋会，常在卫上，孔奂非上卿，故在石恶下。奂，呼乱切。与，音预。下同。先，悉荐切，又如字。歃，所洽切，又所甲切。"
                },
                {
                    "paragraph": "○卫杀其大夫寗喜。",
                    "zhushu": "寗喜弑剽立衎，衎今虽不以弑剽致讨，于大义宜追讨之，故经以国讨为文书名也。书在宋会下，从赴。"
                },
                {
                    "paragraph": "○卫侯之弟鱄出奔晋。",
                    "zhushu": "卫侯始者云“政由寗氏，祭则寡人”，而今复患其专，缓答免余，既负其前信，且不能友于贤弟，使至出奔，故书弟以罪兄。鱄，市转切，又音专。复，扶又切。"
                },
                {
                    "paragraph": "○秋，七月，辛巳，豹及诸侯之大夫盟于宋。",
                    "zhushu": "夏会之大夫也。豹不倚顺以显弱命之君，而辨小是以自从，故以违命贬之。释例论之备矣。倚，于绮切。"
                },
                {
                    "paragraph": "○冬，十有二月，乙卯，朔，日有食之。",
                    "zhushu": "今长历推十一月朔，非十二月。传曰：“辰在申，再失闰。”若是十二月，则为三失闰，故知经误。",
                    "type": 2
                },
                {
                    "paragraph": "传二十七年，春，胥梁带使诸丧邑者具车徒以受地，必周。",
                    "zhushu": "诸丧邑，谓齐、鲁、宋也。周，密也。必密来，勿以受地为名。丧，息浪切。"
                },
                {
                    "paragraph": "使乌余具车徒以受封。",
                    "zhushu": "乌余以地来，故许。许封之。"
                },
                {
                    "paragraph": "乌余以其众出，",
                    "zhushu": "出受封也。"
                },
                {
                    "paragraph": "使诸侯伪效乌余之封者，",
                    "zhushu": "效，致也。使齐、鲁、宋伪若致邑封乌余者。"
                },
                {
                    "paragraph": "而遂执之，尽获之。",
                    "zhushu": "皆获其徒众。"
                },
                {
                    "paragraph": "皆取其邑而归诸侯。诸侯是以睦于晋。",
                    "zhushu": "传言赵文子贤，故平公虽失政，而诸侯犹睦。"
                },
                {
                    "paragraph": "○齐庆封来聘，其车美。孟孙谓叔孙曰：“庆季之车，不亦美乎？”",
                    "zhushu": "季，庆封字。"
                },
                {
                    "paragraph": "叔孙曰：“豹闻之，服美不称，必以恶终。美车何为？”叔孙与庆封食，不敬。为赋相鼠，亦不知也。",
                    "zhushu": "相鼠，诗鄘风。曰：“相鼠有皮，人而无仪。人而无仪，不死何为？”庆封不知此诗为己言，其暗甚。为明年庆封来奔传。称，尺证切。为，于伪切。相，息亮切。鄘，音容。"
                },
                {
                    "paragraph": "○卫寗喜专，公患之。公孙免余请杀之。",
                    "zhushu": "免余，卫大夫。"
                },
                {
                    "paragraph": "公曰：“微寗子，不及此。",
                    "zhushu": "及此，反国也。"
                },
                {
                    "paragraph": "吾与之言矣。",
                    "zhushu": "言政由寗氏，"
                },
                {
                    "paragraph": "事未可知，",
                    "zhushu": "恐伐之未必胜。"
                },
                {
                    "paragraph": "祗成恶名，止也。”",
                    "zhushu": "祗，适也。祗，音支。"
                },
                {
                    "paragraph": "对曰：“臣杀之，君勿与知。”乃与公孙无地、公孙臣谋，",
                    "zhushu": "二公孙，卫大夫。上与，音预。"
                },
                {
                    "paragraph": "使攻寗氏，弗克，皆死。",
                    "zhushu": "无他。及臣皆死。"
                },
                {
                    "paragraph": "公曰：“臣也无罪，父子死余矣。”",
                    "zhushu": "献公出时，公孙臣之父为孙氏所杀。"
                },
                {
                    "paragraph": "夏，免余复攻寗氏，杀寗喜及右宰榖，尸诸朝。",
                    "zhushu": "谷不书，非卿也。复，扶又切。"
                },
                {
                    "paragraph": "石恶将会宋之盟，受命而出，衣其尸，枕之股而哭之。欲敛以亡，惧不免，且曰：“受命矣。”乃行。",
                    "zhushu": "行会于宋。为明年石恶奔传。衣，于既切。枕，之鸩切。敛，力验切。"
                },
                {
                    "paragraph": "子鲜曰：“逐我者出，",
                    "zhushu": "谓孙林父。"
                },
                {
                    "paragraph": "纳我者死。",
                    "zhushu": "谓𡩋喜。纳，本又作内，音纳。"
                },
                {
                    "paragraph": "赏罚无章，何以沮劝？君失其信，而国无刑，不亦难乎？",
                    "zhushu": "难以治国。沮，在吕切。"
                },
                {
                    "paragraph": "且鱄实使之。”",
                    "zhushu": "使寗喜纳君。"
                },
                {
                    "paragraph": "遂出奔晋。公使止之，不可。",
                    "zhushu": "不肯留。"
                },
                {
                    "paragraph": "及河，又使止之，止使者而盟于河。",
                    "zhushu": "誓不还。使，所吏切。"
                },
                {
                    "paragraph": "托于木门，",
                    "zhushu": "木门，晋邑。"
                },
                {
                    "paragraph": "不郷卫国而坐。",
                    "zhushu": "怨之深也。郷，许亮切。本亦作向。"
                },
                {
                    "paragraph": "木门大夫劝之仕，不可，曰：“仕而废其事，罪也。从之，昭吾所以出也。将谁愬乎？",
                    "zhushu": "从之，谓治其事也。事治则明己出欲仕，无所自愬。愬，悉路切。"
                },
                {
                    "paragraph": "吾不可以立于人之朝矣。”终身不仕。",
                    "zhushu": "自誓不仕终身。"
                },
                {
                    "paragraph": "公丧之如税服终身。",
                    "zhushu": "税，即穗也。丧服穗，缞裳，缕细而希，非五服之常，本无月数，痛愍子鲜，故特为此服。此服无月数，而献公寻薨，故言终身。丧，息郎切，又息浪切。税，徐云：读曰穗，音岁。服，音吐外切。缞，亦作衰，音七雷切。"
                },
                {
                    "paragraph": "公与免余邑六十，辞曰：“唯卿备百邑，臣六十矣。下有上禄，乱也。",
                    "zhushu": "此一乘之邑，非四井之邑，论语称千室，又云十室，明通称。乘，绳证切。称，尺证切。"
                },
                {
                    "paragraph": "臣弗敢闻。且寗子唯多邑，故死。臣惧死之速及也。”公固与之，受其半。以为少师，公使为卿，辞曰：“大叔仪不贰，能賛大事，",
                    "zhushu": "賛，佐也。少，诗照切。"
                },
                {
                    "paragraph": "君其命之。”乃使文子为卿。",
                    "zhushu": "文子，大叔仪。"
                },
                {
                    "paragraph": "○宋向戌善于赵文子，又善于令尹子木，欲弭诸侯之兵以为名。",
                    "zhushu": "欲获息民之名。弭，徐：武婢切。"
                },
                {
                    "paragraph": "如晋，告赵孟。赵孟谋于诸大夫。韩宣子曰：“兵，民之残也，财用之蠹，",
                    "zhushu": "蠹，害物之虫。蠹，本又作□，丁故切。"
                },
                {
                    "paragraph": "小国之大菑也。将或弭之，虽曰不可，必将许之。",
                    "zhushu": "言虽知兵不得久弭，今不可不许。菑，音灾。"
                },
                {
                    "paragraph": "弗许，楚将许之，以召诸侯，则我失为盟主矣。”晋人许之。如楚，楚亦许之。如齐，齐人难之。陈文子曰：“晋、楚许之，我焉得已？且人曰弭兵，而我弗许，则固携吾民矣，将焉用之？”齐人许之。告于秦，秦亦许之。皆告于小国，为会于宋。",
                    "zhushu": ""
                },
                {
                    "paragraph": "五月甲辰，晋赵武至于宋。丙午，郑良霄至。六月丁未朔，宋人享赵文子，叔向为介。司马置折俎，礼也。",
                    "zhushu": "折俎，体解节折，升之于俎，合卿享宴之礼，故曰“礼也”。周礼：司马掌会同之事。难，乃旦切。下“惧难”同。焉，于虔切。下“为用”，“焉能”皆同。介，音界。折，之设切。徐音制。俎，庄吕切。"
                },
                {
                    "paragraph": "仲尼使举是礼也，以为多文辞。",
                    "zhushu": "宋向戌自羙弭兵之意，敬逆赵武。赵武、叔向因享宴之会，展宾主之辞，故仲尼以为多文辞。“侯举是礼也”沈云：举，谓记录之也。"
                },
                {
                    "paragraph": "戊申，叔孙豹、齐庆封、陈须无、卫石恶至。",
                    "zhushu": "须无，陈文子。"
                },
                {
                    "paragraph": "甲寅，晋荀盈从赵武至。",
                    "zhushu": "赵武命盈追已，故言从赵武。后武遣盈如楚。"
                },
                {
                    "paragraph": "丙辰，邾悼公至。”",
                    "zhushu": "小国，故君自来。"
                },
                {
                    "paragraph": "壬戌，楚公子黑肱先至，成言于晋。",
                    "zhushu": "时令尹子木止陈，遣黑肱就晋大夫成盟载之言，两相然可。肱，古𢎞切。"
                },
                {
                    "paragraph": "丁卯，宋向戌如陈，从子木成言于楚。",
                    "zhushu": "就于陈，成楚之要言。"
                },
                {
                    "paragraph": "戊辰，滕成公至。",
                    "zhushu": "亦小国，君自来。"
                },
                {
                    "paragraph": "子木谓向戌：“请晋、楚之从交相见也。”",
                    "zhushu": "使诸侯从晋、楚者更相朝见。更，音庚。见，贤遍切。"
                },
                {
                    "paragraph": "庚午，向戌复于赵孟。赵孟曰：“晋、楚、齐、秦，匹也。晋之不能于齐，犹楚之不能于秦也。",
                    "zhushu": "不能服而使之。"
                },
                {
                    "paragraph": "楚君若能使秦君辱于敝邑，寡君敢不固请于齐？”",
                    "zhushu": "请齐使朝楚。"
                },
                {
                    "paragraph": "壬申，左师复言于子木。子木使驲谒诸王。",
                    "zhushu": "驲，传也。谒，告也。驲，人实切。传，陟恋切。"
                },
                {
                    "paragraph": "王曰：“释齐、秦，他国请相见也。”",
                    "zhushu": "经所以不书齐、秦。"
                },
                {
                    "paragraph": "秋七月戊寅，左师至。",
                    "zhushu": "从陈还。"
                },
                {
                    "paragraph": "是夜也，赵孟及子晳盟，以齐言。",
                    "zhushu": "子晳，公子黑肱。素要齐其辞，至盟时不得复讼争。晳，星历切。复，扶又切。"
                },
                {
                    "paragraph": "庚辰，子木至自陈。陈孔奂、蔡公孙归生至。",
                    "zhushu": "二国大夫与子木俱至。"
                },
                {
                    "paragraph": "曹、许之大夫皆至。以藩为军，",
                    "zhushu": "示不相忌。藩，方元切。"
                },
                {
                    "paragraph": "晋、楚各处其偏。",
                    "zhushu": "晋处北，楚处南。"
                },
                {
                    "paragraph": "伯夙谓赵孟",
                    "zhushu": "伯夙，苟盈。"
                },
                {
                    "paragraph": "曰：“楚氛甚恶，惧难。”",
                    "zhushu": "氛，气也。言楚有袭晋之气。氛，芳云切；徐，扶云切。"
                },
                {
                    "paragraph": "赵孟曰：“吾左还入于宋，若我何？”",
                    "zhushu": "营在宋北，东头为上，故晋营在东，有急，可左回入宋东门。"
                },
                {
                    "paragraph": "辛巳，将盟于宋西门之外，楚人𠂻甲。",
                    "zhushu": "甲在衣中，欲因会击晋。𠂻，音忠；徐，丁仲切。"
                },
                {
                    "paragraph": "伯州犁曰：“合诸侯之师，以为不信，无乃不可乎？夫诸侯望信于楚，是以来服。若不信，是弃其所以服诸侯也。”固请释甲。子木曰：“晋、楚无信久矣，事利而已。苟得志焉，焉用有信？”大宰退，",
                    "zhushu": "大宰，伯州犁。"
                },
                {
                    "paragraph": "告人曰：“令尹将死矣，不及三年。求逞志而弃信，志将逞乎？志以发言，言以出信，信以立志，参以定之。",
                    "zhushu": "志、言、信三者具，而后身安存。"
                },
                {
                    "paragraph": "信亡，何以及三？”",
                    "zhushu": "为明年子未死起本。"
                },
                {
                    "paragraph": "赵孟患楚𠂻甲，以告叔向。叔向曰：“何害也？匹夫一为不信，犹不可，单毙其死。”",
                    "zhushu": "单，尽也。毙，踣也。单，音丹。毙，婢世切。踣，蒲北切。"
                },
                {
                    "paragraph": "若合诸侯之卿，以为不信，必不捷矣。食言者不病，",
                    "zhushu": "不病者，单毙于死。"
                },
                {
                    "paragraph": "非子之患也。",
                    "zhushu": "楚食言当死，晋不食言，故无患。"
                },
                {
                    "paragraph": "夫以信召人，而以僭济之，",
                    "zhushu": "济，成也。僣，子念切，不信也。"
                },
                {
                    "paragraph": "必莫之与也，安能害我？且吾因宋以守病，",
                    "zhushu": "为楚所病，则欲入宋城。"
                },
                {
                    "paragraph": "则夫能致死。与宋致死，虽倍楚可也。",
                    "zhushu": "宋为地主，致死助我，则力可倍楚。夫，如字，或音扶。"
                },
                {
                    "paragraph": "子何惧焉？又不及是。曰弭兵以召诸侯，而称兵以害我，",
                    "zhushu": "称，举也。"
                },
                {
                    "paragraph": "吾庸多矣，非所患也。”",
                    "zhushu": "晋独取信，故其功多。"
                },
                {
                    "paragraph": "季武子使谓叔孙以公命曰：“视邾、滕。”",
                    "zhushu": "两事晋、楚，则贡赋重，故欲比小国。武子恐叔孙不从其言，故假公命以敦之。"
                },
                {
                    "paragraph": "既而齐人请邾，宋人请滕，皆不与盟。",
                    "zhushu": "私属二国故。与，音预。"
                },
                {
                    "paragraph": "叔孙曰：“邾、滕，人之私也。我，列国也，何故视之？宋、卫，吾匹也。”乃盟。故不书其族，言违命也。",
                    "zhushu": "季孙专政于国，鲁君非得有命。今君唯以此命告豹，豹宜崇大顺以显弱命之君，而遂其小是，故贬之。"
                },
                {
                    "paragraph": "晋、楚争先。",
                    "zhushu": "争先㰱血。"
                },
                {
                    "paragraph": "晋人曰：“晋固为诸侯盟主，未有先晋者也。”楚人曰：“子言晋、楚匹也，若晋常先，是楚弱也。且晋、楚狎主诸侯之盟也久矣，",
                    "zhushu": "狎，更也。先晋，悉荐切，或如字。狎，户甲切。更，音庚。"
                },
                {
                    "paragraph": "岂专在晋？”叔向谓赵孟曰：“诸侯归晋之德只，",
                    "zhushu": "只，辞。只，之氏切。"
                },
                {
                    "paragraph": "非归其尸盟也。",
                    "zhushu": "尸，主也。"
                },
                {
                    "paragraph": "子务德，无争先！且诸侯盟，小国固必有尸盟者。",
                    "zhushu": "小国主辨具。辨，皮苋切。"
                },
                {
                    "paragraph": "楚谓晋细，不亦可乎？”",
                    "zhushu": "故推使楚主盟，"
                },
                {
                    "paragraph": "乃先楚人。书先晋，晋有信也。",
                    "zhushu": "盖孔子追正之。"
                },
                {
                    "paragraph": "壬午，宋公兼享晋、楚之大夫，赵孟为客。",
                    "zhushu": "客，一坐所尊，故季孙饮大夫酒，臧纥为客。坐，才卧切。饮，于鸩切。"
                },
                {
                    "paragraph": "子木与之言，弗能对。使叔向侍言焉，子木亦不能对也。",
                    "zhushu": ""
                },
                {
                    "paragraph": "乙酉，宋公及诸侯之大夫盟于蒙门之外。",
                    "zhushu": "前盟，诸大夫不敢敌公，礼也。今宋公以近在其国，故谦而重盟。重盟，故不书。蒙门，宋城门。重，直用切。"
                },
                {
                    "paragraph": "子木问于赵孟曰：“范武子之德何如？”",
                    "zhushu": "士会贤，闻于诸侯，故问之。闻，音问，又如字。"
                },
                {
                    "paragraph": "对曰：“夫子之家事治，言于晋国无隐情，其祝史陈信于鬼神，无愧辞。”",
                    "zhushu": "祝陈馨香，徳足副之，故不愧。治，直吏切。愧，九位切。"
                },
                {
                    "paragraph": "子木归以语王。王曰：“尚矣哉！”",
                    "zhushu": "尚，上也。语，鱼据切。下同。"
                },
                {
                    "paragraph": "能歆神、人，",
                    "zhushu": "歆，享也。使神享其祭，人怀其德。歆，许金切。"
                },
                {
                    "paragraph": "宜其光辅五君以为盟主也。”",
                    "zhushu": "五君，谓文、襄、灵、成、景。"
                },
                {
                    "paragraph": "子木又语王曰：“宜晋之伯也！有叔向以佐其卿，楚无以当之，不可与争。”晋荀盈遂如楚涖盟。",
                    "zhushu": "重结晋、楚之好。好，呼报切。"
                },
                {
                    "paragraph": "郑伯享赵孟于垂陇，",
                    "zhushu": "自宋还，过郑。陇，力勇切。"
                },
                {
                    "paragraph": "子展、伯有、子西、子产、子大叔、二子石从。",
                    "zhushu": "二子石，印叚、公孙叚。从，才用切。"
                },
                {
                    "paragraph": "赵孟曰：“七子从君，以宠武也。请皆赋，以卒君贶，武亦以观七子之志。”",
                    "zhushu": "诗以言志。"
                },
                {
                    "paragraph": "子展赋“草虫”。",
                    "zhushu": "草虫，诗召南。曰：“未见君子，忧心忡忡。亦既见止，亦既觏止，我心则降。”以赵孟为君子。虫，直忠切。召，上照切。忡，敕忠切。觏，古豆切。降，户江切，又如字，下注同。"
                },
                {
                    "paragraph": "赵孟曰：“善哉，民之主也。",
                    "zhushu": "在上不忘降，故可以主民。"
                },
                {
                    "paragraph": "抑武也，不足以当之。”",
                    "zhushu": "辞君子。"
                },
                {
                    "paragraph": "伯有赋“鹑之贲贲”。",
                    "zhushu": "鹑之贲贲，诗鄘风。卫人刺其君淫乱，鹑鹊之不若，义取“人之无良，我以为兄，我以为君”也。鹑，顺伦切。贲，音奔。"
                },
                {
                    "paragraph": "赵孟曰：“床第之言不逾闽，况在野乎？非使人之所得闻也。”",
                    "zhushu": "第，篑也。此诗刺淫乱，故云床第之言。阈，门限。使人，赵孟自谓。笫，侧里切。阈，音域；徐，况逼切。使，所吏切。篑，音贵。"
                },
                {
                    "paragraph": "子西赋“黍苗”之四章，",
                    "zhushu": "黍苗，诗小雅。四章曰：“肃肃谢功，召伯营之。列列征师，召伯成之。”比赵孟于召伯。"
                },
                {
                    "paragraph": "赵孟曰：“寡君在，武何能焉？”",
                    "zhushu": "推善于其君。"
                },
                {
                    "paragraph": "子产赋“隰桑”，",
                    "zhushu": "隰桑，诗小雅。义取思见君子，尽心以事之。曰：“既见君子，其乐如何？”尽，津忍切。乐，音洛。下注及文至乐并同。"
                },
                {
                    "paragraph": "赵孟曰：“武请受其卒章。”",
                    "zhushu": "卒章曰：“心乎爱矣，遐不谓矣。中心藏之，何日忘之？”赵武欲子产之见规诲。"
                },
                {
                    "paragraph": "子大叔赋“野有蔓草”，",
                    "zhushu": "野有蔓草，诗郑风。取其“邂逅相遇，适我愿兮”。蔓，音万。邂，户卖切。逅，户逗切。"
                },
                {
                    "paragraph": "赵孟曰：“吾子之惠也。”",
                    "zhushu": "大叔喜于相遇，故赵孟受其惠。"
                },
                {
                    "paragraph": "印叚赋“蟋蟀”，",
                    "zhushu": "蟋蟀，诗唐风。曰：“无以大康，职思其居。好乐无荒，良士瞿瞿。”言瞿瞿然顾礼仪。印，一刃切。蟀，所律切。大，音泰。居，音据。好，呼报切，下同。瞿，俱付切。"
                },
                {
                    "paragraph": "赵孟曰：“善哉！保家之主也！吾有望矣。”",
                    "zhushu": "能戒惧不荒，所以保家。"
                },
                {
                    "paragraph": "公孙叚赋“桑扈”，",
                    "zhushu": "桑扈，诗小雅。义取君子有礼文，故能受天之祜。祜，音户。"
                },
                {
                    "paragraph": "赵孟曰：“匪交匪敖”，福将焉往？",
                    "zhushu": "此桑扈诗卒章，赵孟因以取义。敖，五报切。焉，于虔切。下“政其焉往”同。"
                },
                {
                    "paragraph": "若保是言也，欲辞福禄，得乎？”",
                    "zhushu": ""
                },
                {
                    "paragraph": "卒享，文子告叔向曰：“伯有将为戮矣。诗以言志，志诬其上，而公怨之，以为宾荣，",
                    "zhushu": "言诬，则郑伯未有其实。赵孟倡赋诗以自宠，故言公怨之以为宾荣。倡，昌亮切。"
                },
                {
                    "paragraph": "其能久乎？幸而后亡。”",
                    "zhushu": "言必先亡。"
                },
                {
                    "paragraph": "叔向曰：“然，已侈，所谓不及五稔者，夫子之谓矣。”",
                    "zhushu": "稔，年也。为三十年郑杀良霄传。侈，昌氏切，又尸氏切。字林：充豉切。稔，而甚切，熟也。榖一熟，故为一年。"
                },
                {
                    "paragraph": "文子曰：“其余皆数世之主也。子展其后亡者也，在上不志降。",
                    "zhushu": "谓赋草虫曰：“我心则降”。数，所主切。"
                },
                {
                    "paragraph": "印氏其次也，乐而不荒。",
                    "zhushu": "谓赋蟋蟀曰：“好乐无荒”。"
                },
                {
                    "paragraph": "乐以安民，不淫以使之，后亡，不亦可乎！”○宋左师请赏，曰：“请免死之邑。”",
                    "zhushu": "欲宋君称功加厚赏，故谦言免死之邑也。"
                },
                {
                    "paragraph": "公与之邑六十。以示子罕，子罕曰：“凡诸侯小国，晋、楚所以兵威之，畏而后上下慈和，慈和而后能安靖其国家，以事大国，所以存也。无威则骄，骄则乱生，乱生必灭，所以亡也。天生五材，",
                    "zhushu": "金、木、水、火、土也。"
                },
                {
                    "paragraph": "民并用之，废一不可，谁能去兵？兵之设久矣，所以威不轨而昭文德也。圣人以兴，",
                    "zhushu": "谓汤、武。去起吕切。下皆同。"
                },
                {
                    "paragraph": "乱人以废，",
                    "zhushu": "谓桀、纣。"
                },
                {
                    "paragraph": "废兴存亡，昏明之术，皆兵之由也。而子求去之，不亦诬乎？以诬道蔽诸侯，罪莫大焉。纵无大讨，而又求赏，无厌之甚也。”削而投之。",
                    "zhushu": "削赏左师之书。蔽必世切。徐：甫世切。服虔、王肃、董遇并作“弊”，婢世切。云：踣也。厌，于盐切。徐于廉切。"
                },
                {
                    "paragraph": "左师辞邑。",
                    "zhushu": ""
                },
                {
                    "paragraph": "向氏欲攻司城，",
                    "zhushu": "司城，子罕。"
                },
                {
                    "paragraph": "左师曰：“我将亡，夫子存我，德莫大焉，又可攻乎？”君子曰：“彼已之子，邦之司直”，",
                    "zhushu": "诗郑风。司，主也。已，音记。"
                },
                {
                    "paragraph": "乐喜之谓乎？",
                    "zhushu": "乐喜，子罕也。善其不阿向戌。"
                },
                {
                    "paragraph": "“何以恤我，我其收之。”",
                    "zhushu": "逸诗。恤，忧也。收，取也。"
                },
                {
                    "paragraph": "向戌之谓乎！”",
                    "zhushu": "善向戌能知其过。"
                },
                {
                    "paragraph": "○齐崔杼生成及强而寡，",
                    "zhushu": "偏丧曰寡。寡，特也。丧，息浪切。"
                },
                {
                    "paragraph": "娶东郭姜，生明。东郭姜以孤入，曰棠无咎，",
                    "zhushu": "无咎，棠公之子。娶，士住切。无，本亦作无。咎，其九切。"
                },
                {
                    "paragraph": "与东郭偃相崔氏。",
                    "zhushu": "东郭偃，姜之弟。相，息亮切。"
                },
                {
                    "paragraph": "崔成有疾而废之，",
                    "zhushu": "有恶疾也。"
                },
                {
                    "paragraph": "而立明。成请老于崔，",
                    "zhushu": "济南东朝阳县西北有崔氏城。成欲居崔邑以终老。朝，如字，一音直遥切。"
                },
                {
                    "paragraph": "崔子许之。偃与无咎弗予，曰：“崔，宗邑也，必在宗主。”",
                    "zhushu": "宗邑，宗庙所在。宗主，谓崔明。"
                },
                {
                    "paragraph": "成与强怒，将杀之，告庆封曰：“夫子之身，亦子所知也，唯无咎与偃是从，父兄莫得进矣。大恐害夫子，敢以告。”",
                    "zhushu": "夫子，谓崔杼。"
                },
                {
                    "paragraph": "庆封曰：“子姑退，吾图之。”告卢蒲嫳。",
                    "zhushu": "嫳，庆封属大夫。封以成、强之言告嫳。嫳，昔结切。徐，敷结切。"
                },
                {
                    "paragraph": "卢蒲嫳曰：“彼，君之雠也。天或者将弃彼矣。彼实家乱，子何病焉？",
                    "zhushu": "君为齐庄公，为崔杼所弑。"
                },
                {
                    "paragraph": "崔之薄，庆之厚也。”",
                    "zhushu": "崔败，则庆专权。"
                },
                {
                    "paragraph": "他日又告。",
                    "zhushu": "成、强复告。复，扶又切。"
                },
                {
                    "paragraph": "庆封曰：“苟利夫子，必去之。难，吾助女。”",
                    "zhushu": ""
                },
                {
                    "paragraph": "九月庚辰，崔成、崔强杀东郭偃、棠无咎于崔氏之朝。崔子怒而出，其众皆逃，求人使驾，不得。使圉人驾，寺人御而出。",
                    "zhushu": "圉人，养马者。寺人，奄士。难，乃旦切。女，音汝。圉，鱼吕切。"
                },
                {
                    "paragraph": "且曰：“崔氏有福，止余犹可。”",
                    "zhushu": "恐灭家，祸不止其身。"
                },
                {
                    "paragraph": "遂见庆封。庆封曰：“崔、庆，一也。",
                    "zhushu": "言如一家。"
                },
                {
                    "paragraph": "是何敢然？请为子讨之。”使卢蒲嫳帅甲以攻崔氏。崔氏堞其宫而守之，",
                    "zhushu": "堞，短垣。使其众居短垣内以守。为，于伪切。下注嫳为、为齐庄同。堞，音牒，徐，养涉切。"
                },
                {
                    "paragraph": "弗克。使国人助之，遂灭崔氏，杀成与强，而尽俘其家，其妻缢。",
                    "zhushu": "妻，东郭姜。"
                },
                {
                    "paragraph": "嫳复命于崔子，且御而归之。",
                    "zhushu": "嫳为崔子御。"
                },
                {
                    "paragraph": "至，则无归矣，乃缢。",
                    "zhushu": "终“入于其宫，不见其妻，凶。”"
                },
                {
                    "paragraph": "崔明夜辟诸大墓。",
                    "zhushu": "开先人之蒙以藏之。辟，婢亦切；徐，甫亦切。"
                },
                {
                    "paragraph": "辛巳，崔明来奔。庆封当国。",
                    "zhushu": "当国，秉政。"
                },
                {
                    "paragraph": "○楚䓕罢如晋涖盟，",
                    "zhushu": "罢，令尹子荡，报荀盈也。罢，音皮。"
                },
                {
                    "paragraph": "晋侯享之。将出，赋既醉。",
                    "zhushu": "既醉，诗大雅。曰：“既醉以酒，既饱以德。君子万乍，介尔景福。”以美晋侯，比之太平君子也。"
                },
                {
                    "paragraph": "叔向曰：“䓕氏之有后于楚国也，宜哉！承君命，不忘敏。子荡将知政矣。敏以事君，必能养民，政其焉往？”",
                    "zhushu": "言政必归之。"
                },
                {
                    "paragraph": "○崔氏之乱，",
                    "zhushu": "在二十五年"
                },
                {
                    "paragraph": "中鲜虞来奔，仆赁于野，以丧庄公。",
                    "zhushu": "为齐庄公服丧。赁，女鸩切。𠂻，如字，又息浪切。"
                },
                {
                    "paragraph": "冬，楚人召之，遂如楚，为右尹。",
                    "zhushu": "传言楚能用贤。"
                },
                {
                    "paragraph": "○十一月乙亥朔，日有食之。辰在申，司历过也，再失闰矣。",
                    "zhushu": "谓斗建指申。周十一月，今之九月，斗当建戌而在申，故知再失闰也。文十一年三月甲子，至今年七十一岁，应有二十六闰。今长历推得二十四闰，通计少再闰。释例言之详矣。",
                    "type": 2
                },
                {
                    "paragraph": "经二十有八年，春，无冰。",
                    "zhushu": "前年知其再失闰，顿置两闰以应天正，故此年正月建子，得以无水为灾而书。应，应对之应。"
                },
                {
                    "paragraph": "○夏，卫石恶出奔晋。",
                    "zhushu": "寗喜之党，书名，恶之。恶，乌路切。"
                },
                {
                    "paragraph": "○邾子来朝。○秋，八月，大雩。○仲孙羯如晋。",
                    "zhushu": "告将朝楚。羯，居谒切。"
                },
                {
                    "paragraph": "○冬，齐庆封来奔。",
                    "zhushu": "崔杼之党，嗜酒荒淫而出，书名，罪之。自鲁奔吴，不书，以绝位不为罪。耆，市志切。"
                },
                {
                    "paragraph": "○十有一月，公如楚。",
                    "zhushu": "为宋之盟故朝楚。为，于伪切。"
                },
                {
                    "paragraph": "○十有二月，甲寅，天王崩。",
                    "zhushu": "灵王也。"
                },
                {
                    "paragraph": "○乙未，楚子昭卒。",
                    "zhushu": "康王也。十二月无乙未，日误。",
                    "type": 2
                },
                {
                    "paragraph": "传二十八年，春，无冰。梓慎曰：“今兹宋、郑其饥乎！",
                    "zhushu": "梓慎，鲁大夫。今年郑㳺吉、宋向戌言之，明年饥甚，传乃详其事。梓，音子。"
                },
                {
                    "paragraph": "𡻕在星纪，而淫于玄枵，",
                    "zhushu": "𡻕，𡻕星也。星纪在丑，斗牛之次。玄枵在子，虚危之次。十八年，晋董叔曰：天道多在西比。是岁岁星在亥，至此年十一岁，故在星纪。明年乃当在玄枵。今已在玄枵，淫行失次。枵，许骄切。"
                },
                {
                    "paragraph": "以有时菑，阴不堪阳。",
                    "zhushu": "时菑，无冰也。盛阴用事而温无水，是阴不胜阳，地气发泄。菑，音灾。注同。泄，息列切。下同。"
                },
                {
                    "paragraph": "蛇乘龙，",
                    "zhushu": "蛇，玄武之宿，虚、危之星。龙，𡻕星。𡻕星，木也。木为青龙，失次出虚、危下，为蛇所乘。宿，音秀。下同。"
                },
                {
                    "paragraph": "龙，宋、郑之星也。",
                    "zhushu": "𡻕星本位在东方，东方房、心为宋，角、元为郑，故以龙为宋、郑之星。亢，音刚，又苦浪切。"
                },
                {
                    "paragraph": "宋、郑必饥。玄枵，虚中也。",
                    "zhushu": "玄枵三宿，虚星在其中。"
                },
                {
                    "paragraph": "枵，耗名也。土虚而民耗，不饥何为？”",
                    "zhushu": "岁为宋、郑之星，今失常，淫入虚耗之次，时复无水，地岁发泄，故曰𡈽虚民耗。耗，呼报切。复，扶又切。"
                },
                {
                    "paragraph": "○夏，齐侯、陈侯、蔡侯、北燕伯、𣏌伯、胡子、沈子、白狄朝于晋，宋之盟故也。",
                    "zhushu": "陈侯、蔡侯、胡子、沈子，楚属也。宋盟曰：“晋、楚之从交相见，故朝晋。”燕国，今蓟县。燕，乌贤切。蓟，音计。"
                },
                {
                    "paragraph": "齐侯将行，庆封曰：“我不与盟，何为于晋？”",
                    "zhushu": "以宋盟释齐、秦。与，音预。下同。"
                },
                {
                    "paragraph": "陈文子曰：“先事后贿，礼也。",
                    "zhushu": "事大国，当先从其政事，而后荐贿以副己心。贿，呼罪切。"
                },
                {
                    "paragraph": "小事大，未获事焉，从之如志，礼也。",
                    "zhushu": "言当从大国请事，以顺其志。"
                },
                {
                    "paragraph": "虽不与盟，敢叛晋乎？重丘之盟，未可忘也。子其劝行。”",
                    "zhushu": "重丘盟在二十五年。重，直龙切。"
                },
                {
                    "paragraph": "○卫人讨寗氏之党，故石恶出奔晋。卫人立其从子圃，以守石氏之祀，礼也。",
                    "zhushu": "石恶之先石碏，有大功于卫国。恶之罪不及下祀，故曰礼。圃，布古切。碏，七略切。"
                },
                {
                    "paragraph": "○邾悼公来朝，时事也。",
                    "zhushu": "传言来朝，非宋盟，宋盟唯施于朝晋、楚。"
                },
                {
                    "paragraph": "○秋，八月，大雩，旱也。○蔡侯归自晋，入于郑。郑伯享之，不敬。子产曰：“蔡侯其不免乎！",
                    "zhushu": "不免祸。"
                },
                {
                    "paragraph": "日其过此也，",
                    "zhushu": "往日，至晋时。日，人实切。过，古禾、古卧二切。"
                },
                {
                    "paragraph": "君使子展廷劳于东门之外，而傲。",
                    "zhushu": "廷，往也。廷，于况切。后同。劳，力报切。"
                },
                {
                    "paragraph": "吾曰犹将更之。今还，受享而惰，乃其心也。君小国，事大国，而惰傲以为已心，将得死乎？若不免，必由其子。其为君也，淫而不父。",
                    "zhushu": "通太子班之妻。傲，五报切。下同。惰，徒卧切。君，小国事大国。古本无小字。"
                },
                {
                    "paragraph": "侨闻之，如是者，恒有子祸。”",
                    "zhushu": "为三十年蔡世子班弑其君伟。"
                },
                {
                    "paragraph": "○孟孝伯如晋，告将为宋之盟故如楚也。",
                    "zhushu": "鲁，晋属，故告晋而行。为，于伪切。"
                },
                {
                    "paragraph": "蔡侯之如晋也，郑伯使游吉如楚。及汉，楚人还之，曰：“宋之盟，君实亲辱。",
                    "zhushu": "君谓郑伯。还，音环。"
                },
                {
                    "paragraph": "今吾子来，寡君谓吾子姑还，吾将使驲奔问诸晋而以告。”",
                    "zhushu": "问郑君应来朝否。驲，人实切。"
                },
                {
                    "paragraph": "子大叔曰：“宋之盟，君命将利小国，而亦使安定其社稷，镇抚其民人，以礼承天之休。",
                    "zhushu": "休，福禄也。休，许虬切。"
                },
                {
                    "paragraph": "此君之宪令，而小国之望也。",
                    "zhushu": "宪，法也。"
                },
                {
                    "paragraph": "寡君是故使告，奉其皮币，",
                    "zhushu": "聘用乘皮束帛。乘，绳证切。"
                },
                {
                    "paragraph": "以𡻕之不易，聘于下执事。",
                    "zhushu": "言𡻕有饥荒之难，故郑伯不得自朝楚。易，以豉切。难，乃且切。"
                },
                {
                    "paragraph": "今执事有命曰：“女何与政令之有？必使而君弃而封守，跋涉山川，蒙犯霜露，以逞君心。”小国将君是望，敢不唯命是听？无乃非盟载之言，以阙君德，而执事有不利焉，小国是惧。不然，其何劳之敢惮？”",
                    "zhushu": ""
                },
                {
                    "paragraph": "子大叔归，复命，告子展曰：“楚子将死矣。不修其政德，而贪昧于诸侯，以逞其愿，欲久，得乎？周易有之，在复䷗",
                    "zhushu": "震下坤上，复。女，音汝。与，音预。跋白末切。草行为跋，水行为涉。惮徒旦切。"
                },
                {
                    "paragraph": "之颐，䷚",
                    "zhushu": "震丁艮上，颐。复上六变得颐。颐，以之切。"
                },
                {
                    "paragraph": "曰：“迷复，凶。”",
                    "zhushu": "复上六爻辞也。复，反也。极阴反阳之卦，上处极位，迷而复反，失道已远，远而无应，故凶。应，应对之应。"
                },
                {
                    "paragraph": "其楚子之谓乎？欲复其愿，",
                    "zhushu": "谓欲得郑朝以复其愿。"
                },
                {
                    "paragraph": "而弃其本，",
                    "zhushu": "不修德。"
                },
                {
                    "paragraph": "复归无所，是谓迷复，",
                    "zhushu": "失道已远，又无所归，"
                },
                {
                    "paragraph": "能无凶乎？君其往也，送葬而归，以快楚心。",
                    "zhushu": "言楚子必死，君往当送其葬。"
                },
                {
                    "paragraph": "楚不几十年，未能恤诸侯也，",
                    "zhushu": "几，近也。言失道远者，复之亦难。几，居依切。又音祈。"
                },
                {
                    "paragraph": "吾乃休吾民矣。”",
                    "zhushu": "休，息也。言楚不能复为害。复，扶又切。下复顾同。"
                },
                {
                    "paragraph": "禆灶曰：“今兹周王及楚子皆将死，",
                    "zhushu": "禆灶，郑大夫。禆，避支切。"
                },
                {
                    "paragraph": "𡻕弃其次，而旅于明年之次，以害鸟帑，周、楚恶之。”",
                    "zhushu": "旅，客处也。岁星弃星纪之次，客在玄枵。𡻕星所在，其国有福。失次于北，祸冲在南。南为朱鸟，鸟尾曰帑。鹑火、鹑尾，周、楚之分，故周王、楚子受其咎。俱论𡻕星过次，梓慎则曰宋、郑饥，禆灶则曰周、楚王死，传故备举以示卜占惟人所在。帑，音奴。恶，如字，又乌路切。冲，尺容切。分，扶问切。"
                },
                {
                    "paragraph": "九月，郑游吉如晋，告将朝于楚，以从宋之盟。子产相郑伯以如楚，舍不为坛。",
                    "zhushu": "至敌国郊，除地封土为坛，以受郊劳。相，息亮切。下同。坛，徒丹切。劳，力报切。"
                },
                {
                    "paragraph": "外仆言曰：“昔先大夫相先君适四国，未尝不为坛。",
                    "zhushu": "外仆，掌次舍者。"
                },
                {
                    "paragraph": "自是至今，亦皆循之。今子草舍，无乃不可乎？”子产曰：“大适小，则为坛；小适大，苟舍而已，焉用坛？侨闻之，大适小，有五美：宥其罪戾，赦其过失，救其菑患，赏其德刑，",
                    "zhushu": "刑，法也。焉，于虔切。下焉用作坛、焉辟之、又焉用盟皆同。宥，音又。菑，音灾。"
                },
                {
                    "paragraph": "教其不及。小国不困，怀服如归。是故作坛以昭其功，宣告后人，无怠于德。",
                    "zhushu": "怠，解也。解，佳卖切。"
                },
                {
                    "paragraph": "小适大，有五恶：说其罪戾，",
                    "zhushu": "自解说也。"
                },
                {
                    "paragraph": "请其不足，行其政事，",
                    "zhushu": "奉行大国之政。"
                },
                {
                    "paragraph": "共其职贡，从其时命。",
                    "zhushu": "从朝会之命。共，音恭。"
                },
                {
                    "paragraph": "不然，则重其币帛，以贺其福而吊其凶，皆小国之祸也，焉用作坛以昭其祸？所以告子孙，无昭祸焉可也。”",
                    "zhushu": "然昭祸以告子孙。"
                },
                {
                    "paragraph": "○齐庆封好田而耆酒，与庆舍政，",
                    "zhushu": "舍，庆封子。庆封当国，不自为政，以付舍。好，呼报切。耆，市志切。"
                },
                {
                    "paragraph": "则以其内实迁于卢蒲嫳氏，易内而饮酒。",
                    "zhushu": "内实，寳物妻妾也。移而居嫳家。"
                },
                {
                    "paragraph": "数日，国迁朝焉。",
                    "zhushu": "就于卢蒲氏朝见封。数，所主切。见，贤遍切。"
                },
                {
                    "paragraph": "使诸亡人得贼者，以告而反之，",
                    "zhushu": "亡人，辟崔氏难出奔者。难，乃旦切。"
                },
                {
                    "paragraph": "故反卢蒲癸。癸臣子之，",
                    "zhushu": "子之，庆舍。"
                },
                {
                    "paragraph": "有宠，妻之。",
                    "zhushu": "子之以其女妻癸。妻，七计切。及下注皆同。"
                },
                {
                    "paragraph": "庆舍之士谓卢蒲癸曰：“男女辨姓，子不辟宗，何也？”",
                    "zhushu": "辨，别也。别姓而后可相取。庆氏、卢蒲氏，皆姜姓。别，彼列切。下同。取，七住切，本亦作娶。"
                },
                {
                    "paragraph": "曰：“宗不余辟，",
                    "zhushu": "言舍欲妻己。"
                },
                {
                    "paragraph": "余独焉辟之？赋诗断章，余取所求焉，恶识宗？”",
                    "zhushu": "言己苟欲有求于庆氏，不能复顾礼，譬如赋诗者，取其一章而已。断，音短。恶，音乌，安也。"
                },
                {
                    "paragraph": "癸言王何而反之，二人皆嬖，",
                    "zhushu": "二子皆庄公党。二十五年，崔氏弑庄公，癸、何出奔，今还求宠于庆氏，欲为庄公报雠。嬖，必计切。下同。为，于伪切。"
                },
                {
                    "paragraph": "使执寝戈而先后之。",
                    "zhushu": "寝戈，亲近兵杖。先，悉荐切。后，户豆切。近，附近之近。杖，直亮切。"
                },
                {
                    "paragraph": "公膳日双鸡，",
                    "zhushu": "卿大夫之膳食。膳，市战切。谓公家供卿大夫之常膳。"
                },
                {
                    "paragraph": "饔人窃更之以鹜。御者知之，则去其肉，而以其洎馈。",
                    "zhushu": "御，进食者。饔人、御者欲使诸大夫怨庆氏，灭其膳，盖卢蒲癸、王何之谋。鹜，徐音木，鸭也。去，起吕切，藏也。洎，其器切，肉汁也。说文云：洎，灌釜也。字林：已莅切。馈，其位切。"
                },
                {
                    "paragraph": "子雅、子尾怒。",
                    "zhushu": "二子皆惠公孙。"
                },
                {
                    "paragraph": "庆封告卢蒲嫳。",
                    "zhushu": "以二子怒告嫳。"
                },
                {
                    "paragraph": "卢蒲嫳曰：“譬之如禽兽，吾寝处之矣。”",
                    "zhushu": "言能杀而席其皮。"
                },
                {
                    "paragraph": "使析归父告晏平仲。",
                    "zhushu": "欲与共谋子雅、子尾。"
                },
                {
                    "paragraph": "平仲曰：“婴之众不足用也，知无能谋也。言弗敢出，",
                    "zhushu": "不敢泄谋。知，音智。"
                },
                {
                    "paragraph": "有盟可也。”子家曰：“子之言云，",
                    "zhushu": "子家，析归父。"
                },
                {
                    "paragraph": "又焉用盟？”告北郭子车，",
                    "zhushu": "子车，齐大夫。"
                },
                {
                    "paragraph": "子车曰：“人各有以事君，非佐之所能也。”",
                    "zhushu": "佐，子车名。"
                },
                {
                    "paragraph": "陈文子谓桓子",
                    "zhushu": "桓子，文子之子无宇。"
                },
                {
                    "paragraph": "曰：“祸将作矣，吾其何得？”对曰：“得庆氏之木百车于庄。”",
                    "zhushu": "庆封时有此木，积于六轨之道。"
                },
                {
                    "paragraph": "文子曰：“可慎守也已。”",
                    "zhushu": "善其不志于货财。"
                },
                {
                    "paragraph": "卢蒲癸、王何卜攻庆氏，示子之兆，",
                    "zhushu": "龟兆"
                },
                {
                    "paragraph": "曰：“或卜攻雠，敢献其兆。”子之曰：“克，见血。”冬十月，庆封田于莱，陈无宇从。丙辰，文子使召之，请曰：“无宇之母疾病，请归。”庆季卜之，",
                    "zhushu": "季，庆封。莱，音来。从，才用切。"
                },
                {
                    "paragraph": "示之兆，曰：“死。”奉龟而泣，",
                    "zhushu": "无宇泣。奉，芳勇切。"
                },
                {
                    "paragraph": "乃使归。庆嗣闻之，",
                    "zhushu": "嗣，庆封之族。嗣，继嗣之嗣。本或作“庆翩”，误。"
                },
                {
                    "paragraph": "曰：“祸将作矣。”谓子家：“速归！",
                    "zhushu": "子家，庆封字。"
                },
                {
                    "paragraph": "祸作必于尝，",
                    "zhushu": "尝，秋祭。"
                },
                {
                    "paragraph": "归犹可及也。”子家弗听，亦无悛志。",
                    "zhushu": "悛，改寤也。悛，七全切。寤，五故切。"
                },
                {
                    "paragraph": "子息曰：“亡矣！幸而获在吴、越。”",
                    "zhushu": "子息，庆嗣。"
                },
                {
                    "paragraph": "陈无宇济水，而戕舟发梁。",
                    "zhushu": "戕，残坏也。不欲庆封得救难。戕，在羊切。难，乃旦切。下“外难”同。"
                },
                {
                    "paragraph": "卢蒲姜谓癸曰：“有事而不告我，必不捷矣。”",
                    "zhushu": "姜，癸妻，庆舍女。"
                },
                {
                    "paragraph": "癸告之。",
                    "zhushu": "告欲杀庆舍。"
                },
                {
                    "paragraph": "姜曰：“未子愎，莫之止，将不出。我请止之。”",
                    "zhushu": "夫子谓庆舍。复，皮逼切。"
                },
                {
                    "paragraph": "癸曰：“诺。”十一月乙亥，尝于大公之庙，庆舍涖事。",
                    "zhushu": "临祭事。大，音泰。"
                },
                {
                    "paragraph": "卢蒲姜告之，且止之。弗听，曰：“谁敢者？”遂如公。",
                    "zhushu": "至公所。"
                },
                {
                    "paragraph": "麻婴为尸，",
                    "zhushu": "为祭尸。"
                },
                {
                    "paragraph": "庆奊为上献。",
                    "zhushu": "上献，先献者。奊，户结切。"
                },
                {
                    "paragraph": "卢蒲癸、王何执寝戈，庆氏以其甲环公宫。",
                    "zhushu": "庙在宫内。环，如字。徐音患。"
                },
                {
                    "paragraph": "陈氏、鲍氏之圉人为优。",
                    "zhushu": "优，俳。优，于求切。俳，皮皆切。"
                },
                {
                    "paragraph": "庆氏之马善惊，士皆释甲束马",
                    "zhushu": "束，绊之也。绊，音半。"
                },
                {
                    "paragraph": "而饮酒，且观优，至于鱼里。",
                    "zhushu": "鱼里，里名。优在鱼里，就观之。"
                },
                {
                    "paragraph": "栾、髙、陈、鲍之徒介庆氏之甲。",
                    "zhushu": "栾，子雅。髙，子尾。陈，陈须无。鲍，鲍国。介，音界。"
                },
                {
                    "paragraph": "子尾抽桷击扉三，",
                    "zhushu": "桷，椽也。扉，门阖也。以桷击扉为期。桷，音角。扉，音非。门扇也。掾，直专切。阖，户腊切。"
                },
                {
                    "paragraph": "卢蒲癸自后刺子之，王何以戈击之，解其左肩。犹援庙桷，动于甍。",
                    "zhushu": "甍，屋栋。刺，七亦切。援，音袁。甍，亡耕切。字林：亡成切。"
                },
                {
                    "paragraph": "以俎、壶投，杀人而后死。",
                    "zhushu": "言其多力。"
                },
                {
                    "paragraph": "遂杀庆绳、麻婴。",
                    "zhushu": "庆绳，庆奊。"
                },
                {
                    "paragraph": "公惧，鲍、国曰：“群臣为君故也。”",
                    "zhushu": "言欲尊公室，非为乱。为，于伪切。下“为之诵”同。"
                },
                {
                    "paragraph": "陈须无以公归，税服而如内宫。",
                    "zhushu": "言公惧于外难。税，吐活切，又如字。"
                },
                {
                    "paragraph": "庆封归，遇告乱者。丁亥，伐西门，弗克。还伐北门，克之。入伐内宫，",
                    "zhushu": "陈、鲍在公所故。"
                },
                {
                    "paragraph": "弗克。反，陈于岳，",
                    "zhushu": "岳，里名。陈，直觐切。岳，五角切。"
                },
                {
                    "paragraph": "请战，弗许，遂来奔。献车于季武子，美泽可以鉴。",
                    "zhushu": "光鉴形也。鉴，古暂切。"
                },
                {
                    "paragraph": "展庄叔见之，",
                    "zhushu": "鲁大夫。"
                },
                {
                    "paragraph": "曰：“车甚泽，人必瘁，宜其亡也。”叔孙穆子食庆封，庆封汜祭。",
                    "zhushu": "礼：食有祭，示有所先也。汜祭，远散所祭，不共。瘁，在醉切。本或作“萃”，同。食，音嗣。汜，芳剑切。"
                },
                {
                    "paragraph": "穆子不说，使工为之诵茅鸱，",
                    "zhushu": "工，乐师。茅鸱，逸诗，刺不敬。说，音悦。茅，亡交切。鸱，尺之切。刺，七赐切。"
                },
                {
                    "paragraph": "亦不知。既而齐人来让，",
                    "zhushu": "让鲁受。庆封"
                },
                {
                    "paragraph": "奔吴。吴句余子之朱方，",
                    "zhushu": "句余，吴子夷朱也。朱方，吴邑。句，古侯切。下“句渎”同。"
                },
                {
                    "paragraph": "聚其族焉而居之，富于其旧。子服惠伯谓叔孙曰：“天殆富淫人，庆封又富矣。”穆子曰：“善人富谓之赏，淫人富谓之殃。天其殃之也，其将聚而殱旃？”",
                    "zhushu": "殱，尽也。旃，之也。为昭四年杀庆封传。殱，子潜切。"
                },
                {
                    "paragraph": "癸巳，天王崩。未来赴，亦未书，礼也。",
                    "zhushu": "嫌时已闻丧当书，故发例。"
                },
                {
                    "paragraph": "○崔氏之乱，丧群公子，故鉏在鲁，叔孙还在燕，贾在句渎之丘。",
                    "zhushu": "在二十五年。丧，息浪切。鉏，仕居切，公子鉏也。本或作故公鉏者，非。渎，音豆。"
                },
                {
                    "paragraph": "及庆氏亡，皆召之，具其器用而反其邑焉。",
                    "zhushu": "反，还也。"
                },
                {
                    "paragraph": "与晏子邶殿其鄙六十，",
                    "zhushu": "邶殿，齐别都。以邶殿边鄙六十邑与晏婴。邶，蒲对切。殿，多荐切，又如字。注及下同。"
                },
                {
                    "paragraph": "弗受。子尾曰：“富，人之所欲也，何独弗欲？”对曰：“庆氏之邑足欲，故亡。吾邑不足欲也，益之以邶殿，乃足欲。足欲，亡无日矣。在外，不得宰吾一邑。不受邶殿，非恶富也，恐失富也。且夫富，如布帛之有幅焉，为之制度，使无迁也。",
                    "zhushu": "迁，移也。恶，乌路切。夫，音扶。幅，音福。"
                },
                {
                    "paragraph": "夫民生厚而用利，于是乎正德以幅之，",
                    "zhushu": "言厚利皆人之所欲，唯正德可以为之幅。"
                },
                {
                    "paragraph": "使无黜嫚，",
                    "zhushu": "黜，犹放也。黜，敕律切。嫚，音慢。"
                },
                {
                    "paragraph": "谓之幅利。利过则为败。吾不敢贪多，所谓幅也。”与北郭佐邑六十，受之。与子雅邑，辞多受少。与子尾邑，受而稍致之。",
                    "zhushu": "致还公。"
                },
                {
                    "paragraph": "公以为忠，故有宠。释卢蒲嫳于北竟。",
                    "zhushu": "释，放也。竟，音境。"
                },
                {
                    "paragraph": "求崔杼之尸，将戮之，不得。叔孙穆子曰：“必得之。武王有乱臣十人，",
                    "zhushu": "乱，治也。治，直吏切。"
                },
                {
                    "paragraph": "崔杼其有乎？不十人，不足以葬。”",
                    "zhushu": "葬必须十人，崔氏不能令十人同心，故必得。令，力呈切。"
                },
                {
                    "paragraph": "既，崔氏之臣曰：“与我其拱璧，",
                    "zhushu": "崔氏大璧。拱，居勇切。徐音恭。"
                },
                {
                    "paragraph": "吾献其柩。”于是得之。十二月乙亥朔，齐人迁庄公，殡于大寝。",
                    "zhushu": "更殡之于路寝也。十二月，戊成朔，乙亥，误。柩，其救切。"
                },
                {
                    "paragraph": "以其棺尸崔杼于市。",
                    "zhushu": "崔氏弑庄公，又葬不如礼，故以庄公棺著崔杼尸边，以章其罪。著，丁略切。"
                },
                {
                    "paragraph": "国人犹知之，皆曰：“崔子也。”",
                    "zhushu": "始求崔杼之尸不得，故传云：“国人皆知之。”"
                },
                {
                    "paragraph": "○为宋之盟故，公及宋公、陈侯、郑伯、许男如楚。公过郑，郑伯不在。",
                    "zhushu": "己在楚。为，于伪切。过，古禾切。"
                },
                {
                    "paragraph": "伯有迋劳于黄崖，不敬。",
                    "zhushu": "荧阳宛陵县西有黄水，西南至新郑城西入洧。劳，力报切。崖，本又作“涯”，鱼佳切。"
                },
                {
                    "paragraph": "穆叔曰：“伯有无戾于郑，郑必有大咎。",
                    "zhushu": "伯有不受戮，必还为郑国害。"
                },
                {
                    "paragraph": "敬，民之主也，而弃之，何以承守？",
                    "zhushu": "言无以承先祖，守其家。"
                },
                {
                    "paragraph": "郑人不讨，必受其辜。济泽之阿，",
                    "zhushu": "言薄土。济，子礼切。"
                },
                {
                    "paragraph": "行潦之苹藻，",
                    "zhushu": "言贱莱。潦，音老。苹，音频。藻，音早。"
                },
                {
                    "paragraph": "置诸宗室，",
                    "zhushu": "荐宗庙。置，之豉切。"
                },
                {
                    "paragraph": "季兰尸之，敬也。",
                    "zhushu": "言取苹藻之菜于阿泽之中。使服兰之女而为之主，神犹享之，以其敬也。"
                },
                {
                    "paragraph": "敬可弃乎？”",
                    "zhushu": "为三十年郑杀良霄传。"
                },
                {
                    "paragraph": "及汉，楚康王卒。公欲反。叔仲昭伯曰：“我楚国之为，岂为一人？行也。”",
                    "zhushu": "昭伯，叔仲带。为，于伪切。下除“而为之备”一字并同。"
                },
                {
                    "paragraph": "子服惠伯曰：“君子有远虑，小人从迩。",
                    "zhushu": "迩，近也。"
                },
                {
                    "paragraph": "饥寒之不恤，谁遑其后？",
                    "zhushu": "遑，暇也。"
                },
                {
                    "paragraph": "不如姑归也。”叔孙穆子曰：“叔仲子专之矣，",
                    "zhushu": "言足专任。"
                },
                {
                    "paragraph": "子服子始学者也。”",
                    "zhushu": "言未识远。"
                },
                {
                    "paragraph": "荣成伯曰：“远图者，忠也。”",
                    "zhushu": "成伯，荣驾鵞。驾，音加。鵞，五河切。"
                },
                {
                    "paragraph": "公遂行。",
                    "zhushu": "从昭伯谋。"
                },
                {
                    "paragraph": "宋向戌曰：“我一人之为，非为楚也。饥寒之不恤，谁能恤楚？姑归而息民，待其立君而为之备。”宋公遂反。○楚屈建卒。赵文子丧之如同盟，礼也。",
                    "zhushu": "宋盟有衷甲之隙，不以此废好，故曰“礼”。丧，如字，又息浪切。隙，去逆切；本或作却。好，呼报切。"
                },
                {
                    "paragraph": "○王人来告丧。问崩日，以甲寅告。故书之，以征过也。",
                    "zhushu": "“征”，审也。此缓告，非有事宜，直臣子怠慢，故以此发例。征，张陵切；本或作惩，误。"
                }
            ]
        },
        {
            "name": "襄公六第十九",
            "paragraphs": [
                {
                    "paragraph": "襄公六第十九",
                    "zhushu": "",
                    "type": 1
                },
                {
                    "paragraph": "经二十有九年，春，王正月，公在楚。",
                    "zhushu": "公在外，阙朝正之礼甚多，而唯书此一年者，鲁公如楚既非常，此公又逾年，故发此一事以明常。"
                },
                {
                    "paragraph": "○夏，五月，公至自楚。○庚午，卫侯衎卒。",
                    "zhushu": "无传。四同盟。衎，苦旦切。"
                },
                {
                    "paragraph": "○阍弑吴子余祭。",
                    "zhushu": "阍，守门者，下贱非士，故不言盗。阍，音昏。弑，申志切。祭，侧界切。"
                },
                {
                    "paragraph": "○仲孙羯会晋荀盈、齐髙止、宋华定、卫世叔仪、郑公孙叚、曹人、莒人、滕人、薛人、小邾人城𣏌。",
                    "zhushu": "公孙叚，伯石也。三十年，伯有死，乃命为卿。今盖以摄卿行。羯，居谒切。"
                },
                {
                    "paragraph": "○晋侯使士鞅来聘。○𣏌子来盟。",
                    "zhushu": "𣏌复称子，用夷礼也。复，扶又切。"
                },
                {
                    "paragraph": "○吴子使札来聘。",
                    "zhushu": "吴子余祭既遣札聘上国而后死。札以六月到鲁，未闻丧也。不称公子，其礼未同于上国。札，侧八切。"
                },
                {
                    "paragraph": "○秋，九月，葬卫献公。",
                    "zhushu": "无传。"
                },
                {
                    "paragraph": "○齐髙止来奔北燕。",
                    "zhushu": "止，髙厚之子。燕，音烟。"
                },
                {
                    "paragraph": "○冬，仲孙羯如晋。",
                    "zhushu": "",
                    "type": 2
                },
                {
                    "paragraph": "传二十九年，春，王正月，公在楚，释不朝正于庙也。",
                    "zhushu": "释，解也。告庙在楚，解公所以不朝正。"
                },
                {
                    "paragraph": "楚人使公亲禭，",
                    "zhushu": "诸侯有遣使赗禭之礼，今楚欲依遣使之比。禭，音遂；说文云：衣死人衣。使，所吏切。赗，芳凤切，一本作赠。比，必利切。"
                },
                {
                    "paragraph": "公患之。穆叔曰：“祓殡而禭，则布币也。”",
                    "zhushu": "先使巫祓除殡之凶邪而行禭礼，与朝而布币无异。祓，音拂；徐音废。"
                },
                {
                    "paragraph": "乃使巫以桃茢先祓殡。",
                    "zhushu": "茢，黍穰。茢，音列；徐音例。穰，如羊切。郑注周礼云：茢，苕箒。"
                },
                {
                    "paragraph": "楚人弗禁，既而悔之。",
                    "zhushu": "礼，君临臣丧乃祓殡，故楚悔之。"
                },
                {
                    "paragraph": "○二月，癸卯，齐人葬庄公于北郭。",
                    "zhushu": "兵死不入兆域，故葬北郭。"
                },
                {
                    "paragraph": "○夏，四月，葬楚康王。公及陈侯、郑伯、许男送葬，至于西门之外。诸侯之大夫皆至于墓。楚郏敖即位，",
                    "zhushu": "郏敖，康王子熊麇也。郏，古洽切。麇，九伦切。"
                },
                {
                    "paragraph": "王子围为令尹。",
                    "zhushu": "围，康王弟。"
                },
                {
                    "paragraph": "郑行人子羽曰：“是谓不宜，必代之昌。松栢之下，其草不殖。”",
                    "zhushu": "言楚君弱，令尹强，物不两盛。为昭元年围弑郏敖起本。"
                },
                {
                    "paragraph": "○公还，及方城。季武子取卞，",
                    "zhushu": "取卞邑以自益。卞，本又作“弁”，皮彦切。"
                },
                {
                    "paragraph": "使公冶问，",
                    "zhushu": "问公起居。公冶，季氏属大夫。冶，音也。"
                },
                {
                    "paragraph": "玺书追而与之，",
                    "zhushu": "玺，印也。玺，音徙。广雅云：印谓之玺。说文作玺，从土，云：王者印也。籕文从王。印，一刃切。"
                },
                {
                    "paragraph": "曰：“闻守卞者将叛，臣帅徒以讨之。既得之矣，敢告。”公冶致使而退，",
                    "zhushu": "致季氏使命。使，所吏切。注并下注“而赏其使”同。"
                },
                {
                    "paragraph": "及舍，而后闻取卞。",
                    "zhushu": "发书乃闻之。"
                },
                {
                    "paragraph": "公曰：“欲之而言叛，祗见疏也。”",
                    "zhushu": "言季氏欲得卞，而欺我言叛，益疏我。祗，音支，本又作“多”，音同。服云：“祗，适也。”"
                },
                {
                    "paragraph": "公谓公冶曰：“吾可以入乎？”",
                    "zhushu": "以季氏疏已，故不敢入。"
                },
                {
                    "paragraph": "对曰：“君实有国，谁敢违君？”公与公冶冕服。",
                    "zhushu": "以卿服玄冕赏之。"
                },
                {
                    "paragraph": "固辞，强之而后受。公欲无入，荣成伯赋式微，乃归。",
                    "zhushu": "式微，诗𨚍风曰：“式微式微，胡不归？”式，用也。义取寄寓之微陋，劝公归。强，其丈切。𨚍，音佩。寓，音遇。"
                },
                {
                    "paragraph": "五月，公至自楚。",
                    "zhushu": ""
                },
                {
                    "paragraph": "公冶致其邑于季氏，",
                    "zhushu": "本从季氏得邑，故还之。"
                },
                {
                    "paragraph": "而终不入焉，",
                    "zhushu": "不入季孙家。"
                },
                {
                    "paragraph": "曰：“欺其君，何必使余？”季孙见之，则言季氏如他日；不见，则终不言季氏。及疾，聚其臣，",
                    "zhushu": "大夫家臣。"
                },
                {
                    "paragraph": "曰：“我死，必无以冕服敛，非德赏也。",
                    "zhushu": "言公畏季氏而赏其使，非以我有德。敛，力验切。"
                },
                {
                    "paragraph": "且无使季氏葬我。”○",
                    "zhushu": ""
                },
                {
                    "paragraph": "葬灵王。",
                    "zhushu": "不书，鲁不会。"
                },
                {
                    "paragraph": "郑上卿有事，子展使印叚往。伯有曰：“弱，不可。”",
                    "zhushu": "印叚年少官卑。少，诗照切。"
                },
                {
                    "paragraph": "子展曰：“与其莫往，弱不犹愈乎？诗云：“王事靡盬，不遑启处。”",
                    "zhushu": "诗小雅。盬，不坚固也。启，跪也。言王事无不坚固，故不暇跪处。盬，音古。跪，其委切。"
                },
                {
                    "paragraph": "东西南北，谁敢宁处？",
                    "zhushu": "谓上卿。"
                },
                {
                    "paragraph": "坚事晋、楚，以蕃王室也。",
                    "zhushu": "言我固事晋、楚，乃所以蕃屏王室。蕃，芳元切。"
                },
                {
                    "paragraph": "王事无旷，何常之有？”遂使印叚如周。",
                    "zhushu": "传言周衰，卑于晋、楚。"
                },
                {
                    "paragraph": "○吴人伐越，获俘焉，以为阍，使守舟。吴子余祭观舟，阍以刀弑之。",
                    "zhushu": "言以刀，明近刑人。近，附近之近。"
                },
                {
                    "paragraph": "○郑子展卒，子皮即位。",
                    "zhushu": "子皮代父为上卿。"
                },
                {
                    "paragraph": "于是郑饥，而未及麦，民病。子皮以子展之命饩国人粟，户一钟，",
                    "zhushu": "在丧，故以父命也。六斛四斗曰钟。饩，许气切。"
                },
                {
                    "paragraph": "是以得郑国之民。故罕氏常掌国政，以为上卿。宋司城子罕闻之，曰：“邻于善，民之望也。”",
                    "zhushu": "民亦望君为善。"
                },
                {
                    "paragraph": "宋亦饥，请于平公，出公粟以贷，使大夫皆贷。司城氏贷而不书，",
                    "zhushu": "施而不德，贷，他代切。施，始豉切。下同。"
                },
                {
                    "paragraph": "为大夫之无者贷。宋无饥人。叔向闻之，曰：“郑之罕，宋之乐，其后亡者也。二者其皆得国乎！",
                    "zhushu": "得掌国政。向，许丈切。"
                },
                {
                    "paragraph": "民之归也。施而不德，乐氏加焉，其以宋升降乎！”",
                    "zhushu": "升降，随宋盛衰。"
                },
                {
                    "paragraph": "○晋平公𣏌出也，故治𣏌。",
                    "zhushu": "治理其地，修其成。"
                },
                {
                    "paragraph": "六月，知悼子合诸侯之大夫以城杞，孟孝伯会之。郑子大叔与伯石往。",
                    "zhushu": "大叔不书，不亲事。知，音智。大叔，音泰。"
                },
                {
                    "paragraph": "子大叔见大叔文子，",
                    "zhushu": "文子，卫大叔仪。"
                },
                {
                    "paragraph": "与之语。文子曰：“甚乎，其城𣏌也。”子大叔曰：“若之何哉？晋国不恤周宗之阙，而夏肄是屏，",
                    "zhushu": "周宗，诸姫也。夏肄，𣏌也。肄，余也。屏，城也。夏，户雅切。注下皆倣此。肄，以二切。诗传云：“斩而复生曰肄。”方言云：“肄，余也。秦、晋之间曰肄。”"
                },
                {
                    "paragraph": "其弃诸姫，亦可知也已。诸姫是弃，其谁归之？吉也闻之，弃同即异，是谓离德。诗曰：“恊比其邻，昏姻孔云。”",
                    "zhushu": "诗小雅。言王者和恊近亲，则昏姻甚归附。比，毗志切。"
                },
                {
                    "paragraph": "晋不邻矣，其谁云之？”",
                    "zhushu": "云，犹旋。旋归之。"
                },
                {
                    "paragraph": "○齐髙子容与宋司徒见知伯，女齐相礼。",
                    "zhushu": "子容，髙止也。司徒，华定也。知伯，苟盈也。安齐，司马侯也。相礼，侍威仪也。女，音汝。相，息亮切。"
                },
                {
                    "paragraph": "宾出，司马侯言于知伯曰：“二子皆将不免。子容专，",
                    "zhushu": "专，自是也。"
                },
                {
                    "paragraph": "司徒侈，皆亡家之主也。”知伯曰：“何如？”对曰：“专则速及，",
                    "zhushu": "速及，祸也。侈，昌氏切，又尸氏切。"
                },
                {
                    "paragraph": "侈将以其力毙，",
                    "zhushu": "力尽而自毙。毙，婢世切。"
                },
                {
                    "paragraph": "专则人实毙之，将及矣。”",
                    "zhushu": "为此秋，髙止出奔燕。昭二十年，华定出奔陈传。专则人实毙之，绝句。“将及矣”，本或作“侈将及矣”者，非。"
                },
                {
                    "paragraph": "○范献子来聘，拜城杞也。",
                    "zhushu": "谢鲁为𣏌城。为，于伪切。下为之歌同。"
                },
                {
                    "paragraph": "公享之，展庄叔执币。",
                    "zhushu": "公将以酬宾。"
                },
                {
                    "paragraph": "射者三耦，",
                    "zhushu": "二人为耦。耦，五口切。"
                },
                {
                    "paragraph": "公臣不足，取于家臣。家臣展瑕、展玉父为一耦，公臣公巫召伯、仲颜庄叔为一耦，鄫鼓父、党叔为一耦。",
                    "zhushu": "言公室卑微，公臣不能备于三耦。召，上照切。鄫，才陵切。党，音掌。"
                },
                {
                    "paragraph": "○晋侯使司马女叔侯来治𣏌田，",
                    "zhushu": "使鲁归前侵𣏌。曰：“所归少，故不书，"
                },
                {
                    "paragraph": "弗尽归也。晋悼夫人愠曰：“齐也取货，",
                    "zhushu": "夫人，平公母托女也。谓叔侯取货于鲁，故不尽归𣏌田。愠，纡运切。怒也，怨也。"
                },
                {
                    "paragraph": "先君若有知也，不尚取之。”",
                    "zhushu": "不尚叔侯之取货。"
                },
                {
                    "paragraph": "公告叔侯，叔侯曰：“虞、虢、焦、滑、霍、扬、韩、魏，皆姬姓也，",
                    "zhushu": "八国皆晋所灭。焦，在陜县。扬，属平阳郡。虢，瓜百切。焦，子消切。滑，乎八切。"
                },
                {
                    "paragraph": "晋是以大。若非侵小，将何所取？武、献以下，兼国多矣，",
                    "zhushu": "武公、献公，晋始盛之君。"
                },
                {
                    "paragraph": "谁得治之？杞，夏余也，而即东夷；",
                    "zhushu": "行夷礼。"
                },
                {
                    "paragraph": "鲁，周公之后也，而睦于晋。以𣏌封鲁犹可，而何有焉？",
                    "zhushu": "何有尽归之。"
                },
                {
                    "paragraph": "鲁之于晋也，职贡不乏，玩好时至，公卿大夫相继于朝，史不绝书，",
                    "zhushu": "书鲁之朝聘。好，呼报切。下好善同。"
                },
                {
                    "paragraph": "府无虚月，",
                    "zhushu": "无月不受鲁贡。"
                },
                {
                    "paragraph": "如是可矣，何必瘠鲁以肥杞？且先君而有知也，母宁夫人，而焉用老臣？”",
                    "zhushu": "言先君母宁怪夫人之所为，无用责我。瘠，在亦切。母，音无。焉，于虔切。"
                },
                {
                    "paragraph": "杞文公来盟，",
                    "zhushu": "鲁归其田，故来盟。"
                },
                {
                    "paragraph": "书曰“子”，贱之也。",
                    "zhushu": "贱其用夷礼。"
                },
                {
                    "paragraph": "○吴公子札来聘，见叔孙穆子，说之。谓穆子曰：“子其不得死乎？",
                    "zhushu": "不得以寿死。说，音悦。寿，音授。"
                },
                {
                    "paragraph": "好善而不能择人。吾闻“君子务在择人”。吾子为鲁宗卿，而任其大政，不慎举，何以堪之？祸必及子。”",
                    "zhushu": "为昭四年竖牛作乱起本。"
                },
                {
                    "paragraph": "请观于周乐。",
                    "zhushu": "鲁以周公故，有天子礼乐。"
                },
                {
                    "paragraph": "使工为之歌周南、召南，",
                    "zhushu": "此皆各依其本国歌所常用声曲。召，上照切。本亦作“邵”。"
                },
                {
                    "paragraph": "曰：“美哉！",
                    "zhushu": "美其声。"
                },
                {
                    "paragraph": "始基之矣，",
                    "zhushu": "周南、召南，王化之基。"
                },
                {
                    "paragraph": "犹未也。",
                    "zhushu": "犹有商纣，未尽善也。尽，津忍切。"
                },
                {
                    "paragraph": "然勤而不怨矣。”",
                    "zhushu": "未能安乐，然其音不怨怒。乐，音洛。"
                },
                {
                    "paragraph": "为之歌邶、鄘、卫，",
                    "zhushu": "武王伐纣，分其地为三监。三监叛，周公灭之，更封康叔，并三监之地，故三国尽被康叔之化。鄘，音容。被，皮义切。"
                },
                {
                    "paragraph": "曰：“美哉，渊乎！忧而不困者也。",
                    "zhushu": "渊，深也。亡国之音哀以思，其民困。卫康叔、武公德化深远，虽遭宣公淫乱，懿公灭亡，民犹秉义，不至于困。思，息嗣切。下“忧思”同。"
                },
                {
                    "paragraph": "吾闻卫康叔、武公之德如是，是其卫风乎？”",
                    "zhushu": "康叔，周公弟。武公，康叔九世孙。皆卫之令德君也。听声以为别，故有疑言。别，彼列切。"
                },
                {
                    "paragraph": "为之歌王，",
                    "zhushu": "王，黍离也。幽王遇西戎之祸，平王东迁，王政不行于天下，风俗下与诸侯同，故不为雅。"
                },
                {
                    "paragraph": "曰：“美哉！思而不惧，其周之东乎？”",
                    "zhushu": "宗周陨灭，故忧思；犹有先王之遗风，故不惧。陨，于敏切。"
                },
                {
                    "paragraph": "为之歌郑，",
                    "zhushu": "诗第七。"
                },
                {
                    "paragraph": "曰：“美哉！其细已甚，民弗堪也。是其先亡乎？”",
                    "zhushu": "美其有治政之音，讥其烦碎，知不能久。治，直吏切。"
                },
                {
                    "paragraph": "为之歌齐，",
                    "zhushu": "诗第八。"
                },
                {
                    "paragraph": "曰：“美哉！泱泱乎！大风也哉！",
                    "zhushu": "泱泱，𢎞大之声。泱，于良切，又于郎切。韦昭于康切。"
                },
                {
                    "paragraph": "表东海者，其大公乎？",
                    "zhushu": "大公封齐，为东海之表式。大，音泰。"
                },
                {
                    "paragraph": "国未可量也。”",
                    "zhushu": "言其或将复兴。复，扶又切。下“复讥”同。"
                },
                {
                    "paragraph": "为之歌豳，",
                    "zhushu": "诗第十五。豳，周之旧国，在新平漆县东北。豳，彼贫切。"
                },
                {
                    "paragraph": "曰：“美哉，荡乎！乐而不淫，其周公之东乎？”",
                    "zhushu": "荡乎，荡然也。乐而不淫，言有节。周公遭管、蔡之变，东正三年，为成王陈后稷先公不敢荒淫，以成王业，故言其周公之东乎。乐，音岳，又音洛。下“而又何乐”、“而可以乐”同。伪，于伪切。王，如字，又于况切。"
                },
                {
                    "paragraph": "为之歌秦，",
                    "zhushu": "诗第十一。后仲尼删定，故不同。删，所奸切。"
                },
                {
                    "paragraph": "曰：“此之谓夏声。夫能夏则大，大之至也，其周之旧乎？”",
                    "zhushu": "秦本在西戎汧、陇之西，秦仲始有车马礼乐，去戎狄之音，而有诸夏之声，故谓之夏声。及襄公佐周平王东迁，而受其故地，故曰周之旧。汧，苦贤切。去，起吕切，又如字。"
                },
                {
                    "paragraph": "为之歌魏，",
                    "zhushu": "诗第九。魏，姫姓国。闵元年，晋献公灭之。"
                },
                {
                    "paragraph": "曰：“美哉！沨沨乎！大而婉，险而易行，以德辅此，则明主也。”",
                    "zhushu": "沨沨，中庸之声。婉，约也。险，当为俭字之误也。大而约，则俭节易行，惜其国小无明君也。风，扶弓切，徐敷剑切，韦昭音凡。婉，纡阮切。险，依注音俭。易，以豉切。"
                },
                {
                    "paragraph": "为之歌唐，",
                    "zhushu": "诗第十。唐，晋诗。"
                },
                {
                    "paragraph": "曰：“思深哉！其有陶唐氏之遗民乎？不然，何忧之远也？",
                    "zhushu": "晋本唐国，故有尧之遗风。忧深思远，情发于声。思，息嗣切。"
                },
                {
                    "paragraph": "非令德之后，谁能若是？”为之歌陈，",
                    "zhushu": "诗第十二。"
                },
                {
                    "paragraph": "曰：“国无主，其能久乎？”",
                    "zhushu": "淫声放荡，无所畏忌，故曰“国无主”。"
                },
                {
                    "paragraph": "自郐以下无讥焉。",
                    "zhushu": "鄫，第十三。曹，第十四。言季子闻此二国歌，不复讥论之，以其微也。郐，古外切。"
                },
                {
                    "paragraph": "为之歌小雅，",
                    "zhushu": "小雅，小正，亦乐歌之常。"
                },
                {
                    "paragraph": "曰：“美哉！思而不贰，",
                    "zhushu": "思文、武之德，无贰叛之心。"
                },
                {
                    "paragraph": "怨而不言，",
                    "zhushu": "有哀音。"
                },
                {
                    "paragraph": "其周德之衰乎？”",
                    "zhushu": "衰，小也。"
                },
                {
                    "paragraph": "犹有先王之遗民焉。”",
                    "zhushu": "谓有殷王余俗，故未大。"
                },
                {
                    "paragraph": "为之歌大雅，",
                    "zhushu": "大雅，陈文王之德以正天下。"
                },
                {
                    "paragraph": "曰：“广哉，熙熙乎！",
                    "zhushu": "熙熙，和乐声，"
                },
                {
                    "paragraph": "曲而有直体，",
                    "zhushu": "论其声。"
                },
                {
                    "paragraph": "其文王之德乎？”",
                    "zhushu": "雅、颂所以咏盛德形容，故伹歌其美者，不皆歌变雅。"
                },
                {
                    "paragraph": "为之歌颂，",
                    "zhushu": "颂者，以其成功告于神明。"
                },
                {
                    "paragraph": "曰：“至矣哉！",
                    "zhushu": "言道备。“至矣哉”，一本无“矣”字。"
                },
                {
                    "paragraph": "直而不倨，",
                    "zhushu": "倨，傲。倨，音据。徐，音居。傲，五报切。"
                },
                {
                    "paragraph": "曲而不屈，",
                    "zhushu": "屈，桡。桡，乃孝切。"
                },
                {
                    "paragraph": "迩而不逼，",
                    "zhushu": "谦退。逼，彼力切。"
                },
                {
                    "paragraph": "远而不携，",
                    "zhushu": "携，贰。"
                },
                {
                    "paragraph": "迁而不淫，",
                    "zhushu": "淫，过荡。"
                },
                {
                    "paragraph": "复而不厌，",
                    "zhushu": "常日新。厌，于艳切。徐，于赡切。"
                },
                {
                    "paragraph": "哀而不愁，",
                    "zhushu": "知命。"
                },
                {
                    "paragraph": "乐而不荒，",
                    "zhushu": "节之以礼。"
                },
                {
                    "paragraph": "用而不匮，",
                    "zhushu": "德𢎞大。匮，其位切。"
                },
                {
                    "paragraph": "广而不宣，",
                    "zhushu": "不自显。"
                },
                {
                    "paragraph": "施而不费，",
                    "zhushu": "因民所利而利之。施，始豉切。费，芳味切。"
                },
                {
                    "paragraph": "取而不贪，",
                    "zhushu": "义然后取。"
                },
                {
                    "paragraph": "处而不底，",
                    "zhushu": "守之以道。底，丁礼切。"
                },
                {
                    "paragraph": "行而不流。",
                    "zhushu": "制之以义。"
                },
                {
                    "paragraph": "五声和，",
                    "zhushu": "宫、商、角、征、羽，谓之五声。征，张里切。"
                },
                {
                    "paragraph": "八风平，",
                    "zhushu": "八方之气，谓之八风。"
                },
                {
                    "paragraph": "节有度，守有序，",
                    "zhushu": "八音克谐，节有度也；无相夺伦，守有序也。"
                },
                {
                    "paragraph": "盛德之所同也。”",
                    "zhushu": "颂有殷、鲁，故曰“盛德之所同”。"
                },
                {
                    "paragraph": "见舞象箾、南籥者，",
                    "zhushu": "象箾，舞所执。南籥，以籥舞也。皆文王之乐。箾，音朔。籥，羊略切。"
                },
                {
                    "paragraph": "曰：“美哉！犹有憾。”",
                    "zhushu": "美哉，美其容也。文王恨不及己致大平。憾，本亦作“感”，胡暗切。大，音泰。"
                },
                {
                    "paragraph": "见舞大武者，",
                    "zhushu": "武王乐。"
                },
                {
                    "paragraph": "曰：“美哉！周之盛也，其若此乎？”见舞韶濩者，",
                    "zhushu": "殷汤乐。韶，上昭切。本或作“招”，音同。濩，音护，又户郭切。"
                },
                {
                    "paragraph": "曰：“圣人之𢎞也，而犹有惭德，圣人之难也。”",
                    "zhushu": "惭于始伐。"
                },
                {
                    "paragraph": "见舞大夏者，",
                    "zhushu": "禹之乐。"
                },
                {
                    "paragraph": "曰：“美哉！勤而不德，非禹，其谁能修之？”",
                    "zhushu": "尽力沟洫，勤也。洫，况域切。"
                },
                {
                    "paragraph": "见舞韶箾者，",
                    "zhushu": "舜乐。箾，音箫。"
                },
                {
                    "paragraph": "曰：“德至矣哉，大矣！如天之无不帱也，",
                    "zhushu": "帱，覆也。帱，徒报切。"
                },
                {
                    "paragraph": "如地之无不载也。虽甚盛德，其蔑以加于此矣，观止矣！若有他乐，吾不敢请已。”",
                    "zhushu": "鲁用四代之乐，故及韶箾，而季子知其终也。季札贤明才博，在吴虽已涉见此乐歌之文，然未闻中国雅声，故请此周乐，欲听其声，然后依声以参时政，知其兴衰也。闻秦诗谓之“夏声”，闻颂曰“五声和，八风平”，皆论声以参政也。舞毕知其乐终，是素知其篇数。"
                },
                {
                    "paragraph": "其出聘也，通嗣君也，",
                    "zhushu": "吴子余𥙊嗣立"
                },
                {
                    "paragraph": "故遂聘于齐，说晏平仲，谓之曰：“子速纳邑与政。",
                    "zhushu": "纳，归之公。说，音悦。下同。"
                },
                {
                    "paragraph": "无邑无政，乃免于难。齐国之政，将有所归，未获所归，难未歇也。”",
                    "zhushu": "歇，尽也。难，乃旦切。下同。歇，许谒切。"
                },
                {
                    "paragraph": "故晏子因陈桓子以纳政与邑，是以免于栾、髙之难。",
                    "zhushu": "难在昭八年。"
                },
                {
                    "paragraph": "聘于郑，见子产，如旧相识。与之缟带，子产献纻衣焉。",
                    "zhushu": "大带也。吴地贵缟，郑地贵纻，故各献已所贵，示损己而不为彼货利。缟，古老切。徐，古到切，缯也。纻，直吕切。"
                },
                {
                    "paragraph": "谓子产曰：“郑之执政侈，难将至矣，政必及子。子为政，慎之以礼。不然，郑国将败。”",
                    "zhushu": "侈，谓伯有。"
                },
                {
                    "paragraph": "适卫，说蘧瑗、",
                    "zhushu": "蘧伯玉。蘧，其居切。瑗，于眷切。"
                },
                {
                    "paragraph": "史狗、",
                    "zhushu": "史朝之子文子。朝，如字。下子朝同。"
                },
                {
                    "paragraph": "史䲡、",
                    "zhushu": "史鱼。䲡，音秋。"
                },
                {
                    "paragraph": "公子荆、公叔发、",
                    "zhushu": "公叔丈子。"
                },
                {
                    "paragraph": "公子朝，曰：“卫多君子，未有患也。”",
                    "zhushu": ""
                },
                {
                    "paragraph": "自卫如晋，将宿于戚。",
                    "zhushu": "戚，孙文子之邑。"
                },
                {
                    "paragraph": "闻钟声焉，曰：“异哉！吾闻之也：“辩而不德，必加于戮。”",
                    "zhushu": "辩，犹争也。争，争𨷵之争。"
                },
                {
                    "paragraph": "夫子获罪于君以在此，",
                    "zhushu": "孙文子以戚叛。"
                },
                {
                    "paragraph": "惧犹不足，而又何乐？夫子之在此也，犹燕之巢于幕上。",
                    "zhushu": "言至危。幕，音莫。"
                },
                {
                    "paragraph": "君又在殡，而可以乐乎？”",
                    "zhushu": "献公卒，未葬。"
                },
                {
                    "paragraph": "遂去之。",
                    "zhushu": "不止宿。"
                },
                {
                    "paragraph": "文子闻之，终身不听琴瑟。",
                    "zhushu": "闻义能改。"
                },
                {
                    "paragraph": "适晋，说赵文子、韩宣子、魏献子，曰：“晋国其萃于三族乎！”",
                    "zhushu": "言晋国之政，将集于三家。萃，在醉切，集也。"
                },
                {
                    "paragraph": "说叔向，将行，谓叔向曰：“吾子勉之！君侈而多良，大夫皆富，政将在家。",
                    "zhushu": "富必厚施，故政在家。施，式豉切。"
                },
                {
                    "paragraph": "吾子好直，必思自免于难。”○",
                    "zhushu": ""
                },
                {
                    "paragraph": "秋九月，齐公孙虿、公孙灶放其大夫髙止于北燕。",
                    "zhushu": "虿，子尾。灶，子雅。放者，宥之以远。虿，敕迈切。有，音又。"
                },
                {
                    "paragraph": "乙未，出。书曰“出奔”，罪髙止也。",
                    "zhushu": "实“放”书“奔”，所以示罪。"
                },
                {
                    "paragraph": "髙止好以事自为功，且专，故难及之。",
                    "zhushu": "好，呼报切。"
                },
                {
                    "paragraph": "○冬，孟孝伯如晋，报范叔也。",
                    "zhushu": "范叔，士鞅也。此年夏来聘。"
                },
                {
                    "paragraph": "○为髙氏之难故，髙竖以卢叛。",
                    "zhushu": "竖，髙止子。为，于伪切。下注为子产同。竖，上主切。"
                },
                {
                    "paragraph": "十月庚寅，闾丘婴帅师围卢。髙竖曰：“苟使髙氏有后，请致邑。”",
                    "zhushu": "还邑于君。"
                },
                {
                    "paragraph": "齐人立敬仲之曾孙酀，",
                    "zhushu": "敬仲，髙傒。酀，于显切。傒，音兮。"
                },
                {
                    "paragraph": "良敬仲也。",
                    "zhushu": "良，犹贤也。"
                },
                {
                    "paragraph": "十一月乙卯，髙竖致卢而出奔晋。晋人城绵而置旃。",
                    "zhushu": "晋人善其致邑。绵，音绵。置，之豉切。旃，之然切。"
                },
                {
                    "paragraph": "○郑伯有使公孙黑如楚，",
                    "zhushu": "黑，子晳。晢，星历切。"
                },
                {
                    "paragraph": "辞曰：“楚、郑方恶，而使余往，是杀余也。”伯有曰：“世行也。”",
                    "zhushu": "言女世为行人。女，音汝。"
                },
                {
                    "paragraph": "子晳曰：“可则往，难则已，何世之有？”伯有将强使之。子晳怒，将伐伯有氏，大夫和之。十二月已巳，郑大夫盟于伯有氏。裨谌曰：“是盟也，其与几何？",
                    "zhushu": "言不能久也。禆谌，郑大夫。强，其丈切。裨，婢支切。谌，本亦作湛，市林切。与，如字，或音预。几，居岂切。"
                },
                {
                    "paragraph": "诗曰：“君子屡盟，乱是用长。”今是长乱之道也。祸未歇也，必三年而后能纾。”",
                    "zhushu": "纾，解也。屡，力住切。长，丁丈切。下同。纾，直吕切；徐音舒。解，音蟹。"
                },
                {
                    "paragraph": "然明曰：“政将焉往？”裨谌曰：“善之代不善，天命也，其焉辟子产？",
                    "zhushu": "言政必归子产。焉，于虔切。下同。"
                },
                {
                    "paragraph": "举不逾等，则位班也。",
                    "zhushu": "子产位班次应知政。"
                },
                {
                    "paragraph": "择善而举，则世隆也。",
                    "zhushu": "世所髙也。"
                },
                {
                    "paragraph": "天又除之，夺伯有魄，",
                    "zhushu": "丧其精神，为子产驱除。丧，息浪切。躯，丘具切，又如字。除，直据切，或如字。"
                },
                {
                    "paragraph": "子西即世，将焉辟之？天祸郑久矣，其必使子产息之，乃犹可以戾。",
                    "zhushu": "戾，定也。"
                },
                {
                    "paragraph": "不然，将亡矣。”",
                    "zhushu": "",
                    "type": 2
                },
                {
                    "paragraph": "经三十年春，王正月，楚子使䓕罢来聘。",
                    "zhushu": "罢，音皮。"
                },
                {
                    "paragraph": "○夏四月，蔡世子般弑其君固。",
                    "zhushu": "般，音班。"
                },
                {
                    "paragraph": "○五月甲午，宋灾。",
                    "zhushu": "天火曰灾。"
                },
                {
                    "paragraph": "○宋伯姫卒。○天王杀其弟佞夫。",
                    "zhushu": "称弟，以恶王残骨肉。佞，乃定切。恶，乌路切，下“恶宋”同。又如字。"
                },
                {
                    "paragraph": "○王子瑕奔晋。",
                    "zhushu": "不言出奔，周无外。"
                },
                {
                    "paragraph": "○秋七月，叔弓如宋，葬宋共姫。",
                    "zhushu": "共姫，从夫谥也。叔弓，叔老之子，卿共葬事，礼过厚。三月而葬，速。共，音恭。注皆同。"
                },
                {
                    "paragraph": "○郑良霄出奔许，",
                    "zhushu": "耆酒荒淫，书名，罪之。耆，市志切。"
                },
                {
                    "paragraph": "○自许入于郑。",
                    "zhushu": "不言复入，独还，无兵。复，扶又切。"
                },
                {
                    "paragraph": "○郑人杀良霄。○冬十月，葬蔡景公。",
                    "zhushu": "无传。"
                },
                {
                    "paragraph": "○晋人、齐人、宋人、卫人、郑人、曹人、莒人、邾人、滕人、薛人、𣏌人、小邾人会于澶渊，宋灾故。",
                    "zhushu": "会未有言其事者，此言宋灾故，以恶宋人不克己自贵，而出会求财。澶，市然切；字林音丈仙切，云水在宋。",
                    "type": 2
                },
                {
                    "paragraph": "传三十年春，王正月，楚子使䓕罢来聘，通嗣君也。",
                    "zhushu": "郏敖即位。"
                },
                {
                    "paragraph": "穆叔问王子之为政何如？",
                    "zhushu": "王子围为令尹。“问王子之为政”，一本作“问王子围之为政”，服虔、王肃本同。"
                },
                {
                    "paragraph": "对曰：“吾侪小人，食而听事，犹惧不给命，而不免于戾，焉与知政？”固问焉，不告。穆叔告大夫曰：“楚令尹将有大事，子荡将与焉，",
                    "zhushu": "子汤、䓕罢。侪，仕皆切。焉，于虔切。与，音预。下“将与”、“与于”同。"
                },
                {
                    "paragraph": "助之匿其情矣。”",
                    "zhushu": "子围素贵，郏敖微弱，请侯皆知其将为乱，故穆叔问之。匿，女力切。"
                },
                {
                    "paragraph": "○子产相郑伯以如晋，叔向问郑国之政焉。对曰：“吾得见与否，在此岁也。驷、良方争，未知所成。",
                    "zhushu": "驷氏，子晳也。良氏，伯有也。相，息亮切。争，争𨷵之争。下注“良争”同。"
                },
                {
                    "paragraph": "若有所成，吾得见，乃可知也。”叔向曰：“不既和矣乎？”对曰：“伯有侈而愎，",
                    "zhushu": "愎，很也。愎，彼力切。很，胡垦切。"
                },
                {
                    "paragraph": "子晳好在人上，莫能相下也。虽其和也，犹相积恶也，恶至无日矣。”",
                    "zhushu": "为此年秋良霄出奔传。好，呼报切。下，户嫁切。"
                },
                {
                    "paragraph": "○二月癸未，晋悼夫人食舆人之城𣏌者，",
                    "zhushu": "舆，众也。城𣏌在往年。食，音嗣。舆，音余。"
                },
                {
                    "paragraph": "绛县人或年长矣，无子，而往，与于食。有与疑年，使之年。",
                    "zhushu": "使言其年。长，丁丈切。"
                },
                {
                    "paragraph": "曰：“臣小人也，不知纪年。臣生之岁，正月甲子朔，四百有四十五甲子矣，其季于今三之一也。”",
                    "zhushu": "所称正月，谓夏正月也。三分六甲之一，得甲子、甲戌，尽癸未。夏，户雅切。"
                },
                {
                    "paragraph": "吏走问诸朝。",
                    "zhushu": "皆不知，故问之。“吏走”，一本作“使走”，如字，疾速之意也。一曰：走使之人也。服虔、王肃夲作“吏”，云：吏，不知历者。"
                },
                {
                    "paragraph": "师旷曰：“鲁叔仲惠伯会郤成子于承匡之岁也。",
                    "zhushu": "在文十一年。"
                },
                {
                    "paragraph": "是岁也，狄伐鲁，叔孙庄叔于是乎败狄于咸，获长狄侨如及虺也、豹也，而皆以名其子。七十三年矣。”",
                    "zhushu": "叔孙侨如、叔孙豹，皆取长狄名。咸，音咸。侨，其骄切。虺，虚鬼切。"
                },
                {
                    "paragraph": "史赵曰：“亥有二首六身，",
                    "zhushu": "史赵，晋大史。亥字二画在上，并三六为身，如筭之六画，音获。并，步顶切。"
                },
                {
                    "paragraph": "下二如身，是其日数也。”",
                    "zhushu": "下亥上二画，竖置身旁。"
                },
                {
                    "paragraph": "士文伯曰：“然则二万六千六百有六旬也。”",
                    "zhushu": "文伯，士弱之子。"
                },
                {
                    "paragraph": "赵孟问其县大夫，则其属也。",
                    "zhushu": "属赵武。"
                },
                {
                    "paragraph": "召之，而谢过焉，曰：“武不才，任君之大事，以晋国之多虞，不能由吾子，",
                    "zhushu": "由，用也。"
                },
                {
                    "paragraph": "使吾子辱在泥涂久矣，武之罪也。敢谢不才。”遂仕之，使助为政。辞以老。与之田，使为君复陶，",
                    "zhushu": "复陶，主衣服之官。复，音服，又音福。"
                },
                {
                    "paragraph": "以为绛县师，",
                    "zhushu": "县师，掌地域，辩其夫家人民。"
                },
                {
                    "paragraph": "而废其舆尉。",
                    "zhushu": "以役孤老故。"
                },
                {
                    "paragraph": "于是鲁使者在晋，归以语诸大夫。季武子曰：“晋未可媮也。",
                    "zhushu": "媮，薄也。使，所吏切。语，鱼据切。媮，他侯切。"
                },
                {
                    "paragraph": "有赵孟以为大夫，有伯瑕以为佐，",
                    "zhushu": "伯瑕，士文伯。"
                },
                {
                    "paragraph": "有史赵、师旷而咨度焉，有叔向、女齐以师保其君。其朝多君子，其庸可媮乎？勉事之而后可。”",
                    "zhushu": "传言晋所以不失诸侯，且明历也。度，待洛切。"
                },
                {
                    "paragraph": "○夏四月己亥，郑伯及其大夫盟。",
                    "zhushu": "驷、良争故。"
                },
                {
                    "paragraph": "君子是以知郑难之不已也。",
                    "zhushu": "郑伯微弱，不能制其臣下，君臣诅盟，故曰乱未已。难，刀且切。诅，侧虑切。"
                },
                {
                    "paragraph": "○蔡景侯为大子般娶于楚，通焉。大子弑景侯。",
                    "zhushu": "终子产言有子祸也。为，于伪切。娶，七住切。"
                },
                {
                    "paragraph": "○初，王儋季卒，",
                    "zhushu": "儋季，周灵王弟。儋，丁甘切。"
                },
                {
                    "paragraph": "其子括将见王，而叹。",
                    "zhushu": "括除服见灵王，入朝而叹。括，古活切。见，贤遍切。"
                },
                {
                    "paragraph": "单公子愆期为灵王御士，过诸廷，",
                    "zhushu": "愆期行过王廷。单，音善。愆，起虔切。廷，音庭。"
                },
                {
                    "paragraph": "闻其叹而言曰：“乌乎！必有此夫！”",
                    "zhushu": "欲有此朝廷之权。乌乎，夲又作“呜呼”，音同。夫，音扶。"
                },
                {
                    "paragraph": "入以告王，且曰：“必杀之。不戚而愿大，视躁而足髙，心在他矣。不杀，必害。”王曰：“童子何知？”及灵王崩，儋括欲立王子佞夫，",
                    "zhushu": "佞夫，灵王子，景王弟。躁，卑报切。"
                },
                {
                    "paragraph": "佞夫弗知。戊子，儋括围蔿，逐成愆，",
                    "zhushu": "成愆，蔿邑。大失。蔿，于委切。"
                },
                {
                    "paragraph": "成愆奔平畤。",
                    "zhushu": "平畤，周邑。畤，音止，又音市，本或作“畴”。"
                },
                {
                    "paragraph": "五月癸巳，尹言多、刘毅、单蔑、甘过、巩成杀佞夫。",
                    "zhushu": "五子，周大夫。过，音戈。巩，九勇切。"
                },
                {
                    "paragraph": "括、瑕、廖奔晋。",
                    "zhushu": "括、廖不书，贱也。廖，力雕切，又敕留切。"
                },
                {
                    "paragraph": "书曰：“天王杀其弟佞夫。”罪在王也。",
                    "zhushu": "佞夫不知，故经书在宋灾下，从赴。"
                },
                {
                    "paragraph": "○或叫于宋大庙",
                    "zhushu": "叫，呼也。叫，古吊切。大，音泰。一本无“大”字。呼，火故切。"
                },
                {
                    "paragraph": "曰：“譆譆出出。”",
                    "zhushu": "譆譆，热也。出出，戒伯姫。譆，许其切。出，如字。郑注周礼引此作“诎诎”。刘昌宗亦音出。"
                },
                {
                    "paragraph": "鸟鸣于亳社，",
                    "zhushu": "殷社。亳，步各切。"
                },
                {
                    "paragraph": "如曰譆譆。",
                    "zhushu": "皆火妖也。"
                },
                {
                    "paragraph": "甲午，宋大灾。宋伯姫卒，待姆也。",
                    "zhushu": "姆，女师。姆，徐音茂。字林：亡又切，又音母。"
                },
                {
                    "paragraph": "君子谓宋共姫：“女而不妇。女待人，",
                    "zhushu": "待人而行。"
                },
                {
                    "paragraph": "妇义事也。”",
                    "zhushu": "义，从宜也。伯姫时年六十左右。"
                },
                {
                    "paragraph": "○六月，郑子产如陈涖盟。归，复命。告大夫曰：“陈，亡国也，不可与也。",
                    "zhushu": "不可与结好。好，呼报切。"
                },
                {
                    "paragraph": "聚禾粟，缮城郭，恃此二者，而不抚其民。其君弱植，公子侈，大子卑，大夫敖，政多门，",
                    "zhushu": "政不由一人。缮，上战切。植，徐，直吏切，又时力切。敖，五报切。本亦作“慠”。服本作“放”，云：淫放也。"
                },
                {
                    "paragraph": "以介于大国，",
                    "zhushu": "介，间也。介，音界。"
                },
                {
                    "paragraph": "能无亡乎？不过十年矣。”",
                    "zhushu": "为昭八年楚灭陈传。"
                },
                {
                    "paragraph": "○秋七月，叔弓如宋，葬共姫也。",
                    "zhushu": "伤伯姬之遇灾，故使卿共葬。共，音恭。"
                },
                {
                    "paragraph": "○郑伯有耆酒，为窟室，",
                    "zhushu": "窟室，地室。耆，市志切。窟，口忽切。"
                },
                {
                    "paragraph": "而夜饮酒，击钟焉，朝至，未已。朝者曰：“公焉在？”",
                    "zhushu": "家臣故谓伯有为公焉在，于虔切。"
                },
                {
                    "paragraph": "其人曰：“吾公在壑谷。”",
                    "zhushu": "壑谷，窟室。壑，呼洛切。"
                },
                {
                    "paragraph": "皆自朝布路而罢。",
                    "zhushu": "布路，分散。罢，皮买切。徐，扶彼切。"
                },
                {
                    "paragraph": "既而朝，",
                    "zhushu": "伯有朝郑君。"
                },
                {
                    "paragraph": "则又将使子晳如楚，归而饮酒。庚子，子晳以驷氏之甲伐而焚之。伯有奔雍梁，",
                    "zhushu": "雍梁，郑地。雍，于用切。"
                },
                {
                    "paragraph": "醒而后知之，遂奔许。",
                    "zhushu": ""
                },
                {
                    "paragraph": "大夫聚谋。子反曰：“仲虺之志",
                    "zhushu": "仲虺，汤左相。醒，星顶切。相，息亮切。"
                },
                {
                    "paragraph": "云：“乱者取之，亡者侮之。推亡固存，国之利也。”罕、驷、丰同生，",
                    "zhushu": "罕，子皮。驷，子晳。丰，公孙叚也。三家本同母兄弟。侮，亡甫切。"
                },
                {
                    "paragraph": "伯有汏侈，故不免。”",
                    "zhushu": "三家同出，而伯有孤特，又汏侈，所以亡。汏，音泰。"
                },
                {
                    "paragraph": "人谓子产就直助强。",
                    "zhushu": "时谓子晳直，三家强。"
                },
                {
                    "paragraph": "子产曰：“岂为我徒？",
                    "zhushu": "徒，党也。言不以驷、良为党。"
                },
                {
                    "paragraph": "国之祸难，谁知所敝？或主强直，难乃不生。",
                    "zhushu": "言能强能直，则可弭难。今三家未能，则伯有方争。难，乃旦切。弭，弥氏切。争，争𨷵之争。"
                },
                {
                    "paragraph": "姑成吾所。”",
                    "zhushu": "欲。以无所附著为所。著，直略切。"
                },
                {
                    "paragraph": "辛丑，子产敛伯有氏之死者而殡之，不及谋而遂行。",
                    "zhushu": "不与于国谋。敛，力艳切。与，音预。下不与同。"
                },
                {
                    "paragraph": "印叚从之。",
                    "zhushu": "义子产。"
                },
                {
                    "paragraph": "子皮止之。众曰：“人不我顺，何止焉？”子皮曰：“夫子礼于死者，况生者乎？”遂自止之。壬寅，子产入。癸卯，子石入。",
                    "zhushu": "子石，印叚。"
                },
                {
                    "paragraph": "皆受盟于子晳氏。乙巳，郑伯及其大夫盟于大宫，",
                    "zhushu": "大宫，祖庙。"
                },
                {
                    "paragraph": "盟国人于师之梁之外。",
                    "zhushu": "师之梁，郑城门。"
                },
                {
                    "paragraph": "伯有闻郑人之盟己也，怒。闻子皮之甲不与攻己也，喜，曰：“子皮与我矣。”癸丑，晨，自墓门之渎入，",
                    "zhushu": "墓门，郑城门。渎，徐音豆。"
                },
                {
                    "paragraph": "因马师颉介于襄库，以伐旧北门。",
                    "zhushu": "马师颉，子羽孙。颉，户结切。介，音界。"
                },
                {
                    "paragraph": "驷带率国人以伐之。",
                    "zhushu": "驷带，子西之子，子晳之宗主。"
                },
                {
                    "paragraph": "皆召子产。",
                    "zhushu": "驷氏、伯有俱召。"
                },
                {
                    "paragraph": "子产曰：“兄弟而及此，吾从天所与。”",
                    "zhushu": "兄弟恩等，故无所偏助。"
                },
                {
                    "paragraph": "伯有死于羊肆。",
                    "zhushu": "羊肆，市列。"
                },
                {
                    "paragraph": "子产襚之，枕之股而哭之，敛而殡诸伯有之臣在市侧者，既而葬诸斗城。",
                    "zhushu": "斗城，郑地名。禭，音遂。枕，之鸩切。股，音古。"
                },
                {
                    "paragraph": "子驷氏欲攻子产。子皮怒之，曰：“礼，国之干也。杀有礼，祸莫大焉。”乃止。",
                    "zhushu": "敛葬伯有为有礼。"
                },
                {
                    "paragraph": "于是游吉如晋还，闻难不入，",
                    "zhushu": "惧祸并及。难，乃旦切。"
                },
                {
                    "paragraph": "复命于介。八月甲子，奔晋。驷带追之，及酸枣。与子上盟，用两珪质于河。",
                    "zhushu": "子上，驷带也。沈珪于河为信也。酸枣，陈留县。与子上用两珪质于河质，如字，一音致。一本作与子上盟，绝句。用两珪质于河，别为匄。沈，音鸩，又如字。"
                },
                {
                    "paragraph": "使公孙𦙝入盟大夫。己巳，复归。",
                    "zhushu": "游吉归也。𦙝，许乙切。"
                },
                {
                    "paragraph": "书曰：“郑人杀良霄”，不称大夫，言自外入也。",
                    "zhushu": "既出位绝，非复郑大夫。复，音扶又切。"
                },
                {
                    "paragraph": "于子蟜之卒也，",
                    "zhushu": "子蟜，公孙虿，卒在十九年。蟜，居表切。"
                },
                {
                    "paragraph": "将葬，公孙挥与裨灶晨会事焉。",
                    "zhushu": "会葬事。挥，许韦切。"
                },
                {
                    "paragraph": "过伯有氏，其门上生莠。子羽曰：“其莠犹在乎？”",
                    "zhushu": "子羽，公孙挥。以莠喻伯有。伯有侈，知其不能久存。莠，羊九切，草也。"
                },
                {
                    "paragraph": "于是岁在降娄，降娄中而旦。",
                    "zhushu": "降娄，奎娄也。周七月，今五月，降娄中而天明。降，户江切。奎，苦圭切。"
                },
                {
                    "paragraph": "裨灶指之曰：“犹可以终岁，",
                    "zhushu": "恒降娄也，岁星十二年而一终。"
                },
                {
                    "paragraph": "𡻕不及此次也已。”",
                    "zhushu": "不及降娄。"
                },
                {
                    "paragraph": "及其亡也，岁在娵訾之口，",
                    "zhushu": "娵訾，营室东璧。二十八年，岁星淫在玄枵，今三十年在娵訾，是岁星停在玄枵二年。娵，子须切。訾，子斯切。璧，音壁。枵，许骄切。"
                },
                {
                    "paragraph": "其明年，乃及降娄。",
                    "zhushu": ""
                },
                {
                    "paragraph": "仆展从伯有，与之皆死。",
                    "zhushu": "仆展，郑大夫，伯有党。"
                },
                {
                    "paragraph": "羽颉出奔晋，为任大夫。",
                    "zhushu": "羽颉，马师颉。任，晋县，今属广平郡。任，音壬。"
                },
                {
                    "paragraph": "鸡泽之会，",
                    "zhushu": "在三年。"
                },
                {
                    "paragraph": "郑乐成奔楚，遂适晋。羽颉因之，与之比而事赵文子，言伐郑之说焉。以宋之盟故，不可。",
                    "zhushu": "宋盟约弭兵故。比，毗志切。"
                },
                {
                    "paragraph": "子皮以公孙鉏为马师。",
                    "zhushu": "鉏，子罕之子，代羽颉。鉏，仕居切。"
                },
                {
                    "paragraph": "○楚公子围杀大司马蔿掩而取其室。",
                    "zhushu": "蔿掩，二十五年为大司马。"
                },
                {
                    "paragraph": "申无宇曰：“王子必不免。",
                    "zhushu": "无宇，芋尹。芋，于付切。"
                },
                {
                    "paragraph": "善人，国之主也。王子相楚国，将善是封殖，而虐之，是祸国也。且司马，令尹之偏，",
                    "zhushu": "偏，佐也。相，息亮切。下“相之”同。"
                },
                {
                    "paragraph": "而王之四体也。",
                    "zhushu": "俱服肱也。"
                },
                {
                    "paragraph": "绝民之主，去身之偏，艾王之体，以祸其国，无不祥大焉。何以得免？”",
                    "zhushu": "为昭十三年楚弑灵王传。去，起吕切。艾，鱼废切。"
                },
                {
                    "paragraph": "○为宋灾故，诸侯之大夫会，以谋归宋财。冬十月，",
                    "zhushu": ""
                },
                {
                    "paragraph": "叔孙豹会晋赵武、齐公孙虿、宋向戌、卫北宫佗、",
                    "zhushu": "佗，北宫括之子。佗，徒河切。"
                },
                {
                    "paragraph": "郑罕虎",
                    "zhushu": "虎，子皮。"
                },
                {
                    "paragraph": "及小邾之大夫，会于澶渊。既而无归于宋，故不书其人。",
                    "zhushu": ""
                },
                {
                    "paragraph": "君子曰：“信其不可不慎乎！澶渊之会，卿不书，不信也夫。诸侯之上卿，会而不信，宠名皆弃，不信之不可也如是。",
                    "zhushu": "宠，谓族也。“不信也夫”，音扶，一读以“夫”为下句首。"
                },
                {
                    "paragraph": "诗曰：“文王陟降，在帝左右。”信之谓也。",
                    "zhushu": "诗大雅。言文王所以能上接天，下接人，动顺帝者，唯以信。"
                },
                {
                    "paragraph": "又曰：“淑慎尔止，无载尔伪。”不信之谓也。”",
                    "zhushu": "逸诗也。言当善慎举止，无载行诈伪。"
                },
                {
                    "paragraph": "书曰“某人某人会于澶渊，宋灾故”，尤之也。",
                    "zhushu": "传云“既而无归”，所以释诸侯大夫之不书也。又云“宋灾故，尤之”，所以释向戌之井贬也。戍为正卿，深致火灾，烧杀其夫人，未闻克已之意，而以求财合诸侯，故与不归财者同文。"
                },
                {
                    "paragraph": "不书鲁大夫，讳之也。",
                    "zhushu": "向戌既以灾求财，诸大夫许而不归，客主皆贬。君子以尊尊之义也。君亲有隐，故略不书鲁大夫以示例。"
                },
                {
                    "paragraph": "○郑子皮授子产政，",
                    "zhushu": "伯有死，子皮知政，以子产贤，故让之。"
                },
                {
                    "paragraph": "辞曰：“国小而逼，",
                    "zhushu": "逼近大国。逼，彼力切。近，附近之近。"
                },
                {
                    "paragraph": "族大宠多，不可为也。”",
                    "zhushu": "为，犹治也。"
                },
                {
                    "paragraph": "子皮曰：“虎帅以听，谁敢犯子？子善相之。国无小，",
                    "zhushu": "言在治政。治，直吏切。"
                },
                {
                    "paragraph": "小能事大，国乃宽。”",
                    "zhushu": "为大所恤故也。"
                },
                {
                    "paragraph": "子产为政，有事伯石，赂与之邑。",
                    "zhushu": "伯石，公孙叚。有事，欲使之。"
                },
                {
                    "paragraph": "子大叔曰：“国皆其国也，奚独赂焉？”",
                    "zhushu": "言郑大夫其忧郑国事，何为独赂之。"
                },
                {
                    "paragraph": "子产曰：“无欲实难。",
                    "zhushu": "言人不能无欲。"
                },
                {
                    "paragraph": "皆得其欲，以从其事，而要其成。非我有成，其在人乎？",
                    "zhushu": "言成犹在我，非在他。要，一遥切。"
                },
                {
                    "paragraph": "何爱於邑？邑将焉往？”",
                    "zhushu": "言犹在国。焉，于虔切。"
                },
                {
                    "paragraph": "子大叔曰：“若四国何？”",
                    "zhushu": "恐为四邻所笑。"
                },
                {
                    "paragraph": "子产曰：“非相违也，而相从也，",
                    "zhushu": "言赂以邑，欲为和顺。"
                },
                {
                    "paragraph": "四国何尤焉？郑书有之",
                    "zhushu": "郑国史书。"
                },
                {
                    "paragraph": "曰：“安定国家，必大焉先。”",
                    "zhushu": "先和大族，而后国家安。"
                },
                {
                    "paragraph": "姑先安大，以待其所归。”",
                    "zhushu": "要其成也。"
                },
                {
                    "paragraph": "既，伯石惧而归邑，卒与之。",
                    "zhushu": "卒，终也。"
                },
                {
                    "paragraph": "伯有既死，使大史命伯石为卿，辞。大史退，则请命焉。",
                    "zhushu": "请大史更命。已"
                },
                {
                    "paragraph": "复命之，又辞。如是三，乃受策入拜。子产是以恶其为人也，",
                    "zhushu": "恶其虚饰。复，扶又切。三，息暂切，又如字。策，初革切。恶，乌路切。"
                },
                {
                    "paragraph": "使次己位。",
                    "zhushu": "畏其作乱，故宠之。"
                },
                {
                    "paragraph": "子产使都鄙有章，",
                    "zhushu": "国都及边鄙，车服尊卑，各有分部。分，扶运切。"
                },
                {
                    "paragraph": "上下有服，",
                    "zhushu": "公卿大夫，服不相逾。"
                },
                {
                    "paragraph": "田有封洫，",
                    "zhushu": "封，疆也。洫，沟也。洫，况域切。疆，居良切。"
                },
                {
                    "paragraph": "庐井有伍。",
                    "zhushu": "庐，舍也。九夫为井。使五家相保。"
                },
                {
                    "paragraph": "大人之忠俭者，",
                    "zhushu": "谓卿大夫。大人，本或作大夫者，非。"
                },
                {
                    "paragraph": "从而与之，泰侈者，因而毙之。",
                    "zhushu": "因其有罪而毙踣之。踣，蒲北切。"
                },
                {
                    "paragraph": "丰卷将祭，请田焉。弗许，",
                    "zhushu": "田，猎也。卷，眷勉切。徐，居阬切。"
                },
                {
                    "paragraph": "曰：“唯君用鲜，",
                    "zhushu": "鲜，野兽。"
                },
                {
                    "paragraph": "众给而已。”",
                    "zhushu": "众臣祭，以刍豢为足。刍，初俱切。豢，音患。牛羊曰刍，犬豕曰豢。"
                },
                {
                    "paragraph": "子张怒，",
                    "zhushu": "子张，丰卷。"
                },
                {
                    "paragraph": "退而征役。",
                    "zhushu": "召兵。欲攻子产。"
                },
                {
                    "paragraph": "子产奔晋，子皮止之，而逐丰卷。丰卷奔晋。子产请其田、里，",
                    "zhushu": "请于公，不役入。"
                },
                {
                    "paragraph": "三年而复之，反其田、里及其人焉。",
                    "zhushu": "田里所收入。"
                },
                {
                    "paragraph": "从政一年，舆人诵之，曰：“取我衣冠而褚之，",
                    "zhushu": "褚，畜也。奢侈者畏法，故畜藏。褚，张吕切。畜，敕六切，又许六切。本又作䙒，同。"
                },
                {
                    "paragraph": "取我田畴而伍之。孰杀子产，吾其与之。”",
                    "zhushu": "并畔为畴。并，蒲杏切，又蒲项切。"
                },
                {
                    "paragraph": "及三年，又诵之：“我有子弟，子产诲之。我有田畴，子产殖之。",
                    "zhushu": "殖，生也。殖，时力切。徐，是吏切。此恊下韵。"
                },
                {
                    "paragraph": "子产而死，谁其嗣之？”",
                    "zhushu": "嗣，续也。传言郑所以兴。",
                    "type": 2
                },
                {
                    "paragraph": "经三十有一年，春，王正月。○",
                    "zhushu": ""
                },
                {
                    "paragraph": "夏，六月，辛巳，公薨于楚宫。",
                    "zhushu": "公不居先君之路寝，而安所乐，失其所也。乐，音洛，又音岳，又五教切。"
                },
                {
                    "paragraph": "○秋，九月，癸巳，子野卒。",
                    "zhushu": "不书葬，未成君。"
                },
                {
                    "paragraph": "○己亥，仲孙羯卒。○",
                    "zhushu": ""
                },
                {
                    "paragraph": "冬，十月，滕子来会葬。",
                    "zhushu": "诸侯会葬，非礼。"
                },
                {
                    "paragraph": "○癸酉，葬我君襄公。○",
                    "zhushu": ""
                },
                {
                    "paragraph": "十有一月，莒人弑其君密州。",
                    "zhushu": "不称弑者主名，君无道也。弑，申志切。",
                    "type": 2
                },
                {
                    "paragraph": "传三十一年，春，王正月，穆叔至自会，",
                    "zhushu": "澶渊会还。"
                },
                {
                    "paragraph": "见孟孝伯，语之曰：“赵孟将死矣。其语偷，不似民主。",
                    "zhushu": "偷，苟且。语，鱼据切。下吾语诸同。偷，他侯切。"
                },
                {
                    "paragraph": "且年未盈五十，而谆谆焉如八九十者，弗能久矣。",
                    "zhushu": "成二年战于鞍，赵朔已死，于是赵文子始生。至襄三十年会澶渊，盖年四十七八，故言未盈五十。谆，徐之闰切，或音之纯切。"
                },
                {
                    "paragraph": "若赵孟死，为政者其韩子乎！",
                    "zhushu": "韩子，韩起。"
                },
                {
                    "paragraph": "吾子盍与季孙言之，可以树善，君子也。",
                    "zhushu": "言韩起有君子之德，今方知政，可素往立善。盍，户腊切。"
                },
                {
                    "paragraph": "晋君将失政矣，若不树焉，使早备鲁。",
                    "zhushu": "使韩子早为鲁备。"
                },
                {
                    "paragraph": "既而政在大夫，韩子懦弱，大夫多贪，求欲无厌，齐、楚未足与之，鲁其惧哉！”孝伯曰：“人生几何，谁能无偷？朝不及夕，将安用树？”穆叔出而告人曰：“孟孙将死矣。吾语诸赵孟之偷也，而又甚焉。”",
                    "zhushu": "言朝不及夕，偷之甚也。懦，乃乱切。厌，于盐切。几，居岂切。本或作“民生无几何”。朝，如字。"
                },
                {
                    "paragraph": "又与季孙语晋故，",
                    "zhushu": "如与孟孙言。"
                },
                {
                    "paragraph": "季孙不从。及赵文子卒，",
                    "zhushu": "在昭元年。"
                },
                {
                    "paragraph": "晋公室卑，政在侈家。韩宣子为政，不能图诸侯。鲁不堪晋求，谗慝𢎞多，是以有平丘之会。",
                    "zhushu": "平丘会在昭十三年，晋人执季孙意如。慝，他得切。"
                },
                {
                    "paragraph": "○齐子尾害闾丘婴，欲杀之，使帅师以伐阳州。",
                    "zhushu": "阳州，鲁地。"
                },
                {
                    "paragraph": "我问师故。",
                    "zhushu": "鲁以师往，问齐何故伐我。"
                },
                {
                    "paragraph": "夏五月，子尾杀闾丘婴，以说于我师。",
                    "zhushu": "言伐鲁者，婴所为也。伐阳州不书，不成戊。说，音悦。"
                },
                {
                    "paragraph": "工偻俪、渻灶、孔虺、贾寅出奔莒。",
                    "zhushu": "四子，婴之党。偻，功侯切。俪，所蟹切，旧所绮切。渻，生领切；徐作省，所幸切，又息井切，又音销。虺，许鬼切。"
                },
                {
                    "paragraph": "出群公子。",
                    "zhushu": "为昭十年栾、髙之难复群公子起本。难，乃旦切。"
                },
                {
                    "paragraph": "○公作楚宫。",
                    "zhushu": "适楚，好其宫，归而作之。好，呼报切。"
                },
                {
                    "paragraph": "穆叔曰：“大誓云：“民之所欲，天必从之。”",
                    "zhushu": "今尚书大誓亦无此文，故诸儒疑大音泰，本亦作泰。"
                },
                {
                    "paragraph": "君欲楚也夫，故作其宫。若不复适楚，必死是宫也。”六月辛巳，公薨于楚宫。",
                    "zhushu": ""
                },
                {
                    "paragraph": "叔仲带窃其拱璧，",
                    "zhushu": "拱璧，公大璧。夫，音扶。复，扶又切。拱，九勇切。"
                },
                {
                    "paragraph": "以与御人，纳诸其怀，而从取之，由是得罪。",
                    "zhushu": "得罪，谓鲁人薄之，故子孙不得志于鲁。"
                },
                {
                    "paragraph": "立胡女敬归之子子野，",
                    "zhushu": "胡，归姓之国。敬归，襄公妾。"
                },
                {
                    "paragraph": "次于季氏。秋九月癸巳，卒，毁也。",
                    "zhushu": "过哀毁瘠，以致灭性。瘠，在亦切。"
                },
                {
                    "paragraph": "己亥，孟孝伯卒，",
                    "zhushu": "终穆叔言。"
                },
                {
                    "paragraph": "立敬归之娣齐归之子公子禂。",
                    "zhushu": "齐，谥。禂，昭公名。娣，大计切。禂，直由切。"
                },
                {
                    "paragraph": "穆叔不欲，曰：“大子死，有母弟则立之，无则立长。",
                    "zhushu": "立庶子则以年，长，丁丈切。"
                },
                {
                    "paragraph": "年钧择贤，义钧则卜，古之道也。",
                    "zhushu": "先人事，后卜筮也。义钧，谓贤等。"
                },
                {
                    "paragraph": "非适嗣，何必娣之子？",
                    "zhushu": "言子野非适嗣。适，丁历切。"
                },
                {
                    "paragraph": "且是人也，居丧而不哀，在戚而有嘉容，是谓不度。不度之人，鲜不为患。若果立之，必为季氏忧。”武子不听，卒立之。比及葬，三易衰，衰祍如故衰。",
                    "zhushu": "言其嬉戏无度。鲜，息浅切。比，必利切。三，如字，又息暂切。衰，本又作缞，亦作䙑，同七雷切。祍，而甚切；徐，而鸩切，裳下也。嬉，许其切。"
                },
                {
                    "paragraph": "于是昭公十九年矣，犹有童心，君子是以知其不能终也。",
                    "zhushu": "为昭二十五年公孙于齐传。"
                },
                {
                    "paragraph": "○冬十月，滕成公来会葬，惰而多涕。",
                    "zhushu": "惰，不敬也。惰，徒卧切。涕，他礼切。"
                },
                {
                    "paragraph": "子服惠伯曰：“滕君将死矣。怠于其位，而哀已甚，兆于死所矣，",
                    "zhushu": "有死兆。"
                },
                {
                    "paragraph": "能无从乎？”",
                    "zhushu": "为昭三年膝子卒传。"
                },
                {
                    "paragraph": "癸酉，葬襄公。○",
                    "zhushu": ""
                },
                {
                    "paragraph": "公薨之月，子产相郑伯以如晋。晋侯以我丧故，未之见也。子产使尽坏其馆之垣，而纳车马焉。士文伯让之，曰：“敝邑以政刑之不修，寇盗充斥，",
                    "zhushu": "充，满。斥，见。言其多。相，息亮切。尽，子忍切。坏，音怪，下同。馆，古乱切，字从食。字林又云：“客舍也。”旁作“舍”，非。垣，音袁，墙也。见，贤遍切。"
                },
                {
                    "paragraph": "无若诸侯之属辱在寡君者何，是以令吏人完客所馆，",
                    "zhushu": "馆，舍也。令，力呈切。完，音九。"
                },
                {
                    "paragraph": "髙其闬闳，",
                    "zhushu": "闳，门也。闬，户旦切。说文云：“闾也。汝南平舆县里门曰闬。”沈云：“闭也。”闳，获耕切。杜云：“门也。”尔雅云：“衡门谓之闳”是也。又云：“所以止扉谓之闳。”然尔雅本止扉之名，或作“阁”字，读者因改左传皆作各音。合下文云“门不容车”，此云“髙其闬闳”，俱谓门耳，于义自通。无为穿凿，"
                },
                {
                    "paragraph": "厚其墙垣，以无忧客使。",
                    "zhushu": "无令客使忧寇盗。使，所吏切。"
                },
                {
                    "paragraph": "今吾子坏之，虽从者能戒，其若异客何？以敝邑之为盟主，缮完葺墙，",
                    "zhushu": "葺，覆也。从，才用切，下“宾从”同。葺，侵入切，徐音集，又子入切。谓以草覆墙"
                },
                {
                    "paragraph": "以待宾客，若皆毁之，其何以共命？寡君使匄请命。”",
                    "zhushu": "请问毁垣之命。共，音恭。匄，本又作“丐”，古害切，士文伯名也。今传本皆作“匄”字，或作正字，释例亦然。解者云：士文伯是范氏之族，不应与范宣子同名，作“正”是也。案：士文伯，字伯瑕。又春秋时人名字皆相配，楚令尹阳丐字子瑕，即与文伯名字正同。又郑有驷乞字子瑕，“匄”与“乞”义同，则作“匄”者是。又案：鲁有仲婴齐，是庄公之孙；又有公孙婴齐，是文公之孙。仲婴齐于公孙婴齐为从祖，同时同名。郑有公孙叚，字子石，又云伯石。印叚字伯石，传又谓之二子石。然印叚即公孙叚，从父兄弟之子，尚同名字，伯瑕与宣子何废同乎？"
                },
                {
                    "paragraph": "对曰：“以敝邑褊小，介于大国，",
                    "zhushu": "介，间也。褊，必浅切。介，音界。"
                },
                {
                    "paragraph": "诛求无时，",
                    "zhushu": "诛，责也。"
                },
                {
                    "paragraph": "是以不敢宁居，悉索敝赋，以来会时事。",
                    "zhushu": "随时来朝会。索，所白切，又悉各切。"
                },
                {
                    "paragraph": "逢执事之不间，而未得见，又不获闻命，未知见时。不敢输币，亦不敢暴露。其输之，则君之府实也，非荐陈之，不敢输也。",
                    "zhushu": "荐陈，犹献见也。间，音闲。见，贤遍切，下同。暴，步卜切。"
                },
                {
                    "paragraph": "其暴露之，则恐燥湿之不时而朽蠹，以重敝邑之罪。侨闻文公之为盟主也，",
                    "zhushu": "侨，子产名。丈公，晋重耳。燥，素早切。蠹，丁故切，虫败也。重，直用切，及下重罪同。侨，其骄切。重耳，直龙切。"
                },
                {
                    "paragraph": "宫室卑庳，无观台榭，以崇大诸侯之馆，馆如公寝；库廐缮修，司空以时平易道路，",
                    "zhushu": "易，治也。庳，音婢，亦音卑。观，古乱切。榭，音谢，本亦作“谢”。土髙曰台，有木曰榭。廐，九又切。易，以豉切。"
                },
                {
                    "paragraph": "圬人以时塓馆宫室；",
                    "zhushu": "圬人，涂者。塓，涂也。圬，本作“污”，同音乌。塓，莫历切。"
                },
                {
                    "paragraph": "诸侯宾至，甸设庭燎，",
                    "zhushu": "庭燎，设火于庭。甸，徒遍切。燎，力妙切，徐，力遥切，又力吊切。庭燎，大烛。"
                },
                {
                    "paragraph": "仆人巡宫；",
                    "zhushu": "巡宫，行夜。行，下孟切，下“巡行”同。"
                },
                {
                    "paragraph": "车马有所，",
                    "zhushu": "有所处。"
                },
                {
                    "paragraph": "宾从有代，",
                    "zhushu": "代客役。"
                },
                {
                    "paragraph": "巾车脂辖，",
                    "zhushu": "巾车，主车之官。巾，如字。刘昌宗周礼音居觐切。辖，户瞎切。"
                },
                {
                    "paragraph": "隷人、牧圉，各瞻其事；",
                    "zhushu": "瞻视客所当得。瞻，之廉切。"
                },
                {
                    "paragraph": "百官之属，各展其物；",
                    "zhushu": "展，陈也。谓群官各陈其物以待宾。"
                },
                {
                    "paragraph": "公不留宾，而亦无废事；",
                    "zhushu": "宾得速去，则事不废。"
                },
                {
                    "paragraph": "忧乐同之，事则巡之，",
                    "zhushu": "巡，行也。乐，音洛。"
                },
                {
                    "paragraph": "教其不知，而恤其不足；宾至如归，无宁菑患；",
                    "zhushu": "言见遇如此，宁当复有菑患邪？无宁，宁也。菑，音灾。复，扶又切。"
                },
                {
                    "paragraph": "不畏寇盗，而亦不患燥湿。今铜鞮之宫数里，",
                    "zhushu": "铜鞮，晋离宫。鞮，丁兮切。数，所主切。"
                },
                {
                    "paragraph": "而诸侯舍于隷人；",
                    "zhushu": "舍，女隷人舍。"
                },
                {
                    "paragraph": "门不容车，而不可逾越，",
                    "zhushu": "门庭之内迫迮，又有墙垣之限。迮，侧百切。"
                },
                {
                    "paragraph": "盗贼公行，而天疠不戒，",
                    "zhushu": "疠，犹灾也。言水潦无时。潦，音老。"
                },
                {
                    "paragraph": "宾见无时，命不可知。若又勿坏，是无所藏币，以重罪也。敢请执事，将何所命之？",
                    "zhushu": "问晋命已所止之宜。见，贤遍切。"
                },
                {
                    "paragraph": "虽君之有鲁丧，亦敝邑之忧也。",
                    "zhushu": "言郑与鲁亦有同姓之忧。"
                },
                {
                    "paragraph": "若获荐币，",
                    "zhushu": "荐，进也。"
                },
                {
                    "paragraph": "修垣而行，",
                    "zhushu": "行，去也。"
                },
                {
                    "paragraph": "君之惠也，敢惮勤劳？”文伯复命，",
                    "zhushu": "反命于晋君。"
                },
                {
                    "paragraph": "赵文子曰：“信。",
                    "zhushu": "信如子产言。"
                },
                {
                    "paragraph": "我实不德，而以隷人之垣以赢诸侯，",
                    "zhushu": "赢，受也。赢，音盈。"
                },
                {
                    "paragraph": "是吾罪也。”使士文伯谢不敏焉。",
                    "zhushu": ""
                },
                {
                    "paragraph": "晋侯见郑伯，有加礼，",
                    "zhushu": "礼加敬。"
                },
                {
                    "paragraph": "厚其宴好而归之。乃筑诸侯之馆。叔向曰：“辞之不可以已也如是夫！子产有辞，诸侯赖之，若之何其释辞也？诗曰：“辞之辑矣，民之协矣；辞之绎矣，民之莫矣。”",
                    "zhushu": "诗大雅。言辞辑睦则民协同，辞说绎则民安定。莫，犹定也。夫，音扶。读者亦以“夫”为下句首。辑，音集，又七入切。绎，又作怿，音亦。"
                },
                {
                    "paragraph": "其知之矣。”",
                    "zhushu": "谓诗人知辞之有益。"
                },
                {
                    "paragraph": "○郑子皮使印叚如楚，以适晋告，礼也。",
                    "zhushu": "得事大国之礼。"
                },
                {
                    "paragraph": "○莒犁比公生去疾及展舆，",
                    "zhushu": "犁比，莒子密州之号。"
                },
                {
                    "paragraph": "既立展舆，",
                    "zhushu": "立以为世子，"
                },
                {
                    "paragraph": "又废之。犁比公虐，国人患之。十一月，展舆因国人以攻莒子，弑之，乃立。",
                    "zhushu": "展舆立为君。弑，音试。本或作“乃自立”者，误。"
                },
                {
                    "paragraph": "去疾奔齐，齐出也，",
                    "zhushu": "母，齐女也。"
                },
                {
                    "paragraph": "展舆具出也。",
                    "zhushu": "为明年奔具传。"
                },
                {
                    "paragraph": "书曰：“莒人弑其君买朱鉏”，",
                    "zhushu": "买朱鉏，密州之字。鉏，仕居切。"
                },
                {
                    "paragraph": "言罪之在也。",
                    "zhushu": "罪在鉏也。传始例申明君臣书弑，今者父子，故复重明例。复，扶又切。重，直用切。"
                },
                {
                    "paragraph": "○吴子使屈狐庸聘于晋，",
                    "zhushu": "狐庸，巫臣之子也。成七年适吴为行人。屈，君勿切。狐，音胡。"
                },
                {
                    "paragraph": "通路也。",
                    "zhushu": "通吴、晋之路。"
                },
                {
                    "paragraph": "赵文子问焉，曰：“延州来季子其果立乎？",
                    "zhushu": "延州来，季札邑。"
                },
                {
                    "paragraph": "巢陨诸樊，",
                    "zhushu": "在二十五年。陨，千敏切。"
                },
                {
                    "paragraph": "阍戕戴吴，",
                    "zhushu": "在二十九年。戴吴，余祭。阍，音昏。戕，在良切。祭，侧界切。"
                },
                {
                    "paragraph": "天似启之，何如？”对曰：“不立。是二王之命也，非启季子也。若天所启，其在今嗣君乎！",
                    "zhushu": "嗣君，谓夷末。"
                },
                {
                    "paragraph": "甚德而度。德不失民，",
                    "zhushu": "民归德。"
                },
                {
                    "paragraph": "度不失事，",
                    "zhushu": "审事情。"
                },
                {
                    "paragraph": "民亲而事有序，其天所启也。有吴国者，必此君之子孙实终之。季子，守节者也。虽有国，不立。”",
                    "zhushu": "言其三兄虽欲传国与之，终不肯立。传，直专切。"
                },
                {
                    "paragraph": "○十二月，北宫文子相卫襄公以如楚，",
                    "zhushu": "文子，北宫佗。襄公，献公子。相，息亮切。"
                },
                {
                    "paragraph": "宋之盟故也。",
                    "zhushu": "晋、楚之从，交相见也。"
                },
                {
                    "paragraph": "过郑，印叚廷劳于棐林，如聘礼而以劳辞。",
                    "zhushu": "用聘礼而用郊劳之辞。过，五禾切。廷，于况切。劳，力报切。棐，芳尾切。本又作斐。"
                },
                {
                    "paragraph": "文子入聘。",
                    "zhushu": "报印叚。"
                },
                {
                    "paragraph": "子羽为行人，冯简子与子大叔逆客。",
                    "zhushu": "逆文子。"
                },
                {
                    "paragraph": "事毕而出，言于卫侯曰：“郑有礼，其数世之福也。其无大国之讨乎！诗云：“谁能执热，逝不以濯？”",
                    "zhushu": "诗大雅。濯，以水濯手。数，所主切。濯，直角切。"
                },
                {
                    "paragraph": "礼之于政，如热之有濯也。濯以救热，何患之有？”",
                    "zhushu": "此以上，文子辞。上，时掌切。"
                },
                {
                    "paragraph": "子产之从政也，择能而使之。冯简子能断大事；子大叔美秀而文；",
                    "zhushu": "其貌美，其才秀。断，丁乱切。"
                },
                {
                    "paragraph": "公孙挥能知四国之为，",
                    "zhushu": "知诸侯所欲为。"
                },
                {
                    "paragraph": "而辨于其大夫之族姓、班位、贵贱、能否，而又善为辞令。禆谌能谋，谋于野则获，",
                    "zhushu": "得所谋也。禆，婢支切。谌，市林切。"
                },
                {
                    "paragraph": "谋於邑则否。",
                    "zhushu": "此才性之敝。"
                },
                {
                    "paragraph": "郑国将有诸侯之事，子产乃问四国之为于子羽，且使多为辞令；与禆谌乘以适野，使谋可否；而告冯简子，使断之。事成，乃授子大叔使行之，以应对宾客。是以鲜有败事。北宫文子所谓有礼也。",
                    "zhushu": "传迹子产行事，以明比宫文子之言。乘，绳证切。鲜，息浅切。"
                },
                {
                    "paragraph": "○郑人游于郷校，",
                    "zhushu": "郷之学校。校，户孝切。郑国谓学为校。"
                },
                {
                    "paragraph": "以论执政。",
                    "zhushu": "论其得失。"
                },
                {
                    "paragraph": "然明谓子产曰：“毁郷校如何？”",
                    "zhushu": "患人于中谤议国政。”谤，布浪切。"
                },
                {
                    "paragraph": "子产曰：“何为？夫人朝夕退而游焉，以议执政之善否。其所善者，吾则行之；其所恶者，吾则改之，是吾师也。若之何毁之？我闻忠善以损怨，",
                    "zhushu": "为忠善，则怨谤息。夫，音扶。朝，直遥切，旧如字。恶，乌路切，又如字。"
                },
                {
                    "paragraph": "不闻作威以防怨。",
                    "zhushu": "欲毁郷校即作威。"
                },
                {
                    "paragraph": "岂不遽止？然犹防川，",
                    "zhushu": "遽，畏惧也。遽，其据切。"
                },
                {
                    "paragraph": "大决所犯，伤人必多，吾不克救也。不如小决使道，",
                    "zhushu": "道，通也。道，音导。"
                },
                {
                    "paragraph": "不如吾闻而药之也。”",
                    "zhushu": "以为己药石。"
                },
                {
                    "paragraph": "然明曰：“蔑也今而后知吾子之信可事也。小人实不才，若果行此，其郑国实赖之，岂唯二三臣？”",
                    "zhushu": ""
                },
                {
                    "paragraph": "仲尼闻是语也，曰：“以是观之，人谓子产不仁，吾不信也。”",
                    "zhushu": "仲尼以二十二年生，于是十岁。长而后闻之。长，丁丈切。"
                },
                {
                    "paragraph": "○子皮欲使尹何为邑。",
                    "zhushu": "为邑大夫。"
                },
                {
                    "paragraph": "子产曰：“少，未知可否。”",
                    "zhushu": "尹何年少。少，诗照切。"
                },
                {
                    "paragraph": "子皮曰：“愿，吾爱之，不吾叛也。",
                    "zhushu": "愿，谨善也。愿，音愿。"
                },
                {
                    "paragraph": "使夫往而学焉，夫亦愈知治矣。”",
                    "zhushu": "夫，谓尹何。治，直吏切。下注“之治”同。"
                },
                {
                    "paragraph": "子产曰：“不可。人之爱人，求利之也。今吾子爱人则以政，",
                    "zhushu": "以政与之，"
                },
                {
                    "paragraph": "犹未能操刀而使割也，其伤实多。",
                    "zhushu": "多自伤。澡，七刀切。“其伤实多”，一本作“其伤多”。"
                },
                {
                    "paragraph": "子之爱人，伤之而已，其谁敢求爱于子？子于郑国，栋也。㨂折榱崩，侨将厌焉，敢不尽言？子有美锦，不使人学制焉。",
                    "zhushu": "制，裁也。栋，丁弄切。榱，所追切。椽也。厌，本又作压，于甲切。徐，于辄切。制，音制。"
                },
                {
                    "paragraph": "大官、大邑，身之所庇也，而使学者制焉，其为美锦，不亦多乎？",
                    "zhushu": "言官邑之重，多于美锦。庇，必利切，又音秘。"
                },
                {
                    "paragraph": "侨闻学而后入政，未闻以政学者也。若果行此，必有所害。譬如田猎，射御贯，则能获禽。",
                    "zhushu": "贯，习也。贯，古乱切。"
                },
                {
                    "paragraph": "若未尝登车射御，则败绩厌覆是惧，何暇思获？”子皮曰：“善哉！虎不敏。吾闻君子务知大者、远者，小人务知小者、近者。我小人也。衣服附在吾身，我知而慎之；大官、大邑，所以庇身也，我远而慢之。",
                    "zhushu": "慢，易也。覆，芳服切。易，以豉切。"
                },
                {
                    "paragraph": "微子之言，吾不知也。他日我曰：“子为郑国，我为吾家，以庇焉，其可也。”今而后知不足。",
                    "zhushu": "自知谋虑不足谋其家。"
                },
                {
                    "paragraph": "自今请虽吾家，听子而行。”子产曰：“人心之不同，如其面焉。吾岂敢谓子面如吾面乎？抑心所谓危，亦以告也。”子皮以为忠，故委政焉。子产是以能为郑国。",
                    "zhushu": "传言子产之治，乃子皮之力。"
                },
                {
                    "paragraph": "○卫侯在楚，北宫文子见令尹围之威仪，言于卫侯曰：“令尹似君矣，将有他志。",
                    "zhushu": "言语瞻视行步不常。"
                },
                {
                    "paragraph": "虽获其志，不能终也。诗云：“靡不有初，鲜克有终。”终之实难，令尹其将不免。”公曰：“子何以知之？”对曰：“诗云：“敬慎威仪，惟民之则。”令尹无威仪，民无则焉。民所不则，以在民上，不可以终。”公曰：“善哉！何谓威仪？”对曰：“有威而可畏谓之威，有仪而可象谓之仪。君有君之威仪，其臣畏而爱之，则而象之，故能有其国家，令闻长世。臣有臣之威仪，其下畏而爱之，故能守其官职，保族宜家。顺是以下皆如是，是以上下能相固也。卫诗曰“威仪棣棣，不可选也”，",
                    "zhushu": "诗邶风。棣棣，富而闲也。选，数也。鲜，息浅切。闻，音问，本亦作问。卫诗北邶风，刺卫顷公，故曰卫诗。棣，本又作逮，直计切。选，息兖切。数，所主切，下同。"
                },
                {
                    "paragraph": "言君臣、上下、父子、兄弟、内外、大小皆有威仪也。周诗曰“朋友攸摄，摄以威仪”，",
                    "zhushu": "诗大雅。攸，所也。摄，佐也。"
                },
                {
                    "paragraph": "言朋友之道，必相教训以威仪也。周书数文王之德",
                    "zhushu": "逸书。"
                },
                {
                    "paragraph": "曰“大国畏其力，小国怀其德”，言畏而爱之也。诗云“不识不知，顺帝之则”。言则而象之也。",
                    "zhushu": "大雅又言文王行事，无所斟酌，唯在则象上天。斟，之林切。"
                },
                {
                    "paragraph": "纣囚文王七年，诸侯皆从之囚，纣于是乎惧而归之，可谓爱之。文王伐崇，再驾而降为臣，",
                    "zhushu": "文王闻崇德乱而伐之，三旬不降，退修教而复伐之，因垒而降。降，户江切。复，扶又切。"
                },
                {
                    "paragraph": "蛮夷帅服，可谓畏之。文王之功，天下诵而歌舞之，可谓则之。文王之行，至今为法，可谓象之。有威仪也。故君子在位可畏，施舍可爱，进退可度，周旋可则，容止可观，作事可法，德行可象，声气可乐，动作有文，言语有章，以临其下，谓之有威仪也。”",
                    "zhushu": "行，下孟切。乐，音洛，又音岳。"
                }
            ]
        },
        {
            "name": "昭公元第二十",
            "paragraphs": [
                {
                    "paragraph": "昭公元第二十",
                    "zhushu": "昭公名禂，襄公子，母齐归，在位二十五年，逊于齐，在外八年，凡三十，二年，薨于乾侯。谥法：威仪恭明曰昭。",
                    "type": 1
                },
                {
                    "paragraph": "经元年，春，王正月，公即位。",
                    "zhushu": "无传。"
                },
                {
                    "paragraph": "○叔孙豹会晋赵武、楚公子围、齐国弱、宋向戌、卫齐恶、陈公子招、蔡公孙归生、郑罕虎、许人、曹人于虢。",
                    "zhushu": "相实陈侯母弟，不称弟者，义与庄二十五年公子友同。今读旧书，财楚当先晋，而先书赵武者，亦取宋盟贵武之信，故尚之也。卫在陈、蔡上，先至于会。招，常遥切。虢，瓜百切。先，悉荐切。"
                },
                {
                    "paragraph": "○三月，取郓。",
                    "zhushu": "不称将帅，将卑师少。书“取”，言易也。郓，音运。将，子匠切。帅，所类切。易，以豉切。"
                },
                {
                    "paragraph": "○夏，秦伯之弟针出奔晋。",
                    "zhushu": "称弟，罪秦伯。针，其廉切。"
                },
                {
                    "paragraph": "○六月，丁巳，邾子华卒。",
                    "zhushu": "无传。三同盟。"
                },
                {
                    "paragraph": "○晋荀吴帅师败狄于大卤。",
                    "zhushu": "大卤，大原晋阳县。大，如字，徐音泰。卤，音鲁。榖梁传云：中国曰大原，夷狄曰大卤。"
                },
                {
                    "paragraph": "○秋，莒去疾自齐入于莒。",
                    "zhushu": "国逆而立之曰入。去，起吕切。"
                },
                {
                    "paragraph": "○莒展舆出奔吴。",
                    "zhushu": "弑君贼，未会诸侯，故不称爵。“莒展舆出奔吴”，一本作“莒展出奔吴”。"
                },
                {
                    "paragraph": "○叔弓帅师疆郓田。",
                    "zhushu": "春取郓，今正其封疆。疆，居良切。注同。"
                },
                {
                    "paragraph": "○葬邾悼公。",
                    "zhushu": "无传。"
                },
                {
                    "paragraph": "○冬，十有一月，己酉，楚子麇卒。",
                    "zhushu": "楚以疟疾赴，故不书弑。麇，九伦切。疟，音虐。弑，申志切；或作杀，音同。"
                },
                {
                    "paragraph": "○楚公子比出奔晋。",
                    "zhushu": "书名，罪之。",
                    "type": 2
                },
                {
                    "paragraph": "传元年，春，楚公子围聘于郑，且娶于公孙叚氏，伍举为介。",
                    "zhushu": "伍举，椒举。介，副也。娶，七住切。介，音界。"
                },
                {
                    "paragraph": "将入馆，",
                    "zhushu": "就客舍。"
                },
                {
                    "paragraph": "郑人恶之，",
                    "zhushu": "知楚怀诈。恶，乌路切。"
                },
                {
                    "paragraph": "使行人子羽与之言，乃馆于外。",
                    "zhushu": "舍。城外。"
                },
                {
                    "paragraph": "既聘，将以众逆。",
                    "zhushu": "以兵入逆妇。"
                },
                {
                    "paragraph": "子产患之，使子羽辞曰：“以敝邑褊小，不足以容从者，请墠听命。”",
                    "zhushu": "欲于城外除地为墠，行昏礼。褊，必浅切。从，才用切。墠，音善。"
                },
                {
                    "paragraph": "令尹命大宰伯州犁对曰：“君辱贶寡大夫围，谓围将使丰氏抚有而室。",
                    "zhushu": "豊氏，公孙叚。贶，音况。"
                },
                {
                    "paragraph": "围布几筵，告于庄共之庙而来。",
                    "zhushu": "庄王，围之祖。共王，围之父。几，本亦作机。筵，音延。共，音恭。"
                },
                {
                    "paragraph": "若野赐之，是委君贶于草莽也，是寡大夫不得列于诸卿也。",
                    "zhushu": "言不得从卿礼。莾，莫荡切。"
                },
                {
                    "paragraph": "不宁唯是，又使围蒙其先君，",
                    "zhushu": "蒙，欺也。告先君而来，不得成礼于女氏之庙，故以为欺先君。"
                },
                {
                    "paragraph": "将不得为寡君老，",
                    "zhushu": "大臣称老。惧辱命而黜退，"
                },
                {
                    "paragraph": "其蔑以复矣。唯大夫图之。”子羽曰：“小国无罪，恃实其罪。",
                    "zhushu": "恃大国而无备，则是罪。"
                },
                {
                    "paragraph": "将恃大国之安靖己，而无乃包藏祸心以图之？小国失恃，而惩诸侯，使莫不憾者，距违君命，而有所壅塞不行是惧。",
                    "zhushu": "言已失所恃，则诸侯惩恨以距君命，壅塞不行，所惧唯此。惩，直升切。憾，户暗切。壅，本又作雍，于勇切。"
                },
                {
                    "paragraph": "不然，敝邑馆人之属也，",
                    "zhushu": "馆人，守舍人也。"
                },
                {
                    "paragraph": "其敢爱丰氏之祧？",
                    "zhushu": "祧，远祖庙。祧，他雕切。"
                },
                {
                    "paragraph": "伍举知其有备也，请垂櫜而入，",
                    "zhushu": "垂櫜，示无弓。櫜，古刀切。"
                },
                {
                    "paragraph": "许之。",
                    "zhushu": ""
                },
                {
                    "paragraph": "正月乙未，入，逆而出。遂会于虢，",
                    "zhushu": "虢，郑地。"
                },
                {
                    "paragraph": "寻宋之盟也。",
                    "zhushu": "宋盟在襄二十七年。"
                },
                {
                    "paragraph": "祁午谓赵文子曰：“宋之盟，楚人得志于晋，",
                    "zhushu": "得志，谓先㰱。午，祁奚子。㰱，所洽切。"
                },
                {
                    "paragraph": "今今尹之不信，诸侯之所闻也。子弗戒，惧又如宋。",
                    "zhushu": "恐楚复得志。复，扶又切。下虽复同。"
                },
                {
                    "paragraph": "子木之信，称于诸侯，犹诈晋而驾焉，",
                    "zhushu": "驾，犹陵也。诈，谓𠂻甲。驾，如字，又音加。下同。□，音忠。"
                },
                {
                    "paragraph": "况不信之尤者乎？",
                    "zhushu": "尤，甚也。"
                },
                {
                    "paragraph": "楚重得志于晋，晋之耻也。子相晋国，以为盟主，于今七年矣，",
                    "zhushu": "襄二十五年，始为政。以春言，故云七年。重，直用切。相息亮。"
                },
                {
                    "paragraph": "再合诸侯，",
                    "zhushu": "襄二十五年，会夷仪；二十六年，会澶渊。"
                },
                {
                    "paragraph": "三合大夫，",
                    "zhushu": "襄二十七年，会于宋；三十年，会澶渊，及今会虢也。"
                },
                {
                    "paragraph": "服齐、狄，宁东夏，",
                    "zhushu": "襄二十八年，齐侯、白狄朝晋。夏，户雅切。"
                },
                {
                    "paragraph": "平秦乱，",
                    "zhushu": "襄二十六年，秦、晋为成。"
                },
                {
                    "paragraph": "城淳于，",
                    "zhushu": "襄二十九年，城𣏌之淳于𣏌迁都。淳，音纯。"
                },
                {
                    "paragraph": "师徒不顿，国家不罢，民无谤讟，",
                    "zhushu": "讟，诽也。罢，音皮。讟，音独。诽，芳畏切。"
                },
                {
                    "paragraph": "诸侯无怨，天无大灾，子之力也。有令名矣，而终之以耻，午也是惧。吾子其不可以不戒！”文子曰：“武受赐矣。",
                    "zhushu": "受午言。"
                },
                {
                    "paragraph": "然宋之盟，子木有祸人之心，武有仁人之心，是楚所以驾于晋也。今武犹是心也，楚又行僣，",
                    "zhushu": "僣，不信。僣，子念切。"
                },
                {
                    "paragraph": "非所害也。武将信以为本，循而行之。譬如农夫，是穮是蓘，",
                    "zhushu": "穮，耘也。壅苗为蓘。穮，彼骄切。蓘，古本切。耘，音云，除草也。"
                },
                {
                    "paragraph": "虽有饥馑，必有丰年。",
                    "zhushu": "言耕鉏不以水旱息，必获丰年之收。馑，其靳切。鉏，仕居切。收，手又切，又如字。"
                },
                {
                    "paragraph": "且吾闻之，“能信，不为人下。吾未能也。",
                    "zhushu": "自恐未能信也。"
                },
                {
                    "paragraph": "诗曰：“不僭不贼，鲜不为则。”信也。",
                    "zhushu": "诗大雅。僭，不信。贼，害人也。鲜，息浅切。"
                },
                {
                    "paragraph": "能为人则者，不为人下矣。吾不能是难，楚不为患。”楚令尹围请用牲，读旧书，加于牲上而已。",
                    "zhushu": "旧书，宋之盟书。楚恐晋先㰱，故欲从旧书，加于姓上，不㰱血，经所以不书盟。难，乃旦切。下注同。"
                },
                {
                    "paragraph": "晋人许之。",
                    "zhushu": ""
                },
                {
                    "paragraph": "三月甲辰，盟。楚公子围设服离卫。",
                    "zhushu": "设君服，二人执戈陈于前以自卫。离，陈也。"
                },
                {
                    "paragraph": "叔孙穆子曰：“楚公子美矣，君哉！”",
                    "zhushu": "美服似君。"
                },
                {
                    "paragraph": "郑子皮曰：“二执戈者前矣。”",
                    "zhushu": "礼，国君行，有二执戈者在前。"
                },
                {
                    "paragraph": "蔡子家曰：“蒲宫有前，不亦可乎？”",
                    "zhushu": "公子围在会，将缉蒲为王殿屋，屏蔽以自殊异。言既造王宫而居之，虽服君服，无所怪也。缉，七入切。"
                },
                {
                    "paragraph": "楚伯州犁曰：“此行也，辞而假之寡君。”",
                    "zhushu": "闻诸大夫讥之，故言“假”以饰令尹过。"
                },
                {
                    "paragraph": "郑行人挥曰：“假不反矣。”",
                    "zhushu": "言将遂为君。"
                },
                {
                    "paragraph": "伯州犁曰：“子姑忧子晳之欲背诞也。”",
                    "zhushu": "襄三十年，郑子晳杀伯有，背命放诞，将为国难。言子且自忧此，无为忧令尹不反。戈，皆音佩。诞，音但。"
                },
                {
                    "paragraph": "子羽曰：“当璧犹在，假而不反，子其无忧乎！”",
                    "zhushu": "子羽，行人挥。当璧，谓弃疾。事在昭十三年。言弃疾有当璧之命，围虽取国，犹将有难，不无忧也。"
                },
                {
                    "paragraph": "齐国子曰：“吾代二子愍矣。”",
                    "zhushu": "国子，国弱也。二子，谓王子围及伯州犁。围此冬便篡位，不能自终。州犁亦寻为围所杀，故言可愍。篡，初患切。"
                },
                {
                    "paragraph": "陈公子招曰：“不忧何成？二子乐矣。”",
                    "zhushu": "言以忧生事，事成而乐。乐，音洛，下“乐忧”“而乐”并同。"
                },
                {
                    "paragraph": "卫齐子曰：“苟或知之，虽忧何害？”",
                    "zhushu": "齐子，齐恶。言先知为备，虽有忧难，无所损害。"
                },
                {
                    "paragraph": "宋合左师曰：“大国令，小国共，吾知共而已。”",
                    "zhushu": "共承大国命，不能知其祸福。共，音恭，下及注同。"
                },
                {
                    "paragraph": "晋乐王鲋曰：“小旻之卒章善矣，吾从之。”",
                    "zhushu": "小旻，诗小雅。其卒章义取非唯暴虎冯河之可畏也，不敬小人亦危殆。王鲋从斯义，故不敢讥议公子围。鲋，音附。旻，亡巾切。冯，皮冰切。"
                },
                {
                    "paragraph": "退会，子羽谓子皮曰：“叔孙绞而婉，",
                    "zhushu": "绞，切也。讥其似君，反谓之美，故曰“婉”。绞，古卯切。婉，纡阮切。"
                },
                {
                    "paragraph": "宋左师简而礼，",
                    "zhushu": "无所臧否，故曰“蕳”。共事大国，故曰“礼”。否，悲矣切，旧方九切。"
                },
                {
                    "paragraph": "乐王鲋字而敬，",
                    "zhushu": "字，爱也。不犯凶人，所以自爱敬。"
                },
                {
                    "paragraph": "子与子家持之，",
                    "zhushu": "子，子反。子家，蔡公孙归生。持之，言无所取与。持，如字，本或作“持”，误。"
                },
                {
                    "paragraph": "皆保世之主也。齐、卫、陈大夫其不免乎？国子代人忧，子招乐忧，齐子虽忧弗害。夫弗及而忧，与可忧而乐，与忧而弗害，皆取忧之道也，忧必及之。”大誓曰：“民之所欲，天必从之。”",
                    "zhushu": "逸书。"
                },
                {
                    "paragraph": "三大夫兆忧，忧能无至乎？",
                    "zhushu": "开忧兆也。"
                },
                {
                    "paragraph": "言以知物，其是之谓矣。”",
                    "zhushu": "物，类也。察言以知祸福之类。八年，陈招杀大子。国弱齐恶当，身各无患。当，丁浪切。"
                },
                {
                    "paragraph": "○季武子伐莒，取郓。",
                    "zhushu": "兵未加莒而郓服，故书“取”而不言伐。"
                },
                {
                    "paragraph": "莒人告于会。楚告于晋曰：“寻盟未退，",
                    "zhushu": "寻弭兵之盟。"
                },
                {
                    "paragraph": "而鲁伐莒，渎齐盟，",
                    "zhushu": "渎，慢也。渎，徒木切。"
                },
                {
                    "paragraph": "请戮其使。”",
                    "zhushu": "时叔孙豹在会，欲戮之。使，所吏切。下注其使”出使、下召使”同。"
                },
                {
                    "paragraph": "乐桓子相赵文子，",
                    "zhushu": "桓子，乐王鲋。相，佐也。相，息亮切。"
                },
                {
                    "paragraph": "欲求货于叔孙而为之请。使请带焉，",
                    "zhushu": "难指求货，故以带为辞。为，于伪切，及下注“为诸”同。"
                },
                {
                    "paragraph": "弗与。梁其踁曰：“货以藩身，子何爱焉？”",
                    "zhushu": "踁，叔孙家臣。踁，古定切。藩，方元切。"
                },
                {
                    "paragraph": "叔孙曰：“诸侯之会，卫社稷也。我以货免，鲁必受师。",
                    "zhushu": "言不戮其使，必伐其国。"
                },
                {
                    "paragraph": "是祸之也，何卫之为？人之有墙，以蔽恶也。",
                    "zhushu": "喻己为国卫，如墙为人蔽。"
                },
                {
                    "paragraph": "墙之隙坏，谁之咎也？",
                    "zhushu": "咎在墙。隙，去逆切。咎，其九切。"
                },
                {
                    "paragraph": "卫而恶之，吾又甚焉。",
                    "zhushu": "罪甚墙。"
                },
                {
                    "paragraph": "虽怨季孙，鲁国何罪？",
                    "zhushu": "怨季孙之伐莒。"
                },
                {
                    "paragraph": "叔出季处，有自来矣，吾又谁怨？",
                    "zhushu": "季孙守国，叔孙出使，所从来久。今过此戮，无所怨也。"
                },
                {
                    "paragraph": "然鲋也贿，弗与，不已。”召使者，裂裳帛而与之，曰：“带其𥚹矣。”",
                    "zhushu": "言带𥚹尽，故裂裳示不相近。贿，呼罪切。"
                },
                {
                    "paragraph": "赵孟闻之，曰：“临患不忘国，忠也；",
                    "zhushu": "谓言鲁国何罪。"
                },
                {
                    "paragraph": "思难不越官，信也；",
                    "zhushu": "谓言叔出季处。难，乃旦切。下同。"
                },
                {
                    "paragraph": "图国忘死，贞也；",
                    "zhushu": "谓不以货免。"
                },
                {
                    "paragraph": "谋主三者，义也。",
                    "zhushu": "三者，忠、信、贞。"
                },
                {
                    "paragraph": "有是四者，又可戮乎？”",
                    "zhushu": "井义而四。"
                },
                {
                    "paragraph": "乃请诸楚曰：“鲁虽有罪，其执事不辟难，",
                    "zhushu": "执事，谓叔孙。"
                },
                {
                    "paragraph": "畏威而敬命矣。",
                    "zhushu": "谓不敢辟戮。"
                },
                {
                    "paragraph": "子若免之，以劝左右可也。若子之群吏，处不辟污，",
                    "zhushu": "污，劳事活，音乌。"
                },
                {
                    "paragraph": "出不逃难，",
                    "zhushu": "不苟免。"
                },
                {
                    "paragraph": "其何患之有？患之所生，污而不治，难而不守，所由来也。能是二者，又何患焉？不靖其能，其谁从之？",
                    "zhushu": "安靖贤能，则众附从。"
                },
                {
                    "paragraph": "鲁叔孙豹可谓能矣，请免之，以靖能者。子会而赦有罪，",
                    "zhushu": "不伐鲁。"
                },
                {
                    "paragraph": "又赏其贤，",
                    "zhushu": "赦叔孙。"
                },
                {
                    "paragraph": "诸侯其谁不欣焉望楚而归之，视远如迩？疆场之邑，一彼一此，何常之有？",
                    "zhushu": "言今衰世，疆场无定主。疆，居良切。下同。埸，音亦。"
                },
                {
                    "paragraph": "王、伯之令也，",
                    "zhushu": "言三王五伯有令德时。"
                },
                {
                    "paragraph": "引其封疆，",
                    "zhushu": "引，正也。正封界。"
                },
                {
                    "paragraph": "而树之官，",
                    "zhushu": "树，立也。立官以守国。"
                },
                {
                    "paragraph": "举之表旗，",
                    "zhushu": "旌旗以表贵贱。旗，音其。"
                },
                {
                    "paragraph": "而著之制令，",
                    "zhushu": "为诸侯作制度法令，使不得相侵犯。"
                },
                {
                    "paragraph": "过则有刑，犹不可壹，于是乎虞有三苗，",
                    "zhushu": "三苗，饕餮，放三危者。饕，吐刀切。餮，吐结切。"
                },
                {
                    "paragraph": "夏有观、扈，",
                    "zhushu": "观国，今顿丘卫县。扈在始乎鄠县。书序曰：“启与有扈战于甘之野。”夏，户雅切。观，音馆，旧音官。扈，音户。鄠，音户。"
                },
                {
                    "paragraph": "商有姺、邳，",
                    "zhushu": "二国商诸侯。邳，今下邳县。姺，西典切，又西礼切。邳，皮悲切。"
                },
                {
                    "paragraph": "周有徐、奄。",
                    "zhushu": "二国皆赢姓。书序曰：“成王伐淮夷，遂践奄。”徐，即淮夷。赢，音盈。"
                },
                {
                    "paragraph": "自无令王，诸侯逐进，",
                    "zhushu": "逐，犹竞也。"
                },
                {
                    "paragraph": "狎主齐盟，其又可壹乎？",
                    "zhushu": "强弱无常，故更主盟。狎，户甲切。更，音庚。"
                },
                {
                    "paragraph": "恤大舍小，足以为盟主，",
                    "zhushu": "大，谓篡弑灭亡之祸。"
                },
                {
                    "paragraph": "又焉用之？",
                    "zhushu": "焉用治小事。焉，于虔切。"
                },
                {
                    "paragraph": "封疆之削，何国蔑有？主齐盟者，谁能辩焉？",
                    "zhushu": "辩，治也。"
                },
                {
                    "paragraph": "吴、濮有衅，楚之执事，岂其顾盟？",
                    "zhushu": "吴在东，濮在南。今建宁郡南有濮夷。衅，过也。濮，音卜。衅，许靳切。"
                },
                {
                    "paragraph": "莒之疆事，楚勿与知，诸侯无烦，不亦可乎？莒、鲁争郓，为日久矣。苟无大害于其社稷，无可亢也。",
                    "zhushu": "亢，御。与，音预。亢，苦浪切，徐又音刚。御，鱼吕切。"
                },
                {
                    "paragraph": "去烦宥善，莫不竞劝。子其图之！”固请诸楚，楚人许之，乃免叔孙。",
                    "zhushu": "去，起吕切。"
                },
                {
                    "paragraph": "○令尹享赵孟，赋“大明”之首章。",
                    "zhushu": "大明，诗大雅。首章言文王明明照于下，故能赫赫盛于上。令尹意在首章，故称首章以自光大。"
                },
                {
                    "paragraph": "赵孟赋“小宛”之二章。",
                    "zhushu": "小宛，诗小雅。二章取其“各敬尔仪，天命不又”。言天命一去，不可复还，以戒今尹。宛，纡阮切。复，扶又切。"
                },
                {
                    "paragraph": "事毕，赵孟谓叔向曰：“令尹自以为王矣，何如？”",
                    "zhushu": "问将能成否。"
                },
                {
                    "paragraph": "对曰：“王弱，令尹强，其可哉。",
                    "zhushu": "言可成。"
                },
                {
                    "paragraph": "虽可，不终。”赵孟曰：“何故？”对曰：“强以克弱而安之，强不义也。",
                    "zhushu": "安于胜君，是强而不义。"
                },
                {
                    "paragraph": "不义而强，其毙必速。诗曰：“赫赫宗周，襃姒灭之。”强不义也。",
                    "zhushu": "诗小雅。襃姒，周幽王后。幽王惑焉而行不义，遂至灭亡。言虽赫赫盛强，不义足以灭之。姒，音似。灭，如字。诗作灭，音呼悦切。"
                },
                {
                    "paragraph": "令尹为王，必求诸侯。晋少懦矣，",
                    "zhushu": "懦，弱也。懦，乃乱切。"
                },
                {
                    "paragraph": "诸侯将往。若获诸侯，其虐滋甚，",
                    "zhushu": "滋，益也。"
                },
                {
                    "paragraph": "民弗堪也，将何以终？夫以强取，",
                    "zhushu": "取不以道，"
                },
                {
                    "paragraph": "不义而克，必以为道。",
                    "zhushu": "以不义为道。"
                },
                {
                    "paragraph": "道以淫虐，弗可久已矣。”",
                    "zhushu": "为十三年楚弑灵王传。"
                },
                {
                    "paragraph": "○夏四月，赵孟、叔孙豹、曹大夫入于郑，",
                    "zhushu": "会罢，过郑，过，古禾切。"
                },
                {
                    "paragraph": "郑伯兼享之。子皮戒赵孟，",
                    "zhushu": "戒享期。"
                },
                {
                    "paragraph": "礼终，赵孟赋“瓠叶”。",
                    "zhushu": "受所戒。礼毕而赋诗。瓠叶，诗小雅。义取古人不以微薄废礼，虽瓠叶兔首，禉与宾客享之。瓠，户故切。享，许丈切，又普庚切。"
                },
                {
                    "paragraph": "子皮遂戒穆叔，且告之。",
                    "zhushu": "告以赵孟赋瓠叶。"
                },
                {
                    "paragraph": "穆叔曰：“赵孟欲一献，",
                    "zhushu": "瓠叶诗义取薄物而以献酬，知欲一献。"
                },
                {
                    "paragraph": "子其从之。”子皮曰：“敢乎？”",
                    "zhushu": "言不敢。"
                },
                {
                    "paragraph": "穆叔曰：“夫人之所欲也，又何不敢？”",
                    "zhushu": "夫人，赵孟。夫，音扶。"
                },
                {
                    "paragraph": "及享，具五献之笾豆于幕下。",
                    "zhushu": "朝聘之制，大国之卿五献。幕，武博切。"
                },
                {
                    "paragraph": "赵孟辞，",
                    "zhushu": "赵孟自以今非聘郑，故辞五献。"
                },
                {
                    "paragraph": "私于子产",
                    "zhushu": "私语。"
                },
                {
                    "paragraph": "曰：“武请于蒙宰矣。”",
                    "zhushu": "蒙宰，子皮。请，谓赋瓠叶。"
                },
                {
                    "paragraph": "乃用一献。赵孟为客，礼终乃宴。",
                    "zhushu": "卿会公侯，享宴皆折俎，不体荐。折，徐：之设切。"
                },
                {
                    "paragraph": "穆叔赋“鹊巢”，",
                    "zhushu": "鹊巢，诗召南。言鹊有巢而鸠居之。喻晋君有国，赵孟治之。"
                },
                {
                    "paragraph": "赵孟曰：“武不堪也。”又赋“采蘩”，",
                    "zhushu": "亦诗召南。义取蘩菜薄物，可以荐公侯，享其信，不求其厚。蘩，音烦。"
                },
                {
                    "paragraph": "曰：“小国为蘩，大国省穑而用之，其何实非命？”",
                    "zhushu": "穆叔言小国微薄犹蘩菜，大国能省爱用之而不弃，则何敢不从命。穑，爱也。省，所景切。徐：所幸切。"
                },
                {
                    "paragraph": "子皮赋“野有死麕”之卒章，",
                    "zhushu": "野有死麕，诗召南。卒章曰：“舒而脱脱兮，无感我帨兮，无使尨也吠。”脱脱，安徐。帨，佩巾。义取君子徐以礼来，无使我失节而使狗惊吠。喻赵孟以义抚诸侯，无以非礼相加陵。麕，亦作“麏”，九伦切。脱，吐外切。帨，始锐切。尨，武江切。吠，扶庆切。"
                },
                {
                    "paragraph": "赵孟赋“常棣”，",
                    "zhushu": "常棣，诗小雅。取其凡今之人，莫如兄弟。言欲亲兄弟之国。棣，直计切。"
                },
                {
                    "paragraph": "且曰：“吾兄弟比以安，尨也可使无吠。”",
                    "zhushu": "受子皮之诗。比，毗志切。下注“德比”同。"
                },
                {
                    "paragraph": "穆叔、子皮及曹大夫兴，拜，",
                    "zhushu": "三大夫，皆兄弟国。兴，起也。"
                },
                {
                    "paragraph": "举兕爵曰：“小国赖子，知免于戾矣。”",
                    "zhushu": "兕爵，所以罚不敬。言小国蒙赵孟德比以安，自知免此罚戮。兕，徐履切。戾，力计切。下同。"
                },
                {
                    "paragraph": "饮酒乐。赵孟出，曰：“吾不复此矣。”",
                    "zhushu": "不复见此乐。乐，音洛。复，扶又切。下“复年”同。"
                },
                {
                    "paragraph": "○天王使刘定公劳赵孟于颍，馆于雒汭。",
                    "zhushu": "王，周景王。定公，刘夏。颍水，出阳城县。雒汭，在河南巩县南。水曲流为汭。劳，力报切。下“以劳”同。颍，营井切。汭，如锐切。夏，户雅切。"
                },
                {
                    "paragraph": "刘子曰：“美哉禹功，",
                    "zhushu": "见河、雒而思禹功，"
                },
                {
                    "paragraph": "明德远矣。微禹，吾其鱼乎！吾与子弁冕端委，以治民、临诸侯，禹之力也。",
                    "zhushu": "弁冕，冠也。端委，礼衣。言今得共服冠冕有国家者，皆由禹之力。“弁冕端委”，本亦作“弁端委”。"
                },
                {
                    "paragraph": "子盍亦远绩禹功，而大庇民乎？”",
                    "zhushu": "劝赵孟使纂禹功。盍，户腊切。“远绩禹功”，本或作“远绩功”。庇，必利切。"
                },
                {
                    "paragraph": "对曰：“老夫罪戾是惧，焉能恤远？吾侪偷食，朝不谋夕，何其长也？”",
                    "zhushu": "言欲苟免目前，不能念长久。焉，于虔切。"
                },
                {
                    "paragraph": "刘子归，以语王曰：“谚所谓老将至而耄及之者，",
                    "zhushu": "八十曰耄。耄，乱也。"
                },
                {
                    "paragraph": "其赵孟之谓乎！为晋正卿，以主诸侯，而侪于隷人，朝不谋夕，",
                    "zhushu": "言其自比于贱人，而无恤民之心。"
                },
                {
                    "paragraph": "弃神、人矣。",
                    "zhushu": "民为神主，不恤民，故神人皆去。"
                },
                {
                    "paragraph": "神怒、民叛，何以能久？赵孟不复年矣。",
                    "zhushu": "言将死，不复见明年。"
                },
                {
                    "paragraph": "神怒，不歆其祀。民叛，不即其事。祀、事不从，又何以年？”",
                    "zhushu": "为此冬赵孟卒起本。"
                },
                {
                    "paragraph": "○叔孙归，",
                    "zhushu": "虢会归。"
                },
                {
                    "paragraph": "曾夭御季孙以劳之。旦及日中不出。",
                    "zhushu": "恨季孙伐者，使已几被戮。夭，于兆切。几，音祈。"
                },
                {
                    "paragraph": "曾夭请。曾阜",
                    "zhushu": "曾阜，叔孙家臣。"
                },
                {
                    "paragraph": "曰：“且及日中，吾知罪矣。鲁以相忍为国也，忍其外，不忍其内，焉用之？”",
                    "zhushu": "欲受楚戮，是忍其外。日中不出，是不忍其内。"
                },
                {
                    "paragraph": "阜曰：“数月于外，",
                    "zhushu": "言叔孙劳役在外数月。数，所主切。"
                },
                {
                    "paragraph": "一旦于是，庸何伤？贾而欲赢，而恶嚻乎？”",
                    "zhushu": "言譬如商贾求赢利者，不得恶谊嚻之声。贾，音古。赢，音盈，注同。恶，乌路切，下同。嚻，许骄切；徐，五髙切。諠，或作“讙”，呼端切。"
                },
                {
                    "paragraph": "阜谓叔孙曰：“可以出矣。”叔孙指楹曰：“虽恶是，其可去乎？”乃出见之。",
                    "zhushu": "楹，柱也。以谕鲁有季孙，犹屋有柱。楹，音盈。去，起吕切。"
                },
                {
                    "paragraph": "○郑徐吾犯之妹美，",
                    "zhushu": "犯，郑大夫。"
                },
                {
                    "paragraph": "公孙楚聘之矣，",
                    "zhushu": "楚，子南，穆公孙。"
                },
                {
                    "paragraph": "公孙黑又使强委禽焉。",
                    "zhushu": "禽，鴈也。纳采用鴈。强，其丈切。"
                },
                {
                    "paragraph": "犯惧，告子产。子产曰：“是国无政，非子之患也。唯所欲与。”犯请于二子，请使女择焉，皆许之。子晳盛饰入，布币而出。",
                    "zhushu": "布陈贽币。子晳，公孙黑。贽，音至。"
                },
                {
                    "paragraph": "子南戎服入，左右射，超乘而出。女自房观之，曰：“子晳信美矣，抑子南，夫也。”",
                    "zhushu": "言丈夫。乘，绳证切。"
                },
                {
                    "paragraph": "夫夫妇妇，所谓顺也。”适子南氏。子晳怒，既而櫜甲以见子南，欲杀之而取其妻。子南知之，执戈逐之，及冲，击之以戈。",
                    "zhushu": "冲，郊道。櫜，古刀切；本或作“𠂻”，丁隆切。冲，尺容切。"
                },
                {
                    "paragraph": "子晳伤而归，告大夫曰：“我好见之，不知其有异志也，故伤。”",
                    "zhushu": ""
                },
                {
                    "paragraph": "大夫皆谋之。子产曰：“直钧，幼贱有罪，罪在楚也。”",
                    "zhushu": "先聘，子南直也。子南用戈，子晳直也。子产力未能讨，故约其事，归罪于楚。好，如字，又呼报切。直钧，绝句。"
                },
                {
                    "paragraph": "乃执子南而数之曰：“国之大节有五，女皆奸之。",
                    "zhushu": "奸，犯也。女，音汝，下同。奸，音千。"
                },
                {
                    "paragraph": "畏君之威，听其政，尊其贵，事其长，养其亲，五者所以为国也。今君在国，女用兵焉，不畏威也；奸国之纪，不听政也；",
                    "zhushu": "奸国之纪，谓伤人。长，丁丈切。养，如字。"
                },
                {
                    "paragraph": "子晳上大夫，女嬖大夫，而弗下之，不尊贵也；幼而不忌，不事长也；",
                    "zhushu": "忌，畏也。嬖，必计切。下，户嫁切。"
                },
                {
                    "paragraph": "兵其从兄，不养亲也。君曰：“余不女忍杀，宥女以远。”勉速行乎！无重而罪。”",
                    "zhushu": ""
                },
                {
                    "paragraph": "五月庚辰，郑放游楚于吴。将行子南，子产咨于大叔。",
                    "zhushu": "大叔，游楚之兄子。从，如字，又才用切。重，直用切，又直勇切。"
                },
                {
                    "paragraph": "大叔曰：“吉不能亢身，焉能亢宗？",
                    "zhushu": "亢，蔽也。亢，苦浪切。"
                },
                {
                    "paragraph": "彼国政也，非私难也。子图郑国，利则行之，又何疑焉？周公杀管叔而蔡蔡叔，",
                    "zhushu": "蔡，放也。难，乃旦切。“而蔡蔡叔”，上“蔡”字，音素葛切。说文作“𥻦”，音同。字从“杀”下“米”，云：䊝𥻦，散之也。会杜义。下“蔡叔”，如字。"
                },
                {
                    "paragraph": "夫岂不爱？王室故也。吉若获戾，子将行之，何有于诸游？”",
                    "zhushu": "为二年郑杀公孙黑传。夫，音扶。"
                },
                {
                    "paragraph": "○秦后子有宠于桓，如二君于景。",
                    "zhushu": "后子，秦桓公子，景公母弟针也。其权宠如两君。"
                },
                {
                    "paragraph": "其母曰：“弗去，惧选。”",
                    "zhushu": "选，数也。恐景公数其罪而加戮。选，息转切；徐，素短切，下同。数，所主切，下数世同。"
                },
                {
                    "paragraph": "癸卯，针适晋，其车千乘。书曰：“秦伯之弟针出奔晋。”罪秦伯也。",
                    "zhushu": "罪，失教。乘，绳证切。"
                },
                {
                    "paragraph": "后子享晋侯，",
                    "zhushu": "为晋侯设享礼。为，于伪切。"
                },
                {
                    "paragraph": "造舟于河，",
                    "zhushu": "造舟为梁，通秦、晋之道。造，七报切。李巡注尔雅云：“比其舡而度也。”郭云：“并舟为桥。”"
                },
                {
                    "paragraph": "十里舍车，",
                    "zhushu": "一舍八乘，为八反之备。"
                },
                {
                    "paragraph": "自雍及绛。",
                    "zhushu": "雍、绛相去千里，用车八百乘。雍，于用切。"
                },
                {
                    "paragraph": "归取酬币，",
                    "zhushu": "备尢献之仪，始礼自赍其一，故续送其八酬酒币。赍，子兮切。本又作賷，同。"
                },
                {
                    "paragraph": "终事八反。",
                    "zhushu": "每十里以八乘车，各以次载币相授而还，不径至，故言八反。千里用车八百乘，其二百乘以自随，故言千乘。传言秦针之出，极奢富以成礼，欲尽敬于所赴。还，音环。径，古定切。"
                },
                {
                    "paragraph": "司马侯问焉，曰：“子之车尽于此而已乎？”对曰：“此之谓多矣。若能少此，吾何以得见？”",
                    "zhushu": "言己坐车多，故出奔。见，贤遍切。坐，才卧切。"
                },
                {
                    "paragraph": "女叔齐以告公，",
                    "zhushu": "叔齐，司马侯。女，音汝。"
                },
                {
                    "paragraph": "且曰：“秦公子必归。臣闻君子能知其过，必有令图。令图，天所賛也。”",
                    "zhushu": ""
                },
                {
                    "paragraph": "后子见赵孟。赵孟曰：“吾子其曷归？”",
                    "zhushu": "问何时当归。"
                },
                {
                    "paragraph": "对曰：“针惧选于寡君，是以在此，将待嗣君。”赵孟曰：“秦君何如？”对曰：“无道。”赵孟曰：“亡乎？”对曰：“何为？一世无道，国未艾也。",
                    "zhushu": "艾，绝也。艾，鱼废切。"
                },
                {
                    "paragraph": "国于天地，有与立焉。",
                    "zhushu": "言欲辅助之者多。"
                },
                {
                    "paragraph": "不数世淫，弗能毙也。”赵孟曰：“天乎？”对曰：“有焉。”赵孟曰：“其几何？”对曰：“针闻之，国无道而年榖和熟，天賛之也，",
                    "zhushu": "賛，佐助也。几，居岂切。"
                },
                {
                    "paragraph": "鲜不五稔。”",
                    "zhushu": "鲜，少也。少尚当历五年，多则不啻。稔，而甚切。帝，始豉切。"
                },
                {
                    "paragraph": "赵孟视荫，曰：“朝夕不相及，谁能待五？”",
                    "zhushu": "荫，日景也。赵孟意衰，以日景自喻，故言朝夕不相及，谁能待五。荫，于金切。夲，亦作阴。朝夕，如字。景，如字，又于领切。"
                },
                {
                    "paragraph": "后子出而告人曰：“赵孟将死矣。主民，玩岁而愒日，",
                    "zhushu": "玩、愒，皆贪也。玩，五唤切。说文云：习厌也。字又作忨。愒，苦盖切。"
                },
                {
                    "paragraph": "其与几何？”",
                    "zhushu": "言不能久。与，如字，又音预。"
                },
                {
                    "paragraph": "○郑为游楚乱故，",
                    "zhushu": "游楚，子南。为，于伪切。"
                },
                {
                    "paragraph": "六月丁巳，郑伯及其大夫盟于公孙叚氏。罕虎、公孙侨、公孙叚、印叚、游吉、驷带私盟于闺门之外，实薰隧。",
                    "zhushu": "闺门，郑城门。薰隧，门外道名。实之者，为明年子产数子晳罪，称“薰隧盟”起本。闺，音圭。薰，许云切。隧，音遂。数，色主切，又色具切。"
                },
                {
                    "paragraph": "公孙黑强与于盟，使大史书其名。旦曰：“七子。”",
                    "zhushu": "自欲同于大卿，故曰七子。强，其丈切。与，音预。"
                },
                {
                    "paragraph": "子产弗讨。",
                    "zhushu": "子晳强，讨之恐乱国。"
                },
                {
                    "paragraph": "○晋中行穆子败无终及群狄于大原，",
                    "zhushu": "即大卤也。无终，山戎。大，音泰。"
                },
                {
                    "paragraph": "崇卒也。",
                    "zhushu": "崇，聚也。辛，子忽切。"
                },
                {
                    "paragraph": "将战，魏舒曰：“彼徒我车，所遇又阨，",
                    "zhushu": "地险不便车。阨，本又作“隘”，于懈切。便，婢面切。"
                },
                {
                    "paragraph": "以什共车，必克。",
                    "zhushu": "更增十人，以当一车之用。什，音十。共，音恭。"
                },
                {
                    "paragraph": "困诸阨，又克。",
                    "zhushu": "车毎困于阨道，今去车，故为必克。去，起吕切。"
                },
                {
                    "paragraph": "请皆卒，",
                    "zhushu": "去车为步辛，"
                },
                {
                    "paragraph": "自我始。”乃毁车以为行，",
                    "zhushu": "魏舒先自毁其属车为步陈。行，户郎切。陈，直觐切。下“五陈”“未陈”同。"
                },
                {
                    "paragraph": "五乘为三伍。",
                    "zhushu": "乘车者，车三人，五乘十五人。今改去车，更以五人为伍，分为三伍。乘，绳证切。"
                },
                {
                    "paragraph": "荀吴之嬖人不肯即卒，斩以徇。",
                    "zhushu": "魏舒辄斩之。荀吴不恨，所以能立功。徇，辞俊切。"
                },
                {
                    "paragraph": "为五陈以相离，两于前，伍于后，专为右角，参为左角，偏为前拒，",
                    "zhushu": "皆临时处置之名。拒，九甫切。"
                },
                {
                    "paragraph": "以诱之。翟人笑之。",
                    "zhushu": "笑其失常。"
                },
                {
                    "paragraph": "未陈而薄之，大败之。",
                    "zhushu": "传言荀吴能用善谋。"
                },
                {
                    "paragraph": "○莒展与立，而夺群公子秩。公子召去疾于齐。秋，齐公子鉏纳去疾，",
                    "zhushu": "齐虽纳去疾，莒人先召之，故从国逆例书入。去疾奔齐，在襄三十一年。"
                },
                {
                    "paragraph": "展舆奔吴。",
                    "zhushu": "吴外孙。"
                },
                {
                    "paragraph": "○叔弓帅师疆郓田，因莒乱也。",
                    "zhushu": "此春取郓，今正其疆界。疆，居良切。"
                },
                {
                    "paragraph": "于是莒务娄、瞀胡及公子灭明以大厖与常仪靡奔齐。",
                    "zhushu": "三子，展与党。大厖、常仪靡，莒二邑。务娄，并如字。务又音谋，一音无。瞀，徐音茂，一音谋。厖，武江切。"
                },
                {
                    "paragraph": "君子曰：“莒展之不立，弃人也夫！",
                    "zhushu": "夺群公子秩，是弃人夫，音扶。"
                },
                {
                    "paragraph": "人可弃乎？诗曰：“无竞维人。”善矣。”",
                    "zhushu": "诗周颂。言惟得人则国家强。"
                },
                {
                    "paragraph": "○晋侯有疾，郑伯使公孙侨如晋聘，且问疾。叔向问焉，曰：“寡君之疾病，卜人曰：“实沈、台骀为崇。”史莫之知，敢问此何神也？”子产曰：“昔髙辛氏有二子，伯曰阏伯，季曰实沈，",
                    "zhushu": "髙辛，帝喾。骀，他才切。崇，息遂切。阏，于葛切。喾，苦毒切。"
                },
                {
                    "paragraph": "居于旷林，不相能也，",
                    "zhushu": "旷林，地阙。能，如字，又奴代切。"
                },
                {
                    "paragraph": "日寻干戈，以相征讨。",
                    "zhushu": "寻，用也。"
                },
                {
                    "paragraph": "后帝不臧，",
                    "zhushu": "后帝，尧也。臧，善也。"
                },
                {
                    "paragraph": "迁阏伯于商丘，主辰。",
                    "zhushu": "商丘，宋地。王祀辰星，辰，大火也。"
                },
                {
                    "paragraph": "商人是因，故辰为商星。",
                    "zhushu": "商人，汤先相土封商丘，因阏伯故国，祀辰星。相，息亮切。"
                },
                {
                    "paragraph": "迁实沈于大夏，主参。",
                    "zhushu": "大夏，今晋阳县。夏，户雅切。参，所林。"
                },
                {
                    "paragraph": "唐人是因，以服事夏、商。",
                    "zhushu": "唐人，若刘累之等。累迁鲁县，此在大夏。"
                },
                {
                    "paragraph": "其季世曰唐叔虞。",
                    "zhushu": "唐人之季世，其君曰叔虞。"
                },
                {
                    "paragraph": "当武王邑姜方震大叔，",
                    "zhushu": "邑姜，武王后，齐大公之女。怀胎为震。大叔，成王之弟叔虞。震，本又作娘，之慎切，又音申。大，音泰。胎，他来切。"
                },
                {
                    "paragraph": "梦帝谓已：“余命而子曰虞，",
                    "zhushu": "帝，天。取唐君之名。"
                },
                {
                    "paragraph": "将与之唐，属诸参，而蕃育其子孙。”及生，有文在其手曰“虞”，遂以命之。及成王灭唐，而封大叔焉，故参为晋星。",
                    "zhushu": "叔虞封唐，是为晋侯。属，之玉切。蕃，音烦。叔虞封唐，是为晋侯。案史记：叔虞封唐侯，叔虞之子爕父改为晋侯。"
                },
                {
                    "paragraph": "由是观之，则实沈，参神也。昔金天氏有裔子曰昧，为玄冥师，生允格、台骀。",
                    "zhushu": "金天氏，帝少皡。裔，远也。玄冥，水官。昧为木官之长。裔，以制切。昧，音妹。少，诗照切。皡，户老切。长，丁丈切。下“殖长”同。"
                },
                {
                    "paragraph": "台骀能业其官，",
                    "zhushu": "纂昧之业，纂，子管切。"
                },
                {
                    "paragraph": "宣汾、洮，",
                    "zhushu": "宣，犹通也。汾、洮，二水名。汾，扶云切。洮，他刀切。"
                },
                {
                    "paragraph": "障大泽，",
                    "zhushu": "陂障之，障，之尚切，又音章。陂，彼皮切。"
                },
                {
                    "paragraph": "以处大原。",
                    "zhushu": "大原，晋阳也，台骀之所居。"
                },
                {
                    "paragraph": "帝用嘉之，封诸汾川，",
                    "zhushu": "帝，颛顼。颛，音专。顼，许玉切。"
                },
                {
                    "paragraph": "沈、姒、蓐、黄，实守其祀。",
                    "zhushu": "四国，台骀之后。沈，音审。姒，音似。"
                },
                {
                    "paragraph": "今晋主汾而灭之矣。",
                    "zhushu": "灭四国。"
                },
                {
                    "paragraph": "由是观之，则台骀，汾神也。抑此二者，不及君身。山川之神，则水旱厉疫之灾，于是乎禜之。",
                    "zhushu": "有水旱之灾，则禜𥙊山川之神，若台骀者。周礼：“四曰禜𥙊，为营攅用币以所福祥。”厉，音例。疫，音役。禜，音咏。徐又音营。攅，子官切。"
                },
                {
                    "paragraph": "日月星辰之神，则雪霜风雨之不时，于是乎禜之。",
                    "zhushu": "星辰之神，若实沈者。"
                },
                {
                    "paragraph": "若君身，则亦出入、饮食、哀乐之事也，山川星辰之神又何为焉？",
                    "zhushu": "言实沈、台骀不为君疾。乐，音洛。"
                },
                {
                    "paragraph": "侨闻之，君子有四时：朝以听政，",
                    "zhushu": "听国政。朝，如字。"
                },
                {
                    "paragraph": "昼以访问，",
                    "zhushu": "问可否。"
                },
                {
                    "paragraph": "夕以修令，",
                    "zhushu": "念所施。"
                },
                {
                    "paragraph": "夜以安身。于是乎节宣其气，",
                    "zhushu": "宣，散也。"
                },
                {
                    "paragraph": "勿使有所壅闭湫底，以露其体。",
                    "zhushu": "湫，集也。底，滞也。露，羸也。壹之则血气集滞而体羸露。壅，于勇切。湫，子小切。徐音秋，又在酒切。服云：“著也。”底，丁礼切。服云：“止也。”羸，劣危切。"
                },
                {
                    "paragraph": "兹心不爽，而昏乱百度。",
                    "zhushu": "兹，此也。爽，明也。百度，百事之节。"
                },
                {
                    "paragraph": "今无乃壹之，",
                    "zhushu": "同四时也。"
                },
                {
                    "paragraph": "则生疾矣。侨又闻之，内官不及同姓，",
                    "zhushu": "内官，嫔御。嫔，婢人切。"
                },
                {
                    "paragraph": "其生不殖。",
                    "zhushu": "殖，长也。"
                },
                {
                    "paragraph": "美先尽矣，则相生疾，",
                    "zhushu": "同姓之相与，先美矣，美极则尽，尽则生疾，"
                },
                {
                    "paragraph": "君子是以恶之。故志曰：“买妾不知其姓，则卜之。”违此二者，古之所慎也。",
                    "zhushu": "壹四时，取同姓，二者古人所慎。恶，如字，又乌路切。取，七住切。"
                },
                {
                    "paragraph": "男女辨姓，礼之大司也。",
                    "zhushu": "辨，别也。别，彼列切。"
                },
                {
                    "paragraph": "今君内实有四姫焉，",
                    "zhushu": "同姓姬四人。"
                },
                {
                    "paragraph": "其无乃是也乎？若由是二者，弗可为也已。",
                    "zhushu": "为，治也。"
                },
                {
                    "paragraph": "四姫有省犹可，无则必生疾矣。”",
                    "zhushu": "据异姓，去同姓，故言省。省，所景切。徐，所幸切。去，起吕切。"
                },
                {
                    "paragraph": "叔向曰：“善哉！𦙝未之闻也，此皆然矣。”",
                    "zhushu": ""
                },
                {
                    "paragraph": "叔向出，行人挥送之。",
                    "zhushu": "送叔向。"
                },
                {
                    "paragraph": "叔向问郑故焉，且问子晳。对曰：“其与几何？",
                    "zhushu": "言将败不久。与，如字，又音预。几，居岂切。"
                },
                {
                    "paragraph": "无礼而好陵人，怙富而卑其上，弗能久矣。”",
                    "zhushu": "为明年郑杀公孙黑传。好，呼报切。怙，音户。"
                },
                {
                    "paragraph": "晋侯闻子产之言，曰：“博物君子也。”重贿之。○",
                    "zhushu": ""
                },
                {
                    "paragraph": "晋侯求医于秦，秦伯使医和视之，曰：“疾不可为也。是谓近女室，疾如蛊。",
                    "zhushu": "蛊，惑疾。近，附近之近。蛊，音古。"
                },
                {
                    "paragraph": "非鬼非食，惑以丧志。",
                    "zhushu": "惑女色而失志。丧，息浪切。"
                },
                {
                    "paragraph": "良臣将死，天命不祐。”",
                    "zhushu": "良臣不匡救君过，故将死而不为天所祐。祐，音右。"
                },
                {
                    "paragraph": "公曰：“女不可近乎？”对曰：“节之。先王之乐，所以节百事也，故有五节，",
                    "zhushu": "五声之节。"
                },
                {
                    "paragraph": "迟速本末以相及，中声以降，五降之后，不容弹矣。",
                    "zhushu": "此谓先王之乐得中声，声成五降而息也。洚，罢退。降，音绛，或音户江切。弹，徒丹切，又徒旦切。"
                },
                {
                    "paragraph": "于是有烦手淫声，慆堙心耳，乃忘平和，君子弗听也。",
                    "zhushu": "五降而不息，则杂声并奏，所谓郑、卫之声。慆，吐刀切。堙，音因。"
                },
                {
                    "paragraph": "物亦如之。",
                    "zhushu": "言百事皆如乐，不可失节。"
                },
                {
                    "paragraph": "至于烦，乃舍也已，无以生疾。",
                    "zhushu": "烦不舍，则生疾。舍，音舍。"
                },
                {
                    "paragraph": "君子之近琴瑟，以仪节也，非以慆心也。",
                    "zhushu": "为心之节仪，使动不过度。"
                },
                {
                    "paragraph": "天有六气，",
                    "zhushu": "谓阴、阳、风、雨、晦、明也。"
                },
                {
                    "paragraph": "降生五味，",
                    "zhushu": "谓金味辛，木味酸，木味咸，火味答，土味甘，皆由阴阳风雨而生。"
                },
                {
                    "paragraph": "发为五色，",
                    "zhushu": "辛色白，酸色青，咸色黑，苦色赤，甘色黄。发，见也。见，贤遍切。"
                },
                {
                    "paragraph": "征为五声。",
                    "zhushu": "白声商，青声角，黑声羽，赤声征，黄声宫。征，验也。征，张里切。"
                },
                {
                    "paragraph": "淫生六疾。",
                    "zhushu": "淫，过也。滋味声色，所以养人，然过则生害。"
                },
                {
                    "paragraph": "六气曰阴、阳、风、雨、晦、明也，分为四时，序为五节，",
                    "zhushu": "六气之化，分而序之，则成四时。得五行之郁，"
                },
                {
                    "paragraph": "过则为菑。阴淫寒疾，",
                    "zhushu": "寒过则为泠。菑，音灾。"
                },
                {
                    "paragraph": "阳淫热疾，",
                    "zhushu": "热过则喘渴。喘，昌兖切。"
                },
                {
                    "paragraph": "风淫末疾，",
                    "zhushu": "末，四支也。风为缓急。"
                },
                {
                    "paragraph": "雨淫腹疾，",
                    "zhushu": "雨湿之气为泄注。泄，息列切。下如字。"
                },
                {
                    "paragraph": "晦淫惑疾，",
                    "zhushu": "晦，夜也。为宴寝过节，则心惑乱。"
                },
                {
                    "paragraph": "明淫心疾。",
                    "zhushu": "明，昼也。思虑烦多，心劳生疾。思，息利切。"
                },
                {
                    "paragraph": "女，阳物而晦时，淫则生内热惑蛊之疾。",
                    "zhushu": "女常随男，故言阳物。家道常在夜，故言晦时。"
                },
                {
                    "paragraph": "今君不节不时，能无及此乎？”",
                    "zhushu": ""
                },
                {
                    "paragraph": "出告赵孟。赵孟曰：“谁当良臣？”对曰：“主是谓矣。主相晋国，于今八年，晋国无乱，诸侯无阙，可谓良矣。和闻之，国之大臣，荣其宠禄，任其大节。有菑祸兴，而无改焉，",
                    "zhushu": "改，改行以救菑。相，息亮切。行，下孟切。"
                },
                {
                    "paragraph": "必受其咎。今君至于淫以生疾，将不能图恤社稷，祸孰大焉？主不能御，吾是以云也。”",
                    "zhushu": "云，主将死。咎，其九切。御，本亦作御，鱼吕切。"
                },
                {
                    "paragraph": "赵孟曰：“何谓蛊？”对曰：“淫溺惑乱之所生也。",
                    "zhushu": "溺，沈没于嗜欲。溺，乃狄切。嗜，时志切。"
                },
                {
                    "paragraph": "于文，皿虫为蛊。",
                    "zhushu": "文，字也。皿，器也。器受虫害者为蛊。皿，命景切。说文读若猛。字林音猛。"
                },
                {
                    "paragraph": "榖之飞亦为蛊。",
                    "zhushu": "榖久积则变为飞虫，名曰蛊。"
                },
                {
                    "paragraph": "在周易，女惑男，风落山，谓之蛊。䷑",
                    "zhushu": "巽下艮上，蛊。巽为长女，为风。艮为少男，为山。少男而说长女，非匹，故惑。山木得风而落。巽，音逊。艮，古恨切。长，丁丈切。少，诗照切。说，音悦。"
                },
                {
                    "paragraph": "皆同物也。”",
                    "zhushu": "物，犹类也。"
                },
                {
                    "paragraph": "赵孟曰：“良医也。”厚其礼而归之。",
                    "zhushu": "赠贿之礼。"
                },
                {
                    "paragraph": "○楚公子围使公子黑肱、伯州犁城犫、栎、郏。",
                    "zhushu": "黑肱，王子围之弟子晳也。犫县，属南阳。郏县，属襄城。栎，今河南阳翟县。三邑本郑地。犫，尺州切。栎，音历；徐，失灼切。郏，古洽切。"
                },
                {
                    "paragraph": "郑人惧。子产曰：“不害。令尹将行大事，",
                    "zhushu": "谓将弑君。"
                },
                {
                    "paragraph": "而先除二子也。",
                    "zhushu": "二子，谓黑肱、伯州犁。"
                },
                {
                    "paragraph": "祸不及郑，何患焉？”",
                    "zhushu": ""
                },
                {
                    "paragraph": "冬，楚子围将聘于郑，伍举为介。未出竟，闻王有疾而还。伍举遂聘。十一月己酉，公子围至，入问王疾，缢而弑之。",
                    "zhushu": "缢，绞也。孙卿曰：“以冠缨绞之。”长历推己酉，十二月六日。经、传皆言十一月，月误也。介，音界。竟，音境。缢，一豉切。弑，申志切。绞，古卯切。"
                },
                {
                    "paragraph": "遂杀其二子幕及平夏。",
                    "zhushu": "皆郏敖子。慕，音莫。夏，户雅切。"
                },
                {
                    "paragraph": "右尹子干出奔晋，",
                    "zhushu": "子干，王子比。"
                },
                {
                    "paragraph": "宫廐尹子晳出奔郑。",
                    "zhushu": "因筑城而去。廐，居又切。"
                },
                {
                    "paragraph": "杀大宰伯州犁于郏。葬王于郏，谓之郏敖。",
                    "zhushu": "郏敖，楚子麇。"
                },
                {
                    "paragraph": "使赴于郑，伍举问应为后之辞焉，",
                    "zhushu": "问赴者。"
                },
                {
                    "paragraph": "对曰：“寡大夫围。”伍举更之曰：“共王之子围为长。”",
                    "zhushu": "伍举更赴辞，使从礼。此告终称嗣，不以篡弑赴诸侯。共，音恭。长，丁丈切。"
                },
                {
                    "paragraph": "子干奔晋，从车五乘。叔向使与秦公子同食，",
                    "zhushu": "食禄同。从，才用切。乘，绳证切。"
                },
                {
                    "paragraph": "皆百人之饩。",
                    "zhushu": "百人，一卒也。其禄足百人。饩，许气切。卒，子忽切。"
                },
                {
                    "paragraph": "赵文子曰：“秦公子富。”",
                    "zhushu": "谓秦针富强，秩禄不宜与子干同。"
                },
                {
                    "paragraph": "叔向曰：“底禄以德，",
                    "zhushu": "底，致也。底，音旨。"
                },
                {
                    "paragraph": "德钧以年，年同以尊。公子以国，不闻以富。且夫以千乘去其国，强御已甚。诗曰：“不侮鳏寡，不畏强御。”",
                    "zhushu": "诗大雅。侮，陵也。夫，音扶。侮，亡甫切。鳏，古颜切。"
                },
                {
                    "paragraph": "秦、楚，匹也。”使后子与子干齿，",
                    "zhushu": "以年齿为髙下而坐。"
                },
                {
                    "paragraph": "辞曰：“针惧选，楚公子不获，是以皆来，亦唯命。",
                    "zhushu": "不获，不得自安。言俱奔，事有优劣，唯主人命所处。谦辞。"
                },
                {
                    "paragraph": "且臣与羁齿，无乃不可乎？",
                    "zhushu": "后子先来仕，欲自同于晋，臣为主人。子干后来奔，以为羁旅之客。"
                },
                {
                    "paragraph": "史佚有言曰：“非羁何忌？”",
                    "zhushu": "忌，敬也。欲谦以自别。伕，音逸。别，音彼列切。"
                },
                {
                    "paragraph": "楚灵王即位，䓕罢为令尹，䓕启强为大宰。",
                    "zhushu": "灵王，公子围也。即位易名熊虔。罢，音皮。强，音其良切，又居良切。"
                },
                {
                    "paragraph": "郑游吉如楚，葬郏敖，且聘立君。归，谓子产曰：“具行器矣。",
                    "zhushu": "行器，谓备"
                },
                {
                    "paragraph": "楚王汰侈，而自说其事，必合诸侯，吾往无日矣。”子产曰：“不数年，未能也。”",
                    "zhushu": "为四年会申传。汰，音泰。说，徐音悦，又始悦切。数，所主切。"
                },
                {
                    "paragraph": "○十二月，晋既烝，",
                    "zhushu": "烝，冬祭也。烝，之承切。"
                },
                {
                    "paragraph": "赵孟适南阳，将会孟子余。",
                    "zhushu": "孟子余，赵衰，赵武之曾祖。其庙在晋之南阳温县，往会祭之。衰，初危切。"
                },
                {
                    "paragraph": "甲辰，朔，烝于温。",
                    "zhushu": "赵氏烝祭。甲辰，十二月朔。晋既烝，赵孟乃烝其家庙，则晋烝当在甲辰之前。传言十二月，月误。"
                },
                {
                    "paragraph": "庚戌，卒。",
                    "zhushu": "十二月七日。终刘定公、秦后子之言。"
                },
                {
                    "paragraph": "郑伯如晋吊，及雍乃复。",
                    "zhushu": "吊赵氏，盖赵氏辞之而还。传言大夫强，诸侯畏而吊之。雍，于用切。",
                    "type": 2
                },
                {
                    "paragraph": "经二年，春，晋侯使韩起来聘。○夏，叔弓如晋。",
                    "zhushu": "叔弓，叔老子。"
                },
                {
                    "paragraph": "○秋，郑杀其大夫公孙黑。",
                    "zhushu": "书名，恶之。薰隧盟，子产不讨，遂以为卿，故书之。恶，乌路切。"
                },
                {
                    "paragraph": "○冬，公如晋，至河乃复。",
                    "zhushu": "吊少，妄也。晋人辞之，故还。少，诗照切。传放此。"
                },
                {
                    "paragraph": "○季孙宿如晋。",
                    "zhushu": "致襚。服也。公实以秋行，冬还乃书。襚，音遂。",
                    "type": 2
                },
                {
                    "paragraph": "传二年，春，晋侯使韩宣子来聘，",
                    "zhushu": "公即位故。"
                },
                {
                    "paragraph": "且告为政，而来见，礼也。",
                    "zhushu": "代赵武为政，虽盟主而修好同盟，故曰“礼”。见，贤遍切。好，呼报切。"
                },
                {
                    "paragraph": "观书于大史氏，见易、象与鲁春秋，曰：“周礼尽在鲁矣。",
                    "zhushu": "易象，上下经之象辞。鲁春秋，史记之策书。春秋遵周公之典以序事，故曰“周礼尽在鲁矣”。"
                },
                {
                    "paragraph": "吾乃今知周公之德，与周之所以王也。”",
                    "zhushu": "易象、春秋，文王、周公之制。当此时，儒道废，诸国多阙，唯鲁备，故宣子适鲁而说之。王，于况切。周𢎞正依字读。说，音悦。"
                },
                {
                    "paragraph": "公享之。季武子赋绵之卒章。",
                    "zhushu": "绵，诗大雅。卒章义取文王有四臣，故能以绵绵致典盛。以晋侯比文王，以韩子比四辅。四臣：大颠、闳夭、散宜生、南宫适。四辅，谓先后、奔走、疏附、御侮。"
                },
                {
                    "paragraph": "韩子赋角弓。",
                    "zhushu": "角弓，诗小雅。取其“兄弟昏姻，无胥远矣”。言兄弟之国宜相亲。"
                },
                {
                    "paragraph": "季武子拜，曰：“敢拜子之弥缝敝邑，寡君有望矣。”",
                    "zhushu": "弥缝，犹补合也，谓以兄弟之义。缝，扶恭切。合，如字，一音阁。"
                },
                {
                    "paragraph": "武子赋节之卒章。",
                    "zhushu": "节，诗小雅。卒章取“式讹尔心，以畜万邦”，以言晋德可以畜万邦。节，才结切，徐又如字。讹，五禾切。"
                },
                {
                    "paragraph": "既享，宴于季氏。有嘉树焉，宣子誉之。",
                    "zhushu": "誉其好也。誉，音余。"
                },
                {
                    "paragraph": "武子曰：“宿敢不封殖此树，以无忘角弓。”",
                    "zhushu": "封，厚也。殖，长也。长，丁丈切。"
                },
                {
                    "paragraph": "遂赋甘棠。",
                    "zhushu": "甘棠，诗召南。召伯息于甘棠之下，诗人思之而爱其树。武子欲封殖嘉树如甘棠，以宣子比召公。召，上照切。"
                },
                {
                    "paragraph": "宣子曰：“起不堪也，无以及召公。”",
                    "zhushu": ""
                },
                {
                    "paragraph": "宣子遂如齐纳币。",
                    "zhushu": "为平公聘。少姜为，于伪切。下“为之”同。"
                },
                {
                    "paragraph": "见子雅。子雅召子旗，",
                    "zhushu": "子旗，子雅之子。"
                },
                {
                    "paragraph": "使见宣子。宣子曰：“非保家之主也，不臣。”",
                    "zhushu": "志气元。见，贤遍切；下“见疆”同。亢。苦浪切。"
                },
                {
                    "paragraph": "见子尾，子尾见强，",
                    "zhushu": "强，子尾之子。"
                },
                {
                    "paragraph": "宣子谓之如子旗。",
                    "zhushu": "亦不臣。"
                },
                {
                    "paragraph": "大夫多笑之，唯晏子信之，曰：“夫子，君子也。",
                    "zhushu": "夫人，韩起。"
                },
                {
                    "paragraph": "君子有信，其有以知之矣。”",
                    "zhushu": "为十年齐栾施、髙强来奔张本。"
                },
                {
                    "paragraph": "自齐聘于卫，卫侯享之。北宫文子赋淇澳，",
                    "zhushu": "淇澳，诗卫风，美武公也。言宣子有武公之德。淇，音其。澳，于六切。"
                },
                {
                    "paragraph": "宣子赋木瓜。",
                    "zhushu": "木瓜，亦卫风。义取于欲厚报以为好。好，呼报切。后注皆同。"
                },
                {
                    "paragraph": "○夏四月，韩须如齐逆女。",
                    "zhushu": "须，韩起之子。逆少姜。"
                },
                {
                    "paragraph": "齐陈无宇送女，致少姜。少姜有宠于晋侯，晋侯谓之少齐。",
                    "zhushu": "为立别号，所以宠异之。少，诗照切。"
                },
                {
                    "paragraph": "谓陈无宇非卿，",
                    "zhushu": "欲使齐以适夫人礼送少姜。适，丁历切。"
                },
                {
                    "paragraph": "执诸中都。",
                    "zhushu": "中都，晋邑，在西河界休县东南。界，音介。休，许虬切。"
                },
                {
                    "paragraph": "少姜为之请，曰：“送从逆班。",
                    "zhushu": "班，列也。"
                },
                {
                    "paragraph": "畏大国也，犹有所易，是以乱作。”",
                    "zhushu": "韩须，公族大夫。陈无宇，上大夫。言齐畏晋，改易礼制，使上大夫送，遂致此执辱之罪。盖少姜谦以示讥。"
                },
                {
                    "paragraph": "○叔弓聘于晋，报宣子也。",
                    "zhushu": "此春韩宣子来聘。"
                },
                {
                    "paragraph": "晋侯使郊劳，",
                    "zhushu": "聘礼：宾至近郊，君使卿劳之。劳，力报切。"
                },
                {
                    "paragraph": "辞曰：“寡君使弓来继旧好，固曰：“女无敢为宾。”彻命于执事，敝邑𢎞矣，",
                    "zhushu": "彻，达也。女，音汝。下注同。"
                },
                {
                    "paragraph": "敢辱郊使？请辞。”",
                    "zhushu": "辞郊劳。使，所吏切。"
                },
                {
                    "paragraph": "致馆，辞曰：“寡君命下臣来继旧好，好合使成，臣之禄也。",
                    "zhushu": "得通君命，则于己为荣禄。"
                },
                {
                    "paragraph": "敢辱大馆？”",
                    "zhushu": "敢，不敢。"
                },
                {
                    "paragraph": "叔向曰：“子叔子知礼哉！吾闻之曰：“忠信，礼之器也；卑让，礼之宗也。”",
                    "zhushu": "宗，犹主也。"
                },
                {
                    "paragraph": "辞不忘国，忠信也；",
                    "zhushu": "谓称旧好。"
                },
                {
                    "paragraph": "先国后己，卑让也。",
                    "zhushu": "始称敝邑之𢎞，先国也。次称臣之禄，后已也。"
                },
                {
                    "paragraph": "诗曰：“敬慎威仪，以近有德。”夫子近德矣。”",
                    "zhushu": "诗大雅。近，附近之近。"
                },
                {
                    "paragraph": "○秋，郑公孙黑将作乱，欲去游氏而代其位，",
                    "zhushu": "游氏，大叔之族。黑为游楚所伤，故欲害其族。去，起吕切。"
                },
                {
                    "paragraph": "伤疾作而不果。",
                    "zhushu": "前年游楚所击创。创，初良切。"
                },
                {
                    "paragraph": "驷氏与诸大夫欲杀之。",
                    "zhushu": "驷氏，黑之族。"
                },
                {
                    "paragraph": "子产在鄙，闻之，惧弗及，乘遽而至。",
                    "zhushu": "遽，传驿。遽，其据切。尔雅云：驲、遽，传也。孙炎注云：传车驿马。传，中恋切。驿，音亦。"
                },
                {
                    "paragraph": "使吏数之，",
                    "zhushu": "责数其罪。"
                },
                {
                    "paragraph": "曰：“伯有之乱，",
                    "zhushu": "在襄三十一年。"
                },
                {
                    "paragraph": "以大国之事，而未尔讨也。",
                    "zhushu": "务共大国之命，不暇治女罪。共，音恭。"
                },
                {
                    "paragraph": "尔有乱心无厌，国不女堪。专伐伯有，而罪一也。昆弟争室，而罪二也。",
                    "zhushu": "谓争徐吾犯之妹。厌，于盐切。"
                },
                {
                    "paragraph": "薰隧之盟，女矫君位，而罪三也。",
                    "zhushu": "谓使大中书七子。蟜，居表切。"
                },
                {
                    "paragraph": "有死罪三，何以堪之？不速死，大刑将至。”再拜稽首辞曰：“死在朝夕，无助天为虐。”子产曰：“人谁不死？凶人不终，命也。作凶事，为凶人。不助天，其助凶人乎？”请以印为褚师。",
                    "zhushu": "印，子晳之子。褚师，市官。朝，如字。印，一刃切。褚，张吕切。"
                },
                {
                    "paragraph": "子产曰：“印也若才，君将任之。不才，将朝夕从女。女罪之不恤，而又何请焉？不速死，司寇将至。”七月壬寅，缢。尸诸周氏之衢，",
                    "zhushu": "衢，道也。衢，其于切。"
                },
                {
                    "paragraph": "加木焉。",
                    "zhushu": "书其罪于木，以加尸上。"
                },
                {
                    "paragraph": "○晋少姜卒。公如晋，及河。晋侯使士文伯来辞，曰：“非伉俪也，",
                    "zhushu": "晋侯溺于所幸，为少姜行夫人之服，故诸侯吊。不敢以私烦诸侯，故止之。伉，苦浪切。俪，力计切。"
                },
                {
                    "paragraph": "请君无辱。”公还，季孙宿遂致服焉。",
                    "zhushu": "致少姜之禭服。公以末秋行，始冬还，乃书之，故经在冬。"
                },
                {
                    "paragraph": "叔向言陈无宇于晋侯曰：“彼何罪？",
                    "zhushu": "彼，无宇。"
                },
                {
                    "paragraph": "君使公族逆之，齐使上大夫送之，犹曰不共。君求以贪。国则不共，",
                    "zhushu": "逆卑于宋，是晋国不共。"
                },
                {
                    "paragraph": "而执其使，君刑已颇，何以为盟主？",
                    "zhushu": "颇不平。使，所吏切。颇，普多切。"
                },
                {
                    "paragraph": "且少姜有辞。”",
                    "zhushu": "谓请无宇之辞。"
                },
                {
                    "paragraph": "冬十月，陈无宇归。",
                    "zhushu": "晋侯赦之。"
                },
                {
                    "paragraph": "十一月，郑印叚如晋吊。",
                    "zhushu": "吊少姜。",
                    "type": 2
                },
                {
                    "paragraph": "经三年，春，王正月，下未，滕子原卒。",
                    "zhushu": "襄三十五年盟重丘。重，直恭切。"
                },
                {
                    "paragraph": "○夏，叔弓如滕。○五月，葬滕成公。",
                    "zhushu": "卿共小国之葬，礼过厚。葬襄公，滕子来会，故鲁厚报之。共音恭。传倣此。"
                },
                {
                    "paragraph": "○秋，小邾子来朝。○八月，大雩。○冬，大雨雹。",
                    "zhushu": "无传。记灾。雨，于付切。雹，蒲学切。"
                },
                {
                    "paragraph": "○北燕伯款出奔齐。",
                    "zhushu": "不书大夫逐之，而言奔，罪之也。书名，从告。",
                    "type": 2
                },
                {
                    "paragraph": "传三年，春，王正月，郑游吉如晋，送少姜之葬。梁丙与张趯见之。",
                    "zhushu": "二子，晋大夫。趯，他历切。"
                },
                {
                    "paragraph": "梁丙曰：“甚矣哉，子之为此来也！”",
                    "zhushu": "卿共妾葬，过礼甚。为，于伪切。"
                },
                {
                    "paragraph": "子大叔曰：“将得已乎！",
                    "zhushu": "言不得止。"
                },
                {
                    "paragraph": "昔文、襄之霸也，",
                    "zhushu": "晋文公、襄公。"
                },
                {
                    "paragraph": "其务不烦诸侯。今诸侯三岁而聘，五岁而朝，有事而会，不恊而盟。",
                    "zhushu": "明王之制，岁聘间朝。在十三年，今简之。间，间厕之间。"
                },
                {
                    "paragraph": "君薨，大夫吊，卿共葬事；夫人，士吊，大夫送葬。",
                    "zhushu": "先王之制，诸侯之丧，士吊，大夫送葬。在三十年。盖时俗过制，故文、襄虽节之，犹过于古。"
                },
                {
                    "paragraph": "足以昭礼、命事、谋阙而已，",
                    "zhushu": "朝聘以昭礼，盟会以谋阙。"
                },
                {
                    "paragraph": "无加命矣。",
                    "zhushu": "命有常。"
                },
                {
                    "paragraph": "今嬖宠之丧，不敢择位，而数于守适，",
                    "zhushu": "不敢以其位卑而令礼数如守适夫人。然则时适夫人之丧，吊送之礼以过文、襄之制。数，所具切，徐，所主切。适，丁历切；本或作嫡，下同。令，力呈切。"
                },
                {
                    "paragraph": "唯惧获戾，岂敢惮烦？少齐有宠而死，齐必继室。",
                    "zhushu": "继室，复荐女。复，扶又切。下不出音者皆同。"
                },
                {
                    "paragraph": "今兹吾又将来贺，不唯此行也。”张趯曰：“善哉！吾得闻此数也。然自今，子其无事矣。譬如火焉，",
                    "zhushu": "火，心星。"
                },
                {
                    "paragraph": "火中，寒暑乃退。",
                    "zhushu": "心以季夏昏中而暑退，季冬旦中而寒退。"
                },
                {
                    "paragraph": "此其极也，能无退乎？晋将失诸侯，诸侯求烦不获。”",
                    "zhushu": "言将不能复烦诸侯。"
                },
                {
                    "paragraph": "二大夫退。子大叔告人曰：“张趯有知，其犹在君子之后乎！”",
                    "zhushu": "讥其无隐讳。知，音智。"
                },
                {
                    "paragraph": "○丁未，滕子原卒。同盟，故书名。",
                    "zhushu": "同盟于襄之世，亦应从同盟之礼，故传发之。"
                },
                {
                    "paragraph": "○齐侯使晏婴请继室于晋，",
                    "zhushu": "复以女继少姜。"
                },
                {
                    "paragraph": "曰：“寡君使婴曰：“寡人愿事君，朝夕不倦，将奉质币，以无失时，则国家多难，是以不获。",
                    "zhushu": "不得自来。朝，如字。质，徐之二切，又如字。鸡，乃旦切。"
                },
                {
                    "paragraph": "不腆先君之适，",
                    "zhushu": "谓少姜。腆，他典切。"
                },
                {
                    "paragraph": "以备内官，焜燿寡人之望，则又无禄，早世陨命，寡人失望。君若不忘先君之好，惠顾齐国，辱收寡人，徼福于大公、丁公，",
                    "zhushu": "徼，要也。二公，齐先君。言收恤寡人，则先君与之福也。焜，胡本切，又音昆。服云：“明也。”燿，羊照切；服云：“照也。”䧎，于敏切。好，呼报切。徼，古尧切。大，音泰。要，一遥切。"
                },
                {
                    "paragraph": "照临敝邑，镇抚其社稷，则犹有先君之适，",
                    "zhushu": "适夫人之女。"
                },
                {
                    "paragraph": "及遗姑姊妹",
                    "zhushu": "遗，余也。"
                },
                {
                    "paragraph": "若而人。",
                    "zhushu": "言如常人。不敢誉。誉，音余。"
                },
                {
                    "paragraph": "君若不弃敝邑，而辱使董振择之，以备嫔嫱，寡人之望也。”",
                    "zhushu": "董，正也。振，整也。嫔嫱，妇官。振，之刃切，一音真。嫱，本又作“廧”，在良切。"
                },
                {
                    "paragraph": "韩宣子使叔向对曰：“寡君之愿也。寡君不能独任其社稷之事，未有伉俪，在缞绖之中，是以未敢请。",
                    "zhushu": "制夫人之服，则葬讫，君臣乃释服。任音壬。缞，本亦作“衰”，七雷切。经，直结切。"
                },
                {
                    "paragraph": "君有辱命，惠莫大焉。若惠顾敝邑，抚有晋阳，赐之内主，岂唯寡君，举群臣实受其贶，其自唐叔以下，实宠嘉之。”",
                    "zhushu": "唐叔，晋之祖。贶音况。"
                },
                {
                    "paragraph": "既成昏，",
                    "zhushu": "许昏成。"
                },
                {
                    "paragraph": "晏子受礼，",
                    "zhushu": "受宾亭之礼。"
                },
                {
                    "paragraph": "叔向从之宴，相与语。叔向曰：“齐其何如？”",
                    "zhushu": "问兴衰。"
                },
                {
                    "paragraph": "晏子曰：“此季世也，吾弗知，齐其为陈氏矣。",
                    "zhushu": "不知其他，唯知齐将为陈氏。释文：吾弗知，绝句。"
                },
                {
                    "paragraph": "公弃其民，而归于陈氏。",
                    "zhushu": "弃民不恤。"
                },
                {
                    "paragraph": "齐旧四量，豆、区、釜、钟。四升为豆，各自其四，以登于釜。",
                    "zhushu": "四豆为区，区斗大升。四区为釜，釜六斗四升。登，成也。量音亮。区，鸟侯切。"
                },
                {
                    "paragraph": "釜十则钟。",
                    "zhushu": "六斛四斗。"
                },
                {
                    "paragraph": "陈氏三量，皆登一焉，钟乃大矣。",
                    "zhushu": "登，加也。加一，谓加旧量之一也。以五升为豆，五豆为区，五区为釜，则区二斗，釜八斗，钟八斛。释文：旧本以五升为豆，四豆为区，四区为釜，直加豆为五升，而区、釜自大。故杜云“区二升，釜八斗”是也。本或作“五豆为区，五区为釜”者，为加旧豆、区为五，亦与杜注相会，非于五升之豆又五五而加也。"
                },
                {
                    "paragraph": "以家量贷，而以公量收之。",
                    "zhushu": "贷厚而收薄。贷，他代切。"
                },
                {
                    "paragraph": "山木如市，弗加于山，鱼盐蜃蛤，弗加于海。",
                    "zhushu": "贾如在山海，不加贵。蜃，食轸切。蛤，古答切。贾，音嫁。"
                },
                {
                    "paragraph": "民参其力，二入于公，而衣食其一。",
                    "zhushu": "言公重赋敛。参，七南切，又音三。敛，力验切。"
                },
                {
                    "paragraph": "公聚朽蠹，而三老冻馁，",
                    "zhushu": "三老，谓上寿、中寿、下寿，皆八十已上，不见养遇。聚，徐在喻切，又在主切。蠹，下故切。三老，服云：工老、商老、农老也。冻，丁贡切。馁，奴罪切。寿，音授。上，时掌切。"
                },
                {
                    "paragraph": "国之诸市，屦贱踊贵。",
                    "zhushu": "踊，刖足者屦，言刑多。屦，九具切。踊，音勇。刖，音月，又五刮切。"
                },
                {
                    "paragraph": "民人痛疾，而或燠休之。",
                    "zhushu": "燠休，痛念之声，谓陈氏也。燠，于喻切。徐音忧，又于到切，一音于六切。休，虚喻切。徐，许留切。贾云：燠，厚也。休，美也。"
                },
                {
                    "paragraph": "其爱之如父母，而归之如流水，欲无获民，将焉辟之？箕伯、直柄、虞遂、伯戏，",
                    "zhushu": "四人皆舜后，陈氏之先。焉，于虔切。戏，许宜切。"
                },
                {
                    "paragraph": "其相胡公、大姫，已在齐矣。",
                    "zhushu": "胡公，四人之后，周始封陈之祖。大姫，其妃也。言陈氏虽为人臣，然将有国，其先祖鬼神已与胡公共在齐。相，息亮切。服如字。大，音泰。"
                },
                {
                    "paragraph": "叔向曰：“然。虽吾公室，今亦季世也。戎马不驾，卿无军行，",
                    "zhushu": "言晋衰弱，不能征讨救诸侯。行，户郎切。"
                },
                {
                    "paragraph": "公乘无人，卒列无长。",
                    "zhushu": "百人为卒。言人皆非其人，非其长。乘，绳证切。卒，子忽切。长，丁丈切。"
                },
                {
                    "paragraph": "庶民罢敝，而宫室滋侈，",
                    "zhushu": "滋，益也。罢，音皮。侈，尺氏切，又昌氏切。"
                },
                {
                    "paragraph": "道殣相望，",
                    "zhushu": "饿死为殣。殣，音亲。说文云：“道中死者，人所覆也。”毛诗作“墐”。传云：墐，路蒙也。"
                },
                {
                    "paragraph": "而女富溢尤。",
                    "zhushu": "女，嬖宠之家。"
                },
                {
                    "paragraph": "民闻公命，如逃寇雠。栾、郤、胥、原、狐、续、庆、伯，降在皂隶，",
                    "zhushu": "八姓，晋旧臣之族也。皂隷，贱官。却，去逆切。皂，才早切。隷，力计切。"
                },
                {
                    "paragraph": "政在家门，",
                    "zhushu": "大夫专政。"
                },
                {
                    "paragraph": "民无所依。君日不悛，以乐慆忧，",
                    "zhushu": "慆，藏也。悛，改也。悛，七全切。乐，音洛，又音岳。慆，他刀切。"
                },
                {
                    "paragraph": "公室之卑，其何日之有？",
                    "zhushu": "言今至。"
                },
                {
                    "paragraph": "谗鼎之铭",
                    "zhushu": "谗，鼎名也。谗，士咸切。服云：“疾谗之鼎也。”"
                },
                {
                    "paragraph": "曰：“昧旦平显，后世犹怠”，",
                    "zhushu": "昧旦，早起也。平，大也。言夙兴以务大显，后世犹解怠。昩，音妹。平，普悲切。解，佳实切。"
                },
                {
                    "paragraph": "况日不悛，其能久乎？”晏子曰：“子将若何？”",
                    "zhushu": "问何以免此难。日，人实切。难，乃旦切。"
                },
                {
                    "paragraph": "叔向曰：“晋之公族尽矣。𦙝闻之，公室将卑，其宗族枝叶先落，则公从之。𦙝之宗十一族，",
                    "zhushu": "同祖为宗。𦙝，许乙切。"
                },
                {
                    "paragraph": "唯羊舌氏在而已。𦙝又无子，",
                    "zhushu": "无贤子。"
                },
                {
                    "paragraph": "公室无度，",
                    "zhushu": "无法度。"
                },
                {
                    "paragraph": "幸而得死，",
                    "zhushu": "言得以寿终为幸。"
                },
                {
                    "paragraph": "岂其获祀？”",
                    "zhushu": "言必不得祀。"
                },
                {
                    "paragraph": "○初，景公欲更晏子之宅，曰：“子之宅近市，湫隘嚻尘，不可以居，",
                    "zhushu": "湫，下。隘，小。嚻，声。尘，土。近，附近之近。湫，子小切。徐音秋，又在酒切。隘，于卖切。嚻，许骄切，又五髙切。"
                },
                {
                    "paragraph": "请更诸爽垲者。”",
                    "zhushu": "爽，明。垲，燥。垲，苦代切。燥，素早切。"
                },
                {
                    "paragraph": "辞曰：“君之先臣容焉，",
                    "zhushu": "先臣，晏子之先人。"
                },
                {
                    "paragraph": "臣不足以嗣之，于臣侈矣。",
                    "zhushu": "侈，奢也。"
                },
                {
                    "paragraph": "且小人近市，朝夕得所求，小人之利也，敢烦里旅？”",
                    "zhushu": "旅，众也。不敢劳众为已。宅。朝，如字。"
                },
                {
                    "paragraph": "公笑曰：“子近市，识贵贱乎？”对曰：“既利之，敢不识乎？”公曰：“何贵何贱？”于是景公繁于刑，",
                    "zhushu": "繁，多也。"
                },
                {
                    "paragraph": "有鬻踊者，故对曰：“踊贵屦贱。”既已告于君，故与叔向语而称之。",
                    "zhushu": "传謢，晏子令不与张趯同讥。鬻，羊六切。卖也。令，力呈切。"
                },
                {
                    "paragraph": "景公为是省于刑。",
                    "zhushu": ""
                },
                {
                    "paragraph": "君子曰：“仁人之言，其利博哉！晏子一言，而齐侯省刑。诗曰：“君子如祉，乱庶遄已。”",
                    "zhushu": "诗小雅。如，行也。祉，福也。遄，疾也。言君子行福，则庶几乱疾止也。为，于伪切。省，所景切。祉，音耻。遄，市专切。"
                },
                {
                    "paragraph": "其是之谓乎！”",
                    "zhushu": ""
                },
                {
                    "paragraph": "及晏子如晋，公更其宅。反，则成矣。既拜，",
                    "zhushu": "拜谢新宅。"
                },
                {
                    "paragraph": "乃毁之，而为里室，皆如其旧，",
                    "zhushu": "本坏里室以大晏子之宅，故复之。坏，音怪。复，音服。下“卒复”“其复”“欲复”同。"
                },
                {
                    "paragraph": "则使宅人反之。",
                    "zhushu": "还其故室。还，音环。"
                },
                {
                    "paragraph": "“且谚曰：“非宅是卜，唯邻是卜。”",
                    "zhushu": "卜良邻。谚，音彦。"
                },
                {
                    "paragraph": "二三子先卜邻矣，",
                    "zhushu": "二三子，谓邻人。"
                },
                {
                    "paragraph": "违卜不祥。君子不犯非礼，",
                    "zhushu": "去俭即奢为非礼。"
                },
                {
                    "paragraph": "小人不犯不祥，古之制也。吾敢违诸乎？”卒复其旧宅。公弗许。因陈桓子以请，乃许之。",
                    "zhushu": "传言齐、晋之衰，贤臣怀忧，且言陈氏之兴。"
                },
                {
                    "paragraph": "夏四月，郑伯如晋，公孙叚相，甚敬而卑，礼无违者。晋侯嘉焉，授之以策，",
                    "zhushu": "策。赐命之书"
                },
                {
                    "paragraph": "曰：“子丰有劳于晋国，",
                    "zhushu": "子丰叚之。又"
                },
                {
                    "paragraph": "余闻而弗忘。赐女州田，",
                    "zhushu": "州县，今属河内郡。女，音汝。"
                },
                {
                    "paragraph": "以胙乃旧勋。”伯石再拜稽首，受策以出。",
                    "zhushu": ""
                },
                {
                    "paragraph": "君子曰：“礼，其人之急也乎！伯石之汏也，",
                    "zhushu": "汏，骄也。"
                },
                {
                    "paragraph": "一为礼于晋，犹荷其禄，况以礼终始乎？诗曰：“人而无礼，胡不遄死？”其是之谓乎！”",
                    "zhushu": ""
                },
                {
                    "paragraph": "初，州县，栾豹之邑也。",
                    "zhushu": "豹，栾盈族。荷，户可切，又音可。"
                },
                {
                    "paragraph": "及栾氏亡，范宣子、赵文子、韩宣子皆欲之。文子曰：“温，吾县也。”",
                    "zhushu": "州本属温。温，赵氏邑"
                },
                {
                    "paragraph": "二宣子曰：“自郤称以别，三传矣。",
                    "zhushu": "郤称，晋大夫，始受州，自是州与温别，至今传三家。称，尺证切。“以别，绝句。"
                },
                {
                    "paragraph": "晋之别县不唯州，谁获治之？”",
                    "zhushu": "言县邑既别甚多，无有得追而治取之。"
                },
                {
                    "paragraph": "文子病之，乃舍之。二子曰：“吾不可以正议而自与也。”皆舍之。及文子为政，赵获曰：“可以取州矣。”",
                    "zhushu": "获，赵文子之子。舍，音赦，又音舍。"
                },
                {
                    "paragraph": "文子曰：“退！",
                    "zhushu": "使获退也。"
                },
                {
                    "paragraph": "二子之言，义也。",
                    "zhushu": "二子，二宣子也。"
                },
                {
                    "paragraph": "违义，祸也。余不能治余县，又焉用州？其以徼祸也。君子曰：“弗知实难，",
                    "zhushu": "患不知祸所起。”"
                },
                {
                    "paragraph": "知而弗从，祸莫大焉。有言州必死。”",
                    "zhushu": ""
                },
                {
                    "paragraph": "丰氏故主韩氏，",
                    "zhushu": "故，犹旧也。丰氏至晋，旧以韩氏为主人。"
                },
                {
                    "paragraph": "伯石之获州也，韩宣子为之请之，为其复取之之故。",
                    "zhushu": "后若还晋，因自欲取之。为七年丰氏归州张本。为，于伪切。下“为其”“复为”注“为之”“为干”皆同。"
                },
                {
                    "paragraph": "五月，叔弓如滕，葬滕成公，公子服椒为介。及郊，遇懿伯之忌，敬子不入。",
                    "zhushu": "忌，怨也。懿伯，椒之叔父。敬子，叔弓也。叔弓礼椒，为之辟仇。辟，音避。"
                },
                {
                    "paragraph": "惠伯曰：“公事有公利，无私忌。椒请先入。”乃先受馆，敬子从之。",
                    "zhushu": "惠伯，子服椒也。传言叔弓之有礼。"
                },
                {
                    "paragraph": "晋韩起如齐逆女。",
                    "zhushu": "为平公逆。"
                },
                {
                    "paragraph": "公孙虿为少姜之有宠也，以其子更公女，而嫁公子。",
                    "zhushu": "更嫁公女。虿，敕迈切。"
                },
                {
                    "paragraph": "人谓宣子：“子尾欺晋，晋胡受之？”宣子曰：“我欲得齐而远其宠，宠将来乎？”",
                    "zhushu": "宠，谓子尾。远，于万切。"
                },
                {
                    "paragraph": "○秋七月，郑罕虎如晋，贺夫人，且告曰：“楚人日征敝邑，以不朝立王之故。",
                    "zhushu": "楚灵王新立。"
                },
                {
                    "paragraph": "敝邑之往，则畏执事其谓寡君“而固有外心”；其不往，则宋之盟云。",
                    "zhushu": "云。交相见。"
                },
                {
                    "paragraph": "进退罪也。寡君使虎布之。”",
                    "zhushu": "布，陈也。"
                },
                {
                    "paragraph": "宣子使叔向对曰：“君若辱有寡君，在楚何害？修宋盟也。君苟思盟，寡君乃知免于戾矣。君若不有寡君，虽朝夕辱于敝邑，寡君猜焉。",
                    "zhushu": "猜，疑也。猜，七才切。"
                },
                {
                    "paragraph": "君实有心，何辱命焉？",
                    "zhushu": "言若有事晋心，至楚可不须告。"
                },
                {
                    "paragraph": "君其往也！苟有寡君，在楚犹在晋也。”",
                    "zhushu": ""
                },
                {
                    "paragraph": "张趯使谓大叔曰：“自子之归也，",
                    "zhushu": "归在此年春。"
                },
                {
                    "paragraph": "小人粪除先人之敝庐，曰：“子其将来。”今子皮实来，小人失望。”大叔曰：“吉贱，不获来，",
                    "zhushu": "贱，非上卿。粪，甫问切。"
                },
                {
                    "paragraph": "畏大国、尊夫人也。且孟曰：“而将无事。”吉庶几焉。”",
                    "zhushu": "孟，张趯也。庶几如趯言。"
                },
                {
                    "paragraph": "○小邾穆公来朝，季武子欲卑之。",
                    "zhushu": "不欲以诸侯礼待之。"
                },
                {
                    "paragraph": "穆叔曰：“不可。曹、滕、二邾，实不忘我好。敬以逆之，犹惧其贰，又卑一睦，焉",
                    "zhushu": "一睦，谓小邾。释文：“实不忘我好”，绝句。一读以“好”字向下。好，呼报切。下“群好”同。"
                },
                {
                    "paragraph": "逆群好也？其如旧而加敬焉。志曰：“能敬无灾。”又曰：“敬逆来者，天所福也。”季孙从之。○八月，大雩，旱也。○",
                    "zhushu": ""
                },
                {
                    "paragraph": "齐侯田于莒，",
                    "zhushu": "莒，齐东竟。竟，音境。"
                },
                {
                    "paragraph": "卢蒲嫳见，泣且请曰：“余发如此种种，余奚能为？”",
                    "zhushu": "嫳，庆封之党，襄二十八年放之于竟。种种，短也。自言衰老，不能复为害。嫳，普结切，又匹舌切。见，贤遍切。种，亦作“董”，章勇切。"
                },
                {
                    "paragraph": "公曰：“诺。吾告二子。”",
                    "zhushu": "二子，子雅、子尾。"
                },
                {
                    "paragraph": "归而告之。子尾欲复之，子雅不可，曰：“彼其发短而心甚长，其或寝处我矣。”",
                    "zhushu": "言不可信。"
                },
                {
                    "paragraph": "九月，子雅放卢蒲嫳于北燕。",
                    "zhushu": "恐其复作乱。"
                },
                {
                    "paragraph": "○燕简公多嬖宠，欲去诸大夫而立其宠人。冬，燕大夫比以杀公之外嬖。",
                    "zhushu": "比，相亲比。去，起吕切。比，毗志切。"
                },
                {
                    "paragraph": "公惧，奔齐。书曰：“北燕伯款出奔齐。”罪之也。",
                    "zhushu": "款罪轻于卫衎，重于蔡朱，故举中示例。衎，苦旦切。"
                },
                {
                    "paragraph": "○十月，郑伯如楚，子产相。楚子享之，赋吉日。",
                    "zhushu": "吉日，诗小雅，宣王田猎之诗。楚王欲与郑伯共田，故赋之。相，息亮切。"
                },
                {
                    "paragraph": "既享，子产乃具田备，王以田江南之梦。",
                    "zhushu": "楚之云梦，跨江南北。梦，如字，徐莫公切。"
                },
                {
                    "paragraph": "○齐公孙灶卒。",
                    "zhushu": "灶，子雅。"
                },
                {
                    "paragraph": "司马灶见晏子，",
                    "zhushu": "司马灶，齐大夫。"
                },
                {
                    "paragraph": "曰：“又丧子雅矣。”晏子曰：“惜也！子旗不免，殆哉！",
                    "zhushu": "以其不臣。丧，息浪切。"
                },
                {
                    "paragraph": "姜族弱矣，而妫将始昌。",
                    "zhushu": "妫，陈氏。妫，九危切。"
                },
                {
                    "paragraph": "二惠竞爽犹可，",
                    "zhushu": "子雅、子尾，皆齐惠公之孙也。竞，强也。爽，明也。"
                },
                {
                    "paragraph": "又弱一个焉，姜其危哉！”",
                    "zhushu": "个，古贺切。"
                }
            ]
        },
        {
            "name": "昭公二第二十一",
            "paragraphs": [
                {
                    "paragraph": "昭公二第二十一",
                    "zhushu": "",
                    "type": 1
                },
                {
                    "paragraph": "经四年，春，王正月，大雨雹。",
                    "zhushu": "当雪而雹，故以为灾而书。□□，于付切。传“大雨雹”，同“雹”，蒲□□。"
                },
                {
                    "paragraph": "○夏，楚子、蔡侯、陈侯、郑伯、许男、徐子、滕子、顿子、胡子、沈子、小邾子、宋世子佐、淮夷会于申。",
                    "zhushu": "楚灵王始合诸侯。沈音审。"
                },
                {
                    "paragraph": "○楚人执徐子。",
                    "zhushu": "称人以执，以不道于其民告。"
                },
                {
                    "paragraph": "○秋，七月，楚子、蔡侯、陈侯、许男、顿子、胡子、沈子、淮夷伐吴。",
                    "zhushu": "因申会以伐吴。不言诸侯者，郑、徐、滕、小邾、宋不在故也。胡国，汝阴县西北有胡城。"
                },
                {
                    "paragraph": "○执齐庆封，杀之。",
                    "zhushu": "楚子欲行霸，为齐讨庆封，故称齐。为，于伪切。"
                },
                {
                    "paragraph": "○遂灭赖。○九月，取鄫。",
                    "zhushu": "鄫，莒邑。传例日。克邑不用师徒曰取。鄫，才陵切。"
                },
                {
                    "paragraph": "○冬，十有二月，乙卯，叔孙豹卒。",
                    "zhushu": "",
                    "type": 2
                },
                {
                    "paragraph": "传四年，春，王正月，许男如楚，楚子止之，",
                    "zhushu": "欲与俱田。"
                },
                {
                    "paragraph": "遂止郑伯，复田江南，许男与焉。",
                    "zhushu": "前年楚子已与郑伯田江南，故言复。复，扶又切。与，音预。"
                },
                {
                    "paragraph": "使椒举如晋求诸侯，二君待之。",
                    "zhushu": "二君，郑、许。"
                },
                {
                    "paragraph": "椒举致命曰：“寡君使举曰：日君有惠，赐盟于宋，",
                    "zhushu": "宋盟在襄二十七年。"
                },
                {
                    "paragraph": "曰：“晋、楚之从，交相见也。”以岁之不易，",
                    "zhushu": "不易，言有难。易，以豉切，注同。难，乃旦切。"
                },
                {
                    "paragraph": "寡人愿结驩于二三君，",
                    "zhushu": "欲得诸侯谋事补阙。驩，唤端切。"
                },
                {
                    "paragraph": "使举请间。君若苟无四方之虞，",
                    "zhushu": "虞，度也。间，徐音闲，又如字。度，待洛切。"
                },
                {
                    "paragraph": "则愿假宠以请于诸侯。”",
                    "zhushu": "欲借君之威宠以致诸侯。"
                },
                {
                    "paragraph": "晋侯欲勿许，司马侯曰：“不可。楚王方侈，天或者欲逞其心，以厚其毒，而降之罚，未可知也。其使能终，亦未可知也。晋、楚唯天所相，",
                    "zhushu": "相，助也。侈，昌氏切，又尺氏切。逞，敕景切。相，息亮切。"
                },
                {
                    "paragraph": "不可与争。君其许之，而修德以待其归。若归于德，吾犹将事之，况诸侯乎？若适淫虐，楚将弃之，",
                    "zhushu": "弃不以为君，"
                },
                {
                    "paragraph": "吾又谁与争？”公曰：“晋有三不殆，其何敌之有？",
                    "zhushu": "殆，危也。殆，直改切。"
                },
                {
                    "paragraph": "国险而多马，齐、楚多难，",
                    "zhushu": "多篡弑之难。篡，初患切。弑，申志切。"
                },
                {
                    "paragraph": "有是三者，何郷而不济？”对曰：“恃险与马，而虞邻国之难，是三殆也。四岳、",
                    "zhushu": "东岳，岱，西岳，华，南岳，衡，北岳，恒，郷，许亮切，本又作“向”。岳，音岳。岱，音代。在兖州。华，如字，又胡化切，在雍州。衡，如字。在荆州。恒，如字，本或作“常”，在冀州。案：作恒者是也。北岳本名恒山，汉为文帝讳，改作常耳。"
                },
                {
                    "paragraph": "三涂、",
                    "zhushu": "在河南陆浑县南。释文：三涂，山名，大行、轘辕、崤黾也。浑，户昏切，又户困切。"
                },
                {
                    "paragraph": "阳城、",
                    "zhushu": "在阳城县东北。"
                },
                {
                    "paragraph": "大室、",
                    "zhushu": "在河南阳城县西南。大，音泰。下“大室”同。大室，即中岳嵩髙山也，在豫州。"
                },
                {
                    "paragraph": "荆山、",
                    "zhushu": "在新城沶郷县南。沶，音市，又音尔。汉书音义音稚，或一音隷，则当“水”旁作“尔”，恐非。本或作“渫”，字误也。"
                },
                {
                    "paragraph": "中南，",
                    "zhushu": "在始平武功县南。"
                },
                {
                    "paragraph": "九州之险也，是不一姓。",
                    "zhushu": "虽是天下至险，无德则灭亡。"
                },
                {
                    "paragraph": "冀之北土，",
                    "zhushu": "燕、代，燕，乌贤切。"
                },
                {
                    "paragraph": "马之所生，无兴国焉。恃险与马，不可以为固也，从古以然。是以先王务修德音，以亨神人，",
                    "zhushu": "亨，通也。亨，许庚切。"
                },
                {
                    "paragraph": "不闻其务险与马也。邻国之难，不可虞也。或多难以固其国，启其疆土；或无难以丧其国，失其守宇。",
                    "zhushu": "于国则四垂为宇。疆，居良切。丧，息浪切。"
                },
                {
                    "paragraph": "若何虞难？齐有仲孙之难，而获桓公，至今赖之。",
                    "zhushu": "仲孙，公孙无知。事在庄九年。"
                },
                {
                    "paragraph": "晋有里平之难，而获文公，是以为盟主。",
                    "zhushu": "里克平郑，事在僖九年。平，普悲切。"
                },
                {
                    "paragraph": "卫、邢无难，敌亦丧之。",
                    "zhushu": "闵二年，狄灭卫。僖二十五年，卫灭邢。邢，音刑。"
                },
                {
                    "paragraph": "故人之难，不可虞也。恃此三者，而不修政德，亡于不暇，又何能济？君其许之！纣作淫虐，文王惠和，殷是以陨，周是以兴，夫岂争诸侯？”乃许楚使。使叔向对曰：“寡君有社稷之事，是以不获春秋时见。",
                    "zhushu": "言不得自往，谦辞。纣，直九切。陨，于敏切。楚使，所吏切。向，许丈切。见，贤遍切。下注朝见、昏见同。"
                },
                {
                    "paragraph": "诸侯，君实有之，何辱命焉？”椒举遂请昏，",
                    "zhushu": "盖楚子遣举时，兼使求昏。"
                },
                {
                    "paragraph": "晋侯许之。",
                    "zhushu": ""
                },
                {
                    "paragraph": "楚子问于子产日：“晋其许我诸侯乎？”对日：“许君。晋君少安，不在诸侯。",
                    "zhushu": "安于小，小不能远图。少，如字。"
                },
                {
                    "paragraph": "其大夫多求，",
                    "zhushu": "贪也。"
                },
                {
                    "paragraph": "莫匡其君。在宋之盟，又日如一。",
                    "zhushu": "晋、楚同也。"
                },
                {
                    "paragraph": "若不许君，将焉用之？”",
                    "zhushu": "焉用宋盟。焉，于虔切。"
                },
                {
                    "paragraph": "王曰：“诸侯其来乎？”对曰：“必来。从宋之盟，承君之欢，不畏大国，",
                    "zhushu": "大国，晋也。"
                },
                {
                    "paragraph": "何故不来？不来者，其鲁、卫、曹、邾乎？曹畏宋，邾畏鲁，鲁、卫逼于齐而亲于晋，唯是不来。其余，君之所及也，谁敢不至？”",
                    "zhushu": "言楚威力所能及。逼，彼力切。"
                },
                {
                    "paragraph": "王曰：“然则吾所求者，无不可乎？”对曰：“求逞于人，不可；",
                    "zhushu": "逞，快也。求人以快意，人必违之。"
                },
                {
                    "paragraph": "与人同欲，尽济。”",
                    "zhushu": "为下会申传。"
                },
                {
                    "paragraph": "○大雨雹。季武子问于申丰曰：“雹可御乎？”",
                    "zhushu": "御，止也。申丰，鲁大夫。御，鱼吕切。下“御之”同。"
                },
                {
                    "paragraph": "对曰：“圣人在上，无雹。虽有，不为灾。古者，日在北陆而藏氷，",
                    "zhushu": "陆，道也。谓夏十二月，日在虚、危，冰坚而藏之。夏，户雅切。下同。"
                },
                {
                    "paragraph": "西陆朝觌而出之。",
                    "zhushu": "谓夏三月，日在昴、毕，蛰虫出而用冰。春分之中，奎星朝见东方。朝，如字。觌，徒历切。昴，音卯。蛰，直立切。虫，除中切。奎，苦圭切。"
                },
                {
                    "paragraph": "其藏冰也，深山穷谷，固阴沍寒，于是乎取之。",
                    "zhushu": "沍，闭也。必取积阴之冰，所以道达其气，使不为灾。沍，户故切。道，音导。"
                },
                {
                    "paragraph": "其出之也，朝之禄位，宾食、丧祭，于是乎用之。",
                    "zhushu": "言不独共公。共，音恭。"
                },
                {
                    "paragraph": "其藏之也，黑牡、秬黍，以享司寒。",
                    "zhushu": "黑牡，黑牲也。秬，黑黍也。司寒，玄冥，北方之神，故物皆用黑。有事于冰，故祭其神。牡，茂后切。秬，音巨。冥，亡丁切。"
                },
                {
                    "paragraph": "其出之也，桃弧、棘矢，以除其灾。",
                    "zhushu": "桃弓、棘箭，所以禳除凶邪，将御至尊故。弧，音胡。禳，如羊切。邪，似嗟切。"
                },
                {
                    "paragraph": "其出入也时。食肉之禄，冰皆与焉。",
                    "zhushu": "食肉之禄，谓在朝廷治其职事就官食者。与，音预。"
                },
                {
                    "paragraph": "大夫命妇，丧浴用冰。",
                    "zhushu": "命妇，大夫妻。浴，音欲。"
                },
                {
                    "paragraph": "祭寒而藏之，",
                    "zhushu": "享司寒。“祭寒而藏之”，本或作“祭司寒”者，非。"
                },
                {
                    "paragraph": "献羔而启之，",
                    "zhushu": "谓二月春分，献羔祭韭，始开冰室。韭，音九。"
                },
                {
                    "paragraph": "公始用之，",
                    "zhushu": "公先用，优尊。"
                },
                {
                    "paragraph": "火出而毕赋。",
                    "zhushu": "火星昏见东方，谓三月、四月中。"
                },
                {
                    "paragraph": "自命夫命妇至于老疾，无不受冰。",
                    "zhushu": "老，致仕在家者。"
                },
                {
                    "paragraph": "山人取之，县人传之，",
                    "zhushu": "山人，虞官。县人，遂属。传，直专切。"
                },
                {
                    "paragraph": "舆人纳之，隷人藏之。",
                    "zhushu": "舆、隷，皆贱官。舆，音余。"
                },
                {
                    "paragraph": "夫冰以风壮，",
                    "zhushu": "冰因风寒而坚。壮，侧亮切。"
                },
                {
                    "paragraph": "而以风出。",
                    "zhushu": "颐春风而散用。"
                },
                {
                    "paragraph": "其藏之也周，",
                    "zhushu": "周，密也。"
                },
                {
                    "paragraph": "其用之也徧，",
                    "zhushu": "及老疾。徧，音遍。"
                },
                {
                    "paragraph": "则冬无愆阳，",
                    "zhushu": "愆，过也，谓冬温。愆，起虔切。"
                },
                {
                    "paragraph": "夏无伏阴，",
                    "zhushu": "伏阴，谓夏寒。"
                },
                {
                    "paragraph": "春无凄风，",
                    "zhushu": "凄，寒也。凄，七西切。"
                },
                {
                    "paragraph": "秋无苦雨，",
                    "zhushu": "霖雨，为人所患苦。霖，音林。"
                },
                {
                    "paragraph": "雷出不震，",
                    "zhushu": "震，霆也。霆，音亭，又音挺，又亭佞切。"
                },
                {
                    "paragraph": "无菑霜雹，疠疾不降，",
                    "zhushu": "疠，恶气也。菑，音灾。疠，音例。"
                },
                {
                    "paragraph": "民不夭札。",
                    "zhushu": "短折为夭，夭死为札。札，侧八切，又音截。字林作，壮列切。"
                },
                {
                    "paragraph": "今藏川池之冰，弃而不用，",
                    "zhushu": "既不藏深山穷谷之冰，又“火出不毕赋”，有余则弃之。"
                },
                {
                    "paragraph": "风不越而杀，雷不发而震。",
                    "zhushu": "越，散也。言阴阳失序，雷风为害。杀，如字，又色界切，徐，色例切。"
                },
                {
                    "paragraph": "雹之为菑，谁能御之？七月之卒章，藏冰之道也。”",
                    "zhushu": "七月，诗豳风。卒章日。“二之日凿冰冲冲”，谓十二月凿而取之。“三之日纳于凌阴”，凌阴，水室也。“四之日其蚤，献羔祭韭”，谓二月春分，蚤开冰室，以荐宗庙。豳，彼贫切。凿，在洛切。冲，直忠切。凌，陵证切，一音陵。蚤，音早。韭，音九。"
                },
                {
                    "paragraph": "○夏，诸侯如楚，鲁、卫、曹、邾不会。曹、邾辞以难，公辞以时祭，卫侯辞以疾。",
                    "zhushu": "如子产言。难，乃旦切。"
                },
                {
                    "paragraph": "郑伯先待于申。",
                    "zhushu": "自楚先至会地。"
                },
                {
                    "paragraph": "六月丙午，楚子合诸侯于申。椒举言于楚子曰：“臣闻诸侯无归，礼以为归。令君始得诸侯，其慎礼矣。霸之济否，在此会也。夏启有钧台之享，",
                    "zhushu": "启，禹子也。河南阳翟县南有钧台陂，盖启享诸侯于此。夏，户雅切。注倣此。钧，音均。陂，彼宜切。"
                },
                {
                    "paragraph": "商汤有景毫之命，",
                    "zhushu": "河南巩县西南存汤亭。或言亳即偃师。亳，步各切。巩，九勇切。"
                },
                {
                    "paragraph": "周武有孟津之誓，",
                    "zhushu": "将伐纣也。释文：孟，本又作“盟”，音孟。"
                },
                {
                    "paragraph": "成有歧阳之搜，",
                    "zhushu": "周成王归自奄，大搜于歧山之阳。岐山在扶风美阳县西北。岐，其宜切。搜，所求切。"
                },
                {
                    "paragraph": "康有酆宫之朝，",
                    "zhushu": "酆在治平鄠县东，有灵台，康王于是朝诸侯。酆，芳弓切。"
                },
                {
                    "paragraph": "穆有涂山之会，",
                    "zhushu": "周穆王会诸侯于涂山。涂山在寿春东北。"
                },
                {
                    "paragraph": "齐桓有召陵之师，",
                    "zhushu": "在僖四年。召，上照切。"
                },
                {
                    "paragraph": "晋文有践土之盟。",
                    "zhushu": "在僖二十八年。"
                },
                {
                    "paragraph": "君其何用？宋向戍、郑公孙侨在，诸侯之良也，君其选焉。”",
                    "zhushu": "选择所用。向，舒亮切。戌，音恤。侨，其骄切。"
                },
                {
                    "paragraph": "王曰：“吾用齐桓。”",
                    "zhushu": "用会召陵之礼。"
                },
                {
                    "paragraph": "王使问礼于左师与子产。左师曰：“小国习之，大国用之，敢不荐闻？”",
                    "zhushu": "言所闻，谦示所未行。"
                },
                {
                    "paragraph": "献公合诸侯之礼六。",
                    "zhushu": "其礼六仪也。宋爵公，故献公礼。"
                },
                {
                    "paragraph": "子产曰：“小国共职，敢不荐守？”献伯、子、男会公之礼六。",
                    "zhushu": "郑，伯爵，故献伯、子、男会公之礼。其礼同，所从言之异。共，音恭。守，手又切。"
                },
                {
                    "paragraph": "君子谓合左师善守先代，子产善相小国。",
                    "zhushu": ""
                },
                {
                    "paragraph": "王使椒举侍于后以规过，",
                    "zhushu": "规正二子之过。相，息亮切。"
                },
                {
                    "paragraph": "卒事不规。王问其故，对曰：“礼，吾所未见者有六焉，又何以规？”",
                    "zhushu": "左师、子产所献六礼，楚皆未尝行。"
                },
                {
                    "paragraph": "宋大子佐后至，王田于武城，久而弗见，椒举请辞焉。",
                    "zhushu": "请王辞谢之。"
                },
                {
                    "paragraph": "王使往，曰：“属有宗祧之事于武城，",
                    "zhushu": "言为宗庙田猎。属，章玉切。适也。祧，他雕切。为，于伪切。"
                },
                {
                    "paragraph": "寡君将堕币焉，敢谢后见。”",
                    "zhushu": "恨其后至，故言将因诸侯会，布币乃相见。经并书“宋大子佐”，知此言在会前。堕，许规切。布也。服云：输也。见，如字，又贤遍切。"
                },
                {
                    "paragraph": "徐子，吴出也，以为贰焉，故执诸申。",
                    "zhushu": "言楚子以疑罪执诸侯。"
                },
                {
                    "paragraph": "楚子示诸侯侈，",
                    "zhushu": "自奢侈。"
                },
                {
                    "paragraph": "椒举曰：“夫六王、二公之事，",
                    "zhushu": "六王，启、汤、武、成、康、穆也。二公，齐桓、晋文。"
                },
                {
                    "paragraph": "皆所以示诸侯礼也，诸侯所由用命也。夏桀为仍之会，有緍叛之。",
                    "zhushu": "仍、緍，皆国名。仍，而承切。緍，亡巾切。"
                },
                {
                    "paragraph": "商纣为黎之搜，东夷叛之。",
                    "zhushu": "黎，东夷国名。黎，力兮切。"
                },
                {
                    "paragraph": "周幽为大室之盟，戎、狄叛之。",
                    "zhushu": "大室，中岳。"
                },
                {
                    "paragraph": "皆所以示诸侯汏也，诸侯所由弃命也。今君以汏，无乃不济乎？”王弗听。子产见左师曰：“吾不患楚矣，汏而愎谏，",
                    "zhushu": "愎，很也。汏，音泰。愎，皮逼切。很，胡垦切。"
                },
                {
                    "paragraph": "不过十年。”左师曰：“然。不十年侈，其恶不远，远恶而后弃。",
                    "zhushu": "恶及远方，则人弃之。"
                },
                {
                    "paragraph": "善亦如之，德远而后兴。”",
                    "zhushu": "为十三年楚弑其君传。"
                },
                {
                    "paragraph": "○秋七月，楚子以诸侯伐吴，宋大子、郑伯先归，",
                    "zhushu": "经所以更叙诸侯也。时晋之属国皆归，独言二国者，郑伯久于楚，宋大子不得时见，故慰遣之。见，贤遍切，又如字。"
                },
                {
                    "paragraph": "宋华费遂、郑大夫从。",
                    "zhushu": "从伐吴以答见慰。费，扶味切。从，才用切。"
                },
                {
                    "paragraph": "使屈申围朱方，",
                    "zhushu": "朱方，吴邑，齐庆封所封也。屈申，屈荡之子。屈，居勿切。"
                },
                {
                    "paragraph": "八月甲申，克之。执齐庆封而尽灭其族。",
                    "zhushu": "庆封以襄二十八年奔吴，八月无甲申，日误。"
                },
                {
                    "paragraph": "将戮庆封，椒举曰：“臣闻无瑕者可以戮人。庆封唯逆命，是以在此，",
                    "zhushu": "逆命，谓性不恭顺。"
                },
                {
                    "paragraph": "其肯从于戮乎？",
                    "zhushu": "言不肯默而从戮。"
                },
                {
                    "paragraph": "播于诸侯，焉用之？”",
                    "zhushu": "播，扬也。播，波佐切，又波可切。徐云：字或作幡，敷袁切。焉，于虔切。"
                },
                {
                    "paragraph": "王弗听，负之斧𨱆，以徇于诸侯，使言曰：“无或如齐庆封，弑其君，弱其孤，以盟其大夫。”",
                    "zhushu": "齐崔杼弑君，庆封其党也，故以弑君罪责之。钺，音越。徇，似俊切。杼，直吕切。"
                },
                {
                    "paragraph": "庆封曰：“无或如楚共王之庶子围，弑其君兄之子麇而代之，以盟诸侯。”王使速杀之。",
                    "zhushu": ""
                },
                {
                    "paragraph": "遂以诸侯灭赖。赖子面䌸衔璧，士袒，舆榇从之，造于中军。",
                    "zhushu": "中军，王所将。共，音恭。麇，九伦切。𥘵，音但。榇，初觐切，棺也。造，七报切。将，子匠切。"
                },
                {
                    "paragraph": "王问诸椒举，对曰：“成王克许，",
                    "zhushu": "在僖六年。"
                },
                {
                    "paragraph": "许僖公如是，王亲释其缚，受其璧，焚其榇。”王从之。",
                    "zhushu": "从举言。缚，如字，旧扶卧切。"
                },
                {
                    "paragraph": "迁赖于鄢。",
                    "zhushu": "鄢，楚邑。鄢，于晚切，又于建切。"
                },
                {
                    "paragraph": "楚子欲迁许于赖，使𨷵韦龟与公子弃疾城之而还。",
                    "zhushu": "为许城也。韦龟，子文之玄孙。为，于伪切。"
                },
                {
                    "paragraph": "申无宇曰：“楚祸之首，将在此矣。召诸侯而来，伐国而克，城竟莫校。",
                    "zhushu": "谓筑城于外竟，诸侯无与争。竟，音境。争，争𨷵之争。"
                },
                {
                    "paragraph": "王心不违，民其居乎？",
                    "zhushu": "言将有事，不得安也。"
                },
                {
                    "paragraph": "民之不处，其谁堪之？不堪王命，乃祸乱也。”○",
                    "zhushu": ""
                },
                {
                    "paragraph": "九月，取鄫，言易也。莒乱，著丘公立而不抚鄫，鄫叛而来，故曰取。凡克邑，不用师徒，日取。",
                    "zhushu": "著丘公，去疾也。不书奔者，溃散而来，将帅微也。重发例者，以通叛而自来。易，以豉切。著，直居切；徐，直据切。去，起吕切。溃，户对切。帅，所类切。重，直用切。"
                },
                {
                    "paragraph": "○郑子产作丘赋，",
                    "zhushu": "丘，十六井，当出马一匹，牛三头。今子产别赋其田，如鲁之田赋。田赋在哀十一年。"
                },
                {
                    "paragraph": "国人谤之，",
                    "zhushu": "谤，毁也。"
                },
                {
                    "paragraph": "曰：“其父死于路，",
                    "zhushu": "谓子国为尉氏所杀。"
                },
                {
                    "paragraph": "己为虿尾，",
                    "zhushu": "谓子产重赋，毒害百姓。虿，敕迈切。"
                },
                {
                    "paragraph": "以令于国，国将之何？”子宽以告。",
                    "zhushu": "子宽，郑大夫。"
                },
                {
                    "paragraph": "子产曰：“何害？苟利社稷，死生以之。”",
                    "zhushu": "以，用也。"
                },
                {
                    "paragraph": "且吾闻为善者不改其度，故能有济也。民不可逞，度不可改。",
                    "zhushu": "度，法也。"
                },
                {
                    "paragraph": "诗曰：“礼义不愆，何恤于人言。”",
                    "zhushu": "逸诗。子产自以为权制济国，于礼义无愆。"
                },
                {
                    "paragraph": "吾不迁矣。”",
                    "zhushu": "迁，移也。"
                },
                {
                    "paragraph": "浑罕曰：“国氏其先亡乎！",
                    "zhushu": "浑罕，子宽。浑，侯温切。罕，徐，许但切。"
                },
                {
                    "paragraph": "君子作法于凉，其敝犹贪。",
                    "zhushu": "凉，薄也。凉，音良；徐，音亮。"
                },
                {
                    "paragraph": "作法于贪，敝将若之何？",
                    "zhushu": "言不可久行。"
                },
                {
                    "paragraph": "姫在列者，",
                    "zhushu": "在列国也。"
                },
                {
                    "paragraph": "蔡及曹、滕其先亡乎！逼而无礼。",
                    "zhushu": "蔡逼楚，曹、滕逼宋，"
                },
                {
                    "paragraph": "郑先卫亡，逼而无法。",
                    "zhushu": "逼晋、楚。"
                },
                {
                    "paragraph": "政不率法，而制于心。民各有心，何上之有？”",
                    "zhushu": "子产权时救急，浑罕讥之正道。"
                },
                {
                    "paragraph": "○冬，吴伐楚，入棘，㧰麻，",
                    "zhushu": "棘、栎、麻，皆楚东鄙邑。谯国鄼县东北有棘亭，汝阴新蔡县东北有栎亭。栎，力狄切；徐，失灼切。鄼，才河切。"
                },
                {
                    "paragraph": "以报朱方之役。",
                    "zhushu": "朱方役在此年秋。"
                },
                {
                    "paragraph": "楚沈尹射奔命于夏汭，",
                    "zhushu": "夏汭，汉水曲入江，今夏口也。吴兵在东北，楚盛兵在东南，以绝其后。射，食夜切，又音食亦切，又音夜。夏，户雅切。汭，如锐切。"
                },
                {
                    "paragraph": "箴尹宜咎城钟离，",
                    "zhushu": "宜咎，本陈大夫，襄二十四年奔楚。箴，之林切。咎，其九切。"
                },
                {
                    "paragraph": "䓕启疆城巢，然丹城州来。",
                    "zhushu": "然丹，郑穆公孙，襄十九年奔楚。䓕，于委切。疆，其良切，又居良切。"
                },
                {
                    "paragraph": "东国水，不可以城。彭生罢赖之师。",
                    "zhushu": "彭生，楚大夫。罢，𨷵韦龟城赖之师。罢，皮买切，徐，甫绮切。"
                },
                {
                    "paragraph": "○初，穆子去叔孙氏，及庚宗，",
                    "zhushu": "成十六年，辟侨如之难，奔齐。庚宗，鲁地。难，乃旦切。"
                },
                {
                    "paragraph": "遇妇人，使私为食而宿焉。问其行，告之故，哭而送之。",
                    "zhushu": "妇人闻而哭之。"
                },
                {
                    "paragraph": "适齐，娶于国氏，",
                    "zhushu": "国氏，齐正卿，姜姓。娶，七住切。"
                },
                {
                    "paragraph": "生孟丙、仲壬。梦天压己，弗胜。",
                    "zhushu": "穆子梦也。压，于甲切，又于辄切。胜，音升。"
                },
                {
                    "paragraph": "顾而见人，黑而上偻，",
                    "zhushu": "上偻，肩伛。偻，力主切。伛，纡甫切。"
                },
                {
                    "paragraph": "深目而豭喙，",
                    "zhushu": "口象猪。豭，音加。喙，许秽切。"
                },
                {
                    "paragraph": "号之曰：“牛！助余！”乃胜之。旦而皆召其徒，无之。",
                    "zhushu": "徒，从者。号，胡到切，又户刀切。从，才用切。"
                },
                {
                    "paragraph": "且曰：“志之。”",
                    "zhushu": "志，识也。识，申志切，一音式。"
                },
                {
                    "paragraph": "及宣伯奔齐，馈之。",
                    "zhushu": "宣伯，侨如，穆子之兄。成十六年奔齐，穆子馈宣伯。馈，求位切，饷也。"
                },
                {
                    "paragraph": "宣伯曰：“鲁以先子之故，",
                    "zhushu": "先子，宣伯先人。"
                },
                {
                    "paragraph": "将存吾宗，必召女。召女何如？”对曰：“愿之久矣。”",
                    "zhushu": "言兄姑为乱，己则有今日之愿。盖忿言。女，音汝。"
                },
                {
                    "paragraph": "鲁人召之，不告而归。既立，",
                    "zhushu": "在齐生孟丙、仲壬。鲁召之，立为卿。襄二年始见经。见，贤遍切。下“接见”同。"
                },
                {
                    "paragraph": "所宿庚宗之妇人献以雉。",
                    "zhushu": "献穆子。"
                },
                {
                    "paragraph": "问其姓，",
                    "zhushu": "问有子否。释文：问其姓，女生日姓。姓，谓子也。"
                },
                {
                    "paragraph": "对曰：“余子长矣，能奉雉而从我矣。”",
                    "zhushu": "襄二年，竖牛五六岁。长，丁丈切。奉，芳勇切。"
                },
                {
                    "paragraph": "召而见之，则所梦也。未问其名，号之曰：“牛！”曰：“唯。”皆召其徒，使视之，遂使为竖。",
                    "zhushu": "竖，小臣也。传言从梦未必吉。唯，维癸切。徐，以水切。唯，应辞，犹□也。肾，上主切。"
                },
                {
                    "paragraph": "有宠，长使为政。",
                    "zhushu": "为家政。"
                },
                {
                    "paragraph": "公孙明知叔孙于齐，",
                    "zhushu": "公孙明，齐大夫子明也，与叔孙相亲知。"
                },
                {
                    "paragraph": "归，未逆国姜，子明取之，",
                    "zhushu": "国姜，孟、仲母。取，七住切。又如字。"
                },
                {
                    "paragraph": "故怒，其子长而后使逆之。",
                    "zhushu": "子，孟丙、仲壬。"
                },
                {
                    "paragraph": "田于丘莸，",
                    "zhushu": "丘莸，地名。莸，音由。"
                },
                {
                    "paragraph": "遂遇疾焉。竖牛欲乱其室而有之，强与孟明，不可。",
                    "zhushu": "欲使从己，孟不肯。强，其丈切。"
                },
                {
                    "paragraph": "叔孙为孟钟，曰：“尔未际，",
                    "zhushu": "际，接也。孟未与诸大夫相接见。为，于伪切。又如字。"
                },
                {
                    "paragraph": "飨大夫以落之。”",
                    "zhushu": "以豭猪血衅钟，日落。衅，许觐切。"
                },
                {
                    "paragraph": "既具，",
                    "zhushu": "飨，礼具。"
                },
                {
                    "paragraph": "使竖牛请日。",
                    "zhushu": "请飨日。"
                },
                {
                    "paragraph": "入，弗谒。",
                    "zhushu": "谒，白也。"
                },
                {
                    "paragraph": "出，命之日。",
                    "zhushu": "诈命日。"
                },
                {
                    "paragraph": "及宾至，闻钟声。牛曰：“孟有北妇人之客。”",
                    "zhushu": "北妇人，国姜也。客，谓公孙明。"
                },
                {
                    "paragraph": "怒，将往，牛止之。宾出，使拘而杀诸外。",
                    "zhushu": "杀孟丙。拘，音俱。"
                },
                {
                    "paragraph": "牛又强与仲盟，不可。仲与公御莱书观于公，",
                    "zhushu": "莱书，公御士名。仲与之私游，观于公宫。莱，音来，人姓名。观，古乱切。注同。又如字。"
                },
                {
                    "paragraph": "公与之环，",
                    "zhushu": "赐玉环。"
                },
                {
                    "paragraph": "使牛入示之。",
                    "zhushu": "示叔孙。"
                },
                {
                    "paragraph": "入，不示。出，命佩之。牛谓叔孙：“见仲而何？”",
                    "zhushu": "而何，如何。见，贤遍切。下泄见同。"
                },
                {
                    "paragraph": "叔孙曰：“何为？”",
                    "zhushu": "怪牛言。"
                },
                {
                    "paragraph": "曰：“不见。既自见矣，",
                    "zhushu": "言仲已自往见公，"
                },
                {
                    "paragraph": "公与之环而佩之矣。”遂逐之，奔齐。疾急，命召仲，牛许而不召。杜泄见，告之饥渴，授之戈。",
                    "zhushu": "杜泄，叔孙氏宰也。牛不食叔孙，叔孙怒，欲使杜泄杀之。泄，息列切。食，音嗣。"
                },
                {
                    "paragraph": "对曰：“求之而至，又何去焉？”",
                    "zhushu": "言求食可得，无为去竖牛。盖杜泄力不能去，设辞以免。去，起吕切。注及下同。"
                },
                {
                    "paragraph": "竖牛曰：“夫子疾病，不欲见人。”使置馈于个而退。",
                    "zhushu": "置，置也。个，东西厢。置，之豉切。本或作奠。个，古贺切，谓厢屋。厢，本又箱，息羊切。"
                },
                {
                    "paragraph": "牛弗进，则置虚命彻。",
                    "zhushu": "写器。今空，示若叔孙已食，命去之。令，力呈切。"
                },
                {
                    "paragraph": "十二月癸丑，叔孙不食。乙卯，卒。",
                    "zhushu": "三日绝粮。"
                },
                {
                    "paragraph": "牛立昭子而相之。",
                    "zhushu": "昭子，豹之庶子叔孙婼也。相，息亮切。婼，𢽟略切。"
                },
                {
                    "paragraph": "公使杜泄葬叔孙。竖牛赂叔仲昭子与南遗，",
                    "zhushu": "昭子，仲叔带也。南遗，季氏家臣。赂，音路。"
                },
                {
                    "paragraph": "使恶杜泄于季孙而去之。",
                    "zhushu": "憎泄不与已同志。恶，乌路切。"
                },
                {
                    "paragraph": "杜泄将以路葬，且尽卿礼。",
                    "zhushu": "昭王所赐叔孙车。"
                },
                {
                    "paragraph": "南遗谓季孙曰：“叔孙未乘路，葬焉用之？且冢卿无路，介卿以葬，不亦左乎？”",
                    "zhushu": "冢卿，谓季孙。介，次也。左不便。焉，于虔切。下“焉用”同。介，音界。左，如字，旧音佐。便，婢面切。"
                },
                {
                    "paragraph": "季孙曰：“然。”使杜泄舍路。",
                    "zhushu": "舍，置也。舍，式夜切，或音舍。"
                },
                {
                    "paragraph": "不可，曰：“夫子受命于朝而聘于王，",
                    "zhushu": "在襄二十四年。夫子谓叔孙。"
                },
                {
                    "paragraph": "王思旧勋而赐之路，",
                    "zhushu": "感其有礼，以念其先人。"
                },
                {
                    "paragraph": "复命而致之君。",
                    "zhushu": "豹不敢自乘，"
                },
                {
                    "paragraph": "君不敢逆王命而后赐之，使三官书之。吾子为司徒，实书名。",
                    "zhushu": "谓季孙也。书名，定位号。复，扶又切。"
                },
                {
                    "paragraph": "夫子为司马，与工正书服。",
                    "zhushu": "谓叔孙也。服，车服之器，工正所书。"
                },
                {
                    "paragraph": "孟孙为司空，以书勋。",
                    "zhushu": "勋，功也。"
                },
                {
                    "paragraph": "今死而弗以，是弃君命也。书在公府而弗以，是废三官也。若命服，生弗敢服，死又不以，将焉用之？”乃使以葬。",
                    "zhushu": ""
                },
                {
                    "paragraph": "季孙谋去中军。竖牛曰：“夫子固欲去之。”",
                    "zhushu": "诬叔孙以媚季孙。”媚，眉冀切。",
                    "type": 2
                },
                {
                    "paragraph": "经五年，春，王正月，舍中军。",
                    "zhushu": "襄十一年始立中军。舍，音舍，传同。"
                },
                {
                    "paragraph": "○楚杀其大夫屈申。",
                    "zhushu": "书名，罪之。"
                },
                {
                    "paragraph": "○公如晋。○",
                    "zhushu": ""
                },
                {
                    "paragraph": "夏，莒牟夷以牟娄及防兹来奔。",
                    "zhushu": "城阳平昌县西南有防亭，姑幕县东北有兹亭。牟，亡侯切。幕，亡博切。"
                },
                {
                    "paragraph": "○秋，七月，公至自晋。○",
                    "zhushu": ""
                },
                {
                    "paragraph": "戊辰，叔弓帅师败莒师于蚡泉。",
                    "zhushu": "蚡泉，鲁地。蚡，扶粉切。"
                },
                {
                    "paragraph": "○秦伯卒。",
                    "zhushu": "无传。不书名，未同盟。"
                },
                {
                    "paragraph": "○冬，楚子、蔡侯、陈侯、许男、顿子、沈子、徐人、越人伐吴。",
                    "zhushu": "",
                    "type": 2
                },
                {
                    "paragraph": "传五年，春，王正月，舍中军，卑公室也。",
                    "zhushu": "罢中军。季孙氏左师，孟氏称右师，叔孙氏则自以叔孙为军名。"
                },
                {
                    "paragraph": "毁中军于施氏，成诸臧氏。",
                    "zhushu": "季孙不欲亲其议，敕二家会诸大夫发毁置之计，又取其令名。臧，子郎切。"
                },
                {
                    "paragraph": "初，作中军，三分公室，而各有其一。",
                    "zhushu": "三家各有一军家属。"
                },
                {
                    "paragraph": "季氏尽征之，",
                    "zhushu": "无所入于公。"
                },
                {
                    "paragraph": "叔孙氏臣其子弟，",
                    "zhushu": "以父兄归公。"
                },
                {
                    "paragraph": "孟氏取其半焉。",
                    "zhushu": "复以子弟之半归公。复，扶又切。"
                },
                {
                    "paragraph": "及其舍之也，四分公室，季氏择二，",
                    "zhushu": "简择取二分。分，扶运切，或如字。"
                },
                {
                    "paragraph": "二子各一。皆尽征之，而贡于公。",
                    "zhushu": "国人尽属三家，三家随时献公而已。"
                },
                {
                    "paragraph": "以书使杜泄告于殡，",
                    "zhushu": "告叔孙之柩。殡，必刃切。柩，其又切。"
                },
                {
                    "paragraph": "曰：“子固欲毁中军，既毁之矣，故告。”杜泄曰：“夫子唯不欲毁也，故盟诸僖闳，诅诸五父之衢。”",
                    "zhushu": "皆在襄十一年。闳，音宏。诅，侧虑切。衢，其俱切。"
                },
                {
                    "paragraph": "受其书而投之，",
                    "zhushu": "投，掷也。掷，直亦切。"
                },
                {
                    "paragraph": "帅士而哭之。",
                    "zhushu": "痛叔孙之见诬。"
                },
                {
                    "paragraph": "叔仲子谓季孙曰：“带受命于子叔孙曰：“葬鲜者自西门。”",
                    "zhushu": "不以夀终为鲜。西门，非鲁朝正门。鲜，音仙，徐，息浅切。寿，音授。"
                },
                {
                    "paragraph": "季孙命杜泄。",
                    "zhushu": "命使从西门。"
                },
                {
                    "paragraph": "杜泄曰：“卿丧自朝，鲁礼也。",
                    "zhushu": "从生存朝觐之正路。"
                },
                {
                    "paragraph": "吾子为国政，未改礼，而又迁之。",
                    "zhushu": "迁，易也。"
                },
                {
                    "paragraph": "群臣惧死，不敢自也。”",
                    "zhushu": "自，从也。"
                },
                {
                    "paragraph": "既葬而行。",
                    "zhushu": "善杜泄能辟祸。"
                },
                {
                    "paragraph": "仲至自齐，",
                    "zhushu": "闻丧而来，"
                },
                {
                    "paragraph": "季孙欲立之。南遗曰：“叔孙氏厚，则季氏薄。彼实家乱，子勿与知，不亦可乎？”南遗使国人助竖牛以攻诸大库之庭，",
                    "zhushu": "攻仲壬也。鲁城内自大庭氏之虚于其上作庭。与，音预。虚，起居切。"
                },
                {
                    "paragraph": "司宫射之，中目而死。竖牛取东鄙三十邑以与南遗。",
                    "zhushu": "取叔孙氏邑。射，食亦切。中，丁仲切。"
                },
                {
                    "paragraph": "昭子即位，朝其家众，曰：“肾牛祸叔孙氏，使乱大从，",
                    "zhushu": "使从于乱。释文：“使乱大从”，如字。服云：“使乱大，和顺之道也。”"
                },
                {
                    "paragraph": "杀适立庶，又披其邑，将以赦罪，",
                    "zhushu": "披，析也。谓以邑与南遗。昭子不知竖牛饿杀其父，故但言其见罪。适，丁历切，本又作“嫡”。披，普皮切。析，星历切。见，贤遍切。"
                },
                {
                    "paragraph": "罪莫大焉。必速杀之！”肾牛惧，奔齐。孟、仲之子杀诸塞关之外，",
                    "zhushu": "齐、鲁界上关。塞，悉代切。"
                },
                {
                    "paragraph": "投其首于宁风之棘上。",
                    "zhushu": "宁风，齐地。"
                },
                {
                    "paragraph": "仲尼曰：“叔孙昭子之不劳，不可能也。",
                    "zhushu": "不以立己为功劳，据其所言善之。时鲁人不以饿死语昭子。语，鱼据切。"
                },
                {
                    "paragraph": "周任有言曰：“为政者不赏私劳，不罚私怨。”诗云：“有觉德行，四国顺之。”",
                    "zhushu": "诗大雅。觉，直也。言德行直，则四方顺从之。任，音壬。行，下孟切。"
                },
                {
                    "paragraph": "初，穆子之生也，庄叔以周易筮之，",
                    "zhushu": "庄叔，穆子父得臣也。"
                },
                {
                    "paragraph": "遇明夷䷣",
                    "zhushu": "离下坤上，明夷。坤，苦门切。"
                },
                {
                    "paragraph": "之谦，䷎",
                    "zhushu": "艮下坤上，谦。明夷初九变为谦。艮，古恨切。"
                },
                {
                    "paragraph": "以示卜楚丘。",
                    "zhushu": "楚丘，卜人姓名。"
                },
                {
                    "paragraph": "曰：“是将行，",
                    "zhushu": "行，出奔。"
                },
                {
                    "paragraph": "而归为子祀。",
                    "zhushu": "奉祭祀。"
                },
                {
                    "paragraph": "以䜛人入，其名曰牛，卒以馁死。明夷，日也。",
                    "zhushu": "离为日。夷，伤也。日明伤。馁，奴罪切。饿也。"
                },
                {
                    "paragraph": "日之数十，",
                    "zhushu": "甲至癸，"
                },
                {
                    "paragraph": "故有十时，亦当十位。自王已下，其二为公，其三为卿。",
                    "zhushu": "日中当王，食时当公，平旦为卿，鸡鸣为士，夜半为皂，人定为舆，黄昏为隷，日入为僚，晡时为仆，日昳为台，隅中日出，阙不在第。尊王公，旷其位。皂，才早切。舆，音余。僚，力雕切。晡，布吴切。昳，田结切。"
                },
                {
                    "paragraph": "日上其中，",
                    "zhushu": "日中盛明，故以当王。"
                },
                {
                    "paragraph": "食日为二，",
                    "zhushu": "公位；"
                },
                {
                    "paragraph": "旦日为三。",
                    "zhushu": "卿位。"
                },
                {
                    "paragraph": "明夷之谦，明而未融，其当旦乎？",
                    "zhushu": "融，朗也。离在坤下，日在地中之象。又变为谦，谦道卑退，故曰“明而未融”。日明未融，故日其当旦乎，"
                },
                {
                    "paragraph": "故曰“为子祀”。",
                    "zhushu": "庄叔，卿也。卜豹为卿，故知为子祀。"
                },
                {
                    "paragraph": "日之谦当鸟，故曰“明夷于飞”。",
                    "zhushu": "离为日为鸟，离变为谦，日光不足，故当鸟。鸟飞行，故日于飞。"
                },
                {
                    "paragraph": "明而未融，故曰“垂其翼”。",
                    "zhushu": "于日为未融，于鸟为垂翼。"
                },
                {
                    "paragraph": "象日之动，故曰“君子于行”。",
                    "zhushu": "明夷初九，得位有应，君子象也。在明伤之世，居谦下之位，故将辟难而行。应，应对之应。谦，如字，又遐嫁切。难，乃旦切。"
                },
                {
                    "paragraph": "当三在旦，故日三日不食。",
                    "zhushu": "旦位在三，又非食时，故日三日不食。"
                },
                {
                    "paragraph": "离，火也；艮，山也。离为火，火焚山，山败。",
                    "zhushu": "离、艮合体，故败，必迈切，又如字。"
                },
                {
                    "paragraph": "于人为言，",
                    "zhushu": "艮为言。"
                },
                {
                    "paragraph": "败言为䜛，",
                    "zhushu": "为离所焚，故言败。"
                },
                {
                    "paragraph": "故曰“有攸往，主人有言”。言必䜛也。",
                    "zhushu": "离变为艮，故言有所往。往而见烧，故主人有言。言而见败，故必䜛言。攸，音由。"
                },
                {
                    "paragraph": "纯离为牛，",
                    "zhushu": "易：离上离下，离，畜牝牛，吉。故言纯离为牛。牝，频忍切。旧扶死切。"
                },
                {
                    "paragraph": "世乱䜛胜，胜将适离，故曰其名曰牛。",
                    "zhushu": "离焚山则离胜，譬世乱则谗胜，山焚则离独存，故知名牛也。竖牛非牝牛，故不吉。"
                },
                {
                    "paragraph": "谦不足，飞不翔，",
                    "zhushu": "谦道冲退，故飞不远翔。"
                },
                {
                    "paragraph": "垂不峻，翼不广，",
                    "zhushu": "峻，髙也。翼垂下，故不能广远。"
                },
                {
                    "paragraph": "故曰其为子后乎。",
                    "zhushu": "不远翔，故知不远去。"
                },
                {
                    "paragraph": "吾子，亚卿也，抑少不终。”",
                    "zhushu": "旦日，正卿之位。庄叔父子世为亚卿，位不足以终尽卦体，盖引而致之。"
                },
                {
                    "paragraph": "○楚子以屈申为贰于吴，乃杀之。",
                    "zhushu": "造生贰心。"
                },
                {
                    "paragraph": "以屈生为莫敖，",
                    "zhushu": "生，屈建子。"
                },
                {
                    "paragraph": "使与令尹子荡如晋逆女。过郑，郑伯劳子荡于汜，劳屈生于菟氏。",
                    "zhushu": "泛、菟氏，皆郑地。过，古禾切。劳，力报切。后皆同。泛，徐扶严切。菟，大胡切。"
                },
                {
                    "paragraph": "晋侯送女于邢丘。子产相郑伯，会晋侯于邢丘。",
                    "zhushu": "传言楚强，诸侯畏敬其使。相，息亮切。使，所吏切。"
                },
                {
                    "paragraph": "○公如晋，",
                    "zhushu": "即位而往见。见，贤遍切。"
                },
                {
                    "paragraph": "自郊劳至于赠贿，",
                    "zhushu": "往有郊劳，去有赠贿。贿，呼罪切。"
                },
                {
                    "paragraph": "无失礼。",
                    "zhushu": "揖让之礼。"
                },
                {
                    "paragraph": "晋侯谓女叔齐曰：“鲁侯不亦善于礼乎？”对曰：“鲁侯焉知礼？”公曰：“何为？自郊劳至于赠贿，礼无违者，何故不知？”对曰：“是仪也，不可谓礼。礼，所以守其国，行其政令，无失其民者也。今政令在家，",
                    "zhushu": "在大夫。女，音汝。焉，于虔切。"
                },
                {
                    "paragraph": "不能取也；有子家羁，弗能用也。",
                    "zhushu": "羁，庄公玄孙懿伯也。羁，居宜切。"
                },
                {
                    "paragraph": "奸大国之盟，陵虐小国；",
                    "zhushu": "谓代莒取郓。奸，音干。郓，音运。"
                },
                {
                    "paragraph": "利人之难，",
                    "zhushu": "谓往年莒乱而取鄫。难，乃旦切。下及注同。"
                },
                {
                    "paragraph": "不知其私。",
                    "zhushu": "不自知有私难。"
                },
                {
                    "paragraph": "公室四分，民食于他。",
                    "zhushu": "他，谓三家也。言鲁君与民无异。"
                },
                {
                    "paragraph": "思莫在公，不图其终。",
                    "zhushu": "无为公谋终始者。思，息吏切，谓群臣虑也。又如字。为，于伪切。"
                },
                {
                    "paragraph": "为国君，难将及身，不恤其所。礼之本末，将于此乎在，",
                    "zhushu": "在恤民与忧国。"
                },
                {
                    "paragraph": "而屑屑焉习仪以亟。",
                    "zhushu": "言以习仪为急。屑，先结切。亟，纪力切。"
                },
                {
                    "paragraph": "言善于礼，不亦远乎？”君子谓叔侯于是乎知礼。",
                    "zhushu": "时晋侯亦失政，叔齐以此讽谏。讽，芳凤切，本亦作风，音同。"
                },
                {
                    "paragraph": "○晋韩宣子如楚送女，叔向为介。郑子皮、子大叔劳诸索氏。",
                    "zhushu": "河南城皋县东有大索城。介，音界。大，音泰。索，悉洛切。"
                },
                {
                    "paragraph": "大叔谓叔向曰：“楚王汏侈已甚，子其戒之。”叔向曰：“汏侈已甚，身之灾也，焉能及人？若奉吾币帛，慎吾威仪，守之以信，行之以礼，敬始而思终，终无不复。",
                    "zhushu": "事皆可复行。焉，于虔切。"
                },
                {
                    "paragraph": "从而不失仪，",
                    "zhushu": "从，顺也。"
                },
                {
                    "paragraph": "敬而不失威，道之以训辞，奉之以旧法，考之以先王，",
                    "zhushu": "以先王之礼成其好。道，音导。好，呼报切。"
                },
                {
                    "paragraph": "度之以二国，",
                    "zhushu": "度晋、楚之势而行之。度，待洛切。"
                },
                {
                    "paragraph": "虽汏侈，若我何？”",
                    "zhushu": ""
                },
                {
                    "paragraph": "及楚，楚子朝其大夫，曰：“晋，吾仇敌也。苟得志焉，无恤其他。今其来者，上卿、上大夫也。若吾以韩起为阍，",
                    "zhushu": "刖足使守门。仇，音求。阍，音昏。刖，音月，又五刮切。"
                },
                {
                    "paragraph": "以羊舌𦙝为司宫，",
                    "zhushu": "加宫刑。𦙝，许乙切。"
                },
                {
                    "paragraph": "足以辱晋，吾亦得志矣，可乎？”大夫莫对。䓕启强曰：“可。苟有其备，何故不可？耻匹夫不可以无备，况耻国乎？是以圣王务行礼，不求耻人。朝聘有珪，",
                    "zhushu": "珪以为信。"
                },
                {
                    "paragraph": "享覜有璋，",
                    "zhushu": "享，飨也，頫见也。既朝聘而享见也。臣为君使，执璋。规，他吊切。徐，他雕切。璋，音章。享、飨，并许丈切。郑、服皆以享为献耳。见，贤遍切。为，于伪切。使，所吏切。"
                },
                {
                    "paragraph": "小有述职，",
                    "zhushu": "诸侯适天子曰述职。释文云：述职，述其所治国之功职也。"
                },
                {
                    "paragraph": "犬有巡功；",
                    "zhushu": "天子巡守曰巡功。释文：巡功，巡所守之功绩。守，手又切。"
                },
                {
                    "paragraph": "设机而不倚，爵盈而不饮；",
                    "zhushu": "言务行礼。机，音几。倚，于绮切。"
                },
                {
                    "paragraph": "宴有好货，",
                    "zhushu": "宴饮以货为好，衣服车马在客所无。好，呼报切。下同。"
                },
                {
                    "paragraph": "飧有陪鼎；",
                    "zhushu": "热食为飧。陪，加也。加鼎所以厚殷勤。飧，音孙。陪，薄囬切。徐，扶坏切。"
                },
                {
                    "paragraph": "入有郊劳，",
                    "zhushu": "宾至，逆劳之于郊。"
                },
                {
                    "paragraph": "出有赠贿，",
                    "zhushu": "去则赠之以货贿。"
                },
                {
                    "paragraph": "礼之至也。国家之败，失之道也，则祸乱兴。",
                    "zhushu": "失朝聘宴好之道。"
                },
                {
                    "paragraph": "城濮之役，",
                    "zhushu": "在僖二十八年。濮，音卜。"
                },
                {
                    "paragraph": "晋无楚备，以败于邲。",
                    "zhushu": "在宣十二年。言兵祸始于城濮。邲，皮必切。"
                },
                {
                    "paragraph": "邲之役，楚无晋备，以败于鄢。",
                    "zhushu": "在成十六年。鄢，于晚切。"
                },
                {
                    "paragraph": "自鄢以来，晋不失备，而加之以礼，重之以睦，",
                    "zhushu": "君臣和也。重，直用切。"
                },
                {
                    "paragraph": "是以楚弗能报，而求亲焉。既获姻亲，又欲耻之，以召宼雠，备之若何？",
                    "zhushu": "言何以为备。姻，音因。"
                },
                {
                    "paragraph": "谁其重此？",
                    "zhushu": "言怨重。"
                },
                {
                    "paragraph": "若有其人，耻之可也。",
                    "zhushu": "谓有贤人以敌晋，则可耻之。"
                },
                {
                    "paragraph": "若其未有，君亦图之。晋之事君，臣曰可矣。求诸侯而麇至，",
                    "zhushu": "麇，群也。麇，丘陨切，又其郑切。"
                },
                {
                    "paragraph": "求昏而荐女，",
                    "zhushu": "荐，进也。"
                },
                {
                    "paragraph": "君亲送之，上卿及上大夫致之。犹欲耻之，君其亦有备矣。不然，奈何？韩起之下，赵成、中行吴、魏舒、范鞅、知盈；",
                    "zhushu": "五卿，位在韩起之下，皆三军之将佐也。成，赵武之子。具，荀偃之子。行，户郎切。鞅，于大切。知，音智。将，子匠切。"
                },
                {
                    "paragraph": "羊舌𦙝之下，祁午、张趯、籍谈、女齐、梁丙、张骼、辅跞、苗贲皇，皆诸侯之选也。",
                    "zhushu": "言非凡人。趯，他历切。骼，古百切，或音各。跞，力狄切，又力各切，本又作“栎”，同。䂵，扶云切。选，息恋切。"
                },
                {
                    "paragraph": "韩襄为公族大夫，韩须受命而使矣。",
                    "zhushu": "襄，韩无忌子也，为公族大夫。须，起之门子，年虽幼，已任出使。使，所吏切，下注同。任，音壬。"
                },
                {
                    "paragraph": "箕襄、邢带、",
                    "zhushu": "二人，韩氏族。"
                },
                {
                    "paragraph": "叔禽、叔椒、子羽，",
                    "zhushu": "皆韩起庶子。"
                },
                {
                    "paragraph": "皆大家也。韩赋七邑，皆成县也。",
                    "zhushu": "成县，赋百乘也。释文：韩赋七邑。韩襄，起之兄子。箕襄、邢带二人，韩氏族。韩须、叔禽、叔椒、子羽四人，皆韩起子。凡七人，人一邑。乘，绳证切，下皆同。"
                },
                {
                    "paragraph": "羊舌四族，皆强家也。",
                    "zhushu": "四族，铜鞮伯华、叔向、叔鱼、叔虎兄弟四人。鞮，丁兮切。"
                },
                {
                    "paragraph": "晋人若丧韩起、杨𦙝，五卿、八大夫",
                    "zhushu": "五卿，赵成以下。八大夫，祁午以下。丧，息浪切。杨𦙝、叔向本羊舌氏，食菜于杨，故又号“杨𦙝”也。"
                },
                {
                    "paragraph": "辅韩须、杨石，",
                    "zhushu": "石，叔向子食我也。食，音嗣。"
                },
                {
                    "paragraph": "因其十家九县，",
                    "zhushu": "韩氏七，羊舌氏四，而言十家，举大数也。羊舌四家共二县，故但言强家。"
                },
                {
                    "paragraph": "长毂九百，",
                    "zhushu": "长毂，戎车，出县百乘。毂，古木切。"
                },
                {
                    "paragraph": "其余四十县，遗守四十，",
                    "zhushu": "计遗守国者，尚有四千乘。遗，唯季切。"
                },
                {
                    "paragraph": "奋其武怒，以报其大耻，伯华谋之，",
                    "zhushu": "伯华，叔向兄。"
                },
                {
                    "paragraph": "中行伯、魏舒帅之，",
                    "zhushu": "伯，中行吴。"
                },
                {
                    "paragraph": "其蔑不济矣。君将以亲易怨，",
                    "zhushu": "失婚姻之亲。"
                },
                {
                    "paragraph": "实无礼以速宼，而未有其备，使群臣往遗之禽，以逞君心，何不可之有？”王曰：“不榖之过也，大夫无辱。”",
                    "zhushu": "谢䓕启强。"
                },
                {
                    "paragraph": "厚为韩子礼。王欲敖叔向以其所不知，而不能，",
                    "zhushu": "言叔向之多知。敖，五报切。叔向以其所不知，绝句。多知，如字，又音智。"
                },
                {
                    "paragraph": "亦厚其礼。",
                    "zhushu": ""
                },
                {
                    "paragraph": "韩起反，郑伯劳诸圉，",
                    "zhushu": "圉，郑地名。"
                },
                {
                    "paragraph": "辞不敢见，礼也。",
                    "zhushu": "奉使君命，未反故。见，贤遍切。"
                },
                {
                    "paragraph": "○郑罕虎如齐，娶于子尾氏。",
                    "zhushu": "自为逆也。娶，七住切。为，于伪切。"
                },
                {
                    "paragraph": "晏子骤见之。陈桓子问其故，对曰：“能用善人，民之主也。”",
                    "zhushu": "谓授子产政。骤，仕救切。"
                },
                {
                    "paragraph": "○夏，莒牟夷以牟娄及防、兹来奔。非卿而书，尊地也。",
                    "zhushu": "尊，重也。重地，故书以名。其人终为不义。"
                },
                {
                    "paragraph": "莒人愬于晋，",
                    "zhushu": "愬鲁受牟夷。愬，悉路切。"
                },
                {
                    "paragraph": "晋侯欲止公。范献子曰：“不可。人朝而执之，诱也。讨不以师，而诱以成之，情也。为盟主而犯此二者，无乃不可乎？请归之，间而以师讨焉。”",
                    "zhushu": "间，暇也。诱，音酉。惰，徒卧切。间，音闲，注同，又如字。"
                },
                {
                    "paragraph": "乃归公。秋七月，公至自晋。○",
                    "zhushu": ""
                },
                {
                    "paragraph": "莒人来讨，",
                    "zhushu": "讨受牟夷。"
                },
                {
                    "paragraph": "不设备。戊辰，叔弓败诸蚡泉，莒未陈也。",
                    "zhushu": "嫌君臣异，故重发例。陈，直觐切。重，直用切。"
                },
                {
                    "paragraph": "○冬十月，楚子以诸侯及东夷伐吴，以报棘、栎、麻之役。",
                    "zhushu": "役在四年。"
                },
                {
                    "paragraph": "䓕射以繁扬之师会于夏汭。",
                    "zhushu": "会楚子。射，食夜切，又食亦切。"
                },
                {
                    "paragraph": "越大夫常夀过帅师会楚子于琐。",
                    "zhushu": "琐，楚地。过，古禾切。琐，素果切。"
                },
                {
                    "paragraph": "闻吴师出，䓕启强帅师从之，",
                    "zhushu": "从吴师也。"
                },
                {
                    "paragraph": "遽不设备，吴人败诸鹊岸。",
                    "zhushu": "庐江舒县有□尾渚。遽，其据切。岸，五且切。"
                },
                {
                    "paragraph": "楚子以驲至于罗汭。",
                    "zhushu": "驲，传也。罗，水名。驲，人实切。传，中恋切。"
                },
                {
                    "paragraph": "吴子使其弟蹶由犒师，",
                    "zhushu": "犒，劳。蹶，居卫切。犒，苦报切。"
                },
                {
                    "paragraph": "楚人执之，将以衅鼓。王使问焉：“日女卜来吉乎？”对曰：“吉。寡君闻君将治丘于敝邑，卜之以守龟，曰：“余亟使人犒师，请行以观王怒之疾徐，而为之备，尚克知之。”",
                    "zhushu": "言吴令龟如此。衅，许觐切。女，音汝。守，手又切，下同。亟，纪力切。"
                },
                {
                    "paragraph": "龟兆告吉，曰：“克可知也。”君若驩焉，好逆使臣，滋敝邑休怠，",
                    "zhushu": "休，解也。好，呼报切。使，所吏切，下同。解，佳买切。"
                },
                {
                    "paragraph": "而忘其死，亡无日矣。今君奋焉，震电冯怒，",
                    "zhushu": "冯，盛也。冯，皮冰切。徐，敷冰切。"
                },
                {
                    "paragraph": "虐执使臣，将以衅鼓，则吴知所备矣。敝邑虽羸，若早修完，",
                    "zhushu": "完器备。羸，力危切。完，音九。"
                },
                {
                    "paragraph": "其可以息师。",
                    "zhushu": "息楚之师。"
                },
                {
                    "paragraph": "难易有备，可谓吉矣。且吴社稷是卜，岂为一人？使臣获衅军鼓，而敝邑知备，以御不虞，其为吉孰大焉？国之守龟，其何事不卜？",
                    "zhushu": "言常卜。易，以豉切。为，于伪切。御，鱼吕切。"
                },
                {
                    "paragraph": "正臧一否，其谁能常之？城濮之兆，其报在邲。",
                    "zhushu": "城濮战，楚卜吉，其效乃在邲。否，悲矣切，旧方有切。"
                },
                {
                    "paragraph": "今此行也，其庸有报志？”",
                    "zhushu": "言吴有报楚意。"
                },
                {
                    "paragraph": "乃弗杀。",
                    "zhushu": ""
                },
                {
                    "paragraph": "楚师济于罗汭，沈尹赤会楚子，次于莱山。䓕射帅繁扬之师先入南怀，楚师从之，及汝清。",
                    "zhushu": "南怀、汝清，皆楚界。莱，音来。"
                },
                {
                    "paragraph": "吴不可入。",
                    "zhushu": "有备。"
                },
                {
                    "paragraph": "楚子遂观兵于坁箕之山。",
                    "zhushu": "观，示也。观，旧音官，读尔雅者皆官唤切。坻，直夷切。"
                },
                {
                    "paragraph": "是行也，吴早设备，楚无功而还，以蹶由归。楚子惧吴，使沈尹射待命于巢，䓕启强待命于雩娄，礼也。",
                    "zhushu": "善有备。雩，音于。徐，泛于切。如淳同。韦昭音虚。娄，力侯切。徐，力俱切。如淳音楼。"
                },
                {
                    "paragraph": "○秦后子复归于秦，",
                    "zhushu": "元年奔晋，"
                },
                {
                    "paragraph": "景公卒故也。",
                    "zhushu": "终五稔之言。稔，而甚切。",
                    "type": 2
                },
                {
                    "paragraph": "经六年，春，王正月，𣏌伯益姑卒。",
                    "zhushu": "再同盟。"
                },
                {
                    "paragraph": "○葬秦景公。○夏，季孙宿如晋，○葬𣏌文公。",
                    "zhushu": "无传。"
                },
                {
                    "paragraph": "○宋华合比出奔卫。",
                    "zhushu": "合比事君不以道，自取奔亡，书名罪之。华，户化切。比，如字，又毗志切。"
                },
                {
                    "paragraph": "○秋，九月，大雩。○楚䓕罢帅师伐吴。",
                    "zhushu": "罢，音皮。"
                },
                {
                    "paragraph": "○冬，叔弓如楚。○齐侯伐北燕。",
                    "zhushu": "",
                    "type": 2
                },
                {
                    "paragraph": "传六年，春，王正月，杞文公卒，吊如同盟，礼也。",
                    "zhushu": "鲁怨𣏌因晋取其田，而今不废丧纪，故礼之。"
                },
                {
                    "paragraph": "大夫如秦，葬景公，礼也。",
                    "zhushu": "合先王士吊、大夫送葬之礼。"
                },
                {
                    "paragraph": "○三月，郑人铸刑书。",
                    "zhushu": "铸刑书于鼎，以为国之常法。铸，之树切。"
                },
                {
                    "paragraph": "叔向使诒子产书，",
                    "zhushu": "诒，遗也。诒，以之切。遗，唯季切。"
                },
                {
                    "paragraph": "曰：“始吾有虞于子，",
                    "zhushu": "虞，度也。言准度子产以为己法。度，待洛切。下同。"
                },
                {
                    "paragraph": "今则已矣。",
                    "zhushu": "已，止也。"
                },
                {
                    "paragraph": "昔先王议事以制，不为刑辟，惧民之有争心也。",
                    "zhushu": "临事制刑，不豫设法也。法豫设，则民知争端。辟，婢亦切。丁皆同。争，争𨷵之争。"
                },
                {
                    "paragraph": "犹不可禁御，是故闲之以义，",
                    "zhushu": "闲，防也。御，鱼吕切。"
                },
                {
                    "paragraph": "纠之以政，",
                    "zhushu": "纠，举也。"
                },
                {
                    "paragraph": "行之以礼，守之以信，奉之以仁，",
                    "zhushu": "奉，养也。"
                },
                {
                    "paragraph": "制为禄位以劝其从，",
                    "zhushu": "劝从教。"
                },
                {
                    "paragraph": "严断邢罚以威其淫。",
                    "zhushu": "淫，放也。断，丁乱切。"
                },
                {
                    "paragraph": "惧其未也，故诲之以忠，耸之以行，",
                    "zhushu": "耸，惧也。耸，息勇切。行，下孟切。"
                },
                {
                    "paragraph": "教之以务，",
                    "zhushu": "时所急。"
                },
                {
                    "paragraph": "使之以和，",
                    "zhushu": "说以使民；说，音悦。"
                },
                {
                    "paragraph": "临之以敬，涖之以强，",
                    "zhushu": "施之于事为涖。涖，音利，又音类。"
                },
                {
                    "paragraph": "断之以刚。",
                    "zhushu": "义断恩。"
                },
                {
                    "paragraph": "犹求圣哲之上、明察之官、",
                    "zhushu": "上，公、王也。官，卿、大夫也。"
                },
                {
                    "paragraph": "忠信之长，慈惠之师，民于是乎可任使也，而不生祸乱。民知有辟，则不忌于上；",
                    "zhushu": "权移于法，故民不畏上。长，丁丈切。"
                },
                {
                    "paragraph": "并有争心，以征于书，而徼幸以成之，",
                    "zhushu": "因危文以生争，缘徼幸以成其巧伪。“徼”，本又作“邀”，古尧切。"
                },
                {
                    "paragraph": "弗可为矣。",
                    "zhushu": "为，治也。"
                },
                {
                    "paragraph": "夏有乱政而作禹刑，商有乱政而作汤刑，",
                    "zhushu": "夏、商之乱，著禹、汤之法，言不能议事以制。夏，户雅切。"
                },
                {
                    "paragraph": "周有乱政而作九刑。",
                    "zhushu": "周之衰，亦为刑书，谓之九刑。"
                },
                {
                    "paragraph": "三辟之兴，皆叔世也。",
                    "zhushu": "言刑书不起于始盛之世。"
                },
                {
                    "paragraph": "今吾子相郑国，作封洫，",
                    "zhushu": "在襄三十年。相，息亮切。洫，况域切。"
                },
                {
                    "paragraph": "立谤政，",
                    "zhushu": "作丘赋，在四年。谤，布浪切。"
                },
                {
                    "paragraph": "制参辟，铸刑书，",
                    "zhushu": "制参辟，谓用三代之末法。参，七南切，一音三。"
                },
                {
                    "paragraph": "将以靖民，不亦难乎？诗曰：“仪式刑文王之德，日靖四方。”",
                    "zhushu": "诗颂。言文王以德为仪式，故能日有安靖四方之功。刑，法也。靖，音静。"
                },
                {
                    "paragraph": "又曰：“仪刑文王，万邦作孚。”",
                    "zhushu": "诗大雅。言文王作仪法，为天下所信。孚，信也。"
                },
                {
                    "paragraph": "如是，何辟之有？",
                    "zhushu": "言诗唯以德与信，不以刑也。"
                },
                {
                    "paragraph": "民知争端矣，将弃礼而征于书。",
                    "zhushu": "以刑书为征。"
                },
                {
                    "paragraph": "锥刀之末，将尽争之。",
                    "zhushu": "锥刀末，喻小事。锥，音隹。尽，如字。"
                },
                {
                    "paragraph": "乱狱滋丰，贿赂并行。终子之世，郑其败乎！𦙝闻之：“国将亡，必多制”，",
                    "zhushu": "数改法”，数，所角切。"
                },
                {
                    "paragraph": "其此之谓乎！”",
                    "zhushu": ""
                },
                {
                    "paragraph": "复书曰：“若吾子之言，",
                    "zhushu": "复，报也。"
                },
                {
                    "paragraph": "侨不才，不能及子孙，吾以救世也。既不承命，敢忘大惠。”",
                    "zhushu": "以见箴戒为惠。箴，之林切。"
                },
                {
                    "paragraph": "士文伯曰：“火见，郑其火乎！",
                    "zhushu": "火，心星也。周五月昏见。见，贤遍切。"
                },
                {
                    "paragraph": "火未出，而作火以铸刑器，",
                    "zhushu": "刑器，鼎也。"
                },
                {
                    "paragraph": "藏争辟焉。火如象之，不火何为？”",
                    "zhushu": "象，类也。同气相求，火未出而用火，相感而致灾。"
                },
                {
                    "paragraph": "○夏，季孙宿如晋，拜莒田也。",
                    "zhushu": "谢前年受牟夷邑不见讨。"
                },
                {
                    "paragraph": "晋侯享之，有加笾。",
                    "zhushu": "笾豆之数，加于常礼。"
                },
                {
                    "paragraph": "武子退，使行人告曰：“小国之事大国也，苟免于讨，不敢求贶。",
                    "zhushu": "贶，赐也。贶，音况。"
                },
                {
                    "paragraph": "得贶不过三献。",
                    "zhushu": "周礼：大夫三献。"
                },
                {
                    "paragraph": "今豆有加，下臣弗堪，无乃戾也？”",
                    "zhushu": "惧以不堪为罪。"
                },
                {
                    "paragraph": "韩宣子曰：“寡君以为驩也。”",
                    "zhushu": "以加礼致驩心。驩，音欢。"
                },
                {
                    "paragraph": "对曰：“寡君犹未敢，",
                    "zhushu": "未敢当此加也。"
                },
                {
                    "paragraph": "况下臣，君之隷也，敢闻加贶？”固请彻加，而后卒事。晋人以为知礼，重其好货。",
                    "zhushu": "宴好之货。好，呼报切。"
                },
                {
                    "paragraph": "○宋寺人柳有宠，",
                    "zhushu": "有宠于平公。“寺”，本又作“待”。柳，良九切，寺人名。"
                },
                {
                    "paragraph": "大子佐恶之。华合比曰：“我杀之。”",
                    "zhushu": "故以求媚大子。恶，乌路切。"
                },
                {
                    "paragraph": "柳闻之，乃坎、用牲、埋书，",
                    "zhushu": "诈为盟处，处，昌虑切。"
                },
                {
                    "paragraph": "而告公曰：“合比将纳亡人之族，",
                    "zhushu": "二人，华臣也。襄十七年奔卫。"
                },
                {
                    "paragraph": "既盟于北郭矣。”公使视之，有焉，遂逐华合比。合比奔卫。于是华亥欲代右师，",
                    "zhushu": "亥，合比弟。欲得合比处。"
                },
                {
                    "paragraph": "乃与寺人柳比，从为之征，曰：“闻之久矣。”",
                    "zhushu": "闻合比欲纳华臣。比，毗志切。"
                },
                {
                    "paragraph": "公使代之。",
                    "zhushu": "代合比为右师。"
                },
                {
                    "paragraph": "见于左师，",
                    "zhushu": "左师，向戍。见，贤遍切，又如字。"
                },
                {
                    "paragraph": "左师曰：“女夫也必亡。",
                    "zhushu": "夫，谓华亥。女，音汝。下井注同。夫，方于切。"
                },
                {
                    "paragraph": "女丧而宗室，于人何有？人亦于女何有？",
                    "zhushu": "言人亦不能爱女。丧，息浪切。"
                },
                {
                    "paragraph": "诗曰：“宗子维城，母俾城坏，母独斯畏，",
                    "zhushu": "诗大雅。言宗子之固若城。俾，使也。俾，必尔切。"
                },
                {
                    "paragraph": "女其畏哉！”",
                    "zhushu": "为二十年华亥出奔传。"
                },
                {
                    "paragraph": "○六月丙戍，郑灾。",
                    "zhushu": "终士文伯之言。"
                },
                {
                    "paragraph": "○楚公子弃疾如晋，报韩子也。",
                    "zhushu": "报前年送女。"
                },
                {
                    "paragraph": "过郑，郑罕虎、公孙侨、游吉从郑伯以劳诸柤，辞不敢见。",
                    "zhushu": "不敢当国之劳。柤，郑地。过，古卧切，又古禾切。从，才用切，或如字。劳，力报切，下同。柤，侧加切。见，贤遍切。下“见王”注“见郑”“见王”“私见”同。"
                },
                {
                    "paragraph": "固请，见之。见如见王，",
                    "zhushu": "见郑伯如见楚王。言弃疾共而有礼。"
                },
                {
                    "paragraph": "以其乘马八匹私面。",
                    "zhushu": "私见郑伯。乘，绳证切。"
                },
                {
                    "paragraph": "见子皮如上卿，",
                    "zhushu": "如见楚卿。"
                },
                {
                    "paragraph": "以马六匹。见子产以马四匹，见子大叔以马二匹。",
                    "zhushu": "降杀以两。杀，所界切。"
                },
                {
                    "paragraph": "禁刍牧采樵，不入田，",
                    "zhushu": "不犯田种。刍，初俱切。樵，似遥切。"
                },
                {
                    "paragraph": "不樵树，不采艺，",
                    "zhushu": "艺，种也。"
                },
                {
                    "paragraph": "不抽屋，不强匄。誓曰：“有犯命者，君子废，小人降。”",
                    "zhushu": "君子则废黜不得居位，小人则退给下剧也。抽，敕留切。强，其丈切，又其良切。匄，本或作丐，音盖，乞也。说文作匄。逯安说：亡人为匄。黜，救律切。"
                },
                {
                    "paragraph": "舍不为暴，主不慁宾。",
                    "zhushu": "慁，患也。慁，户困切。"
                },
                {
                    "paragraph": "往来如是，郑三卿皆知其将为王也。",
                    "zhushu": "三卿，罕虎、公孙侨、游吉。"
                },
                {
                    "paragraph": "韩宣子之适楚也，楚人弗逆。公子弃疾及晋竟，晋侯将亦弗逆。叔向曰：“楚辟我𠂻，",
                    "zhushu": "辟，邪也。𠂻，正也。竟，音境。辟，匹亦切，下同。𠂻，音忠。邪，似嗟切。"
                },
                {
                    "paragraph": "若何效辟？诗曰：“尔之教矣，民胥效矣。”",
                    "zhushu": "诗小雅。言上教下效。效，户孝切。"
                },
                {
                    "paragraph": "从我而已，焉用效人之辟？书曰：“圣作则。”",
                    "zhushu": "逸书。则，法也。焉，于虔切。"
                },
                {
                    "paragraph": "无宁以善人为则，",
                    "zhushu": "无宁，宁也。"
                },
                {
                    "paragraph": "而则人之辟乎？匹夫为善，民犹则之，况国君乎？”晋侯说，乃逆之。",
                    "zhushu": "传言叔向知礼。说，音悦。"
                },
                {
                    "paragraph": "○秋九月，大雩，旱也。○",
                    "zhushu": ""
                },
                {
                    "paragraph": "徐仪楚聘于楚，",
                    "zhushu": "仪楚，徐大夫。"
                },
                {
                    "paragraph": "楚子执之，逃归。惧其叛也，使䓕泄伐徐，",
                    "zhushu": "䓕泄，楚大夫。泄，息列切。"
                },
                {
                    "paragraph": "吴人救之。令尹子荡帅师伐吴，师于豫章，而次于乾谿。",
                    "zhushu": "乾谿，在谯国城父县南东竟。谿，苦兮切。父，音甫。"
                },
                {
                    "paragraph": "吴人败其师于房钟，",
                    "zhushu": "房钟，吴地。"
                },
                {
                    "paragraph": "获宫廐尹弃疾。",
                    "zhushu": "𨷵韦龟之父。廐，九又切。"
                },
                {
                    "paragraph": "子荡归罪于䓕泄而杀之。",
                    "zhushu": "归罪于䓕泄，不以败告，故不书。"
                },
                {
                    "paragraph": "○冬，叔弓如楚，聘，且吊败也。",
                    "zhushu": "吊为吴所败。"
                },
                {
                    "paragraph": "○十一月，齐侯如晋，请伐北燕也。",
                    "zhushu": "告盟主。"
                },
                {
                    "paragraph": "士匄相士鞅逆诸河，礼也。",
                    "zhushu": "士匄，晋大夫。相为介，得敬逆来者之礼。匄，古害切，本或作“丐”。相，息亮切。鞅，于丈切。今传本皆作“士匄相士鞅”。古本“士匄”或作“王正”，董遇主肃本同。学者皆以士匄是范宣子，即士鞅之父，不应取其父同姓名人以为介。今传本误也，依“王正”为是。王元规云：“古人质，口不言之耳，何妨为介也。”案：士文伯是士鞅之族，亦名匄无妨。今相范鞅，即文伯也。然士文伯名，古本或有作“正”者，解见前卷襄三十一年。介，音界。"
                },
                {
                    "paragraph": "晋侯许之。十二月，齐侯遂伐北燕，将纳简公。",
                    "zhushu": "简公，北燕伯，三年出奔齐。"
                },
                {
                    "paragraph": "晏子曰：“不入。燕有君矣，民不贰。吾君贿，左右謟谀，作大事不以信，未尝可也。”",
                    "zhushu": "为明年暨齐平传。謟，敕检切。谀，羊朱切。",
                    "type": 2
                },
                {
                    "paragraph": "经七年，春，王正月，暨齐平。",
                    "zhushu": "暨，与也。燕与齐平。前年冬，齐伐燕，间无异事，故不重言燕，从可知。暨，其器切，传同。重，直用切。"
                },
                {
                    "paragraph": "○三月，公如楚。叔孙婼如齐涖盟。",
                    "zhushu": "无传。公将远适楚，故叔孙如齐寻旧好。婼，敕略切，徐音释。好，呼报切。"
                },
                {
                    "paragraph": "○夏，四月，甲辰，朔，日有食之。○",
                    "zhushu": ""
                },
                {
                    "paragraph": "秋，八月，戊辰，卫侯恶卒。",
                    "zhushu": "元年，大夫盟于虢。"
                },
                {
                    "paragraph": "○九月，公至自楚。○",
                    "zhushu": ""
                },
                {
                    "paragraph": "冬，十有一月，癸未，季孙宿卒。○",
                    "zhushu": ""
                },
                {
                    "paragraph": "十有二月，癸亥，葬卫襄公。",
                    "zhushu": "",
                    "type": 2
                },
                {
                    "paragraph": "传七年，春，王正月，暨齐平，齐求之也。",
                    "zhushu": "齐伐燕，燕人赂之，反从求平。如晏子言。"
                },
                {
                    "paragraph": "癸巳，齐侯次于虢。",
                    "zhushu": "虢，燕竟。虢，瓜百切。竟，音境。"
                },
                {
                    "paragraph": "燕人行成，曰：“敝邑知罪，敢不听命？先君之敝器，请以谢罪。”",
                    "zhushu": "敝器，瑶罋、玉椟之属。瑶，音遥。罋，乌送切。徐，于容切。椟，徒木切。"
                },
                {
                    "paragraph": "公孙晳曰：“受服而退，俟衅而动，可也。”",
                    "zhushu": "晳，齐大夫。晳，星历切；徐，思益切。衅，许觐切。"
                },
                {
                    "paragraph": "二月，戊午，盟于濡上。",
                    "zhushu": "濡水出髙阳县东北，至河间郑县入易水。濡，徐音须；说文女于切，一音而又切，又而于切。鄚，音莫，本又作莫。"
                },
                {
                    "paragraph": "燕人归燕姫，",
                    "zhushu": "嫁女与齐侯，"
                },
                {
                    "paragraph": "赂以瑶罋、玉椟、斝耳，不克而还。",
                    "zhushu": "瑶，玉也。椟，匮也。斝耳，玉爵。斝，古雅切，又音嫁。礼记：夏日醆，殷日斝，周曰爵。说文：斝，从斗。匮，其位切。"
                },
                {
                    "paragraph": "○楚子之为令尹也，为王旌以田。",
                    "zhushu": "析羽为旌。王旌游至于轸。旌，音精。晳，星历切。游，音由。轸，之忍切。"
                },
                {
                    "paragraph": "芋尹无宇断之，曰：“一国两君，其谁堪之？”及即位，为章台之宫，纳亡人以实之。",
                    "zhushu": "章台，南郡华容县。芋，于付切。断，音短。"
                },
                {
                    "paragraph": "无宇之阍入焉。",
                    "zhushu": "有罪，亡入章华宫。"
                },
                {
                    "paragraph": "无宇执之，有司弗与，",
                    "zhushu": "王有司也。"
                },
                {
                    "paragraph": "曰：“执人于王宫，其罪大矣。”执而谒诸王。",
                    "zhushu": "执无宇也。"
                },
                {
                    "paragraph": "王将饮酒，",
                    "zhushu": "遇其欢也。"
                },
                {
                    "paragraph": "无宇辞曰：“天子经略，",
                    "zhushu": "经营天下，略有四海，故曰经略。"
                },
                {
                    "paragraph": "诸侯正封，",
                    "zhushu": "封疆有定分，疆，居良切。分，扶问切。"
                },
                {
                    "paragraph": "古之制也。封略之内，何非君土？食土之毛，谁非君臣？",
                    "zhushu": "毛，草也。"
                },
                {
                    "paragraph": "故诗曰：“普天之下，莫非王土。率土之滨，莫非王臣。”",
                    "zhushu": "诗小雅。滨，涯也。普，本或作溥，音同。毛传云：大也。滨，音宾。浬，五佳切。"
                },
                {
                    "paragraph": "天有十日，",
                    "zhushu": "甲至癸；"
                },
                {
                    "paragraph": "人有十等，",
                    "zhushu": "王至台。"
                },
                {
                    "paragraph": "下所以事上，上所以共神也。故王臣公，公臣大夫，大夫臣士，士臣皂，皂臣舆，舆臣隷，隷臣僚，僚臣仆，仆臣台。马有圉，牛有牧，",
                    "zhushu": "养马曰圉，养牛曰牧。共，音恭。圉，鱼㠯切。"
                },
                {
                    "paragraph": "以待百事。今有司曰：“女胡执人于王宫？”将焉执之？周文王之法曰“有亡荒阅”，",
                    "zhushu": "荒，大也。阅，搜也。有亡人当大搜其众。女，音汝。焉，于虔切。阅，音悦。搜，所求切。"
                },
                {
                    "paragraph": "所以得天下也。吾先君文王",
                    "zhushu": "楚文王。"
                },
                {
                    "paragraph": "作仆区之法，",
                    "zhushu": "仆区，刑书名。区，乌侯切。徐如字。服云：“仆，隐也。区，匿也。为隐匿亡人之法也。”"
                },
                {
                    "paragraph": "曰：“盗所隐器，",
                    "zhushu": "隐盗所得器，"
                },
                {
                    "paragraph": "与盗同罪，所以封汝也。”",
                    "zhushu": "行善法，故能启强，北至汝水。"
                },
                {
                    "paragraph": "若从有司，是无所执逃臣也。逃而舍之，是无陪台也。",
                    "zhushu": "言皆将逃。"
                },
                {
                    "paragraph": "王事无乃阙乎？昔武王数纣之罪以告诸侯曰：“纣为天下逋逃王萃渊薮。”",
                    "zhushu": "萃，集也。天下逋逃，悉以纣为渊薮，集而归之。数，色具切，又色主切。逋，布吴切。萃，在醉切。薮，素口切。"
                },
                {
                    "paragraph": "故夫致死焉。",
                    "zhushu": "人欲致死讨纣。夫，音扶，又方于切。"
                },
                {
                    "paragraph": "君王始求诸侯而则纣，无乃不可乎？若以二文之法取之，盗有所在矣。”",
                    "zhushu": "言王亦为盗。"
                },
                {
                    "paragraph": "王曰：“取而臣以往。",
                    "zhushu": "往，去也。"
                },
                {
                    "paragraph": "盗有宠，未可得也。”",
                    "zhushu": "盗有宠，王自谓。为葬灵玉张本。"
                },
                {
                    "paragraph": "遂赦之。",
                    "zhushu": "赦无宇。"
                },
                {
                    "paragraph": "○楚子成章华之台，愿与诸侯落之。",
                    "zhushu": "宫室始成，祭之为落。台今在华容城内。"
                },
                {
                    "paragraph": "大宰䓕启强曰：“臣能得鲁侯。”䓕启强来召公，辞曰：“昔先君成公命我先大夫婴齐曰：“吾不忘先君之好，将使衡父照临楚国，镇抚其社稷，以辑宁尔民。”婴齐受命于蜀。",
                    "zhushu": "蜀盟在成二年。衡父，公衡。好，呼报切。辑，音集，又七入切。"
                },
                {
                    "paragraph": "奉承以来，弗敢失陨，而致诸宗祧，",
                    "zhushu": "言奉成公此语以告宗庙。陨，于敏切。祧，他雕切。"
                },
                {
                    "paragraph": "曰：“我先君共王引领北望，日月以冀。",
                    "zhushu": "冀，鲁朝。共，音恭。",
                    "type": 2
                },
                {
                    "paragraph": "传序相授，于今四王矣。",
                    "zhushu": "四王，共康、郏敖及灵王。传，直专切。郏，古洽切。"
                },
                {
                    "paragraph": "嘉惠未至，唯襄公之辱临我丧。",
                    "zhushu": "襄公二十八年，如楚临康王丧。"
                },
                {
                    "paragraph": "孤与其二三臣，悼心失图，",
                    "zhushu": "在哀丧故。"
                },
                {
                    "paragraph": "社稷之不皇，况能怀思君德？",
                    "zhushu": "皇，暇也。言有大丧多不暇。"
                },
                {
                    "paragraph": "今君若步玉趾，辱见寡君，",
                    "zhushu": "趾，足也。"
                },
                {
                    "paragraph": "宠灵楚国，以信蜀之役，致君之嘉惠，是寡君既受贶矣，何蜀之敢望？",
                    "zhushu": "言但欲使君来，不敢望如蜀复有质子。复，扶又切。质，音致，又如字。"
                },
                {
                    "paragraph": "其先君鬼神，实嘉赖之，岂唯寡君？君若不来，使臣请问行期，",
                    "zhushu": "问鲁见伐之期。使，所吏切。"
                },
                {
                    "paragraph": "寡君将承质币而见于蜀，以请先君之贶。”",
                    "zhushu": "请，问也。质，音至，徐之二切，又如字。见，贤遍切。"
                },
                {
                    "paragraph": "公将往，梦襄公祖。",
                    "zhushu": "祖，祭道神。"
                },
                {
                    "paragraph": "梓慎曰：“君不果行。襄公之适楚也，梦周公祖而行。今襄公实祖，君其不行。”子服惠伯曰：“行。先君未尝适楚，故周公祖以道之。襄公适楚矣，而祖以道君，不行，何之？”",
                    "zhushu": ""
                },
                {
                    "paragraph": "三月，公如楚，郑伯劳于师之梁。",
                    "zhushu": "郑城门。道，音导。劳，力报切。"
                },
                {
                    "paragraph": "孟僖子为介，不能相仪。",
                    "zhushu": "僖子，仲孙貜。介，音界。相，息亮切。貜，俱缚切，又俱碧切。"
                },
                {
                    "paragraph": "及楚，不能答郊劳。",
                    "zhushu": "为下僖子病不能相礼张本。"
                },
                {
                    "paragraph": "○夏四月甲辰朔，日有食之。晋侯问于士文伯曰：“谁将当日食？”对曰：“鲁、卫恶之。",
                    "zhushu": "受其凶恶。恶，如字，或乌路切，非也。"
                },
                {
                    "paragraph": "卫大，鲁小。”公曰：“何故？”对曰：“去卫地如鲁地，",
                    "zhushu": "卫地，豕韦也；鲁地，降娄也。日食于豕韦之末，及降娄之始乃息，故祸在卫大，在鲁小也。周四月，今二月，故曰在降娄。降，户江切。"
                },
                {
                    "paragraph": "于是有灾，鲁实受之。",
                    "zhushu": "灾发于卫，而鲁受其余祸。"
                },
                {
                    "paragraph": "其大咎其卫君乎！鲁将上卿。”",
                    "zhushu": "八月，卫侯卒。十一月，季孙宿卒。咎，其九切。"
                },
                {
                    "paragraph": "公曰：“诗所谓“彼日而食，于何不臧”者，何也？”",
                    "zhushu": "感日食而问诗。"
                },
                {
                    "paragraph": "对曰：“不善政之谓也。国无政，不用善，则自取谪于日月之灾，",
                    "zhushu": "谪，谴也。谪，直革切。谴，遣战切。"
                },
                {
                    "paragraph": "故政不可不慎也。务三而已：一曰择人，",
                    "zhushu": "择贤人。"
                },
                {
                    "paragraph": "二曰因民，",
                    "zhushu": "因民所利而利之。"
                },
                {
                    "paragraph": "三曰从时。”",
                    "zhushu": "顺四时之所务。"
                },
                {
                    "paragraph": "○晋人来治𣏌田，",
                    "zhushu": "前汝叔侯不尽归，今公适楚，晋人恨，故复来治杞田。复，扶又切。下复伐同。"
                },
                {
                    "paragraph": "季孙将以成与之。",
                    "zhushu": "成，孟氏邑，本杞田。"
                },
                {
                    "paragraph": "谢息为孟孙守，不可，",
                    "zhushu": "谢息，僖子家臣。为，于伪切。下“为杞”同。守，手又切。下“守臣”同。"
                },
                {
                    "paragraph": "曰：“人有言曰：“虽有挈缾之知，守不假器，礼也。”",
                    "zhushu": "挈缾，汲者，喻小知。为人守器，犹知不以借人。挈，苦结切。缾，蒲丁切。知，音智。注小知同。汲，音急。借，子夜切。"
                },
                {
                    "paragraph": "夫子从君，而守臣丧邑，",
                    "zhushu": "夫子，谓孟僖子，从公如楚。丧，息浪切。"
                },
                {
                    "paragraph": "虽吾子亦有猜焉。”",
                    "zhushu": "言季孙亦将疑我不忠。猜，七才切。"
                },
                {
                    "paragraph": "季孙曰：“君之在楚，于晋罪也。",
                    "zhushu": "言晋罪君之在楚，"
                },
                {
                    "paragraph": "又不听晋，鲁罪重矣。晋师必至，吴无以待之，不如与之，间晋而取诸𣏌。",
                    "zhushu": "候晋间隙，可复伐杞取之。间，如字。"
                },
                {
                    "paragraph": "吾与子桃，",
                    "zhushu": "鲁国汴县东南有桃虚。虚，起居切。"
                },
                {
                    "paragraph": "成反，谁敢有之？”是得二成也。鲁无忧而孟孙益邑，子何病焉？”辞以无山，与之莱、柞，",
                    "zhushu": "莱、柞，二山。莱，音来。祚，子洛切，又音昨。"
                },
                {
                    "paragraph": "乃迁于桃。",
                    "zhushu": "谢息迁也。"
                },
                {
                    "paragraph": "晋人为𣏌，取成。",
                    "zhushu": "不书，非公命。"
                },
                {
                    "paragraph": "○楚子享公，干新台，",
                    "zhushu": "章华台也。"
                },
                {
                    "paragraph": "使长鬣者相，",
                    "zhushu": "鬣，须也。欲光夸鲁侯。鬣，力辄切。相，息亮切。须，音须。夸，苦华切。"
                },
                {
                    "paragraph": "好以大屈，",
                    "zhushu": "宴好之赐。大屈，弓名。好，呼报切。注同。屈，居勿切。大屈，弓名。服同。又云：“大曲也。”贾云：“宝金可以为剑，出大屈地。”"
                },
                {
                    "paragraph": "既而悔之。䓕启强闻之，见公。公语之，拜贺。公曰：“何贺？”对曰：“齐与晋、越欲此久矣。寡君无适与也，而传诸君。君其备御三邻，",
                    "zhushu": "言齐、晋、越将伐鲁而取之。见，贤遍切。语，鱼据切。适，丁历切。传，直专切。御，鱼吕切。"
                },
                {
                    "paragraph": "慎守寳矣，敢不贺乎？”公惧，乃反之。",
                    "zhushu": "传言楚灵不信，所以不终。"
                },
                {
                    "paragraph": "○郑子产聘于晋。晋侯有疾，韩宣子逆客，私焉，",
                    "zhushu": "私语。"
                },
                {
                    "paragraph": "曰：“寡君寝疾，于今三月矣，并走群望，",
                    "zhushu": "晋所望祀山川，皆走往祈祷。祈，音其。祷，丁老切，又丁报切。"
                },
                {
                    "paragraph": "有加而无瘳。今梦黄熊入于寝门，其何厉鬼也？”对曰：“以君之明，子为大政，其何厉之有？昔尧殛鲧于羽山，",
                    "zhushu": "羽山，在东海祝其县西南。瘳，敕留切。能，音雄，兽名。亦作能，如字，一音奴。能，三足鼈也。解者云：兽非入水之物，故是鼈也。一曰：既为神，何妨是兽。案说文及字林皆云：能，熊属，足似鹿。然则能既熊属，又为鼈类。今本作能者，胜也。东海人祭禹庙，不用熊白及鼈为膳，斯岂鲧化为二物乎？殛，纪力切，诛也。本又作极，音义同。鲧，古本切，及注同。"
                },
                {
                    "paragraph": "其神化为黄熊，以入于羽渊，实为夏郊，三代祀之。",
                    "zhushu": "鲧，禹父，夏家郊祭之，历殷、周二代，又通在群神之数，并见祀。夏，户雅切。并及注同。"
                },
                {
                    "paragraph": "晋为盟主，其或者未之祀也乎？”",
                    "zhushu": "言周衰，晋为盟主，得佐天子祀群神。"
                },
                {
                    "paragraph": "韩子祀夏郊。",
                    "zhushu": "祀鲧。"
                },
                {
                    "paragraph": "晋侯有间，",
                    "zhushu": "间，差也。差，初卖切。"
                },
                {
                    "paragraph": "赐子产莒之二方鼎。",
                    "zhushu": "方鼎，莒所贡。"
                },
                {
                    "paragraph": "○子产为丰施归州田于韩宣子，",
                    "zhushu": "丰施，郑公孙叚之子。三年，晋以州田赐叚。为，于伪切。下为初言同。"
                },
                {
                    "paragraph": "曰：“日君以夫公孙叚为能任其事，而赐之州田。今无禄早世，不获久享君德。其子弗敢有，不敢以闻于君，私致诸子。”",
                    "zhushu": "此年正月，公孙叚卒。夫，音扶。任，音士。下同。"
                },
                {
                    "paragraph": "宣子辞。子产曰：“古人有言曰：“其父析薪，其子弗克负荷。”",
                    "zhushu": "荷，担也。以微薄喻贵重。析，星历切。荷，本亦作何，河可切，又音河。担，丁甘切。"
                },
                {
                    "paragraph": "施将惧不能任其先人之禄，其况能任大国之赐？纵吾子为政而可，后之人若属有疆埸之言，敝邑获戾，",
                    "zhushu": "恐后代宣子者，将以郑取晋邑罪郑。疆，居良切。埸，音亦。"
                },
                {
                    "paragraph": "而丰氏受其大讨。吾子取州，是免敝邑于戾，而建置丰氏也。敢以为请。”",
                    "zhushu": "传言子产贞而不谅。"
                },
                {
                    "paragraph": "宣子受之，以告晋侯。晋侯以与宣子。宣子为初言，病有之，",
                    "zhushu": "初言，谓与赵文子争州田。"
                },
                {
                    "paragraph": "以易原县于乐大心。",
                    "zhushu": "乐大心，宋大夫。原，晋邑，以赐乐大心也。"
                },
                {
                    "paragraph": "○郑人相惊以伯有，曰：“伯有至矣！”则皆走，不知所往。",
                    "zhushu": "襄三十年，郑人杀伯有，言其鬼至。"
                },
                {
                    "paragraph": "铸刑书之𡻕二月，",
                    "zhushu": "在前年。"
                },
                {
                    "paragraph": "或梦伯有介而行，",
                    "zhushu": "介，甲也。介，音界。"
                },
                {
                    "paragraph": "曰：“壬子，余将杀带也。",
                    "zhushu": "驷带助子晳杀伯有。壬子，六年三月三日。"
                },
                {
                    "paragraph": "明年壬寅，余又将杀叚也。”",
                    "zhushu": "公孙叚，丰民党。壬寅，此年正月二十八日。"
                },
                {
                    "paragraph": "及壬子，驷带卒。国人益惧。齐、燕平之月",
                    "zhushu": "此年正月。"
                },
                {
                    "paragraph": "壬寅，公孙叚卒，国人愈惧。其明月，子产立公孙泄及良止以抚之，乃止。",
                    "zhushu": "公孙泄，子孔之子也。襄十九年，郑杀子孔。良止，伯有子也，立以为大夫，使有宗庙。泄，息列切。"
                },
                {
                    "paragraph": "子大叔问其故。子产曰：“鬼有所归，乃不为厉，吾为之归也。”大叔曰：“公孙泄何为？”",
                    "zhushu": "子孔不为厉，问何为复立泄。复，扶又切。"
                },
                {
                    "paragraph": "子产曰：“说也。为身无义而图说，",
                    "zhushu": "伯有无义，以妖鬼故立之，恐惑民，并立泄，使若自以大义存诛绝之后者，以解说民心。说，如字。徐：始锐切。"
                },
                {
                    "paragraph": "从政有所反之，以取媚也。",
                    "zhushu": "民不可使知之，故治政或当反道以求媚于民。治，直吏切。"
                },
                {
                    "paragraph": "不媚，不信。",
                    "zhushu": "说而后信之。说，音悦。"
                },
                {
                    "paragraph": "不信，民不从也。”",
                    "zhushu": ""
                },
                {
                    "paragraph": "及子产适晋，赵景子问焉，",
                    "zhushu": "景子，晋中军佐赵成。"
                },
                {
                    "paragraph": "曰：“伯有犹能为鬼乎？”子产曰：“能。人生始化曰魄，",
                    "zhushu": "魄，形也。魄，普白切。"
                },
                {
                    "paragraph": "既生魄，阳曰魂。",
                    "zhushu": "阳，神气也。"
                },
                {
                    "paragraph": "用物精多，则魂魄强，",
                    "zhushu": "物，权势。"
                },
                {
                    "paragraph": "是以有精爽至于神明。",
                    "zhushu": "爽，明也。"
                },
                {
                    "paragraph": "匹夫匹妇强死，其魂魄犹能冯依于人，以为淫厉。",
                    "zhushu": "强死，不病也。人谓匹夫匹妇贱身。强，其丈切。下同。冯，皮氷切。下同。"
                },
                {
                    "paragraph": "况良霄，我先君穆公之胄，子良之孙，子耳之子，敝邑之卿，从政三世矣。郑虽无腆，",
                    "zhushu": "腆，厚也。胄，直又切。从政三世矣。子良，公子去疾，生子耳，公孙辄，辄生伯有良霄，三世为郑卿。腆，他典切。"
                },
                {
                    "paragraph": "抑谚曰“蕞尔国”，",
                    "zhushu": "蕞，小貌。蕞，在最切。"
                },
                {
                    "paragraph": "而三世执其政柄，其用物也𢎞矣，其取精也多矣，其族又太所冯厚矣，",
                    "zhushu": "良霄魂魄所冯者贵重。柄，彼命切。"
                },
                {
                    "paragraph": "而强死，能为鬼，不亦宜乎？”",
                    "zhushu": "传言子产之博敏。"
                },
                {
                    "paragraph": "○子皮之族饮酒无度，",
                    "zhushu": "相尚以奢，相困以酒。"
                },
                {
                    "paragraph": "故马师氏与子皮氏有恶。",
                    "zhushu": "马师氏，公孙鉏之子罕朔也。襄三十年，马师颉出奔，公孙鉏代之为马师，与子皮俱同一族。鉏，仕居切。颉，户结切。"
                },
                {
                    "paragraph": "齐师还自燕之月，",
                    "zhushu": "在此年二月。"
                },
                {
                    "paragraph": "罕朔杀罕魋。",
                    "zhushu": "魋，子皮弟。魋，徒囬切。"
                },
                {
                    "paragraph": "罕朔奔晋。韩宣子问其位于子产。",
                    "zhushu": "问朔可使在何位。"
                },
                {
                    "paragraph": "子产曰：“君之羁臣，苟得容以逃死，何位之敢择？卿违，从大夫之位；",
                    "zhushu": "谓以礼去者，降位一等。"
                },
                {
                    "paragraph": "罪人以其罪降，",
                    "zhushu": "罪重则降多。"
                },
                {
                    "paragraph": "古之制也。朔于敝邑，亚大夫也，其官，马师也，",
                    "zhushu": "大夫位，马师职。"
                },
                {
                    "paragraph": "获戾而逃，唯执政所置之。得免其死，为惠大矣，又敢求位？”宣子为子产之敏也，使从嬖大夫。",
                    "zhushu": "为子产故，使降一等。不以罪降。置，之豉切。为，于伪切。注同。嬖，必计切。"
                },
                {
                    "paragraph": "○秋八月，卫襄公卒。晋大夫言于范献子曰：“卫事晋为睦，",
                    "zhushu": "睦，和也。"
                },
                {
                    "paragraph": "晋不礼焉，庇其贼人而取其地，",
                    "zhushu": "贼人，孙林父。其地，戚也。庇，必利切，又音秘。"
                },
                {
                    "paragraph": "故诸侯贰。诗曰：“䳭鸰在原，兄弟急难。”",
                    "zhushu": "诗小雅。䳭鸰，渠也，飞则鸣，行则摇。喻兄弟相救于急难，不可自舍。“䳭”，本又作“即”，精亦切。“鸰”，本又作“令”，力丁切。难，如字，又乃旦切。摇，音遥，又以照切。"
                },
                {
                    "paragraph": "又曰：“死丧之威，兄弟孔怀。”",
                    "zhushu": "威，畏也。言有死丧，则兄弟宜相怀恩。"
                },
                {
                    "paragraph": "兄弟之不睦，于是乎不吊，",
                    "zhushu": "不相吊恤。"
                },
                {
                    "paragraph": "况远人，谁敢归之？今又不礼于卫之嗣，",
                    "zhushu": "嗣，新君也。"
                },
                {
                    "paragraph": "卫必叛我，是绝诸侯也。”献子以告韩宣子。宣子说，使献子如卫吊，且反戚田。",
                    "zhushu": "传言戚田所由还卫。说，音悦。还，音环。"
                },
                {
                    "paragraph": "卫齐恶告丧于周，且请命。王使成简公如卫吊，",
                    "zhushu": "简公，王卿士也。"
                },
                {
                    "paragraph": "且追命襄公曰：“叔父陟恪，在我先王之左右，以佐事上帝，",
                    "zhushu": "陟，登也。恪，敬也。帝，天也。叔父，谓襄公。命如今之哀策。恪，苦各切。"
                },
                {
                    "paragraph": "余敢忘髙圉、亚圉？”",
                    "zhushu": "二圉，周之先也，为殷诸侯，亦受殷王追命者。圉，鱼吕切。"
                },
                {
                    "paragraph": "○九月，公至自楚。孟僖子病不能相礼，",
                    "zhushu": "不能相仪答郊劳，以此为已病。释文：病不能相礼，本或作“病不能礼”。相，息亮切。劳，力报切。"
                },
                {
                    "paragraph": "乃讲学之，",
                    "zhushu": "讲，习也。"
                },
                {
                    "paragraph": "苟能礼者从之。及其将死也，",
                    "zhushu": "二十四年，孟僖子卒，传终言之。"
                },
                {
                    "paragraph": "召其大夫",
                    "zhushu": "僖子属大夫。"
                },
                {
                    "paragraph": "曰：“礼，人之干也。无礼，无以立。吾闻将有达者曰孔丘，",
                    "zhushu": "僖子卒时，孔丘年三十五。"
                },
                {
                    "paragraph": "圣人之后也，",
                    "zhushu": "圣人，殷汤。"
                },
                {
                    "paragraph": "而灭于宋。",
                    "zhushu": "孔子六代祖孔父嘉为宋督所杀，其子奔鲁。"
                },
                {
                    "paragraph": "其祖弗父何以有宋而授厉公。",
                    "zhushu": "弗父何，孔父嘉之髙祖，宋闵公之子，厉公之兄。何适嗣当立，以让厉公。适，丁历切。"
                },
                {
                    "paragraph": "及正考父，",
                    "zhushu": "弗父何之曾孙。"
                },
                {
                    "paragraph": "佐戴、武、宣，",
                    "zhushu": "三人皆宋君。"
                },
                {
                    "paragraph": "三命兹益共，",
                    "zhushu": "三命，上卿也。言位髙益共，"
                },
                {
                    "paragraph": "故其鼎铭云：",
                    "zhushu": "考父庙之鼎。"
                },
                {
                    "paragraph": "“一命而偻，再命而伛，三命而俯，",
                    "zhushu": "俯共于伛，伛共于偻。偻，力主切。伛，纡甫切。"
                },
                {
                    "paragraph": "循墙而走，",
                    "zhushu": "言不敢安行。"
                },
                {
                    "paragraph": "亦莫余敢侮。”",
                    "zhushu": "其共如是，亦不敢侮慢之。侮，亡甫切。"
                },
                {
                    "paragraph": "饘于是，鬻于是，以糊余口。”",
                    "zhushu": "于是鼎中为饘鬻。饘鬻，糊属。言至俭。饘，之然切。鬻，之六切。孙炎云：淖麋也。糊，音胡。"
                },
                {
                    "paragraph": "其共也如是。臧孙纥有言",
                    "zhushu": "纥，武仲也。"
                },
                {
                    "paragraph": "曰：“圣人有明德者，若不当世，其后必有达人。”",
                    "zhushu": "圣人之后，有明德而不当大位，谓正考父。"
                },
                {
                    "paragraph": "今其将在孔丘乎！我若获没，",
                    "zhushu": "得以夀终。"
                },
                {
                    "paragraph": "必属说与何忌于夫子，使事之，",
                    "zhushu": "说，南宫敬叔。何忌，孟懿子。皆僖子之子。属，音烛。说，音悦。"
                },
                {
                    "paragraph": "而学礼焉，以定其位。”",
                    "zhushu": "知礼则位安。"
                },
                {
                    "paragraph": "故孟懿子与南宫敬叔师事仲尼。仲尼曰：“能补过者，君子也。诗曰：“君子是则是效。”",
                    "zhushu": "诗小雅。"
                },
                {
                    "paragraph": "孟僖子可则效已矣。”○",
                    "zhushu": ""
                },
                {
                    "paragraph": "单献公弃亲用羁。",
                    "zhushu": "献公，周卿士，单靖公之子，顷公之孙。羁，寄客也。单，音善。"
                },
                {
                    "paragraph": "○冬十月辛酉，襄、顷之族杀献公而立成公。",
                    "zhushu": "襄公，顷公之父。成公，献公弟。顷，音倾。"
                },
                {
                    "paragraph": "○十一月，季武子卒。晋侯谓伯瑕",
                    "zhushu": "伯瑕，士文伯。"
                },
                {
                    "paragraph": "曰：“吾所问日食，从之，可常乎？”",
                    "zhushu": "卫侯、武子皆卒，故"
                },
                {
                    "paragraph": "对日：“不可。六物不同，",
                    "zhushu": "各异时。"
                },
                {
                    "paragraph": "民心不壹，",
                    "zhushu": "政教殊。"
                },
                {
                    "paragraph": "事序不类，",
                    "zhushu": "有变易。"
                },
                {
                    "paragraph": "官职不则，",
                    "zhushu": "治官居职，非一法。"
                },
                {
                    "paragraph": "同始异终，胡可常也？诗曰：“或燕燕居息，或憔悴事国。”",
                    "zhushu": "诗小雅。言不同。憔，在遥切，诗作“尽”。瘁，在醉切。"
                },
                {
                    "paragraph": "其异终也如是。”公曰：“何谓六物？”对曰：“𡻕、时、日、月、星、辰是谓也。”公曰：“多语寡人辰而莫同，何谓辰？”对曰：“日月之会是谓辰，",
                    "zhushu": "一岁日月十二会，所会谓之辰。语，鱼据切。"
                },
                {
                    "paragraph": "故以配日。”",
                    "zhushu": "谓以子丑配甲乙。"
                },
                {
                    "paragraph": "○卫襄公夫人姜氏无子，",
                    "zhushu": "姜氏，宣姜。"
                },
                {
                    "paragraph": "嬖人婤姶生孟絷。孔成子梦康叔谓己：“立元，",
                    "zhushu": "成子，卫卿，孔达之孙烝鉏也。元，孟絷弟。梦时元未生。婤，音周，又直周切。徐，敕周切。始，乌答切。絷，张立切。烝，之承切。"
                },
                {
                    "paragraph": "余使羁之孙圉与史苟相之。”",
                    "zhushu": "羁，烝鉏子。苟，史朝子。羁，居宜切。相，息亮切。朝，如字。"
                },
                {
                    "paragraph": "史朝亦梦康叔谓己：“余将命而子苟与孔烝鉏之曾孙圉相元。”史朝见成子，告之梦，梦恊。",
                    "zhushu": "恊，合也。"
                },
                {
                    "paragraph": "晋韩宣子为政聘于诸侯之岁，",
                    "zhushu": "在二年。"
                },
                {
                    "paragraph": "婤姶生子，名之曰元。孟絷之足不良，能行。",
                    "zhushu": "跛也。跛，波我切。"
                },
                {
                    "paragraph": "孔成子以周易筮之，曰：“元尚享卫国，主其社稷。”",
                    "zhushu": "今蓍辞"
                },
                {
                    "paragraph": "遇屯。䷂",
                    "zhushu": "震下坎土，屯。屯，张伦切。"
                },
                {
                    "paragraph": "又曰：“余尚立絷，尚克嘉之。”",
                    "zhushu": "嘉，善也。"
                },
                {
                    "paragraph": "遇屯䷻之比。䷬",
                    "zhushu": "坤下坎上，比。屯初九爻变。比，毗志切。"
                },
                {
                    "paragraph": "以示史朝。史朝曰：“元亨”，又何疑焉？”",
                    "zhushu": "周易曰：屯，元亨。亨，许庚切。"
                },
                {
                    "paragraph": "成子曰：“非长之谓乎？”",
                    "zhushu": "言屯之元亨，谓年长，非谓名元。长，丁丈切。"
                },
                {
                    "paragraph": "对曰：“康叔名之，可谓长矣。",
                    "zhushu": "善之长也。名，如字。徐，武政切。"
                },
                {
                    "paragraph": "孟非人也，将不列于宗，不可谓长。",
                    "zhushu": "足跛非全人，不可列为宗主。"
                },
                {
                    "paragraph": "且其繇曰：“利建侯。”",
                    "zhushu": "繇，卦辞。繇，直又切。"
                },
                {
                    "paragraph": "嗣吉，何建？建非嗣也。",
                    "zhushu": "嗣子有常位，故无所卜，又无所建。今以位不定，卜嗣得吉，则当从吉而建之也。释文：吉何建，本或作可建。"
                },
                {
                    "paragraph": "二卦皆云，",
                    "zhushu": "谓再得屯卦，皆有建侯之文。"
                },
                {
                    "paragraph": "子其建之！康叔命之，二卦告之，筮袭于梦，武王所用也，弗从何为？",
                    "zhushu": "外传云：大誓曰：“朕梦恊朕卜，袭于休祥，戎商必克。”此武王辞。"
                },
                {
                    "paragraph": "弱足者居。",
                    "zhushu": "跛则偏弱。居其家不能行。"
                },
                {
                    "paragraph": "侯主社稷，临祭祀，奉民人，事鬼神，从会朝，又焉得居？各以所利，不亦可乎？”",
                    "zhushu": "孟：“跛利居，元吉利建。”焉，于虔切。"
                },
                {
                    "paragraph": "故孔成子立灵公。",
                    "zhushu": ""
                },
                {
                    "paragraph": "十二月癸亥，葬卫襄公。",
                    "zhushu": "灵公元也。"
                }
            ]
        },
        {
            "name": "昭公三第二十二",
            "paragraphs": [
                {
                    "paragraph": "昭公三第二十二",
                    "zhushu": "",
                    "type": 1
                },
                {
                    "paragraph": "经八年，春，陈侯之弟招杀陈世子偃师。",
                    "zhushu": "以首恶从杀例，故称弟，又称世子。招，常遥切。"
                },
                {
                    "paragraph": "○夏，四月，辛丑，陈侯溺卒。",
                    "zhushu": "襄二十七年，大夫盟干宋。溺，乃历切。"
                },
                {
                    "paragraph": "○叔弓如晋。",
                    "zhushu": ""
                },
                {
                    "paragraph": "○楚人执陈行人干征师，杀之。",
                    "zhushu": "称行人，明非行人罪。干，古丹切。"
                },
                {
                    "paragraph": "○陈公子留出奔郑。",
                    "zhushu": "留为招所立，未成尹而出奔。"
                },
                {
                    "paragraph": "○秋，搜于红。",
                    "zhushu": "革车干乘。不言大者，经文阙也。红，鲁地，沛国萧县西有红亭，远，疑。搜，所求切。红，户东切。乘，绳证切。沛，音贝。"
                },
                {
                    "paragraph": "○陈人杀其大夫公子过。",
                    "zhushu": "与招、共。杀偃师。书名，罪之。过，古禾切。"
                },
                {
                    "paragraph": "○大雩。",
                    "zhushu": "无传。不旱而秋雩，过也。"
                },
                {
                    "paragraph": "○冬，十月，壬午，楚师灭陈。",
                    "zhushu": "不称将帅，不以告。壬午，月十八日。将，子匠切。帅，所类切。"
                },
                {
                    "paragraph": "○执陈公子招，放之于越。",
                    "zhushu": "无传。复称公子，兄已卒。复，扶又切。"
                },
                {
                    "paragraph": "○杀陈孔奂。",
                    "zhushu": "无传。招之党，楚杀之。奂，呼乱切。"
                },
                {
                    "paragraph": "○葬陈哀公。",
                    "zhushu": "嬖人袁克葬之。鲁往会，故书。嬖，必计切。",
                    "type": 2
                },
                {
                    "paragraph": "传八年，春，石言于晋魏榆。",
                    "zhushu": "魏榆，晋地。服云：魏邑也。榆，州里名。"
                },
                {
                    "paragraph": "晋侯问于师旷曰：“石何故言？”对曰：“石不能言，或冯焉。",
                    "zhushu": "谓有精神冯依石而言。冯，皮冰切。"
                },
                {
                    "paragraph": "不然，民听滥也。",
                    "zhushu": "滥，失也。滥，力暂切。"
                },
                {
                    "paragraph": "抑臣又闻之",
                    "zhushu": "抑，疑辞。"
                },
                {
                    "paragraph": "曰：“作事不时，怨讟动于民，则有非言之物而言。”今宫室崇侈，民力雕尽，",
                    "zhushu": "雕，伤也。讟，徒木切。侈，昌氏切，又尺氏切。"
                },
                {
                    "paragraph": "怨讟并作，莫保其性。",
                    "zhushu": "性，命也。民不敢自保其性命。"
                },
                {
                    "paragraph": "石言，不亦宜乎？”于是晋侯方筑虒祁之宫。",
                    "zhushu": "虒祁，地名，在绛西四十里，临汾水。虒，音斯。祁，巨之切，又臣之切。汾，扶云切。"
                },
                {
                    "paragraph": "叔向曰：“子野之言君子哉！",
                    "zhushu": "子野，师旷字。"
                },
                {
                    "paragraph": "君子之言，信而有征，故怨远于其身。",
                    "zhushu": "怨咎远其身也。远，于万切，各其九切。"
                },
                {
                    "paragraph": "小人之言，僭而无征，故怨咎及之。诗曰：“哀哉不能言，匪舌是出，唯躬是瘁。",
                    "zhushu": "诗小雅也。不能言，谓不知言理，以僣言见退者。其言非不从舌出，以僭而无信，自取瘁病，故哀之。僭，子念切。出，如字，又尺逐切。瘁，在醉切。"
                },
                {
                    "paragraph": "哿矣能言，巧言如流，俾躬处休。”其是之谓乎！",
                    "zhushu": "哿，嘉也。巧言如流，谓非正言，而顺叙以听言见答者，言其可嘉，以信而有征，自取安逸。师旷此言，缘问流转，终归于谏，故以比巧言如流也。当叔向时，诗义如此，故与今说诗者小异。哿，古可切，毛诗传云：“可也。”俾，必尔切，本又作“卑”。休，许虬切，美也。"
                },
                {
                    "paragraph": "是宫也成，诸侯必叛，君必有咎，夫子知之矣。”",
                    "zhushu": "谓十年晋侯彪卒。传。"
                },
                {
                    "paragraph": "○陈哀公元妃郑姫生悼大子偃师，",
                    "zhushu": "元妃，嫡夫人也。嫡，本又作“适”，丁历切。"
                },
                {
                    "paragraph": "二妃生公子留，下妃生公子胜。二妃嬖，留有宠，属诸司徒招与公子过。",
                    "zhushu": "招及过，皆哀公弟也。胜，升证切，又音升。属，音烛。"
                },
                {
                    "paragraph": "哀公有废疾。三月甲申，公子招、公子过杀悼大子偃师而立公子留。",
                    "zhushu": ""
                },
                {
                    "paragraph": "夏四月辛亥，哀公缢。",
                    "zhushu": "忧恚自杀。经书辛丑，从赴。废，甫肺切。缢，一豉切。恚，一睡切。"
                },
                {
                    "paragraph": "干征师赴于楚，",
                    "zhushu": "干征师，陈大夫。"
                },
                {
                    "paragraph": "且告有立公子胜。愬之于楚，",
                    "zhushu": "以招、过杀偃师。告，愬也。"
                },
                {
                    "paragraph": "楚人执而杀之。",
                    "zhushu": "杀干征师。"
                },
                {
                    "paragraph": "公子留奔郑。",
                    "zhushu": ""
                },
                {
                    "paragraph": "书日，“陈侯之弟招杀陈世子偃师”，罪在招也。",
                    "zhushu": ""
                },
                {
                    "paragraph": "“楚人执陈行人干征师杀之”，罪不在行人也。",
                    "zhushu": "疑为招赴楚，当同罪，故重发之。为，干伪切，下“为子”“为之”同。重，直用切。"
                },
                {
                    "paragraph": "○叔弓如晋，贺虒祁也。",
                    "zhushu": "贺宫成。"
                },
                {
                    "paragraph": "游吉相郑伯以如晋，亦贺虒祁也。史赵见子大叔曰：“甚哉，其相蒙也！",
                    "zhushu": "蒙，欺也。相，息亮切，下“而相”同。"
                },
                {
                    "paragraph": "可吊也，而又贺之。”子大叔曰：“若何吊也？其非唯我贺，将天下实贺。”",
                    "zhushu": "言诸侯畏晋，非独郑。“若何吊也”，本或作“若可吊也”。"
                },
                {
                    "paragraph": "○秋，大搜于红，自根牟至于商、卫，革车千乘。",
                    "zhushu": "大搜，数军实，简车马也。根牟，鲁东界，琅邪阳都县有牟郷。商，宋地，鲁西境接宋、卫也。言千乘，明大搜，且见鲁众之大数也。乘，绳证切。数，色主切。见，贤遍切。下同。"
                },
                {
                    "paragraph": "○七月甲戍，齐子尾卒。子旗欲治其室。",
                    "zhushu": "子旗，栾施也。欲并治子尾之家政。"
                },
                {
                    "paragraph": "丁丑，杀梁婴。",
                    "zhushu": "梁婴，子尾家宰。"
                },
                {
                    "paragraph": "八月庚戍，逐子成、子工、子车，",
                    "zhushu": "三子，齐大夫，子尾之属。子成，顷公子固也。子工，成之弟铸也。子车，顷公之孙捷也。顷，音倾。下同。铸，之树切。捷，在接切。"
                },
                {
                    "paragraph": "皆来奔，",
                    "zhushu": "不书，非卿。"
                },
                {
                    "paragraph": "而立子良氏之宰。",
                    "zhushu": "子良，子尾之子髙强也。子旗为子良立宰。"
                },
                {
                    "paragraph": "其臣曰：“孺子长矣，",
                    "zhushu": "孺子，谓子良。孺，而树切。本亦作𡦗。长，丁丈切。"
                },
                {
                    "paragraph": "而相吾室，欲兼我也。”",
                    "zhushu": "兼，并也。"
                },
                {
                    "paragraph": "授甲，将攻之。陈桓子善于子尾，亦授甲，将助之。或告子旗，子旗不信，则数人告。将往，又数人告于道，遂如陈氏。桓子将出矣，闻之而还，",
                    "zhushu": "闻子旗至。数，色主切。下同。"
                },
                {
                    "paragraph": "游服而逆之，",
                    "zhushu": "去戎备，著常游戏之服。去，起吕切。著，张略切。"
                },
                {
                    "paragraph": "请命。",
                    "zhushu": "问桓子所至。"
                },
                {
                    "paragraph": "对曰：“闻强氏授甲将攻子，子闻诸？”曰：“弗闻。”子合亦授甲，无宇请从。",
                    "zhushu": "无宇，桓子名。盍，胡腊切。从，才用切。"
                },
                {
                    "paragraph": "子旗曰：“子胡然？彼，孺子也，吾诲之，犹惧其不济，吾又宠秩之，",
                    "zhushu": "请为之立宰，"
                },
                {
                    "paragraph": "其若先人何？子盍谓之？",
                    "zhushu": "谓之使无攻我。"
                },
                {
                    "paragraph": "周书曰：“惠不惠，茂不茂。”",
                    "zhushu": "周书康诰也。言当施惠于不惠者，劝勉于不勉者。茂，勉也。"
                },
                {
                    "paragraph": "康叔所以服𢎞大也。”",
                    "zhushu": "服，行也。"
                },
                {
                    "paragraph": "桓子稽颡曰：“顷、灵福子，",
                    "zhushu": "顷公、灵公，栾氏所事之君。稽，音启。颡，素党切。"
                },
                {
                    "paragraph": "吾犹有望。”",
                    "zhushu": "望子旗惠及已。"
                },
                {
                    "paragraph": "遂和之如初。",
                    "zhushu": "和栾、髙二家。"
                },
                {
                    "paragraph": "○陈公子招归罪于公子过而杀之。",
                    "zhushu": "言招所以不死而得放。"
                },
                {
                    "paragraph": "九月，楚公子弃疾帅师奉孙吴围陈，",
                    "zhushu": "孙吴，悼大子偃师之子惠公。"
                },
                {
                    "paragraph": "宋戴恶会之。",
                    "zhushu": "戴恶，宋大夫。"
                },
                {
                    "paragraph": "冬十一月壬午，灭陈。",
                    "zhushu": "壬午，十月十八日。传言十一月，误。"
                },
                {
                    "paragraph": "舆嬖袁克杀马毁玉以葬。",
                    "zhushu": "舆，众也。袁克，嬖人之责者，欲以非礼厚葬哀公。"
                },
                {
                    "paragraph": "楚人将杀之，请置之。",
                    "zhushu": "置马、玉。置，之豉切。"
                },
                {
                    "paragraph": "既又请私。",
                    "zhushu": "私，尽君臣恩。"
                },
                {
                    "paragraph": "私于幄，加绖于颡而逃。",
                    "zhushu": "幄，帐也。逃不欲为楚臣。幄，于角切。绖，直结切。"
                },
                {
                    "paragraph": "使穿封戍为陈公，",
                    "zhushu": "戌，楚大夫。灭陈为县，使戍为县公。穿，音川。戍，音恤。"
                },
                {
                    "paragraph": "曰：“城麇之役不謟。”",
                    "zhushu": "成，麇役在襄二十六年。戍与灵王争皇颉。麇，九伦切。謟，敕检切。颉，户结切。"
                },
                {
                    "paragraph": "侍饮酒于王，王曰：“城麇之役，女知寡人之及此，女其辟寡人乎？”",
                    "zhushu": "及此，谓为王。女，音汝，下同。"
                },
                {
                    "paragraph": "对曰：“若知君之及此，臣必致死礼以息楚国。”",
                    "zhushu": "息，宁静也。"
                },
                {
                    "paragraph": "晋侯问于史赵曰：“陈其遂亡乎？”对曰：“未也。”公曰：“何故？”对曰：“陈，颛顼之族也。",
                    "zhushu": "陈祖舜，舜出颛顼。颛，音专。顼，许玉切。"
                },
                {
                    "paragraph": "𡻕在鹑火，是以卒灭。陈将如之。",
                    "zhushu": "颛顼氏以岁在鹑火而灭，火盛而水灭。鹑，市春切。"
                },
                {
                    "paragraph": "今在析水之津，犹将复由。",
                    "zhushu": "箕、斗之间有天汉，故谓之所木之津。由，用也。析，星历切。复，扶又切，一音服。"
                },
                {
                    "paragraph": "且陈氏得政于齐，而后陈卒亡。",
                    "zhushu": "物莫能两盛，"
                },
                {
                    "paragraph": "自幕至于瞽瞍无违命，",
                    "zhushu": "幕，舜之先。瞽瞍，舜父。从幕至瞽瞍间，无违天命废绝者。幕，音莫。瞽，音古。瞍，素口切。"
                },
                {
                    "paragraph": "舜重之以明德，置德于遂，",
                    "zhushu": "遂，舜后。盖殷之兴，存舜之后而封遂。言舜德乃至于遂。重，直用切。"
                },
                {
                    "paragraph": "遂世守之。及胡公不淫，故周赐之姓，使祀虞帝。",
                    "zhushu": "胡公满，遂之后也。事周武王，赐姓曰妫，封诸陈，绍舜后。妫，九危切。"
                },
                {
                    "paragraph": "臣闻盛德必百世祀，虞之世数未也，继守将在齐，其兆既在矣。”",
                    "zhushu": "言陈氏兴盛于齐，形兆已见。见，贤遍切。",
                    "type": 2
                },
                {
                    "paragraph": "经九年，春，叔弓会楚子于陈。",
                    "zhushu": "以事往，非行会礼。"
                },
                {
                    "paragraph": "○许迁于夷。",
                    "zhushu": "许畏郑欲迁，故以自迁为文。"
                },
                {
                    "paragraph": "○夏，四月，陈灾。",
                    "zhushu": "天火日灾。陈既已灭，降为楚县，而书“陈灾”者，犹晋之梁山、沙鹿崩，不书晋灾，言系于所灾所害，故以所在为名。"
                },
                {
                    "paragraph": "○秋，仲孙貜如齐。",
                    "zhushu": "貜，俱缚切，徐，俱碧切。"
                },
                {
                    "paragraph": "○冬，筑郎囿。",
                    "zhushu": "囿，音又，苑也。于郎地筑苑。旧于目切。",
                    "type": 2
                },
                {
                    "paragraph": "传九年，春，叔弓、宋华亥、郑游吉、卫赵黡会楚子于陈。",
                    "zhushu": "楚子在陈，故四国大夫往。非盟主所召，不行会礼，故不摠书。黡，于灭切。"
                },
                {
                    "paragraph": "○二月，庚申，楚公子弃疾迁许于夷，实城父。",
                    "zhushu": "此时改城父为夷，故传实之。城父县，属谯郡。"
                },
                {
                    "paragraph": "取州来淮北之田以益之。",
                    "zhushu": "益许田，"
                },
                {
                    "paragraph": "伍举授许男田。然丹迁城父人于陈，以夷濮西田益之。",
                    "zhushu": "以夷田在濮水西者与城父人。濮，音卜。"
                },
                {
                    "paragraph": "迁方城外人于许。",
                    "zhushu": "成十五年，许迁于叶，因谓之许。今许迁于夷，故以方城外人实其处。传言灵王使民不安。叶，始涉切。处，昌虑切。"
                },
                {
                    "paragraph": "○周甘人与晋阎嘉争阎田。",
                    "zhushu": "甘人，甘大夫襄也。阎嘉，晋阎县大夫。阎，似廉切。"
                },
                {
                    "paragraph": "晋梁丙、张趯率阴戎伐颍。",
                    "zhushu": "阴戎，陆浑之戎。颍，周邑。趯，他历切。"
                },
                {
                    "paragraph": "王使詹桓伯辞于晋，",
                    "zhushu": "辞，责让之。桓伯，周大夫。詹，之廉切。"
                },
                {
                    "paragraph": "曰：“我自夏以后稷，魏、骀、芮、歧、毕，吾西土也。",
                    "zhushu": "在夏世以后稷功，受此五国为西土之长。骀在始平武功县所治厘城。歧在扶风美阳县西北。夏，户雅切。骀，他来切。依字应作邰。芮，如锐切。歧，其宜切。长，丁丈切。下师长同。治，直吏切。厘，本又作漦，他本切，又音来，又力之切。"
                },
                {
                    "paragraph": "及武王克商，蒲姑、商奄，吾东土也。",
                    "zhushu": "乐安博昌县北有蒲姑城。蒲，如字，一音薄。奄，于检切。乐，音洛。"
                },
                {
                    "paragraph": "巴、濮、楚、邓，吾南土也。肃慎、燕、毫，吾北土也。",
                    "zhushu": "肃慎，北夷，在玄莬北三千余里。巴，必加切。燕，于贤切。亳，步各切。"
                },
                {
                    "paragraph": "吾何迩封之有？",
                    "zhushu": "迩，近也。"
                },
                {
                    "paragraph": "文、武、成、康之建母弟，以蕃屏周，亦其废队是为，",
                    "zhushu": "为后世。废队兄弟之国，当救济之。蕃，方元切。屏，必井切。队，直类切。为，于伪切。"
                },
                {
                    "paragraph": "岂如弁髦，而因以敝之？",
                    "zhushu": "童子垂髦始冠，必三加冠，成礼而弃其始冠，故言弁髦因以敝之。弁，皮彦切。本又作卞。髦，音毛。冠，古乱切。"
                },
                {
                    "paragraph": "先王居梼杌于四裔，以御螭魅，",
                    "zhushu": "言梼机，略举四凶之一。下言四裔，则三苗在其中。梼，徒刀切。杌，五忽切。裔，以制切。御，鱼吕切。螭，敕知切。魅，本又作鬽，武冀切。"
                },
                {
                    "paragraph": "故允姓之奸居于瓜州。",
                    "zhushu": "允姓，阴戎之祖，与三苗俱放三危者。瓜州，今敦煌。瓜，古华切。敦，都门切。煌，音皇。"
                },
                {
                    "paragraph": "伯父惠公归自秦，而诱以来，",
                    "zhushu": "僖十五年，晋惠公自秦归。二十二年，秦、晋迁陆浑之戎于伊川。"
                },
                {
                    "paragraph": "使逼我诸姫，入我郊甸，则戎焉取之。",
                    "zhushu": "邑外为郊，郊外为甸。言戎取周郊甸之地。逼，彼力切。甸，徒遍切。焉，于虔切，又如字。"
                },
                {
                    "paragraph": "戎有中国，谁之咎也？",
                    "zhushu": "咎在晋。咎，其九切。"
                },
                {
                    "paragraph": "后稷封殖天下，今戎制之，不亦难乎？",
                    "zhushu": "后稷修封疆，殖五榖，今戎得之，唯以畜牧。殖，时力切。疆，居良切。畜，许又切，又许六切。牧，音目，又音茂。"
                },
                {
                    "paragraph": "伯父图之！我在伯父，犹衣服之有冠冕，木水之有本原，民人之有谋主也。",
                    "zhushu": "民人谋主，宗族之师长。"
                },
                {
                    "paragraph": "伯父若裂冠毁冕，拔本塞原，专弃谋主，虽戎狄，其何有余一人？”",
                    "zhushu": "伯父犹然，则虽戎狄无所可责。晋率阴戎伐周邑，故云然。"
                },
                {
                    "paragraph": "叔向谓宣子曰：“文之伯也，岂能改物？",
                    "zhushu": "言文公虽伯，未能改正朔，易服色。伯，如字，又音霸。"
                },
                {
                    "paragraph": "翼戴天子，而加之以共。",
                    "zhushu": "翼，佐也。"
                },
                {
                    "paragraph": "自文以来，世有衰德，而暴灭宗周，",
                    "zhushu": "宗周，天子。"
                },
                {
                    "paragraph": "以宣示其侈，诸侯之贰，不亦宜乎？且王辞直，子其图之。”宣子说。王有姻丧，",
                    "zhushu": "外亲之丧。说，音悦。"
                },
                {
                    "paragraph": "使赵成如周吊，且致阎田与禭，",
                    "zhushu": "禭，送死衣。禭，音遂。"
                },
                {
                    "paragraph": "反颍俘。王亦使宾滑执甘大夫襄以说于晋，晋人礼而归之。",
                    "zhushu": "宾滑，周大夫。俘，芳夫切。滑，乎八切，又于八切。说，如字，又音悦。"
                },
                {
                    "paragraph": "○夏四月，陈灾。郑禆灶曰：“五年，陈将复封，封五十二年而遂亡。”子产问其故，对曰：“陈，水属也。",
                    "zhushu": "陈，颛顼之后，故为水属。复，扶又切。下注“复封”同。"
                },
                {
                    "paragraph": "火，水妃也，",
                    "zhushu": "火畏水，故为之妃。妃，芳非切，又音配。"
                },
                {
                    "paragraph": "而楚所相也。",
                    "zhushu": "相，治也。楚之先祝融为髙辛氏火正，主治火事。相，息亮切，注同。"
                },
                {
                    "paragraph": "今火出而火陈，",
                    "zhushu": "火，心星也。火出，于周为五月，而以四月出者，以长历推前年误置闰。"
                },
                {
                    "paragraph": "逐楚而建陈也。",
                    "zhushu": "水得妃而兴，陈兴则楚衰，故曰逐楚而建陈。"
                },
                {
                    "paragraph": "妃以五成，故曰五年。",
                    "zhushu": "妃，合也。五行各相妃合，得五而成，故五岁而陈复封。为十三年陈侯吴归于陈传。妃，音配。注同。"
                },
                {
                    "paragraph": "𡻕五及鹑火，而后陈卒亡，楚克有之，天之道也，故曰五十二年。”",
                    "zhushu": "是岁，岁在星纪，五岁及大梁而陈复封。自大梁四岁而及鹑少后四周四十八岁，凡五及鹑火，五十二年。天数以五为纪，故五及鹑火，火盛水衰。"
                },
                {
                    "paragraph": "○晋荀盈如齐逆女，",
                    "zhushu": "自为逆。为，于伪切。"
                },
                {
                    "paragraph": "还，六月，卒于戏阳。",
                    "zhushu": "魏郡内黄县北有戏阳城。戏，许宜切。"
                },
                {
                    "paragraph": "殡于绛，未葬。晋侯饮酒，乐。膳宰屠蒯趋入，请佐公使尊，",
                    "zhushu": "公之使人执尊酌酒，请为之佐。乐，音洛。屠，音徒。礼记作“杜”。蒯，苦怪切；如字，亦所吏切。"
                },
                {
                    "paragraph": "许之。",
                    "zhushu": "公许之。"
                },
                {
                    "paragraph": "而遂酌以饮工，",
                    "zhushu": "工，乐师师旷也。饮，于鸩切。下“又饮”同。"
                },
                {
                    "paragraph": "曰：“女为君耳，将司聪也。",
                    "zhushu": "乐所以聪耳。女，音汝。下同。"
                },
                {
                    "paragraph": "辰在子卯，谓之疾日，",
                    "zhushu": "疾，恶也。纣以甲子丧，桀以乙卯亡，故国君以为忌日。丧，息浪切。"
                },
                {
                    "paragraph": "君彻宴乐，学人舍业，为疾故也。君之卿佐，是谓股肱。股肱或亏，何痛如之？",
                    "zhushu": "言痛疾过于忌日。舍，音舍。为，于伪切，下“为是”同。"
                },
                {
                    "paragraph": "女弗闻而乐，是不聪也。”",
                    "zhushu": "不闻是义而作乐。"
                },
                {
                    "paragraph": "又饮外嬖嬖叔，",
                    "zhushu": "外都大夫之嬖者。"
                },
                {
                    "paragraph": "曰：“女为君目，将司明也。",
                    "zhushu": "职在外，故主视。"
                },
                {
                    "paragraph": "服以旌礼，",
                    "zhushu": "旌，表也。"
                },
                {
                    "paragraph": "礼以行事，",
                    "zhushu": "事，政令。"
                },
                {
                    "paragraph": "事有其物，",
                    "zhushu": "物，类也。"
                },
                {
                    "paragraph": "物有其容。",
                    "zhushu": "容，貌也。"
                },
                {
                    "paragraph": "今君之容，非其物也，",
                    "zhushu": "有卿佐之丧而作乐欢会，故曰非其物。"
                },
                {
                    "paragraph": "而女不见，是不明也。”亦自饮也，曰：“味以行气，气以实志，",
                    "zhushu": "气和则志充。"
                },
                {
                    "paragraph": "志以定言，",
                    "zhushu": "在心为志，发口为言。"
                },
                {
                    "paragraph": "言以出令。臣实司味，二御失官，而君弗命，臣之罪也。”",
                    "zhushu": "工与嬖叙时，御君者。失官，不聪明。"
                },
                {
                    "paragraph": "公说，彻酒。",
                    "zhushu": ""
                },
                {
                    "paragraph": "初，公欲废知氏而立其外嬖，为是悛而止。秋八月，使荀跞佐下军以说焉。",
                    "zhushu": "跞，荀盈之子知文子也。佐下军，代父也。说，自解说公。说，音悦。知，音智，下同。悛，七全切。跞，本又作㧰，力狄切，徐音洛。"
                },
                {
                    "paragraph": "○孟僖子如齐殷聘，礼也。",
                    "zhushu": "自叔老聘齐，至今二十年，礼意久旷，今修盛聘，以无忘旧好，故曰礼。好，呼报切。"
                },
                {
                    "paragraph": "○冬，筑郎囿。书，时也。季平子欲其速成也，叔孙昭子曰：“诗曰：“经始勿亟，庶民子来。”",
                    "zhushu": "诗大雅。言文王始经营灵台，非急疾之，众民自以子义来劝，乐为之。亟，纪力切。乐，如字，又五教切，一音洛。"
                },
                {
                    "paragraph": "焉用速成？以其勦民也。",
                    "zhushu": "勦，荧也。焉，于虔切。勦，初交切，又子小切。"
                },
                {
                    "paragraph": "无囿犹可，无名，其可乎？”经十年，春，王正月。○夏，齐栾施来奔。",
                    "zhushu": "耆酒好内，以取败亡，故书名。耆，市志切，传同。好，呼报切。"
                },
                {
                    "paragraph": "○秋，七月，季孙意如、叔弓、仲孙貜帅师伐莒。",
                    "zhushu": "三大夫皆卿，故书之。季孙为主，二子从之。"
                },
                {
                    "paragraph": "○戊子，晋侯彪卒。",
                    "zhushu": "五同盟。彪，彼虬切。"
                },
                {
                    "paragraph": "○九月，叔孙婼如晋，葬晋平公。",
                    "zhushu": "三月而葬，速。"
                },
                {
                    "paragraph": "○十有二月甲子，宋公成卒。",
                    "zhushu": "十一同盟也。无冬，史阙文。成，音城，何休音恤。",
                    "type": 2
                },
                {
                    "paragraph": "传十年，春，王正月，有星出于婺女。",
                    "zhushu": "客星也。不书，非孛。婺，武付切。孛，蒲对切。"
                },
                {
                    "paragraph": "郑禆𥨫言于子产曰：“七月戊子，晋君将死。今兹𡻕在颛顼之虚，",
                    "zhushu": "岁，岁星也。颛顼之虚，谓玄枵。禆，婢支切。虚，起鱼切。枵，许骄切。"
                },
                {
                    "paragraph": "姜氏、任氏实守其地，",
                    "zhushu": "姜，齐姓。任，薛姓。齐、薛二国守玄枵之地。任，音壬。"
                },
                {
                    "paragraph": "居其维首，而有妖星焉，告邑姜也。",
                    "zhushu": "客星居玄枵之维首。邑姜，齐大公女，晋唐叔之母。星占：婺女为既嫁之女，织女为处女。邑姜，齐之既嫁女。妖星在婺女，齐得岁，故知祸归邑姜。大，音泰。"
                },
                {
                    "paragraph": "邑姜，晋之妣也。天以七纪，",
                    "zhushu": "二十八宿面七妣。必履切。宿，音秀。"
                },
                {
                    "paragraph": "戊子，逢公以登，星斯于是乎出，",
                    "zhushu": "逢公，殷诸侯居齐地者。逢公将死，妖星出婺女，时非𡻕星所在，故齐自当祸，而以戊子日卒，"
                },
                {
                    "paragraph": "吾是以讥之。”",
                    "zhushu": "为晋侯彪卒传。"
                },
                {
                    "paragraph": "○齐惠栾、髙氏皆耆酒，",
                    "zhushu": "栾、髙二族，皆出惠公。"
                },
                {
                    "paragraph": "信内，多怨，",
                    "zhushu": "说妇人言，故多怨。说，音悦。"
                },
                {
                    "paragraph": "强于陈、鲍氏而恶之。",
                    "zhushu": "恶陈、鲍。恶，乌路切。"
                },
                {
                    "paragraph": "夏，有告陈桓子曰：“子旗、子良将攻陈、鲍。”亦告鲍氏。桓子受甲而如鲍氏，遭子良醉而骋，",
                    "zhushu": "欲及子良醉，故骋告鲍文子。骋，敕领切。"
                },
                {
                    "paragraph": "遂见文子，",
                    "zhushu": "文子，鲍国。"
                },
                {
                    "paragraph": "则亦授甲矣。使视二子，",
                    "zhushu": "二子，子旗、子良。"
                },
                {
                    "paragraph": "则皆将饮酒。桓子曰：“彼虽不信，",
                    "zhushu": "彼，传言者。传，直专切。"
                },
                {
                    "paragraph": "闻我授甲，则必逐我。及其饮酒也，先伐诸？”陈、鲍方睦，遂伐栾、髙氏。子良曰：“先得公，陈、鲍焉往？”",
                    "zhushu": "欲以公自辅助，先伐诸。一本无“伐”字。焉，于虔切。"
                },
                {
                    "paragraph": "遂伐虎门。",
                    "zhushu": "欲入，公不听，故伐公门。"
                },
                {
                    "paragraph": "晏平仲端委立于虎门之外，",
                    "zhushu": "端委，朝服。"
                },
                {
                    "paragraph": "四族召之，无所往。",
                    "zhushu": "四族，栾、髙、陈、鲍。"
                },
                {
                    "paragraph": "其徒曰：“助陈、鲍乎？”曰：“何善焉？”",
                    "zhushu": "言无善义可助。"
                },
                {
                    "paragraph": "“助栾、髙乎？”曰：“庸愈乎？”",
                    "zhushu": "罪恶不差于陈、鲍。差，初卖切。"
                },
                {
                    "paragraph": "“然则归乎？”曰：“公伐，焉归？”公召之，而后入。公卜使王黑以灵姑銔率，吉，请断三尺焉而用之。",
                    "zhushu": "王黑，齐大夫。灵姑銔，公旗名。断三尺，不敢与君同。銔，扶眉切，又音平。率，所律切。徐，所类切。断，丁管切。"
                },
                {
                    "paragraph": "五月庚辰，战于稷，",
                    "zhushu": "稷，祀后稷之处。稷，地名。六国时，齐有稷下馆。处，昌虑切。"
                },
                {
                    "paragraph": "栾、髙败，又败诸庄。",
                    "zhushu": "庄，六轨之道。"
                },
                {
                    "paragraph": "国人追之，又败诸鹿门。",
                    "zhushu": "鹿门，齐城门。"
                },
                {
                    "paragraph": "栾施、髙强来奔。",
                    "zhushu": "髙强不书，非卿。"
                },
                {
                    "paragraph": "陈、鲍分其室。",
                    "zhushu": ""
                },
                {
                    "paragraph": "晏子谓桓子：“必致诸公。让，德之主也，让之谓懿德。凡有血气，皆有争心，故利不可强，",
                    "zhushu": "不可强取。争，争𨷵之争。强，其丈切。"
                },
                {
                    "paragraph": "思义为愈。义，利之本也。蕰利生孽。",
                    "zhushu": "蕰，畜也。孽，妖害也。蕰，纡粉切。孽，鱼列切。畜，敕六切。"
                },
                {
                    "paragraph": "姑使无蕰乎，可以滋长。”桓子尽致诸公，而请老于莒。",
                    "zhushu": "莒，齐邑。长，丁丈切。"
                },
                {
                    "paragraph": "桓子召子山，",
                    "zhushu": "子山，子商、子周，襄三十一年，子尾所逐群公子。"
                },
                {
                    "paragraph": "私具幄幕、器用、从者之衣屦，",
                    "zhushu": "私具，不告公。幄，于角切。幕，音莫。从，才用切。屦，九具切。"
                },
                {
                    "paragraph": "而反棘焉。",
                    "zhushu": "棘，子山故邑，齐国西安县东有戟里亭。"
                },
                {
                    "paragraph": "子商亦如之，而反其邑。子周亦如之，而与之夫于。",
                    "zhushu": "子周本无邑，故更与之。济南于陵县西北有于亭。"
                },
                {
                    "paragraph": "反子城、子公、公孙捷，",
                    "zhushu": "三子，八年子旗所逐。"
                },
                {
                    "paragraph": "而皆益其禄。凡公子、公孙之无禄者，私分之邑。",
                    "zhushu": "桓子以已邑分之。"
                },
                {
                    "paragraph": "国之贫约孤寡者，私与之粟。曰：“诗云：“陈锡载周。”能施也。",
                    "zhushu": "诗大雅。言文王能布陈大利，以赐天下，行之周徧。载，如字，诗作哉。毛云：哉，载也。郑云：始也。施，始豉切。下注同。徧，音遍。"
                },
                {
                    "paragraph": "桓公是以霸。”",
                    "zhushu": "齐桓公亦能施以致霸。"
                },
                {
                    "paragraph": "公与桓子莒之旁邑，辞。",
                    "zhushu": "让不受。"
                },
                {
                    "paragraph": "穆孟姫为之请髙唐，陈氏始大。",
                    "zhushu": "穆孟姬，景公母。传言陈氏所以兴。为，于伪切。"
                },
                {
                    "paragraph": "○秋七月，平子伐莒，取郠，",
                    "zhushu": "郠，莒地。取郠不书，公见讨于平丘，鲁讳之。郠，古杏切。"
                },
                {
                    "paragraph": "献俘，姑用人于亳社。",
                    "zhushu": "以人祭殷社。俘，芳夫切。亳，步洛切。"
                },
                {
                    "paragraph": "臧武仲在齐，闻之，曰：“周公其不飨鲁祭乎！周公飨义，鲁无义。诗曰：“德音孔昭，视民不佻。”",
                    "zhushu": "诗小雅。佻，偷也。言明德君子必爱民。视，如字，诗作示。佻，他雕切。"
                },
                {
                    "paragraph": "佻之谓甚矣，而壹用之，将谁福哉？”",
                    "zhushu": "壹，同也。同人于畜牲。畜，许六切。"
                },
                {
                    "paragraph": "○戊子，晋平公卒。",
                    "zhushu": "如禆灶之言。"
                },
                {
                    "paragraph": "郑伯如晋，及河，晋人辞之。游吉遂如晋。",
                    "zhushu": "礼，诸侯不相吊，故辞。"
                },
                {
                    "paragraph": "○九月，叔孙婼、齐国弱、宋华定、卫北宫喜、郑罕虎、许人、曹人、莒人、邾人、薛人、杞人、小邾人如晋，葬平公也。",
                    "zhushu": "经不书诸侯大夫者，非盟会。"
                },
                {
                    "paragraph": "郑子皮将以币行。",
                    "zhushu": "见新君之贽。见，贤遍切，下“得见”同。贽，音至。"
                },
                {
                    "paragraph": "子产曰：“丧焉用币？用币必百两，",
                    "zhushu": "载币用车百乘。焉，于虔切。乘，绳证切。"
                },
                {
                    "paragraph": "百两必千人。千人至，将不行。",
                    "zhushu": "行，用也。"
                },
                {
                    "paragraph": "不行，必尽用之。",
                    "zhushu": "不得见新君，将自费用尽。费，芳味切。"
                },
                {
                    "paragraph": "几千人而国不亡？”",
                    "zhushu": "言千人之费不可数。几，居岂切。数，所角切。"
                },
                {
                    "paragraph": "子皮固请以行。既葬，诸侯之大夫欲因见新君。叔孙昭子曰：“非礼也。”弗听。叔向辞之，曰：“大夫之事毕矣，",
                    "zhushu": "送葬礼毕。"
                },
                {
                    "paragraph": "而又命孤，孤斩焉在衰绖之中，",
                    "zhushu": "既葬未卒哭，故犹服斩衰。衰，七雷切，本又作“缞”。绖，直结切。"
                },
                {
                    "paragraph": "其以嘉服见，则丧礼未毕；其以丧服见，是重受吊也。大夫将若之何？”皆无辞以见。",
                    "zhushu": ""
                },
                {
                    "paragraph": "子皮尽用其币。归，谓子羽曰：“非知之实难，将在行之。",
                    "zhushu": "言不患不知，患不能行嘉服。见，如字，又贤遍切。重，直用切。见，贤遍切。下同。"
                },
                {
                    "paragraph": "夫子知之矣，我则不足。",
                    "zhushu": "言已由子产之戒，既知其不可而遂行之，是我之不足。"
                },
                {
                    "paragraph": "书曰：“欲败度，纵败礼。”",
                    "zhushu": "逸书。败，必迈切。"
                },
                {
                    "paragraph": "我之谓矣。夫子知度与礼矣，我实纵欲，而不能自克也。”",
                    "zhushu": "欲因丧以庆新君，故纵而行之，不能自胜。胜，音升。"
                },
                {
                    "paragraph": "昭子至自晋，大夫皆见，髙强见而退。",
                    "zhushu": "髙强，子良。"
                },
                {
                    "paragraph": "昭子语诸大夫曰：“为人子不可不慎也哉！昔庆封亡，子尾多受邑，而稍致诸君，君以为忠，而甚宠之。将死，疾于公宫，",
                    "zhushu": "在公宫被疾。语，鱼据切。"
                },
                {
                    "paragraph": "辇而归，君亲推之。",
                    "zhushu": "推其车而送之。推，如字，又他囬切。"
                },
                {
                    "paragraph": "其子不能任，是以在此。忠为令德，其子弗能任，罪犹及之，难不慎也？丧夫人之力，弃德旷宗，以及其身，不亦害乎？",
                    "zhushu": "夫人，谓子尾。旷，空也。任，音壬，下同。丧，息浪切。夫，音扶。"
                },
                {
                    "paragraph": "诗曰：“不自我先，不自我后。”其是之谓乎！”",
                    "zhushu": "诗少雅。言祸乱不在他，正当已身，以喻髙强身自取此祸。"
                },
                {
                    "paragraph": "○冬，十二月，宋平公卒。初，元公恶寺人柳，欲杀之。",
                    "zhushu": "元公，平公大子佐也。恶，乌路切。寺，又作“侍”。"
                },
                {
                    "paragraph": "及丧，柳炽炭于位，",
                    "zhushu": "以温地，炽，尺志切。炭，吐旦切。"
                },
                {
                    "paragraph": "将至，则去之。",
                    "zhushu": "使公坐其处。夫，起吕切。处，昌虑切。"
                },
                {
                    "paragraph": "比葬，又有宠。",
                    "zhushu": "言元公好恶无常。比，必利切。好，呼报切。恶，乌路切。",
                    "type": 2
                },
                {
                    "paragraph": "经十有一年，春，王二月，叔弓如宋，葬宋平公。○",
                    "zhushu": ""
                },
                {
                    "paragraph": "夏，四月丁巳，楚子虔诱蔡侯般，杀之于申。",
                    "zhushu": "蔡侯虽弑父而立，楚子诱而杀之，刑其群士，蔡大夫深怨，故以楚子名告。虔，其连切。般，音班。弑，申志切。传放此。"
                },
                {
                    "paragraph": "○楚公子弃疾帅师围蔡。○",
                    "zhushu": ""
                },
                {
                    "paragraph": "五月甲申，夫人归氏薨。",
                    "zhushu": "昭公母，胡女，归姓。"
                },
                {
                    "paragraph": "○大搜于比蒲。",
                    "zhushu": "比，音毗，徐，扶夷切。"
                },
                {
                    "paragraph": "○仲孙貜会邾子，盟于祲祥。",
                    "zhushu": "祲祥，地阙。祲，子鸠切，又七林切。"
                },
                {
                    "paragraph": "○秋，季孙意如会晋韩起、齐国弱、宋华亥、卫北官佗、郑罕虎、曹人、𣏌人于厥慭。",
                    "zhushu": "厥慭，地阙。佗，徒河切。慭，鱼靳切，徐，五巾切，又五辖切。"
                },
                {
                    "paragraph": "○九月，己亥，葬我小君齐归。",
                    "zhushu": "齐，谥。齐，如字。"
                },
                {
                    "paragraph": "○冬，十有一月，丁酉，楚师灭蔡，执蔡世子有以归，用之。",
                    "zhushu": "用之，杀以祭山。",
                    "type": 2
                },
                {
                    "paragraph": "传十一年，春，王二月，叔弓如宋，葬平公也。",
                    "zhushu": "嫌以聘事行，故传具之。"
                },
                {
                    "paragraph": "○景王问于苌𢎞曰：“今兹诸侯，何实吉？何实凶？”",
                    "zhushu": "苌𢎞，周大夫。苌，直良切。"
                },
                {
                    "paragraph": "对曰：“蔡凶。此蔡侯般弑其君之岁也，岁在豕韦，",
                    "zhushu": "襄三十年，蔡世子般弑其君，岁在豕韦，至今十三岁，岁复在豕韦。般即灵侯也。复，扶又切，下“岁复”同。"
                },
                {
                    "paragraph": "弗过此矣。",
                    "zhushu": "言蔡凶不过此年。"
                },
                {
                    "paragraph": "楚将有之，然壅也。",
                    "zhushu": "蔡近楚，故知楚将有之。楚无德而享大利，所以壅积其恶。壅，于勇切。"
                },
                {
                    "paragraph": "岁及大梁，蔡复，楚凶，天之道也。”",
                    "zhushu": "楚灵王弑立之岁在大梁，到昭十三年，岁复在大梁。美恶周必复，故知楚凶。"
                },
                {
                    "paragraph": "楚子在申，召蔡灵侯。灵侯将往，蔡大夫曰：“王贪而无信，唯蔡于感，",
                    "zhushu": "蔡，近楚之大国，故楚常恨其不复顺。"
                },
                {
                    "paragraph": "今币重而言甘，诱我也，不如无往。”蔡侯不可。三月，丙申，楚子伏甲而飨蔡侯于申，醉而执之。夏，四月，丁巳，杀之，刑其士七十人。公子弃疾帅师围蔡。",
                    "zhushu": "传言楚子无道。重，直用切。"
                },
                {
                    "paragraph": "韩宣子问于叔向曰：“楚其克乎？”对曰：“克哉！蔡侯获罪于其君，",
                    "zhushu": "谓弑父而立。"
                },
                {
                    "paragraph": "而不能其民，",
                    "zhushu": "不能施德。"
                },
                {
                    "paragraph": "天将假手于楚以毙之，",
                    "zhushu": "借楚手以讨蔡。毙，婢世切。"
                },
                {
                    "paragraph": "何故不克？然𦙝闻之：“不信以幸，不可再也。”楚王奉孙吴以讨于陈，曰：“将定而国。”陈人听命，而遂县之。",
                    "zhushu": "事在八年。"
                },
                {
                    "paragraph": "今又诱蔡而杀其君，以围其国，虽幸而克，必受其咎，弗能久矣。桀克有緍，以丧其国。纣克东夷，而陨其身。",
                    "zhushu": "纣为黎之搜，东夷叛之；桀为仍之会，有緍叛之，故伐而克之。緍，武巾切。丧，息浪切，下且丧同。陨，于敏切。"
                },
                {
                    "paragraph": "楚小位下，而亟暴于二王，能无咎乎？天之假助不善，非祚之也，厚其凶恶而降之罚也。且譬之如天，其有五材，而将用之，力尽而敝之，是以无拯，不可没振。”",
                    "zhushu": "金木水火土五者为物，用久则必有敝尽，尽则弃捐，故言无拯。极，犹救助也。不可没振，犹不可复振。亟，欺冀切，数也。咎，其久切。胙，本又作祚，在路切。拯，拯济之拯。振，之慎切。捐，以专切。救，本亦作捄，音救。不可复振，扶又切。本亦无此字。"
                },
                {
                    "paragraph": "○五月，齐归薨。大搜于比蒲，非礼也。",
                    "zhushu": ""
                },
                {
                    "paragraph": "孟僖子会邾庄公，盟于祲祥，修好，礼也。",
                    "zhushu": "搜非存亡之由，故临丧不宜为之。盟会以安社稷，故丧盟谓之礼。好，呼报切。"
                },
                {
                    "paragraph": "泉丘人有女，梦以其帷幕孟氏之庙，",
                    "zhushu": "泉丘，鲁邑。梦以其帷，位悲切。一本作梦以帷幕，音莫。"
                },
                {
                    "paragraph": "遂奔僖子，其僚从之。",
                    "zhushu": "邻女为僚友者，随而奔僖子。僚，力雕切。"
                },
                {
                    "paragraph": "盟于清丘之社，曰：“有子，无相弃也。”",
                    "zhushu": "二女自共盟。"
                },
                {
                    "paragraph": "僖子使助䓕氏之簉。",
                    "zhushu": "簉，副倅也。䓕氏之女为僖子副妾，别居在外，故僖子纳泉丘人女，令副助之。䓕，为彼切。又作蔿。簉，本又作簉，初又切。说文：簉，从廾。倅，七对切。令，力呈切。"
                },
                {
                    "paragraph": "反自祲祥，宿于䓕氏，生懿子及南宫敬叔于泉丘人。其僚无子，使字敬叔。",
                    "zhushu": "“字”，养也，似双生。生，如字，或所敬切。"
                },
                {
                    "paragraph": "○楚师在蔡，",
                    "zhushu": "向四月之师。向，本又作向。"
                },
                {
                    "paragraph": "晋荀吴谓韩宣子曰：“不能救陈，又不能救蔡，物以无亲，",
                    "zhushu": "“物”，事也。"
                },
                {
                    "paragraph": "晋之不能，亦可知也已。为盟主而不恤亡国，将焉用之？”",
                    "zhushu": ""
                },
                {
                    "paragraph": "秋，会于厥慭，谋救蔡也。",
                    "zhushu": "不书救蔡，不果救焉。于虔切。"
                },
                {
                    "paragraph": "郑子皮将行，子产曰：“行不远，不能救蔡也。蔡小而不顺，楚大而不德，天将弃蔡以壅楚，盈而罚之，",
                    "zhushu": "盈楚恶。"
                },
                {
                    "paragraph": "蔡必亡矣。且丧君而能守者鲜矣。三年，王其有咎乎！美恶周必复，王恶周矣。”",
                    "zhushu": "元年，楚子弑君而立，岁在大梁。后三年，十三岁，岁星周，复于大梁。鲜，息浅切。复，扶又切。本或作复在切。"
                },
                {
                    "paragraph": "晋人使狐父请蔡于楚，弗许。",
                    "zhushu": "狐父，晋大夫。狐，音胡。"
                },
                {
                    "paragraph": "○单子会韩宣子于戚，",
                    "zhushu": "“单子”，单成公。"
                },
                {
                    "paragraph": "视下言徐。叔向曰：“单子其将死乎！朝有著定，",
                    "zhushu": "“著定”，朝内列位常处，谓之表著。著，张虑切。徐，治居切。处，昌虑切。"
                },
                {
                    "paragraph": "会有表，",
                    "zhushu": "野会，设表以为位。"
                },
                {
                    "paragraph": "衣有禬，带有结。",
                    "zhushu": "“禬”，领会。“结”，带结也。禬，古外切。说文云：带所结也。"
                },
                {
                    "paragraph": "会朝之言，必闻于表著之位，所以昭事序也；视不过结襘之中，所以道容貌也。言以命之，容貌以明之，失则有阙。今单子为王官伯，而命事于会，视不登带，言不过步，貌不道容，而言不昭矣。不道，不共；不昭，不从，",
                    "zhushu": "貌正曰共，言顺曰从。道，音导。"
                },
                {
                    "paragraph": "无守气矣。”",
                    "zhushu": "为此年冬单子卒起本。"
                },
                {
                    "paragraph": "○九月，葬齐归，公不戚。晋士之送葬者，归以语史赵。史赵曰：“必为鲁郊。”",
                    "zhushu": "言昭公必出在郊野，不能有国。语，鱼据切。"
                },
                {
                    "paragraph": "侍者曰：“何故？”曰：“归，姓也。不思亲，祖不归也。”",
                    "zhushu": "姓，生也。言不恩亲，则不为祖考所归祐。祐，音又。"
                },
                {
                    "paragraph": "叔向曰：“鲁公室其卑乎！君有大丧，国不废搜。",
                    "zhushu": "谓搜比蒲。"
                },
                {
                    "paragraph": "有三年之丧，而无一日之戚。国不恤丧，不忌君也；",
                    "zhushu": "忌，畏也。"
                },
                {
                    "paragraph": "君无戚容，不顾亲也。国不忌君，君不顾亲，能无卑乎？殆其失国。”",
                    "zhushu": "为二十五年公孙于齐传。"
                },
                {
                    "paragraph": "○冬，十一月，楚子灭蔡，用隐大子于冈山。",
                    "zhushu": "蔡灵公之大子，蔡侯庐之父。冈，音刚。庐，力吴切。"
                },
                {
                    "paragraph": "申无宇曰：“不祥。五牲不相为用，况用诸侯乎？",
                    "zhushu": "五牲，牛、羊、豕、犬、鸡。为，于伪切，或如字。"
                },
                {
                    "paragraph": "王必悔之。”",
                    "zhushu": "悔为暴虐。"
                },
                {
                    "paragraph": "○十二月，单成公卒。",
                    "zhushu": "终叔向之言。"
                },
                {
                    "paragraph": "○楚子城陈、蔡、不羹。",
                    "zhushu": "襄城县东南有不羹城，定陵西北有不羹亭。羹，旧音郎，汉书地理志作“更”字。"
                },
                {
                    "paragraph": "使弃疾为蔡公。王问于申无宇曰：“弃疾在蔡，何如？”对曰：“择子莫如父，择臣莫如君。郑庄公城栎而置子元焉，使昭公不立。",
                    "zhushu": "子元，郑公子。庄公置子元于栎。桓十五年，厉公因之以杀栎大夫檀伯，遂居栎，卒使昭公不安位而见杀。栎，力狄切。置，之豉切。檀，徒丹切。"
                },
                {
                    "paragraph": "齐桓公城榖而置管仲焉，至于今赖之。",
                    "zhushu": "城谷，在庄三十二年。"
                },
                {
                    "paragraph": "臣闻五大不在边，五细不在庭，",
                    "zhushu": "上古金、木、水、火、土，谓之五官。玄鸟氏、丹鸟氏亦有五。又以五鸠鸠民，五雉为五官正，盖立官之本也。末世随事施职，是以官无常数。今无宇称习古言，故云五大也。官，五官之长。专盛过节，则不可居边；细弱不胜任，亦不可居朝廷。长，丁丈切。胜，音升。"
                },
                {
                    "paragraph": "亲不在外，羁不在内。今弃疾在外，郑丹在内，",
                    "zhushu": "襄十九年，丹奔楚。"
                },
                {
                    "paragraph": "君其少戒。”王曰：“国有大城，何如？”对日：“郑京、栎实杀曼伯，",
                    "zhushu": "曼伯，檀伯也。厉公得栎，又并京。曼，音万。"
                },
                {
                    "paragraph": "宋萧、毫实杀子游，",
                    "zhushu": "在庄十二年。"
                },
                {
                    "paragraph": "齐渠丘实杀无知，",
                    "zhushu": "在庄九年。渠丘，今齐国西安县也，齐大夫雍廪邑。"
                },
                {
                    "paragraph": "卫蒲、戚实出献公。",
                    "zhushu": "蒲，寗殖邑。戚，孙林父邑。出献公，在襄十四年。出，如字，徐音黜。"
                },
                {
                    "paragraph": "若由是观之，则害于国。末大必折，",
                    "zhushu": "折其本。"
                },
                {
                    "paragraph": "尾大不掉，君所知也。”",
                    "zhushu": "为十二年陈、蔡作乱传。掉，徒吊切。",
                    "type": 2
                },
                {
                    "paragraph": "经十有二年，春，齐髙偃帅师纳北燕伯于阳。",
                    "zhushu": "三年，燕伯出奔齐。髙傒玄孙，齐大夫。阳即唐，燕别邑，中山有唐县。不言于燕，未得国都。傒，音奚。"
                },
                {
                    "paragraph": "○三月，壬申，郑伯嘉卒。",
                    "zhushu": "五同盟。"
                },
                {
                    "paragraph": "○夏，宋公使华定来聘。",
                    "zhushu": "定，华椒孙。"
                },
                {
                    "paragraph": "○公如晋，至河乃复。",
                    "zhushu": "晋人以莒故辞公。"
                },
                {
                    "paragraph": "○五月，葬郑简公。",
                    "zhushu": "三月而葬，速。"
                },
                {
                    "paragraph": "○楚杀其大夫成熊。",
                    "zhushu": "传在葬简公上，经从赴。熊，音雄。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，十月，公子慭出奔齐。",
                    "zhushu": "书名，谋乱故也。慭，鱼觐切；一读为整，正领切。"
                },
                {
                    "paragraph": "○楚子伐徐。",
                    "zhushu": "不书围，以乾谿师告。"
                },
                {
                    "paragraph": "○晋伐鲜虞。",
                    "zhushu": "不书将帅，史阙文。将，子匠切。帅，所类切。",
                    "type": 2
                },
                {
                    "paragraph": "传十二年，春，齐髙偃纳北燕伯款于唐，因其众也。",
                    "zhushu": "言因唐众欲纳之，故得先入唐。"
                },
                {
                    "paragraph": "○三月，郑简公卒。将为葬除，",
                    "zhushu": "除葬道。为，于伪切。"
                },
                {
                    "paragraph": "及游氏之庙，",
                    "zhushu": "游氏，子大叔旋。"
                },
                {
                    "paragraph": "将毁焉。子大叔使其除徒执用以立，而无庸毁，",
                    "zhushu": "用，毁庙具。"
                },
                {
                    "paragraph": "曰：“子产过女，而问何故不毁，乃日，不忍庙也。诺，将毁矣。”",
                    "zhushu": "教毁庙者之辞。女，音汝。"
                },
                {
                    "paragraph": "既如是，子产乃使辟之。司墓之室有当道者，",
                    "zhushu": "简公别营葬地，不在郑先公旧墓，故道有临时迂直也。司墓之室，郑之掌公墓大夫徒属之家。迂，音于，一音于。"
                },
                {
                    "paragraph": "毁之，则朝而塴；",
                    "zhushu": "塴，下棺。朝，如字。塴，北邓切；徐，甫赠切。礼家作窆，彼验切，义同。"
                },
                {
                    "paragraph": "弗毁，则日中而塴。子大叔请毁之，曰：“无若诸侯之宾何？”",
                    "zhushu": "不欲久留宾。"
                },
                {
                    "paragraph": "子产曰：“诸侯之宾，能来会吾丧，岂惮日中？无损于宾，而民不害，何故不为？”遂弗毁，日中而葬。君子谓：“子产于是乎知礼。礼，无毁人以自成也。”",
                    "zhushu": "惮，徒旦切。"
                },
                {
                    "paragraph": "○夏，宋华定来聘，通嗣君也。",
                    "zhushu": "宋元公新即位。"
                },
                {
                    "paragraph": "享之，为赋蓼萧，弗知，又不答赋。",
                    "zhushu": "蓼萧，诗小雅，义取“燕笑语兮，是以有誉处兮”。乐与华定燕语也。又曰：“既见君子，为龙为光。”欲以宠光宾也。又曰：“宜兄宜苐，令德夀凯。”言宾有令徳，可以寿乐也。又“和鸾雍雍，万福攸同”。言欲与宾同福禄也。为，于伪切。蓼，音六。乐，音洛。"
                },
                {
                    "paragraph": "昭子曰：“必亡。宴语之不怀，",
                    "zhushu": "怀，思也。"
                },
                {
                    "paragraph": "宠光之不宣，",
                    "zhushu": "宣，扬也。"
                },
                {
                    "paragraph": "令德之不知，同福之不受，将何以在？”",
                    "zhushu": "为二十年华定出奔传。"
                },
                {
                    "paragraph": "○齐侯、卫侯、郑伯如晋，朝嗣君也。",
                    "zhushu": "晋昭公新立。"
                },
                {
                    "paragraph": "公如晋，",
                    "zhushu": "亦欲朝嗣君。"
                },
                {
                    "paragraph": "至河乃复。取郠之役，",
                    "zhushu": "在十年。"
                },
                {
                    "paragraph": "莒人愬于晋，晋有平公之丧，未之治也，故辞公。公子慭遂如晋。",
                    "zhushu": "慭，鲁大夫。如晋不书，还不复命而奔，故史不书于策。"
                },
                {
                    "paragraph": "晋侯享诸侯，子产相郑伯，辞于享，请免丧而后听命。",
                    "zhushu": "简公未葬。相，息亮切。"
                },
                {
                    "paragraph": "晋人许之，礼也。",
                    "zhushu": "善晋不夺孝子之情。"
                },
                {
                    "paragraph": "晋侯以齐侯宴，中行穆子相。",
                    "zhushu": "穆子，荀吴。"
                },
                {
                    "paragraph": "投壶，晋侯先，穆子曰：“有酒如淮，有肉如坻。",
                    "zhushu": "淮，水名。坻，山名。淮，旧如字，四渎水也。学者皆以淮、坻之韵不切，云淮当为潍。潍，齐地水名。下称渑，亦是齐国水也。下渑是齐水，齐侯称之。荀吴既非齐人，不应远举潍水。古韵缓，作淮足得，无劳改也。坻，直疑切。徐，直夷切。诗云：“宛在水中曰坻。”坻，水中髙地。"
                },
                {
                    "paragraph": "寡君中此，为诸侯师。”中之。齐侯举矢曰：“有酒如渑，有肉如陵。",
                    "zhushu": "渑水出齐国临淄县，北入时水。陵，大阜也。中，丁仲切。下同。渑，音绳。时，如字；本或作溡，音同。"
                },
                {
                    "paragraph": "寡人中此，与君代兴。”",
                    "zhushu": "代，更也。更，音庚。"
                },
                {
                    "paragraph": "亦中之。伯瑕谓穆子",
                    "zhushu": "伯瑕，士文伯。"
                },
                {
                    "paragraph": "曰：“子失辞。吾固师诸侯矣，壶何为焉，其以中俊也？",
                    "zhushu": "言投壶中，不足为俊异。"
                },
                {
                    "paragraph": "齐君弱吾君，归弗来矣。”",
                    "zhushu": "欲与晋君代兴，是弱之。齐君弱吾君，轻吾君以为弱也。”"
                },
                {
                    "paragraph": "穆子曰：“吾军帅强御，卒乘竞劝，今犹古也，齐将何事？”",
                    "zhushu": "言晋德不衰于古，齐不事晋，将无所事。帅，所类切。御，鱼吕切。卒，子忽切。乘，绳证切。"
                },
                {
                    "paragraph": "公孙傁趋进曰：“日旴君勤，可以出矣。”以齐侯出。",
                    "zhushu": "傁，齐大夫。传言晋之衰。傁，素口切；徐，所流切。旰，古旦切。"
                },
                {
                    "paragraph": "○楚子谓成虎，若敖之余也，遂杀之。",
                    "zhushu": "成虎，令尹子玉之孙，与𨷵氏同出于若敖。宣四年斗椒作乱。今楚子信谮而托讨若敖之余。"
                },
                {
                    "paragraph": "或𧮂成虎于楚子，成虎知之而不能行。书曰“楚杀其大夫成虎”，怀宠也。",
                    "zhushu": "解经所以书名。"
                },
                {
                    "paragraph": "○六月，葬郑简公。",
                    "zhushu": "传终子产辞享，明既葬则为免丧。经书五月，误。"
                },
                {
                    "paragraph": "○晋荀吴伪会齐师者，假道于鲜虞，遂入昔阳。",
                    "zhushu": "鲜虞，白狄别种，在中山新市县。昔阳，肥国都，乐平沾县东有昔阳城。种，章勇切。沾，音张廉切，韦昭音沾，字林，他兼切。"
                },
                {
                    "paragraph": "秋八月壬午，灭肥，以肥子绵皋归。",
                    "zhushu": "肥，白狄也。绵皋，其君名。巨鹿下曲阳县西南有肥累城，为下晋伐鲜虞起。皋，古刀切。累，劣彼切，又力辄切。"
                },
                {
                    "paragraph": "○周原伯绞虐，其舆臣使曹逃。",
                    "zhushu": "原伯绞，周大夫原公也。舆，众也。曹，群也。绞，古卯切。"
                },
                {
                    "paragraph": "冬十月壬申朔，原舆人逐绞而立公子跪寻，",
                    "zhushu": "跪寻，绞弟。跪，求委切，又音诡。"
                },
                {
                    "paragraph": "绞奔郊。",
                    "zhushu": "郊，周地。"
                },
                {
                    "paragraph": "○甘简公无子，立其弟过。",
                    "zhushu": "甘简公，周卿士。过，古禾切。下子过同。"
                },
                {
                    "paragraph": "过将去成、景之族，",
                    "zhushu": "成公、景公，皆过之先君。去，起吕切。"
                },
                {
                    "paragraph": "成、景之族赂刘献公，",
                    "zhushu": "欲使杀过。刘献公，亦周卿士，刘定公子。"
                },
                {
                    "paragraph": "丙申，杀甘悼公",
                    "zhushu": "悼公即过。"
                },
                {
                    "paragraph": "而立成公之孙䲡。",
                    "zhushu": "䲡，平公。䲡，音秋。"
                },
                {
                    "paragraph": "丁酉，杀献太子之傅庾皮之子过，",
                    "zhushu": "过，刘献公太子之传。"
                },
                {
                    "paragraph": "杀瑕辛于市，及宫嬖绰、王孙没、刘州鸠、阴忌、老阳子。",
                    "zhushu": "六子，周大夫。及庾过，皆甘悼公之党。传言周衰，原、甘二族所以遂微。"
                },
                {
                    "paragraph": "○季平子立，而不礼于南蒯。",
                    "zhushu": "蒯，南遗之子，季氏费邑宰。蒯，苦怪切。费，音秘。"
                },
                {
                    "paragraph": "南蒯谓子仲：",
                    "zhushu": "子仲，公子慭。"
                },
                {
                    "paragraph": "“吾出季氏，而归其室于公，",
                    "zhushu": "室，季氏家财。"
                },
                {
                    "paragraph": "子更其位，",
                    "zhushu": "更，代也。更，音庚。"
                },
                {
                    "paragraph": "我以费为公臣。”子仲许之。南蒯语叔仲穆子，且告之故。",
                    "zhushu": "穆子，叔仲带之子，叔仲小也。语以欲出季氏，以不见礼故。语，鱼据切。"
                },
                {
                    "paragraph": "季悼子之卒也，叔孙昭子以再命为卿。",
                    "zhushu": "悼子，季武子之子，平子父也。传言叔孙之见命，乃在平子为卿之前。"
                },
                {
                    "paragraph": "及平子伐莒，克之，更受三命。",
                    "zhushu": "十年，平子伐莒，以功加三命。昭子不伐莒，亦以例加为三命。"
                },
                {
                    "paragraph": "叔仲子欲构三家，",
                    "zhushu": "欲构，使相憎。"
                },
                {
                    "paragraph": "谓平子曰：“三命逾父兄，非礼也。”",
                    "zhushu": "言昭子受三命，自逾其先人。"
                },
                {
                    "paragraph": "平子曰：“然。”故使昭子。",
                    "zhushu": "使昭子自贬黜。"
                },
                {
                    "paragraph": "昭子曰：“叔孙氏有家祸，杀适立庶，故婼也及此。",
                    "zhushu": "祸在四年。适，丁历切。"
                },
                {
                    "paragraph": "若因祸以毙之，则闻命矣。",
                    "zhushu": "言因乱讨己，不敢辞。"
                },
                {
                    "paragraph": "若不废君命，则固有著矣。”",
                    "zhushu": "著，位次。"
                },
                {
                    "paragraph": "昭子朝，而命吏曰：“婼将与季氏讼，书辞无颇。”",
                    "zhushu": "颇，偏也。颇，普何切。"
                },
                {
                    "paragraph": "季孙惧，而辞归罪于叔仲子。故叔仲小、南蒯、公子慭谋季氏。慭告公，而遂从公如晋。",
                    "zhushu": "慭，子仲。"
                },
                {
                    "paragraph": "南蒯惧不克，以费叛如齐。子仲还，及卫，闻乱，逃介而先。",
                    "zhushu": "介，副使也。介，音介。使，所吏切。"
                },
                {
                    "paragraph": "及郊，闻费叛，遂奔齐。",
                    "zhushu": "言及郊，解经所以书出。"
                },
                {
                    "paragraph": "南蒯之将叛也，其郷人或知之。过之而叹，",
                    "zhushu": "郷人过蒯而叹。"
                },
                {
                    "paragraph": "且言曰：“恤恤乎，湫乎攸乎！",
                    "zhushu": "恤恤，忧患。湫，愁隘。攸，悬危之貌。湫，子小切。徐，在酒切，一音秋。攸，如字。徐，以帚切。隘，于卖切。悬，音玄，本又作县。"
                },
                {
                    "paragraph": "深思而浅谋，迩身而远志，家臣而君图，",
                    "zhushu": "家臣而图人君之事，故言思深而谋浅，身近而志远。思，息嗣切。"
                },
                {
                    "paragraph": "有人矣哉！”",
                    "zhushu": "言今有此人，微以感之。"
                },
                {
                    "paragraph": "南蒯枚筮之，",
                    "zhushu": "不指其事，泛卜吉凶。泛，芳剑切。"
                },
                {
                    "paragraph": "遇坤䷁",
                    "zhushu": "坤下坤上，坤。"
                },
                {
                    "paragraph": "之比，䷓",
                    "zhushu": "坤下坎上，比。坤六五爻变。"
                },
                {
                    "paragraph": "曰：“黄裳元吉。”",
                    "zhushu": "坤六五爻辞。"
                },
                {
                    "paragraph": "以为大吉也。示子服惠伯，曰：“即欲有事，何如？”惠伯曰：“吾尝学此矣。忠信之事则可，不然，必败。外强内温，忠也；",
                    "zhushu": "坎险故强，坤顺故温。强而能温，所以为忠。"
                },
                {
                    "paragraph": "和以率贞，信也。",
                    "zhushu": "水和而土安正，和正，信之本也。"
                },
                {
                    "paragraph": "故曰“黄裳元吉”。黄，中之色也；裳，下之饰也；元，善之长也。中不忠，不得其色；",
                    "zhushu": "言非黄。长，丁丈切。"
                },
                {
                    "paragraph": "下不共，不得其饰；",
                    "zhushu": "不为裳。"
                },
                {
                    "paragraph": "事不善，不得其极。",
                    "zhushu": "失中德。"
                },
                {
                    "paragraph": "外内倡和为忠，",
                    "zhushu": "不相违也。倡，昌亮切。和，户卧切。"
                },
                {
                    "paragraph": "率事以信为共，",
                    "zhushu": "率，犹行也。"
                },
                {
                    "paragraph": "供养三德为善，",
                    "zhushu": "三德，谓正直、刚克、柔克也。供，九用切。养，余亮切。"
                },
                {
                    "paragraph": "非此三者弗当。",
                    "zhushu": "非忠、信、善，不当此卦。当，如字，或丁浪切。"
                },
                {
                    "paragraph": "且夫易不可以占险，将何事也？且可饰乎？",
                    "zhushu": "夫易，犹此易，谓“黄裳元吉”之卦。问其何事，欲令从下之饰。夫，音扶。令，力呈切。"
                },
                {
                    "paragraph": "中美能黄，上美为元，下美则裳，参成可筮。",
                    "zhushu": "参美尽备，吉可如筮。参，七南切，又音三。"
                },
                {
                    "paragraph": "犹有阙也，筮虽吉，未也。”",
                    "zhushu": "有阙，谓不参成。"
                },
                {
                    "paragraph": "将适费，饮郷人酒。",
                    "zhushu": "南蒯自其家还适费。饮，于鸩切。"
                },
                {
                    "paragraph": "郷人或歌之曰：“我有圃，生之𣏌乎！",
                    "zhushu": "言南蒯在费欲为乱，如杞生于园圃，非宜也。𣏌，世所谓枸𣏌也。圃，布古切。𣏌，音起。拘，音苟。本又作“狗”。"
                },
                {
                    "paragraph": "从我者子乎，",
                    "zhushu": "子，男子之通称。言从己可不失今之尊称，尺证切。"
                },
                {
                    "paragraph": "去我者鄙乎，倍其邻者耻乎！",
                    "zhushu": "邻，犹亲也。倍，音佩。"
                },
                {
                    "paragraph": "已乎已乎！非吾党之士乎！”",
                    "zhushu": "已乎已乎，言自遂不改。"
                },
                {
                    "paragraph": "平子欲使昭子逐叔仲小。",
                    "zhushu": "欲以自解说。"
                },
                {
                    "paragraph": "小闻之，不敢朝。昭子命吏谓小待政于朝，曰：“吾不为怨府。”",
                    "zhushu": "言不能为季氏逐小，生怨祸之聚。为明年叔弓围费传。为，于伪切。"
                },
                {
                    "paragraph": "○楚子狩于州来，",
                    "zhushu": "狩，冬猎也。狩，本亦作“守”，手又切。"
                },
                {
                    "paragraph": "次于颍尾，",
                    "zhushu": "颍水之尾，在下蔡西。"
                },
                {
                    "paragraph": "使荡侯、潘子、司马督、嚻尹午、陵尹喜帅师围徐以惧吴。",
                    "zhushu": "五子，楚大夫。徐，吴与国，故围之以逼吴。潘，普于切。督，本亦作“裻”，音笃。嚻，五刀切。徐，许骄切。"
                },
                {
                    "paragraph": "楚子次于乾谿，",
                    "zhushu": "在谯国城父县南。"
                },
                {
                    "paragraph": "以为之援。雨雪，王皮冠，秦复陶，",
                    "zhushu": "秦所遗羽衣也。援，于眷切。雨，于付切。“王皮冠”，一本作“楚子皮冠”。复，音服，一音福。陶，徒刀切。遗，唯季切。"
                },
                {
                    "paragraph": "翠被，",
                    "zhushu": "以翠羽饰被。被，普义切。"
                },
                {
                    "paragraph": "豹为，",
                    "zhushu": "以豹皮为履舄，音昔。"
                },
                {
                    "paragraph": "执鞭以出，",
                    "zhushu": "执鞭以教令。鞭，必绵切。或“革”旁“伯更”者，五孟切，非也。"
                },
                {
                    "paragraph": "仆析父从。",
                    "zhushu": "楚大夫。析，星历切。从，才用切。"
                },
                {
                    "paragraph": "右尹子革夕，",
                    "zhushu": "子革，郑丹。夕，莫见。莫，音暮。见，贤遍切。"
                },
                {
                    "paragraph": "王见之，去冠、被，舍鞭，",
                    "zhushu": "敬大臣。去，起吕切。舍，音舍。"
                },
                {
                    "paragraph": "与之语，曰：“昔我先王熊绎",
                    "zhushu": "楚始封君。绎，音亦。"
                },
                {
                    "paragraph": "与吕级、",
                    "zhushu": "齐大公之子丁公。级，音急，本亦作“伋”。"
                },
                {
                    "paragraph": "王孙牟、",
                    "zhushu": "卫康叔子康抢。"
                },
                {
                    "paragraph": "爕父、",
                    "zhushu": "晋唐叔之子。爕，素协切。父，音甫。"
                },
                {
                    "paragraph": "禽父",
                    "zhushu": "周公子伯禽。"
                },
                {
                    "paragraph": "并事康王，",
                    "zhushu": "康王，成王子。"
                },
                {
                    "paragraph": "四国皆有分，我独无有。",
                    "zhushu": "四国，齐、晋、鲁、卫。分，珎寳之器。分，扶问切。下同。"
                },
                {
                    "paragraph": "今吾使人于周，求鼎以为分，王其与我乎？”对曰：“与君王哉！昔我先王熊绎辟在荆山，",
                    "zhushu": "在新城沶郷县南。辟，匹亦切。沶，音市，又音示。"
                },
                {
                    "paragraph": "筚路蓝缕以处草莽，跋涉山林以事天子，唯是桃弧、棘矢以共御王事。",
                    "zhushu": "桃弧、棘矢，以御不祥。言楚在山林，少所出有。筚，音必。蓝，力甘切。缕，力主切。莽，武党切。跋，蒲末切。共，音恭。御，鱼吕切。"
                },
                {
                    "paragraph": "齐，王舅也。",
                    "zhushu": "成王母，齐大公女。"
                },
                {
                    "paragraph": "晋及鲁、卫，王母弟也。楚是以无分，而彼皆有。今周与四国服事君王，将唯命是从，岂其爱鼎？”王曰：“昔我皇祖伯父昆吾，旧许是宅。",
                    "zhushu": "陆终氏生六子，长日昆吾，少曰季连。季连，楚之祖，故谓昆吾为伯父。昆吾尝居许地，故曰旧许是宅。长，丁丈切。少，诗照切。尝，一本作曽，才能切。"
                },
                {
                    "paragraph": "今郑人贪赖其田，而不我与。我若求之，其与我乎？”对曰：“与君王哉！周不爱鼎，郑敢爱田？”王曰：“昔诸侯远我而畏晋，今我大城陈、蔡、不羹，赋皆千乘，子与有劳焉。诸侯其畏我乎？”对曰：“畏君王哉！是四国者，专足畏也，",
                    "zhushu": "四国，陈、蔡、二不羹。远，干万切。羹，音郎。乘，绳证切。与，音预。"
                },
                {
                    "paragraph": "又加之以楚，敢不畏君王哉！”工尹路请曰：“君王命剥圭以为戚柲，",
                    "zhushu": "戚，斧也。柲，柄也。破圭玉以饰斧柄。剥，邦角切。戚，音戚。柲，音秘。"
                },
                {
                    "paragraph": "敢请命。”",
                    "zhushu": "请制度之命。"
                },
                {
                    "paragraph": "王入视之。析父谓子革：“吾子，楚国之望也。今与王言如响，国其若之何？”",
                    "zhushu": "讥其顺王心如响应声。响，许丈切。应，应对之应。"
                },
                {
                    "paragraph": "子革曰：“摩厉以须，王出，吾刃将斩矣。”",
                    "zhushu": "以已喻𨦟刃，欲自摩厉以斩王之淫慝。慝，他得切。"
                },
                {
                    "paragraph": "王出，复语。左史倚相趋过，",
                    "zhushu": "倚相，楚史名。复，扶又切。倚，于绮切。徐，其绮切。相，息亮切。"
                },
                {
                    "paragraph": "王曰：“是良史也，子善视之。是能读三坟、五典、八索、九丘”。",
                    "zhushu": "皆古书名。坟，扶云切。索，所白切，本又作“素”。"
                },
                {
                    "paragraph": "对曰：“臣尝问焉。昔穆王欲肆其心，",
                    "zhushu": "周穆王。肆，极也。"
                },
                {
                    "paragraph": "周行天下，将皆必有车辙焉、迹焉。祭公谋父作祈招之诗以止王心，",
                    "zhushu": "谋父，周卿士。祈父，周司马，世掌甲兵之职。招，其名。祭公方谏游行，故指司马官而言。此诗逸。行，如字，又下孟切。辙，直列切。祭，侧界切。招，常遥切，又音昭。父，音甫。"
                },
                {
                    "paragraph": "王是以获没于祗宫。",
                    "zhushu": "获没，不见篡弑。祗，音支，又音祁。篡，初患切。弑，申志切。"
                },
                {
                    "paragraph": "臣问其诗而不知也。若问远焉，其焉能知之？”王曰：“子能乎？”对曰：“能。其诗曰：“祈招之愔愔，式昭德音。",
                    "zhushu": "愔愔，安和貌。式，用也。昭，明也。焉能，于虔切。愔，一心切。徐于林切。"
                },
                {
                    "paragraph": "思我王度，式如玉，式如金。",
                    "zhushu": "金玉，取其坚重。"
                },
                {
                    "paragraph": "形民之力，而无醉饱之心。”",
                    "zhushu": "言国之用民，当随其力任，如金冶之器，随器而制形。故言形民之力，去其醉饱过盈之心。冶，音也。去，起吕切。"
                },
                {
                    "paragraph": "王揖而入，馈不食，寝不寐，数日，",
                    "zhushu": "深感子革之言，馈，其位切。数，色主切。"
                },
                {
                    "paragraph": "不能自克，以及于难。",
                    "zhushu": "“克”，胜也。难，乃旦切。胜，升证切，又音升。"
                },
                {
                    "paragraph": "仲尼曰：“古也有志：“克己复礼，仁也。”信善哉！楚灵王若能如是，岂其辱于乾谿？”○",
                    "zhushu": ""
                },
                {
                    "paragraph": "晋伐鲜虞，因肥之役也。",
                    "zhushu": "肥役在此年。"
                }
            ]
        },
        {
            "name": "昭公四第二十三",
            "paragraphs": [
                {
                    "paragraph": "昭公四第二十三",
                    "zhushu": "",
                    "type": 1
                },
                {
                    "paragraph": "经十有三年，春，叔弓帅师围费。",
                    "zhushu": "不书南蒯以费叛，不以告庙。费，音秘。"
                },
                {
                    "paragraph": "○夏，四月，楚公子比自晋归于楚，弑其君虔于乾谿。",
                    "zhushu": "比去晋而不送，书“归”者，依陈、蔡以入，言陈、蔡犹列国也。比归而灵王死，故书“弑其君”。灵王无道而弑称臣，比非首谋而反书“弑”，比虽胁立，犹以罪加也。灵王死在五月，又不在乾谿，楚人生失灵王，故本其始祸以赴之。谿，苦兮切。"
                },
                {
                    "paragraph": "○楚公子弃疾杀公子比。",
                    "zhushu": "比虽为君，而未列于诸侯，故不称爵。杀不称“人”，罪弃疾。"
                },
                {
                    "paragraph": "○秋，公会刘子、晋侯、齐侯、宋公、卫侯、郑伯、曹伯、莒子、邾子、滕子、薛伯、𣏌伯、小邾子于平丘。",
                    "zhushu": "平丘，在陈留长垣县西南。垣，音袁。"
                },
                {
                    "paragraph": "○八月，甲戍，同盟于平丘。",
                    "zhushu": "书“同”，齐服故。"
                },
                {
                    "paragraph": "○公不与盟。",
                    "zhushu": "鲁不堪晋求，谗慝𢎞多，公不与盟，非国恶，故不讳。与，音预。慝，他得切。"
                },
                {
                    "paragraph": "○晋人执季孙意如以归。○公至自会。",
                    "zhushu": "无传。"
                },
                {
                    "paragraph": "○蔡侯庐归于蔡。",
                    "zhushu": "庐，音卢，又力居切。"
                },
                {
                    "paragraph": "○陈侯吴归于陈。",
                    "zhushu": "陈、蔡皆受封于楚，故称爵。诸侯纳之曰归。"
                },
                {
                    "paragraph": "○冬，十月，葬蔡灵公。",
                    "zhushu": "蔡复而后以君礼葬之。"
                },
                {
                    "paragraph": "○公如晋，至河乃复。",
                    "zhushu": "晋人辞公。"
                },
                {
                    "paragraph": "○吴灭州来。",
                    "zhushu": "州来，楚邑。用大师焉。日灭。",
                    "type": 2
                },
                {
                    "paragraph": "传十三年，春，叔弓围费，弗克，败焉。",
                    "zhushu": "为费人所败。不书，讳之。"
                },
                {
                    "paragraph": "平子怒，令见费人执之以为囚俘。冶区夫曰：“非也。",
                    "zhushu": "区夫，鲁大夫。俘，芳夫切。冶，音也。区，乌侯切，又丘于切。"
                },
                {
                    "paragraph": "若见费人，寒者衣之，饥者食之，为之令主，而共其乏困，费来如归，南氏亡矣。民将叛之，谁与居邑？若惮之以威，惧之以怒，民疾而叛，为之聚也。若诸侯皆然，费人无归，不亲南氏，将焉入矣？”平子从之。费人叛南氏。",
                    "zhushu": "费叛南氏在明年。传善区夫之谋，终言其效。衣，于既切。食，音嗣。共，音恭。惮，待旦切。为，于伪切。焉，于虔切。效，户孝切。"
                },
                {
                    "paragraph": "○楚子之为令尹也，杀大司马䓕掩而取其室。",
                    "zhushu": "在襄三十年。䓕，于委切。掩，于检切。"
                },
                {
                    "paragraph": "及即位，夺䓕居田，",
                    "zhushu": "居，掩之族。言䓕氏所以怨。"
                },
                {
                    "paragraph": "迁许而质许围。",
                    "zhushu": "迁许在九年。围，许大夫。质，音致。"
                },
                {
                    "paragraph": "蔡洧有宠于王，王之灭蔡也，其父死焉，",
                    "zhushu": "楚灭蔡在十一年，洧仕楚，其父在国，故死。洧，于轨切。"
                },
                {
                    "paragraph": "王使与于守而行。",
                    "zhushu": "使洧守国，王行至乾谿。与，音预。守，手又切。"
                },
                {
                    "paragraph": "申之会，越大夫戮焉。",
                    "zhushu": "申会在四年。"
                },
                {
                    "paragraph": "王夺𨷵韦龟中犫，",
                    "zhushu": "韦龟，令尹子文玄孙。中犫，邑名。犫，尺州切。"
                },
                {
                    "paragraph": "又夺成然邑，而使为郊尹。",
                    "zhushu": "成然，韦龟子。郊尹，治郊竟大夫。竟，音境。"
                },
                {
                    "paragraph": "蔓成然故事蔡公。",
                    "zhushu": "蔡公，弃疾也。故，犹旧也。韦龟以弃疾有当璧之命，故使成然事之。蔓，音万。"
                },
                {
                    "paragraph": "故䓕氏之族及䓕居、许围、蔡洧、蔓成然，皆王所不礼也。因群丧职之族，启越大夫常寿过作乱，",
                    "zhushu": "常寿过，申会所戮者。丧，息浪切。过，古禾切。"
                },
                {
                    "paragraph": "围固城，克息舟，城而居之。",
                    "zhushu": "息舟，楚邑，城之坚固者。"
                },
                {
                    "paragraph": "观起之死也，其子从在蔡，事朝吴，",
                    "zhushu": "观起死，在襄二十二年。朝吴，故蔡大夫声子之子。从，如字。朝，如字。"
                },
                {
                    "paragraph": "曰：“今不封蔡，蔡不封矣。我请试之。”",
                    "zhushu": "观从以父死怨楚，故欲弑作乱。"
                },
                {
                    "paragraph": "以蔡公之命召子于子晳，",
                    "zhushu": "二子，皆灵王弟。元年，子干奔晋，子晳奔郑。晳，星历切。"
                },
                {
                    "paragraph": "及郊，而告之情，",
                    "zhushu": "告以蔡公不知谋。"
                },
                {
                    "paragraph": "强与之盟，入袭蔡。蔡公将食，见之而逃。",
                    "zhushu": "不知其故，惊起辟之。强，其丈切。"
                },
                {
                    "paragraph": "观从使子干食，坎，用牲，加书，而速行。",
                    "zhushu": "使子干居蔡公之床，食蔡公之食，并伪与蔡公盟之征验以示众。"
                },
                {
                    "paragraph": "已徇于蔡",
                    "zhushu": "己，观从也。己，音纪。徇，似俊切。"
                },
                {
                    "paragraph": "曰：“蔡公召二子，将纳之，与之盟而遣之矣，将师而从之。”",
                    "zhushu": "许。言蔡公将以师助二子。"
                },
                {
                    "paragraph": "蔡人聚，将执之。",
                    "zhushu": "执观从。"
                },
                {
                    "paragraph": "辞曰：“失贼成军，而杀余，何益？”乃释之。",
                    "zhushu": "贼，谓子干、子晳也。言蔡公已成军，杀己不解罪。"
                },
                {
                    "paragraph": "朝具曰：“二三子若能死亡，则如违之，以待所济。",
                    "zhushu": "言若能为灵王死亡，则可违蔡公之命，以待成败如何。为，干伪切。"
                },
                {
                    "paragraph": "若求安定，则如与之，以济所欲。",
                    "zhushu": "言与蔡公则可得安定。"
                },
                {
                    "paragraph": "且违上，何适而可？”",
                    "zhushu": "言不可违上也。上，谓蔡公。"
                },
                {
                    "paragraph": "众曰：“与之。”乃奉蔡公，召二子而盟于邓，",
                    "zhushu": "颍川召陵县西南有邓城。二子，子干、子晳。"
                },
                {
                    "paragraph": "依陈、蔡人以国。",
                    "zhushu": "国陈、蔡而依之。"
                },
                {
                    "paragraph": "楚公子比、",
                    "zhushu": "子干。"
                },
                {
                    "paragraph": "公子黑肱、",
                    "zhushu": "子晳。肱，古弘切。"
                },
                {
                    "paragraph": "公子弃疾、",
                    "zhushu": "蔡公。"
                },
                {
                    "paragraph": "蔓成然、蔡朝吴帅陈、蔡、不羹、许、叶之师，因四族之徒，",
                    "zhushu": "四族，䓕氏、许围、蔡洧、蔓成然。羹，音郎。叶，始涉切。"
                },
                {
                    "paragraph": "以入楚。及郊，陈、蔡欲为名，故请为武军。",
                    "zhushu": "欲筑垒壁以示后人，为复雠之名。垒，力轨切。壁，本亦作“辟”，音壁。"
                },
                {
                    "paragraph": "蔡公知之，曰：“欲速，且役病矣，请藩而已。”乃藩为军。",
                    "zhushu": "藩，篱也。藩，方元切。篱，本亦作“离”，力知切。"
                },
                {
                    "paragraph": "蔡公使须务牟与史猈先入，因正仆人杀大子禄及公子罢敌。",
                    "zhushu": "须务牟、史猈，楚大夫，蔡公之党也。正仆，大子之近官。牟，亡侯切。猈，皮皆切。徐，扶蟹切，又扶移切，或扶瞻切。本或作“𥴖”，音同。罢，音皮，徐，甫绮切，又蒲买切。"
                },
                {
                    "paragraph": "公子比为王，公子黑肱为令尹，次于鱼陂。",
                    "zhushu": "竟陵县城西北有甘鱼陂。陂，彼宜切。"
                },
                {
                    "paragraph": "公子弃疾为司马，先除王宫，使观从从师于乾谿，而遂告之。",
                    "zhushu": "从乾谿之师，告使叛灵王。"
                },
                {
                    "paragraph": "且曰：“先归复所，后者劓。”",
                    "zhushu": "劓，截鼻。劓，鱼器切。"
                },
                {
                    "paragraph": "师及訾梁而溃。",
                    "zhushu": "灵王还至訾梁而众散。訾，子斯切。溃，户内切。"
                },
                {
                    "paragraph": "王闻群公子之死也，自投于车，曰：“人之爱其子也，亦如余乎？”侍者曰：“甚焉。小人老而无子，知挤于沟壑矣。”",
                    "zhushu": "挤，队也。挤，子细切；说文云：排也。又子礼切。壑，许各切。队，直类切。"
                },
                {
                    "paragraph": "王曰：“余杀人子多矣，能无及此乎？”右尹子革曰：“请待于郊，以听国人。”",
                    "zhushu": "听国人之所与。"
                },
                {
                    "paragraph": "王曰：“众怒不可犯也。”曰：“若入于大都，而乞师于诸侯。”王曰：“皆叛矣。”曰：“若亡于诸侯，以听大国之图君也。”王曰：“大福不再，祗取辱焉。”然丹乃归于楚。",
                    "zhushu": "然丹，子革。弃王而归楚。祗，音支。"
                },
                {
                    "paragraph": "王沿夏，将欲入鄢。",
                    "zhushu": "夏，汉别名。顺流为沿，顺汉水南至鄢。沿，以全切。夏，户雅切。鄢，徐：于建切，又于晚切。入，本又作“至”。"
                },
                {
                    "paragraph": "芋尹无宇之子申亥曰：“吾父再奸王命，",
                    "zhushu": "谓断王旌，执人于章华宫。芋，于付切，徐又音羽。奸，音于。断，丁管切。"
                },
                {
                    "paragraph": "王弗诛，惠孰大焉？君不可忍，惠不可弃，吾其从王。”乃求王，遇诸棘闱以归。",
                    "zhushu": "棘，里名。闱，门也。闱，音韦。孔晁云：棘，楚邑。闱，巷门。"
                },
                {
                    "paragraph": "夏五月癸亥，王缢于芋尹申亥氏。",
                    "zhushu": "癸亥，五月二十六日。皆在乙卯、丙辰后。传终言之，经书四月，误。缢，一豉切。"
                },
                {
                    "paragraph": "申亥以其二女殉而葬之。",
                    "zhushu": ""
                },
                {
                    "paragraph": "观从谓子干曰：“不杀弃疾，虽得国，犹受祸也。”子干曰：“余不忍也。”子玉曰：“人将忍子，",
                    "zhushu": "子，王观从。殉，似俊切。“谓子干曰”，本或作“谓子干”。"
                },
                {
                    "paragraph": "吾不忍俟也。”乃行。国毎夜骇曰：“王入矣。”",
                    "zhushu": "相恐以灵王也。骇，户楷切。恐，丘勇切。"
                },
                {
                    "paragraph": "乙卯夜，弃疾使周走而呼曰：“王至矣！”",
                    "zhushu": "周，徧也。乙卯，十八日。呼，好故切。徧，音遍。"
                },
                {
                    "paragraph": "国人大惊。使蔓成然走告子干、子晳曰：“王至矣！国人杀君司马，将来矣。",
                    "zhushu": "司马，谓弃疾也。言司马见杀，以恐子干。"
                },
                {
                    "paragraph": "君若早自图也，可以无辱。众怒如水火焉，不可为谋。”又有呼而走至者，曰：“众至矣！”二子皆自杀。",
                    "zhushu": "不书弑，君位未定也。弑，申志切。"
                },
                {
                    "paragraph": "丙辰，弃疾即位，名曰熊居。葬子干干訾，实訾敖。",
                    "zhushu": "不成君，无号谥者，楚皆谓之敖。熊，音雄。"
                },
                {
                    "paragraph": "杀囚，衣之王服而流诸汉，乃取而葬之，以靖国人。使子旗为令尹。",
                    "zhushu": "子旗，蔓成然。衣，于既切。旗，音其。"
                },
                {
                    "paragraph": "○楚师还自徐，",
                    "zhushu": "前年围徐之师。"
                },
                {
                    "paragraph": "具人败诸豫章，获其五师。",
                    "zhushu": "定二年，楚人伐吴，师于豫章。具人见舟于豫章，而潜师于巢，以军楚师于豫章。又柏举之役，吴人舍舟于淮汭，而自豫章与楚夹汉。此皆当在江北淮水南，盖后徙在江南豫章。帅，所类切。谓荡侯、潘子、司马裻、嚻尹午、陵尹喜五人。见，贤遍切。汭，如锐切。"
                },
                {
                    "paragraph": "○平王封陈、蔡，复迁邑，",
                    "zhushu": "复九年所迁邑。"
                },
                {
                    "paragraph": "致群赂，",
                    "zhushu": "始举事时所货赂。赂，音路。"
                },
                {
                    "paragraph": "施舍、宽民，宥罪、举职。",
                    "zhushu": "举职，修废宫。宥，音又。"
                },
                {
                    "paragraph": "召观从，王曰：“唯尔所欲。”",
                    "zhushu": "观从教子干杀弃疾，弃疾今召用之，明在君为君之义。为，于伪切。"
                },
                {
                    "paragraph": "对曰：“臣之先，佐开卜。”乃使为卜尹。",
                    "zhushu": "佐卜人开龟兆。"
                },
                {
                    "paragraph": "使枝如子躬聘于郑，且致犫、栎之田。",
                    "zhushu": "犫、栎，本郑邑，楚中取之。平王新立，故还以赂郑。栎，力狄切。"
                },
                {
                    "paragraph": "事毕，弗致。",
                    "zhushu": "知郑自说服，不复须赂故。说，音悦。复，扶又切。下“复使”同。"
                },
                {
                    "paragraph": "郑人请曰：“闻诸道路，将命寡君以犫、栎，敢请命。”对曰：“臣未闻命。”既复，王问犫、栎，降服而对",
                    "zhushu": "降服，如今解冠也。谢违命。"
                },
                {
                    "paragraph": "曰：“臣过失命，未之致也。”王执其手曰：“子母勤，姑归，不榖有事，其告子也。”",
                    "zhushu": "王善其有权，有事将复使之。毋，音无。"
                },
                {
                    "paragraph": "他年，芋尹申亥以王柩告，乃改葬之。",
                    "zhushu": ""
                },
                {
                    "paragraph": "初，灵王卜，曰：“余尚得天下。”",
                    "zhushu": "尚，庶几。柩，其久切。"
                },
                {
                    "paragraph": "不吉，投龟，诟天而呼曰：“是区区者而不余𢌿，",
                    "zhushu": "区区，小天下。诟，本又作“訽”，呼豆切。徐，许后切。呼，火故切。卑，必利切。徐，甫至切，与也。"
                },
                {
                    "paragraph": "余必自取之。”民患王之无厌也，故从乱如归。",
                    "zhushu": ""
                },
                {
                    "paragraph": "初，共王无冢适，",
                    "zhushu": "冢，大也。厌，于盐切。共，音恭。适，丁历切。下“无适”同。"
                },
                {
                    "paragraph": "有宠子五人，无适立焉。乃大有事于群望，",
                    "zhushu": "群望，星辰山川。"
                },
                {
                    "paragraph": "而祈曰：“请神择于五人者，使主杜稷。”乃徧以璧见于群望，曰：“当璧而拜者，神所立也，谁敢违之？”既乃与巴姫密埋璧于大室之庭，",
                    "zhushu": "巴姬，共王妾。大室，祖庙。徧，音遍。见，贤遍切。下注“微见”同。巴，必加切。埋，亡皆切。大，音泰。"
                },
                {
                    "paragraph": "使五人齐，而长入拜。",
                    "zhushu": "从长幼以次拜。齐，侧皆切，本又作“斋”。长，丁丈切。"
                },
                {
                    "paragraph": "康王跨之，",
                    "zhushu": "过其上也。跨，苦化切。"
                },
                {
                    "paragraph": "灵王肘加焉，子干、子晳皆远之。平王弱，抱而入，再拜，皆厌纽。",
                    "zhushu": "微见璧细以为审识。肘，中九切。远，于万切。厌，于甲切；徐，于辄切。纽，女九切。识，申志切，又如字。"
                },
                {
                    "paragraph": "𨷵韦龟属成然焉，",
                    "zhushu": "知其将立，故托其子。属，音烛。"
                },
                {
                    "paragraph": "且曰：“弃礼违命，楚其危哉！”",
                    "zhushu": "弃立长之礼，违当璧之命，终致灵王之乱。"
                },
                {
                    "paragraph": "子干归，韩宣子问于叔向曰：“子干其济乎？”对曰：“难。”宣子曰：“同恶相求，如市贾焉，何难？”",
                    "zhushu": "宣子谓弃疾亲恃子干，共同好恶，故言如市贾同利以相求。贾，音古。好，如字，又呼报切。恶，乌路切。下皆倣此。"
                },
                {
                    "paragraph": "对曰：“无与同好，谁与同恶？",
                    "zhushu": "言弃疾本不与子干同好，则亦不得同恶。"
                },
                {
                    "paragraph": "取国有五难：有宠而无人，一也；",
                    "zhushu": "宠须贤人而固。"
                },
                {
                    "paragraph": "有人而无主，二也；",
                    "zhushu": "虽有贤人，当须内主为应。应，应对之应。"
                },
                {
                    "paragraph": "有主而无谋，三也；",
                    "zhushu": "谋，策谋也。"
                },
                {
                    "paragraph": "有谋而无民，四也；",
                    "zhushu": "民，众。"
                },
                {
                    "paragraph": "有民而无德，五也。",
                    "zhushu": "四者既备，当以德成。"
                },
                {
                    "paragraph": "子干在晋十三年矣，晋、楚之从，不闻达者，可谓无人；",
                    "zhushu": "晋、楚之士从子干游，皆非达人。"
                },
                {
                    "paragraph": "族尽亲叛，可谓无主；",
                    "zhushu": "无亲族在楚。"
                },
                {
                    "paragraph": "无衅而动，可谓无谋；",
                    "zhushu": "召子干时，楚未有大衅。衅，许靳切。"
                },
                {
                    "paragraph": "为羁终世，可谓无民；",
                    "zhushu": "终身羁客在晋，是无民。"
                },
                {
                    "paragraph": "亡无爱征，可谓无德。",
                    "zhushu": "楚人无爱念之者。"
                },
                {
                    "paragraph": "王虐而不忌，",
                    "zhushu": "灵王暴虐，无所畏忘，将自亡。"
                },
                {
                    "paragraph": "楚君子干涉五难以弑旧君，谁能济之？",
                    "zhushu": "言楚借君子干以弑灵王，终无能成。"
                },
                {
                    "paragraph": "有楚国者，其弃疾乎！君陈、蔡，城外属焉。",
                    "zhushu": "城，方城也。时穿封戌既死，弃疾并领陈事。"
                },
                {
                    "paragraph": "苛慝不作，盗贼伏隐，私欲不违，",
                    "zhushu": "不以私欲违民事。苛，音何。本或作“荷”，音同。慝，他得切。"
                },
                {
                    "paragraph": "民无怨心。先神命之，",
                    "zhushu": "先神，谓群望。"
                },
                {
                    "paragraph": "国民信之，𦍋姓有乱，必季实立，楚之常也。获神，一也；",
                    "zhushu": "当璧拜芈，弥尔切。"
                },
                {
                    "paragraph": "有民，二也；",
                    "zhushu": "民信之。"
                },
                {
                    "paragraph": "令德，三也；",
                    "zhushu": "无苛慝。"
                },
                {
                    "paragraph": "宠贵，四也；",
                    "zhushu": "贵妃子。"
                },
                {
                    "paragraph": "居常，五也。",
                    "zhushu": "弃疾季。"
                },
                {
                    "paragraph": "有五利以去五难，谁能害之？子干之官，则右尹也；数其贵宠，则庶子也；以神所命，则又远之。其贵亡矣，",
                    "zhushu": "位不尊。去，起吕切。数，所主切。远，于万切。亡，音无，又如字。"
                },
                {
                    "paragraph": "其宠弃矣，",
                    "zhushu": "父既没故。"
                },
                {
                    "paragraph": "民无怀焉，",
                    "zhushu": "非令德。"
                },
                {
                    "paragraph": "国无与焉，",
                    "zhushu": "无内主。"
                },
                {
                    "paragraph": "将何以立？”宣子曰：“齐桓、晋文，不亦是乎？”",
                    "zhushu": "皆庶贱。"
                },
                {
                    "paragraph": "对曰：“齐桓，卫姫之子也，有宠于僖。",
                    "zhushu": "卫姬，齐僖公妾。"
                },
                {
                    "paragraph": "有鲍叔牙、宾须无、隰朋以为辅佐，有莒、卫以为外主，",
                    "zhushu": "齐桓出奔莒、卫，有舅氏之助。"
                },
                {
                    "paragraph": "有国、髙以为内主。",
                    "zhushu": "国氏、髙氏，齐上卿。"
                },
                {
                    "paragraph": "从善如流，",
                    "zhushu": "言其疾也。"
                },
                {
                    "paragraph": "下善齐肃，",
                    "zhushu": "齐，严也。肃，敬也。下，遐嫁切。齐，侧皆切。"
                },
                {
                    "paragraph": "不藏贿，",
                    "zhushu": "清也。贿，呼罪切。"
                },
                {
                    "paragraph": "不从欲，",
                    "zhushu": "俭也。从，子用切。"
                },
                {
                    "paragraph": "施舍不倦，",
                    "zhushu": "施舍，犹言布恩德。"
                },
                {
                    "paragraph": "求善不厌，是以有国，不亦宜乎？我先君文公，狐季姬之子也，有宠于献。好学而不贰，",
                    "zhushu": "言笃志厌。于艳切。好，呼报切。"
                },
                {
                    "paragraph": "生十七年，有士五人，",
                    "zhushu": "狐偃、赵衰、颠颉、魏武子、司空季子。五士从出。衰，初危切。颉，户结切。从，才用切。"
                },
                {
                    "paragraph": "有先大夫子余、子犯以为腹心，",
                    "zhushu": "子余，赵衰。子犯，狐偃。"
                },
                {
                    "paragraph": "有魏犫、贾佗以为股肱，",
                    "zhushu": "魏犫，魏武子也。称五人而说四士，贾佗又不在本数，盖叔向所贤。佗，徒河切。"
                },
                {
                    "paragraph": "有齐、宋、秦、楚以为外主，",
                    "zhushu": "齐妻以女，宋赠以马，楚王享之，秦伯纳之。妻，七计切。"
                },
                {
                    "paragraph": "有栾、却、狐、先以为内主。",
                    "zhushu": "谓栾枝、郤縠、狐突、先轸也。栾，鲁官切。郤，去逆切。縠，户木切。"
                },
                {
                    "paragraph": "亡十九年，守志弥笃。惠、怀弃民，",
                    "zhushu": "惠公、怀公，不恤民也。"
                },
                {
                    "paragraph": "民从而与之。献无异亲，民无异望，",
                    "zhushu": "献公之子九人，唯文公在，"
                },
                {
                    "paragraph": "天方相晋，将何以代文？此二君者，异于子于。共有宠子，国有奥主，",
                    "zhushu": "谓弃疾也。相，息亮切。共，音恭。奥，乌报切。"
                },
                {
                    "paragraph": "无施于民，无援于外，去晋而不送，归楚而不逆，何以冀国？”",
                    "zhushu": "传言子千所以蒙弑君之名，弃疾所以得国。施，式豉切。"
                },
                {
                    "paragraph": "○晋成虒祁，",
                    "zhushu": "在八年。虒，音斯。"
                },
                {
                    "paragraph": "诸侯朝而归者，皆有贰心。",
                    "zhushu": "贱其奢也。"
                },
                {
                    "paragraph": "为取郠故，",
                    "zhushu": "取郠，在十年。为，于伪切。郠，工杏切。"
                },
                {
                    "paragraph": "晋将以诸侯来讨。叔向曰：“诸侯不可以不示威。”",
                    "zhushu": "知晋德薄，欲以威服之。"
                },
                {
                    "paragraph": "乃并征会，告于吴。秋，晋侯会吴子于良，",
                    "zhushu": "下邳有良城县。邳，皮悲切。"
                },
                {
                    "paragraph": "水道不可，吴人辞，乃还。",
                    "zhushu": "辞不会。"
                },
                {
                    "paragraph": "七月丙寅，治兵于邾南，甲车四千乘，",
                    "zhushu": "三十万人。乘，绳证切。下及注同。"
                },
                {
                    "paragraph": "羊舌鲋摄司马，",
                    "zhushu": "鲋，叔向弟也。摄，兼官。鲋，音附。"
                },
                {
                    "paragraph": "遂合诸侯于平丘。子产、子大叔相郑伯以会。子产以幄幕九张行，",
                    "zhushu": "幄幕，军旅之帐。幄，于角切。幕，音莫。四合象宫室曰幄，在上曰幕。"
                },
                {
                    "paragraph": "子大叔以四十，既而悔之，毎舍损焉。及会，亦如之。",
                    "zhushu": "亦九张也。传言子产之适宜，大叔之从善。"
                },
                {
                    "paragraph": "次于卫地，叔鲋求货于卫，淫刍荛者。",
                    "zhushu": "欲使卫患之而致货。刍，初俱切。说文云：刈草也。荛，如遥切。饲牲日刍。草薪曰荛。"
                },
                {
                    "paragraph": "卫人使屠伯馈叔向羹与一箧锦，",
                    "zhushu": "屠伯，卫大夫。屠，音徒。馈，其位切。箧，苦协切。"
                },
                {
                    "paragraph": "曰：“诸侯事晋，未敢携贰，况卫在君之宇下，",
                    "zhushu": "屋字之下，喻近也。"
                },
                {
                    "paragraph": "而敢有异志？刍荛者异于他日，敢请之。”",
                    "zhushu": "请止之。"
                },
                {
                    "paragraph": "叔向受羹反锦，",
                    "zhushu": "受羹，示不逆其意，且非货。"
                },
                {
                    "paragraph": "曰：“晋有羊舌鲋者，渎货无厌，",
                    "zhushu": "渎，数也。渎，徒木切。厌，于盐切。数，音朔。"
                },
                {
                    "paragraph": "亦将及矣。",
                    "zhushu": "将及祸。"
                },
                {
                    "paragraph": "为此役也，",
                    "zhushu": "役，事也。为，如字，或于伪切。"
                },
                {
                    "paragraph": "子若以君命赐之，其已容。”从之，未退而禁之。",
                    "zhushu": "禁刍荛者。"
                },
                {
                    "paragraph": "晋人将寻盟，齐人不可。",
                    "zhushu": "有贰心故。"
                },
                {
                    "paragraph": "晋侯使叔向告刘献公",
                    "zhushu": "献公，王卿士刘子。"
                },
                {
                    "paragraph": "曰：“抑齐人不盟，若之何？”对曰：“盟以厎信，",
                    "zhushu": "厎，致也。厎，音旨。"
                },
                {
                    "paragraph": "君苟有信，诸侯不贰，何患焉？告之以文辞，董之以武师，虽齐不许，君庸多矣。",
                    "zhushu": "董，督也。庸，功也。讨之有辞，故功多也。"
                },
                {
                    "paragraph": "天子之老，请帅王赋，“元戎十乘，以先启行”，",
                    "zhushu": "天子大夫称老。元戎，戎车在前者。启，开也。行，道也。"
                },
                {
                    "paragraph": "迟速唯君。”",
                    "zhushu": "欲佐晋讨齐。"
                },
                {
                    "paragraph": "叔向告于齐曰：“诸侯求盟，已在此矣。今君弗利，寡君以为请。”对曰：“诸侯讨贰，则有寻盟。若皆用命，何盟之寻？”",
                    "zhushu": "托用命以拒晋。"
                },
                {
                    "paragraph": "叔向日：“国家之败，有事而无业，事则不经；",
                    "zhushu": "业，贡赋之业。"
                },
                {
                    "paragraph": "有业而无礼，经则不序；",
                    "zhushu": "须礼而有次字。"
                },
                {
                    "paragraph": "有礼而无威，序则不共；",
                    "zhushu": "礼须威严而后共。"
                },
                {
                    "paragraph": "有威而不昭，共则不明。",
                    "zhushu": "威须昭告神明，而后信义著。"
                },
                {
                    "paragraph": "不明弃共，百事不终，所由倾覆也。",
                    "zhushu": "信义不明则弃威，不威弃礼，无礼无经，无经无业，故百事不成。覆，芳服切。"
                },
                {
                    "paragraph": "是故明王之制，使诸侯岁聘以志业，",
                    "zhushu": "志，识也。岁聘以修其职业。"
                },
                {
                    "paragraph": "间朝以讲礼，",
                    "zhushu": "三年而十朝，正班爵之义，率长幼之序。间，间厕之间。长，丁丈切。"
                },
                {
                    "paragraph": "再朝而会以示威，",
                    "zhushu": "六年而一会，以训上下之则，制财用之节。"
                },
                {
                    "paragraph": "再会而盟以显昭明。",
                    "zhushu": "十二年而一盟，所以昭信义也。凡八聘四朝再会，王一巡守，盟于方岳之下。守，手又切。岳，音岳。"
                },
                {
                    "paragraph": "志业于好，",
                    "zhushu": "聘也。好，呼报切。"
                },
                {
                    "paragraph": "讲礼于等，",
                    "zhushu": "朝也。"
                },
                {
                    "paragraph": "示威于众，",
                    "zhushu": "会也。"
                },
                {
                    "paragraph": "昭明于神，",
                    "zhushu": "盟也。"
                },
                {
                    "paragraph": "自古以来，未之或失也。存亡之道，恒由是兴。晋礼主盟，",
                    "zhushu": "依先王先公旧礼，主诸侯盟。"
                },
                {
                    "paragraph": "惧有不治，奉承齐牺，",
                    "zhushu": "齐盟之牺牲。治，直吏切，旧如字。牺，许宜切。"
                },
                {
                    "paragraph": "而布诸君，求终事也。",
                    "zhushu": "终，竟也。"
                },
                {
                    "paragraph": "君曰：“余必废之，何齐之有？”唯君图之，寡君闻命矣。”齐人惧，对曰：“小国言之，大国制之，敢不听从？既闻命矣，敬共以往，迟速唯君。”叔向曰：“诸侯有间矣，",
                    "zhushu": "间，隙也。"
                },
                {
                    "paragraph": "不可以不示众。”八月辛未，治兵，",
                    "zhushu": "习战。"
                },
                {
                    "paragraph": "建而不旆。",
                    "zhushu": "建立旌旗，不曳其旆。旆，游也。旆，步贝切。"
                },
                {
                    "paragraph": "壬申，复旆之。诸侯畏之。",
                    "zhushu": "军将战则旆，故曳旆以恐之。复，扶又切。恐，丘勇切。"
                },
                {
                    "paragraph": "邾人、莒人愬干晋曰：“鲁朝夕伐我，几亡矣。",
                    "zhushu": "自昭公即位，邾、鲁同好，又不朝夕伐莒，无故怨愬，晋人信之，所谓谗慝𢎞多。愬，音素。朝夕，如字。几，音祈。"
                },
                {
                    "paragraph": "我之不共，鲁故之以。”",
                    "zhushu": "不共晋贡，以鲁故也。共，音恭，下同。"
                },
                {
                    "paragraph": "晋侯不见公，使叔向来辞曰：“诸侯将以甲戍盟，寡君知不得事君矣，请君无勤。”",
                    "zhushu": "托谦辞以绝鲁。"
                },
                {
                    "paragraph": "子服惠伯对曰：“君信蛮夷之诉，",
                    "zhushu": "蛮夷，谓邾、莒。"
                },
                {
                    "paragraph": "以绝兄弟之国，弃周公之后，亦唯君。寡君闻命矣。”叔向曰：“寡君有甲车四千乘在，虽以无道行之，必可畏也。况其率道，其何敌之有？牛虽瘠，偾于豚上，其畏不死？",
                    "zhushu": "偾，仆也。瘠，在亦切。偾，方问切。仆，音付，又蒲北切。"
                },
                {
                    "paragraph": "南蒯、子仲之忧，其庸可弃乎？",
                    "zhushu": "弃，犹忘也。"
                },
                {
                    "paragraph": "若奉晋之众，用诸侯之师，因邾、莒、𣏌、鄫之怒，",
                    "zhushu": "四国近鲁，数以小事相忿，鄫已灭，其民犹存，故并以恐鲁。鄫，才陵切。近，附近之近。数，音朔。"
                },
                {
                    "paragraph": "以讨鲁罪，间其二忧，",
                    "zhushu": "因南蒯、子仲二忧为间隙。"
                },
                {
                    "paragraph": "何求而弗克？”鲁人惧，听命。",
                    "zhushu": "不敢与盟。与，音预，下“不与”同。"
                },
                {
                    "paragraph": "甲戍，同盟于平丘，齐服也。",
                    "zhushu": "经所以称同。"
                },
                {
                    "paragraph": "令诸侯日中造于除。",
                    "zhushu": "除地为坛，盟会处。造，七报切。坛，本或作“墠”，音善。处，昌虑切。"
                },
                {
                    "paragraph": "癸酉，退朝。",
                    "zhushu": "先盟。朝晋。先，悉荐切。"
                },
                {
                    "paragraph": "子产命外仆速张于除，",
                    "zhushu": "张幄幕。"
                },
                {
                    "paragraph": "子大叔止之，使待明日。及夕，子产闻其未张也，使速往，乃无所张矣。",
                    "zhushu": "地已满也。传言子产毎事敏于大叔。"
                },
                {
                    "paragraph": "及盟，子产争承，",
                    "zhushu": "承，贡赋之次。"
                },
                {
                    "paragraph": "曰：“昔天子班贡，䡖重以列，",
                    "zhushu": "列，位也。"
                },
                {
                    "paragraph": "列尊贡重，周之制也。",
                    "zhushu": "公侯地广，故所贡者多。"
                },
                {
                    "paragraph": "卑而贡重者，甸服也。",
                    "zhushu": "甸服，谓天子畿内共职贡者。"
                },
                {
                    "paragraph": "郑伯，男也，而使从公侯之贡，",
                    "zhushu": "言郑国在甸服外，爵列伯、子、男，不应出公侯之贡。"
                },
                {
                    "paragraph": "惧弗给也，敢以为请。诸侯靖兵，好以为事，",
                    "zhushu": "靖，息也。好，呼报切。"
                },
                {
                    "paragraph": "行理之命，",
                    "zhushu": "行理，使人通聘问者。使，所吏切。"
                },
                {
                    "paragraph": "无月不至，贡之无艺，",
                    "zhushu": "艺，法制。"
                },
                {
                    "paragraph": "小国有阙，所以得罪也。诸侯修盟，存小国也。贡献无极，亡可待也。存亡之制，将在今矣。”自日中以争，至于昏，晋人许之。既盟，子大叔咎之日：“诸侯若讨，其可渎乎？”",
                    "zhushu": "渎，易也。各其九切。易，以豉切。"
                },
                {
                    "paragraph": "子产曰：“晋政多门，",
                    "zhushu": "政不出一家。"
                },
                {
                    "paragraph": "贰偷之不暇，何暇讨？",
                    "zhushu": "贰，不壹。偷，苟且。"
                },
                {
                    "paragraph": "国不竞亦陵，何国之为？”",
                    "zhushu": "不竞争，则为人所侵陵，不成为国。争，争𨷵之争。下争竞同。"
                },
                {
                    "paragraph": "公不与盟。",
                    "zhushu": "信邾、莒之诉，欲讨鲁故。"
                },
                {
                    "paragraph": "晋人执季孙意如，以幕蒙之，",
                    "zhushu": "蒙，裹也。裹，音果。"
                },
                {
                    "paragraph": "使狄人守之。司铎射",
                    "zhushu": "鲁大夫。铎，待洛切。射，食亦切，又食夜切。"
                },
                {
                    "paragraph": "怀锦，奉壶饮冰，以蒲伏焉。守者御之，乃与之锦而入。",
                    "zhushu": "蒲伏窃往饮季孙水。箭筩盖，可以取饮。奉，芳勇切。蒲，本又作匍，同步都切，又音扶，本亦作扶。伏，本又作匐，同蒲北切，又音服。守，手又切，又如字。御，鱼吕切。饮，于鸩切。筩，音童，又音勇。"
                },
                {
                    "paragraph": "晋人以平子归，子服湫从。",
                    "zhushu": "湫，子服惠伯，从至晋。湫，子小切；徐音椒，又子乌切。案：子服湫又作子服椒，云一人耳。从，才用切。"
                },
                {
                    "paragraph": "子产归，未至，闻子皮卒，哭，且曰：“吾已！",
                    "zhushu": "已，犹㳏竟。"
                },
                {
                    "paragraph": "无为为善矣，唯夫子知我。”",
                    "zhushu": "言子皮知己之善。"
                },
                {
                    "paragraph": "仲尼谓：“子产于是行也，足以为国基矣。诗曰：“乐旨君子，邦家之基。”",
                    "zhushu": "诗小雅。言乐与君子为治，乃国家之基本。治，直吏切。"
                },
                {
                    "paragraph": "子产，君子之求乐者也。”且曰：“合诸侯，艺贡事，礼也。”",
                    "zhushu": "嫌争竞不顺，故以礼明之。"
                },
                {
                    "paragraph": "○鲜虞人闻晋师之悉起也，",
                    "zhushu": "五年传：“日遗守四千。”今甲车四千乘，故为悉起。"
                },
                {
                    "paragraph": "而不警边，且不修备。",
                    "zhushu": "言夷狄无谋。警，音景。"
                },
                {
                    "paragraph": "晋荀吴自著雍以上军侵鲜虞，及中人，驱冲竞，",
                    "zhushu": "中山望都县西北有中人城。驱冲车与狄争逐。"
                },
                {
                    "paragraph": "大获而归。",
                    "zhushu": "为十五年晋伐鲜虞起。"
                },
                {
                    "paragraph": "○楚之灭蔡也，灵王迁许、胡、沈、道、房、申于荆焉。平王即位，既封陈、蔡，而皆复之，礼也。",
                    "zhushu": "灭蔡在十一年。许、胡、沈，小国也。道、房、申，皆故诸侯，楚灭以为邑。荆，荆山也。传言平王得安民之礼。汝南有吴防县，即防国。"
                },
                {
                    "paragraph": "隐大子之子庐归于蔡，礼也。",
                    "zhushu": "隐大子，大子有也。庐，蔡平侯。"
                },
                {
                    "paragraph": "悼大子之子吴归千陈，礼也。",
                    "zhushu": "悼大子，偃师也。吴，陈惠公。"
                },
                {
                    "paragraph": "○冬十月，葬蔡灵公，礼也。",
                    "zhushu": "国复，成礼以葬也。此陈、蔡事，传皆言礼，嫌楚所封不得比诸侯，故明之。"
                },
                {
                    "paragraph": "○公如晋，荀吴谓韩宣子曰：“诸侯相朝，讲旧好也。执其卿而朝其君，有不好焉，不如辞之。”乃使士景伯辞公于河。",
                    "zhushu": "景伯，士文伯之子弥牟也。好，呼报切。"
                },
                {
                    "paragraph": "○吴灭州来。令尹子期请伐吴，王弗许，曰：“吾未抚民人，未事鬼神，未修守备，未定国家，而用民力，败不可悔。州来在吴，犹在楚也。子姑待之。”",
                    "zhushu": "传言平王所以能有国。守，手又切。"
                },
                {
                    "paragraph": "○季孙犹在晋，子服惠伯私于中行穆子",
                    "zhushu": "私与之语"
                },
                {
                    "paragraph": "曰：“鲁事晋，何以不如夷之小国？鲁，兄弟也，土地犹大，所命能具。若为夷弃之，使事齐、楚，其何瘳于晋？",
                    "zhushu": "瘳，差也。为，于伪切。下为夷、将为同。瘳，敕留切。差，初卖切。"
                },
                {
                    "paragraph": "亲亲、与大，赏共、罚否，所以为盟主也。子其图之。谚曰：“臣一主二。”",
                    "zhushu": "言一臣必有二主，道不合，得去事他国。谚，音彦。"
                },
                {
                    "paragraph": "吾岂无大国？”",
                    "zhushu": "言非独晋可事。"
                },
                {
                    "paragraph": "穆子告韩宣子，且曰：“楚灭陈、蔡，不能救，而为夷执亲，将焉用之？”乃归季孙。惠伯曰：“寡君未知其罪，合诸侯而执其老。",
                    "zhushu": "老，尊卿称。焉，于虔切。称，尺证切。"
                },
                {
                    "paragraph": "若犹有罪，死命可也。",
                    "zhushu": "死晋命也。"
                },
                {
                    "paragraph": "若曰无罪而惠免之，诸侯不闻，是逃命也，何免之为？请从君惠于会。”",
                    "zhushu": "欲得盟会见遣，不欲私去。"
                },
                {
                    "paragraph": "宣子患之，谓叔向曰：“子能归季孙乎？”对曰：“不能，鲋也能。”",
                    "zhushu": "鲋，叔鱼。"
                },
                {
                    "paragraph": "乃使叔鱼。叔鱼见季孙曰：“昔鲋也得罪于晋君，自归于鲁君，",
                    "zhushu": "盖襄二十一年，坐叔虎与栾氏党，并得罪。坐，才卧切。"
                },
                {
                    "paragraph": "微武子之赐，不至于今。",
                    "zhushu": "武子，季平子祖父。"
                },
                {
                    "paragraph": "虽获归骨于晋，犹子则肉之，敢不尽情？归子而不归，鲋也闻诸吏，将为子除馆于西河，",
                    "zhushu": "西，使近河。近，附近之近。"
                },
                {
                    "paragraph": "其若之何？”且泣。",
                    "zhushu": "泣以信其言。"
                },
                {
                    "paragraph": "平子惧，先归。惠伯待礼。",
                    "zhushu": "待见遣之礼。",
                    "type": 2
                },
                {
                    "paragraph": "经十有四年，春，意如至自晋。",
                    "zhushu": "书至者，喜得免。"
                },
                {
                    "paragraph": "○三月，曹伯滕卒。",
                    "zhushu": "无传。四同盟。"
                },
                {
                    "paragraph": "○夏，四月。",
                    "zhushu": "无传。"
                },
                {
                    "paragraph": "○秋，葬曹武公。",
                    "zhushu": "无传。"
                },
                {
                    "paragraph": "○八月，莒子去疾卒。",
                    "zhushu": "未同盟。去，起吕切。"
                },
                {
                    "paragraph": "○冬，莒杀其公子意恢。",
                    "zhushu": "以祸乱告，不必系于为卿，故虽公子亦书。意恢与乱君为党，故书名恶之。恢，苦囬切。恶，乌路切。",
                    "type": 2
                },
                {
                    "paragraph": "传十四年，春，意如至自晋，尊晋罪己也。",
                    "zhushu": "以舍族为尊晋罪己。舍，音舍。"
                },
                {
                    "paragraph": "尊晋罪己，礼也。",
                    "zhushu": "礼，修己而不责人。"
                },
                {
                    "paragraph": "○南蒯之将叛也，盟费人。司徒老祁、虑癸",
                    "zhushu": "二人，南蒯家臣。祁，巨夷切；字林：上尸切。"
                },
                {
                    "paragraph": "伪癈疾，使请于南蒯曰：“臣愿受盟而疾兴。若以君灵不死，请待间而盟。”",
                    "zhushu": "间，差也。差，初卖切。"
                },
                {
                    "paragraph": "许之。二子因民之欲叛也，请朝众而盟。",
                    "zhushu": "欲因合众以作乱。"
                },
                {
                    "paragraph": "遂劫南蒯曰：“群臣不忘其君，",
                    "zhushu": "君，谓季氏。劫，居业切。"
                },
                {
                    "paragraph": "畏子以及今，三年听命矣。子若弗图，费人不忍其君，将不能畏子矣。",
                    "zhushu": "不能复畏子。释文：“畏子以及今”，绝句。复，扶又切。"
                },
                {
                    "paragraph": "子何所不逞欲？请送子。”",
                    "zhushu": "送使出奔。"
                },
                {
                    "paragraph": "请期五日。",
                    "zhushu": "南蒯请期，冀有变。"
                },
                {
                    "paragraph": "遂奔齐。侍饮酒于景公。公曰：“叛夫！”",
                    "zhushu": "戏之。"
                },
                {
                    "paragraph": "对曰：“臣欲张公室也。”",
                    "zhushu": "张，强也。"
                },
                {
                    "paragraph": "子韩晳曰：",
                    "zhushu": "齐大夫。晳，星历切。"
                },
                {
                    "paragraph": "“家臣而欲张公室，罪莫大焉。”",
                    "zhushu": "言越职。"
                },
                {
                    "paragraph": "司徒老祁、虑癸来归费，",
                    "zhushu": "归鲁。"
                },
                {
                    "paragraph": "齐侯使鲍文子致之。",
                    "zhushu": "南蒯虽叛，费人不从，未专属齐。二子逐蒯而复其旧，故经不书归费。齐使文子致邑，欲以假好，非事实也。好，呼报切。"
                },
                {
                    "paragraph": "○夏，楚子使然丹简上国之兵于宗丘，且抚其民。",
                    "zhushu": "上国，在国都之西。酉方居上流，故谓之上国。宗丘，楚地。"
                },
                {
                    "paragraph": "分贫、振穷，",
                    "zhushu": "分，与也。振，救也。分，如字，徐甫问切。"
                },
                {
                    "paragraph": "长孤幼，养老疾，收介特，",
                    "zhushu": "介特，单身民也。收聚不使流散。长，丁丈切。介，音界，又古贺切。单，音丹。"
                },
                {
                    "paragraph": "救灾患，宥孤寡，",
                    "zhushu": "宽其赋税；宥，音又。税，如锐切。"
                },
                {
                    "paragraph": "赦罪戾，诘奸慝，",
                    "zhushu": "诘，责问也。戾，力计切。诘，起吉切。慝，他得切。"
                },
                {
                    "paragraph": "举淹滞，",
                    "zhushu": "淹滞，有才德而未叙者。"
                },
                {
                    "paragraph": "礼新、叙旧，",
                    "zhushu": "新，羁旅也。"
                },
                {
                    "paragraph": "禄勋、合亲，",
                    "zhushu": "勋，功也。亲，九族。"
                },
                {
                    "paragraph": "任良、物官。",
                    "zhushu": "物，事也。"
                },
                {
                    "paragraph": "使屈罢简东国之兵于召陵，",
                    "zhushu": "兵在国都之东者。罢，音皮。召，上照切。"
                },
                {
                    "paragraph": "亦如之。",
                    "zhushu": "如然丹。"
                },
                {
                    "paragraph": "好于边疆，",
                    "zhushu": "结好四邻。好，呼报切。疆，居良切。"
                },
                {
                    "paragraph": "息民五年，而后用师，礼也。○",
                    "zhushu": ""
                },
                {
                    "paragraph": "秋八月，莒著丘公卒，郊公不戚，",
                    "zhushu": "郊公，著丘公子。著，直居切，徐直据切。"
                },
                {
                    "paragraph": "国人弗顺，欲立著丘公之弟庚舆。",
                    "zhushu": "庚舆，莒共公。舆，音余，本亦作与。共，音恭。"
                },
                {
                    "paragraph": "蒲余侯恶公子意恢，而善于庚舆。",
                    "zhushu": "蒲余侯，莒大夫兹夫也。意恢，莒群公子。恶，乌路切。"
                },
                {
                    "paragraph": "郊公恶公子铎，而善于意恢。",
                    "zhushu": "铎，亦群公子。铎，待洛切。"
                },
                {
                    "paragraph": "公子铎因蒲余侯而与之谋曰：“尔杀意恢，我出君而纳庚舆。”许之。",
                    "zhushu": "为下冬杀意恢传。"
                },
                {
                    "paragraph": "○楚令尹子旗有德于王，不知度，",
                    "zhushu": "有佐立之德。"
                },
                {
                    "paragraph": "与养氏比，而求无厌。",
                    "zhushu": "养氏，子旗之党，养由基之后。比，毗志切。厌，楚盐切。本又作餍。"
                },
                {
                    "paragraph": "王患之。九月甲午，楚子杀𨷵成然，而灭养氏之族。使𨷵辛居郧，以无忘旧勋。",
                    "zhushu": "辛，子旗之子郧公辛。郧，音云。"
                },
                {
                    "paragraph": "○冬十三月，蒲余侯兹夫杀莒公子意恢，郊公奔齐。公子铎逆庚舆于齐，齐隰党、公子鉏送之，有赂田。",
                    "zhushu": "莒赂齐以田。鉏，仕居切。"
                },
                {
                    "paragraph": "○晋邢侯与雍子争鄐田，",
                    "zhushu": "邢侯，楚申公巫臣之子也。雍子，亦故楚人。鄐，许六切，又超六切。"
                },
                {
                    "paragraph": "久而无成。士景伯如楚，",
                    "zhushu": "士景伯，晋理官。"
                },
                {
                    "paragraph": "叔鱼摄理。",
                    "zhushu": "摄伐景伯，"
                },
                {
                    "paragraph": "韩宣子命断旧狱，罪在雍子。雍子纳其女于叔鱼，叔鱼蔽罪邢侯。",
                    "zhushu": "蔽，断也。断，丁乱切。蔽，必世切；徐，甫世切；王，补弟切。"
                },
                {
                    "paragraph": "邢侯怒，杀叔鱼与雍子于朝。宣子问其罪于叔向。叔向曰：“三人同罪，施生戮死可也。",
                    "zhushu": "施，行罪也。"
                },
                {
                    "paragraph": "雍子自知其罪，而赂以买直；鲋也鬻狱；邢侯专杀，其罪一也已。恶而掠美为昏，",
                    "zhushu": "掠，取也。昏，乱也。鬻，羊六切，卖也。掠，音亮。"
                },
                {
                    "paragraph": "贪以败官为墨，",
                    "zhushu": "墨，不洁之称。败，必迈切，又如字。称，尺证切。"
                },
                {
                    "paragraph": "杀人不忌为贼。",
                    "zhushu": "忌，畏也。"
                },
                {
                    "paragraph": "夏书曰：“昏、墨、贼，杀。”",
                    "zhushu": "逸书。三者皆死刑。"
                },
                {
                    "paragraph": "皋陶之刑也。请从之。”乃施刑侯，而尸雍子与叔鱼于市。",
                    "zhushu": ""
                },
                {
                    "paragraph": "仲尼曰：“叔向，古之遗直也。",
                    "zhushu": "言叔向之直，有古人遗风。陶，音遥。施，如字。服云：“施罪于邢侯也。”孔晁注国语云：“废也，尸氏切。"
                },
                {
                    "paragraph": "治国制刑，不隐于亲，",
                    "zhushu": "谓国之大问，己所答当也。至于他事，则宜有隐。当，丁浪切。"
                },
                {
                    "paragraph": "三数叔鱼之恶，不为末减。",
                    "zhushu": "末，薄也。减，轻也。皆以正言之。数，色具切。为，于伪切。末，武葛切。"
                },
                {
                    "paragraph": "曰义也夫，可谓直矣。",
                    "zhushu": "于义未安，直则有之。夫，旧音扶，一读芳于切。"
                },
                {
                    "paragraph": "平丘之会，数其贿也，",
                    "zhushu": "谓言渎货无厌。"
                },
                {
                    "paragraph": "以宽卫国，晋不为暴。归鲁季孙，称其诈也，",
                    "zhushu": "谓言鲋也能"
                },
                {
                    "paragraph": "以宽鲁国，晋不为虐。邢侯之狱，言其贪也，以正刑书，晋不为颇。三言而除三恶，加三利。",
                    "zhushu": "三恶，暴、虐、颇也。三恶除，则三利加。颇，普何切。"
                },
                {
                    "paragraph": "杀亲益荣，",
                    "zhushu": "荣名益已，"
                },
                {
                    "paragraph": "犹义也夫！”",
                    "zhushu": "三罪唯答宣子问不可以不正，其余则以直伤义，故重疑之。重，直用切。",
                    "type": 2
                },
                {
                    "paragraph": "经十有五年春，王正月，吴子夷末卒。",
                    "zhushu": "无传。未同盟。"
                },
                {
                    "paragraph": "○二月癸酉，有事子武宫。籥入，叔弓卒，去乐，卒事。",
                    "zhushu": "略书“有事”，为叔弓卒起也。武官，鲁武公庙，成六年复立之。籥，羊略切。去，起吕切。为，于伪切。复，扶又切。"
                },
                {
                    "paragraph": "○夏，蔡朝吴出奔郑。",
                    "zhushu": "朝吴不远䜛人，亦以见逐而书名。远，于万切。"
                },
                {
                    "paragraph": "○六月丁巳朔，日有食之。",
                    "zhushu": "无传。"
                },
                {
                    "paragraph": "○秋，晋荀吴帅师伐鲜虞。○冬，公如晋。",
                    "zhushu": "",
                    "type": 2
                },
                {
                    "paragraph": "传十五年，春，将禘子武公戒百官。",
                    "zhushu": "齐戒。禘，大计切。齐，侧皆切。"
                },
                {
                    "paragraph": "梓慎曰：“禘之日，其有咎乎！吾见赤黑之祲，非祭祥也，丧氛也。",
                    "zhushu": "祲，妖氛也。盖见于宗庙，故以为非祭祥也。氛，恶气也。咎，其九切。祲，子鸩切。氛，芳云切。徐，扶云切。见，贤遍切。"
                },
                {
                    "paragraph": "其在涖事乎！”",
                    "zhushu": "涖，临也。涖，音利。"
                },
                {
                    "paragraph": "二月，癸酉，禘，叔弓涖事，籥入而卒，去乐卒事，礼也。",
                    "zhushu": "大臣卒，故为之去乐。去，起㠯切。为，于伪切。"
                },
                {
                    "paragraph": "○楚费无极害朝吴之在蔡也，",
                    "zhushu": "朝吴，蔡大夫，有功于楚，干王故。无极恐其有宠，疾害之。费，扶味切。"
                },
                {
                    "paragraph": "欲去之，乃谓之曰：“王唯信子，故处子于蔡。子亦长矣，而在下位，辱。必求之，吾助子请。”",
                    "zhushu": "请求上位。长，丁丈切。"
                },
                {
                    "paragraph": "又谓其上之人",
                    "zhushu": "蔡人在上位者。"
                },
                {
                    "paragraph": "曰：“王唯信吴，故处诸蔡，二三子莫之如也，而在其上，不亦难乎？弗图，必及于难。”夏，蔡人逐朝吴，朝吴出奔郑。王怒曰：“余唯信吴，故置诸蔡，且后吴，吾不及此，女何故去之？”无极对曰：“臣岂不欲吴？",
                    "zhushu": "非不欲善吴。难，乃旦切。置，之豉切。女，音汝。"
                },
                {
                    "paragraph": "然而前知其为人之异也。",
                    "zhushu": "言其多权谋。"
                },
                {
                    "paragraph": "吴在蔡，蔡必速飞。去吴，所以翦其翼也。”",
                    "zhushu": "以鸟喻也。言吴在蔡，必能使蔡速强而背楚。背，必佩切。"
                },
                {
                    "paragraph": "○六月，乙丑，王大子寿卒。",
                    "zhushu": "周景王子。"
                },
                {
                    "paragraph": "○秋，八月，戊寅，王穆后崩。",
                    "zhushu": "大子寿之母也。传为晋荀跞如周葬穆后起。"
                },
                {
                    "paragraph": "○晋荀吴帅师伐鲜虞，围鼓。",
                    "zhushu": "鼓，白狄之别。巨鹿下曲阳县有鼓聚。聚，才喻切。"
                },
                {
                    "paragraph": "鼓人或请以城叛，穆子弗许。左右曰：“师徒不勤，而可以获城，何故不为？”穆子曰：“吾闻诸叔向曰：“好恶不愆，民知所适，事无不济。”",
                    "zhushu": "愆，过也。适，归也。好，呼报切。恶，乌路切。或并依字读。愆，起虔切。"
                },
                {
                    "paragraph": "或以吾城叛，吾所甚恶也。人以城来，吾独何好焉？赏所甚恶，若所好何？",
                    "zhushu": "无以复加所好。复，技又切。"
                },
                {
                    "paragraph": "若其弗赏，是失信也，何以庇民？力能则进，否则退，量力而行。吾不可以欲城而迩奸，所丧滋多。”使鼓人杀叛人而缮守备。围鼓三月，鼓人或请降，使其民见，曰：“犹有食邑，姑修而城。”军吏曰：“获城而弗取，勤民而顿兵，何以事君？”穆子曰：“吾以事君也。获一邑而教民怠，将焉用邑？邑以贾怠，不如完旧。”",
                    "zhushu": "完，犹保守。庇，必利切，又音秘。丧，息浪切。缮，市战切。守，手又切。降，户江切。见，贤遍切。焉，于虔切。贾，音古。"
                },
                {
                    "paragraph": "贾怠无卒，",
                    "zhushu": "卒，终也。"
                },
                {
                    "paragraph": "弃旧不祥。鼓人能事其君，我亦能事吾君。率义不爽，",
                    "zhushu": "爽，差也。"
                },
                {
                    "paragraph": "好恶不愆，城可获而民知义所，",
                    "zhushu": "知义所在也。荀吴必其熊获，故因以示义。"
                },
                {
                    "paragraph": "有死命而无二心，不亦可乎？”鼓人告食竭力尽，而后取之。克鼓而反，不戮一人，以鼓子鸢鞮归。",
                    "zhushu": "鸢鞮，鼓君名。鸢，本又作鸢，悦全切。鞮，丁兮切。"
                },
                {
                    "paragraph": "○冬，公如晋，平丘之会故也。",
                    "zhushu": "平立会，公不舆盟，季孙见执，今既得免，故往谢之。舆，音预。"
                },
                {
                    "paragraph": "○十二月，晋荀跞如周，葬穆后，籍谈为介。既葬，除丧，以文伯宴，樽以鲁壶。",
                    "zhushu": "文伯，荀跞也。鲁壶，鲁所献壶樽。跞，力狄切，本又作栎，同。介，音界。樽，本或作尊，又作鐏，同。"
                },
                {
                    "paragraph": "王曰：“伯氏，诸侯皆有以镇抚王室，晋独无有，何也？”",
                    "zhushu": "感鲁壸而言也。镇抚王室，谓贡献之物。"
                },
                {
                    "paragraph": "文伯揖籍谈，",
                    "zhushu": "文伯无辞，揖籍谈使对。"
                },
                {
                    "paragraph": "对曰：“诸侯之封也，皆受明器于王室，",
                    "zhushu": "谓明德之分器。分，扶问切。年内同。"
                },
                {
                    "paragraph": "以镇抚其社稷，故能荐彝器于王。",
                    "zhushu": "荐，献也。彛，常也。谓可常寳之器，若鲁壶之属。彜，以之切。"
                },
                {
                    "paragraph": "晋居深山，戎狄之与邻，而远于王室，王灵不及，拜戎不暇，",
                    "zhushu": "言王宠灵不见及，故数为戎所加陵。远，于万切，又如字。数，音朔。"
                },
                {
                    "paragraph": "其何以献器？”王曰：“叔氏，而忘诸乎？",
                    "zhushu": "叔，籍谈也。"
                },
                {
                    "paragraph": "叔父唐叔，成王之母弟也，其反无分乎？密须之鼓，与其大路丈，所以大搜也；",
                    "zhushu": "密须，姞姓国也，在安定阴密县。文王伐之，得其鼓、路以搜。搜，所求切。姞，其吉切，又其乙切。"
                },
                {
                    "paragraph": "阙巩之甲，武所以克商也；",
                    "zhushu": "阙巩国所出铠。巩，九勇切。错，开代切。"
                },
                {
                    "paragraph": "唐叔受之，以处参虚，匡有戎狄。",
                    "zhushu": "参虚，实沈之次，晋之分野。参，所金切。"
                },
                {
                    "paragraph": "其后襄之二路，",
                    "zhushu": "周襄王所赐晋文公大路、戎路。"
                },
                {
                    "paragraph": "戚钺、秬鬯、",
                    "zhushu": "戚，斧也。钺，金𨱆。秬，黑黍。鬯，香酒。戚，音戚。𨱆，音越。秬，音巨。鬯，音畅。"
                },
                {
                    "paragraph": "彤弓、虎贲，文公受之，以有南阳之田，",
                    "zhushu": "事在僖二十八年。彤，徒冬切。贲，音奔。"
                },
                {
                    "paragraph": "抚征东夏，非分而何？夫有勋而不废，",
                    "zhushu": "加重赏。夏，户雅切。"
                },
                {
                    "paragraph": "有绩而载，",
                    "zhushu": "书功于策。"
                },
                {
                    "paragraph": "奉之以土田，",
                    "zhushu": "有南阳。"
                },
                {
                    "paragraph": "抚之以彝器，",
                    "zhushu": "弓𨱆之属。"
                },
                {
                    "paragraph": "旌之以车服，",
                    "zhushu": "襄之二路。"
                },
                {
                    "paragraph": "明之以文章，",
                    "zhushu": "旌旗。"
                },
                {
                    "paragraph": "子孙不忘，所谓福也。福祚之不登叔父焉在？",
                    "zhushu": "言福祚不在叔父，当在谁邪？释文：福祚之不登叔父绝句。焉，于虔切，下将焉同。"
                },
                {
                    "paragraph": "且昔而髙祖孙伯黡，司晋之典籍，以为大政，故曰籍氏。",
                    "zhushu": "孙伯黡，晋正卿，籍谈九世祖。黡，于斩切。"
                },
                {
                    "paragraph": "及辛有之二子董之，晋于是乎有董史。",
                    "zhushu": "辛有，周人也。其二子适晋为大史，籍黡与之共，董督晋典，因为董氏。董孤其后。"
                },
                {
                    "paragraph": "女，司典之后也，何故忘之？”籍谈不能对。宾出，王曰：“籍父其无后乎！数典而忘其祖。”",
                    "zhushu": "忘祖业。女，音汝。数，色主切。"
                },
                {
                    "paragraph": "籍谈归，以告叔向。叔向曰：“王其不终乎！吾闻之，所乐必卒焉。今王乐忧，若卒以忧，不可谓终。王一岁而有三年之丧二焉，",
                    "zhushu": "天子绝期，唯服三年，故后虽期，通谓之三年丧。乐，音洛。期，居其切。"
                },
                {
                    "paragraph": "于是乎以丧宾宴，又求彝器，乐忧甚矣，且非礼也。彝器之来，嘉功之由，非由丧也。三年之丧，虽贵遂服，礼也。",
                    "zhushu": "天子诸侯除丧当在卒哭，今王既葬而除，故讥其不遂。"
                },
                {
                    "paragraph": "王虽弗遂，宴乐以早，亦非礼也。",
                    "zhushu": "言今虽不能遂服，犹当静嘿，而便宴乐，又失礼也。嘿，亡北切，本或作默，同。"
                },
                {
                    "paragraph": "礼，王之大经也。一动而失二礼，无大经矣。",
                    "zhushu": "失二礼，谓既不遂服，又设宴乐。"
                },
                {
                    "paragraph": "言以考典，",
                    "zhushu": "考，成也。"
                },
                {
                    "paragraph": "典以志经，忘经而多言举典，将焉用之？”",
                    "zhushu": "为二十二年王室乱传。",
                    "type": 2
                },
                {
                    "paragraph": "经十有六年，春，齐侯伐徐。○",
                    "zhushu": ""
                },
                {
                    "paragraph": "楚子诱戎蛮子杀之。",
                    "zhushu": "诱，音酉。"
                },
                {
                    "paragraph": "○夏，公至自晋。○",
                    "zhushu": ""
                },
                {
                    "paragraph": "秋，八月，己亥，晋侯夷卒。",
                    "zhushu": "未同盟。"
                },
                {
                    "paragraph": "○九月，大雩。",
                    "zhushu": "雩，音于。"
                },
                {
                    "paragraph": "○季孙意如如晋。○冬，十月，葬晋昭公。",
                    "zhushu": "三月而葬，速。",
                    "type": 2
                },
                {
                    "paragraph": "传十六年，春，王正月，公在晋，晋人止公。不书，讳之也。",
                    "zhushu": "犹以取郠故也。公为晋人所执止，故讳不书。"
                },
                {
                    "paragraph": "○齐侯伐徐。",
                    "zhushu": ""
                },
                {
                    "paragraph": "楚子闻蛮氏之乱也，与蛮子之无质也，",
                    "zhushu": "质，信也。质，之实切，或音致。"
                },
                {
                    "paragraph": "使然丹诱戎蛮子嘉杀之，遂取蛮氏。既而复立其子焉，礼也。",
                    "zhushu": "诈之，非也。立其子，礼也。河南新城县东南有蛮城。复，扶又切。"
                },
                {
                    "paragraph": "○二月，丙申，齐师至于蒲隧，",
                    "zhushu": "蒲隧，徐地，下邳取虑县东有蒲如陂。取，音秋。虑，力居切。如淳：取，音陬訾之陬。虑，音邾娄之娄。"
                },
                {
                    "paragraph": "徐人行成。徐子及郯人、莒人会齐侯，盟于蒲隧，赂以甲父之鼎。",
                    "zhushu": "甲父，古国名，髙平昌邑县东南有甲父亭。徐人得甲父鼎以赂齐。父，音甫。郯，音谈。"
                },
                {
                    "paragraph": "叔孙昭子曰：“诸侯之无伯，害哉！",
                    "zhushu": "为小国害。"
                },
                {
                    "paragraph": "齐君之无道也，兴师而伐远方，会之，有成而还，莫之亢也，",
                    "zhushu": "无亢御。亢，苦浪切。"
                },
                {
                    "paragraph": "无伯也夫！诗曰：“宗周既灭，靡所止戾。”“正大夫离居，莫之我肄。”",
                    "zhushu": "诗小雅。戾，定也。肄，劳也。言周旧为天下宗，今乃衰灭，乱无息定，执政大夫离居异心，无有念民劳者。"
                },
                {
                    "paragraph": "其是之谓乎！”",
                    "zhushu": "传言晋之衰。"
                },
                {
                    "paragraph": "○三月，晋韩起聘于郑，郑伯享之。子产戒之曰：“苟有位于朝，无有不共恪。”孔张后至，立于客间。",
                    "zhushu": "孔张，子孔之孙。"
                },
                {
                    "paragraph": "执政御之，",
                    "zhushu": "执政，掌位列者。御，止也。"
                },
                {
                    "paragraph": "适客后。又御之，适县间。",
                    "zhushu": "县，乐肆。县，音玄。"
                },
                {
                    "paragraph": "客从而笑之。事毕，富子谏",
                    "zhushu": "富子，郑大夫。谏子产也。"
                },
                {
                    "paragraph": "曰：“夫大国之人，不可不慎也，几为之笑而不陵我？",
                    "zhushu": "言数见笑，则心陵侮我。几，居岂切。服音机。数，音朔。"
                },
                {
                    "paragraph": "我皆有礼，夫犹鄙我。",
                    "zhushu": "鄙，贱也。夫，音扶。"
                },
                {
                    "paragraph": "国而无礼，何以求荣？孔张失位，吾子之耻也。”子产怒曰：“发命之不𠂻，",
                    "zhushu": "𠂻，当也。𠂻，丁仲切，又音忠。当，丁浪切，或如字。"
                },
                {
                    "paragraph": "出令之不信，刑之颇类，",
                    "zhushu": "缘事类以成偏颇。颇，普何切。类，如字，又力对切，徐又力猥切。"
                },
                {
                    "paragraph": "狱之放纷，",
                    "zhushu": "放，纵也。纷，乱也。纷，芳云切。纵，子用切。"
                },
                {
                    "paragraph": "会朝之不敬，",
                    "zhushu": "谓国无礼敬之心。"
                },
                {
                    "paragraph": "使命之不听，",
                    "zhushu": "下不从上命。"
                },
                {
                    "paragraph": "取陵于大国，罢民而无功，罪及而弗知，侨之耻也。孔张，君之昆孙子孔之后也，",
                    "zhushu": "昆，兄也。子孔，郑襄公兄，孔张之祖父。罢，音皮。"
                },
                {
                    "paragraph": "执政之嗣也，",
                    "zhushu": "子孔尝执郑国之政，"
                },
                {
                    "paragraph": "为嗣大夫，承命以使，周于诸侯，国人所尊，诸侯所知。立于朝而祀于家，",
                    "zhushu": "卿得自立庙于家。使，所吏切。下以使同。"
                },
                {
                    "paragraph": "有禄于国，",
                    "zhushu": "受禄邑。"
                },
                {
                    "paragraph": "有赋于军，",
                    "zhushu": "军出卿赋百乘。乘，绳证切。"
                },
                {
                    "paragraph": "丧祭有职，",
                    "zhushu": "有所主。"
                },
                {
                    "paragraph": "受服归服，",
                    "zhushu": "受脤，谓君祭以肉赐大夫；归脤，谓大夫祭归肉于公，皆社之戎祭也。脤，市轸切。"
                },
                {
                    "paragraph": "其祭在庙，已有著位。在位数世，世守其业，而忘其所，侨焉得耻之？",
                    "zhushu": "其祭在庙，谓助君祭。数，色主切。焉，于虔切。下“焉用”同。"
                },
                {
                    "paragraph": "辟邪之人，而皆及执政，是先王无刑罚也。",
                    "zhushu": "言为过谬者，自应用刑罚。辟，匹亦切。邪，似嗟切。"
                },
                {
                    "paragraph": "子宁以他规我。”",
                    "zhushu": "规，正也。"
                },
                {
                    "paragraph": "宣子有环，其一在郑商。",
                    "zhushu": "玉环同工共朴，自共为双。朴，普角切。"
                },
                {
                    "paragraph": "宣子谒诸郑伯，",
                    "zhushu": "谒，请也。"
                },
                {
                    "paragraph": "子产弗与，曰：“非官府之守器也，寡君不知。”子大叔、子羽谓子产曰：“韩子亦无几求，",
                    "zhushu": "言所求少。守，手又切。几，居岂切。"
                },
                {
                    "paragraph": "晋国亦未可以贰。晋国、韩子不可偷也。",
                    "zhushu": "偷，薄也。偷，他侯切。"
                },
                {
                    "paragraph": "若属有䜛人交𨷵其间，鬼神而助之，以兴其凶怒，悔之何及？吾子何爱于一环，其以取憎于大国也，盍求而与之？”子产曰：“吾非偷晋而有二心，将终事之，是以弗与，忠信故也。侨闻君子非无贿之难，立而无令名之患。侨闻为国非不能事大字小之难，无礼以定其位之患。夫大国之人，令于小国，而皆获其求，将何以给之？一共一否，为罪滋大。",
                    "zhushu": "滋，益也。属，音烛。盍，户腊切。难，乃旦切，又如字。共，音恭，下“共无”同。"
                },
                {
                    "paragraph": "大国之求，无礼以斥之，何餍之有？吾且为鄙邑，则失位矣。",
                    "zhushu": "不复成国。餍，于盐切。复，扶又切。下“敢复”同。"
                },
                {
                    "paragraph": "若韩子奉命以使，而求玉焉，贪淫甚矣，独非罪乎？出一玉以起二罪，吾又失位，韩子成贪，将焉用之？且吾以玉贾罪，不亦锐乎？”",
                    "zhushu": "锐，细小也。贾，音古，下“强贾”同。锐，悦岁切。"
                },
                {
                    "paragraph": "韩子买诸贾人，既成贾矣。商人曰：“必告君大夫。”韩子请诸子产曰：“日起请夫环，执政弗义，弗敢复也。",
                    "zhushu": "复，重求也。贾，音嫁，本或作“价”。夫，音扶。重，直用切。"
                },
                {
                    "paragraph": "今买请商人，商人曰“必以闻”，敢以为请。”子产对曰：“昔我先君桓公与商人皆出自周，",
                    "zhushu": "郑本在周畿内，桓公东迁，并与商人俱。"
                },
                {
                    "paragraph": "庸次比耦",
                    "zhushu": "庸，用也。用次更相从耦耕。比，毗志切。更，音庚。"
                },
                {
                    "paragraph": "以艾杀此地，斩之蓬、蒿、藜、藋而共处之。世有盟誓，以相信也，曰：“尔无我叛，我无强贾，",
                    "zhushu": "无强市其物。艾，鱼废切。蓬，蒲东切。蒿，呼髙切。藜，力兮切。藋，徒吊切。强，其丈切。下“强夺”同，又其良切。注倣此。"
                },
                {
                    "paragraph": "母或匄夺。尔有利市寳贿，我勿与知。”恃此质誓，故能相保，以至于今。吾子以好来辱，而谓敝邑强夺商人，是教敝邑背盟誓也，母乃不可乎？吾子得玉而失诸侯，必不为也。若大国令，而共无艺，",
                    "zhushu": "艺，法也。毋，音无。匄，古害切，又姑末切，乞也。贿，呼罪切，或作“货”。与，音预。好，呼报切。背，音佩。"
                },
                {
                    "paragraph": "郑鄙邑也，亦弗为也。",
                    "zhushu": "不欲为鄙邑之事。"
                },
                {
                    "paragraph": "侨若献玉，不知所成。敢私布之。”",
                    "zhushu": "布，陈也。"
                },
                {
                    "paragraph": "韩子辞玉，曰：“起不敏，敢求玉以徼二罪？敢辞之。”",
                    "zhushu": "传言子产知礼，宣子能改过。徼，古尧切。"
                },
                {
                    "paragraph": "夏四月，郑六卿饯宣子于郊。",
                    "zhushu": "饯，送行饮酒。饯，贱浅切；字林：子扇切。"
                },
                {
                    "paragraph": "宣子曰：“二三君子请皆赋，起亦以知郑志。”",
                    "zhushu": "诗言志也。"
                },
                {
                    "paragraph": "子齹赋野有蔓草。",
                    "zhushu": "子齹，子皮之子婴齐也。野有蔓草，诗郑风。取其“邂逅相遇，道我愿兮”。齹，才何切；字林：才可切，又士知切。说文作□，云：齿差跌也。在河、千多二切。蔓，音万。邂，户卖切。逅，户豆切。"
                },
                {
                    "paragraph": "宣子曰：“孺子善哉！吾有望矣。”",
                    "zhushu": "君子相愿，己所望也。孺，如住切。"
                },
                {
                    "paragraph": "子产赋郑之羔裘。",
                    "zhushu": "言郑别于唐羔裘也。取其“彼己之子，舍命不渝”，“邦之彦兮”，以美韩子。别，彼列切。己，音记。舍，音赦，又音舍。渝，羊朱切。"
                },
                {
                    "paragraph": "宣子曰：“起不堪也。”",
                    "zhushu": "不堪国之司直。"
                },
                {
                    "paragraph": "子大叔赋褰裳。",
                    "zhushu": "褰裳诗曰：“子惠思我，褰裳涉溱。子不我思，岂无他人？”言宣子思已，将有褰裳之志，“如不我思，亦岂无他人”。褰，起虔切。溱，侧巾切。"
                },
                {
                    "paragraph": "宣子曰：“起在此，敢勤子至于他人乎？”",
                    "zhushu": "言已今崇好在此，不复令子适他人。复，扶又切。今，力呈切。"
                },
                {
                    "paragraph": "子大叔拜。",
                    "zhushu": "谢宣子之有郑。"
                },
                {
                    "paragraph": "宣子曰：“善哉，子之言是。",
                    "zhushu": "是褰裳。"
                },
                {
                    "paragraph": "不有是事，其能终乎？”",
                    "zhushu": "韩起不欲令郑求他人，子大叔拜以答之，所以晋、郑终菩。"
                },
                {
                    "paragraph": "子游赋风雨，",
                    "zhushu": "子游，驷带之子驷偃也。风雨诗取其“既见君子，云胡不夷”。"
                },
                {
                    "paragraph": "子旗赋有女同车，",
                    "zhushu": "子旗，公孙叚之子丰施也。有女同车，取其“询美且都”，爱乐宣子之志。乐，音洛，又五孝切。"
                },
                {
                    "paragraph": "子柳赋萚兮。",
                    "zhushu": "子柳，印叚之子印癸也。萚兮诗取其“倡子和女”，言宣子倡已，将和从之。萚，他洛切。印，一刃切。倡，昌亮切，本或作“唱”，同。和，户卧切。女，音汝。"
                },
                {
                    "paragraph": "宣子喜，曰：“郑其庶乎！",
                    "zhushu": "庶几于兴盛。"
                },
                {
                    "paragraph": "二三君子以君命贶起，赋不出郑志，",
                    "zhushu": "六诗皆郑风，故曰不出郑志。贶，音况。"
                },
                {
                    "paragraph": "皆昵燕好也。",
                    "zhushu": "昵，亲也。赋不出其国，以示亲好。昵，女乙切。"
                },
                {
                    "paragraph": "二三君子，数世之主也，可以无惧矣。”宣子皆献马焉，而赋我将。",
                    "zhushu": "我将，诗颂。取其“日靖四方”，“我其夙夜，畏天之威”。言志在靖乱，畏惧天威。数，色主切。"
                },
                {
                    "paragraph": "子产拜，使五卿皆拜，曰：“吾子靖乱，敢不拜德？”",
                    "zhushu": ""
                },
                {
                    "paragraph": "宣子私觐于子产以玉与马，曰：“子命起舍夫玉，是赐我玉而免吾死也，敢不借手以拜？”",
                    "zhushu": "以玉、马借手拜谢子产。觐，其靳切。舍，音舍。夫，音扶。藉，在夜切。"
                },
                {
                    "paragraph": "○公至自晋。",
                    "zhushu": "晋人听公得归。"
                },
                {
                    "paragraph": "子服昭伯语季平子",
                    "zhushu": "昭伯，惠伯之子子服回也，随公从晋还。语，鱼据切。"
                },
                {
                    "paragraph": "曰：“晋之公室，其将遂卑矣。君幼弱，六卿强而奢傲，将因是以习。习实为常，能无卑乎？”平子曰：“尔幼，恶识国？”",
                    "zhushu": "昭伯尚少，平子不信其言。傲，五报切。恶，乌路切。少，诗照切。"
                },
                {
                    "paragraph": "○秋八月，晋昭公卒。",
                    "zhushu": "为下平子如晋葬起。"
                },
                {
                    "paragraph": "○九月，大雩，旱也。○",
                    "zhushu": ""
                },
                {
                    "paragraph": "郑大旱，使屠击、祝款、竖柎有事于桑山。",
                    "zhushu": "三子，郑大夫。有事，祭也。屠，音徒。柎，音附，又方于切。"
                },
                {
                    "paragraph": "斩其木，不雨。子产曰：“有事于山，艺山林也；",
                    "zhushu": "艺，养护令繁殖。艺，音艺。令，力呈切。"
                },
                {
                    "paragraph": "而斩其木，其罪大矣。”夺之官邑。○",
                    "zhushu": ""
                },
                {
                    "paragraph": "冬十月，季平子如晋，葬昭公。平子曰：“子服囬之言犹信。",
                    "zhushu": "自往见之，乃信囬言。"
                },
                {
                    "paragraph": "子服氏有子哉！”",
                    "zhushu": "有贤子也。”",
                    "type": 2
                },
                {
                    "paragraph": "经十有七年，春，小邾子来朝。○",
                    "zhushu": ""
                },
                {
                    "paragraph": "夏，六月，甲成朔，日有食之。○秋，郯子来朝。○",
                    "zhushu": ""
                },
                {
                    "paragraph": "八月，晋荀吴帅师灭陆浑之戎。",
                    "zhushu": "浑，户门切。"
                },
                {
                    "paragraph": "○冬，有星孛于大辰。",
                    "zhushu": "大辰，房、心、尾也。妖变非常，故书。孛，音佩，一音勃。"
                },
                {
                    "paragraph": "○楚人及吴战于长岸。",
                    "zhushu": "吴、楚两败，莫肯告负，故但书战而不书败也。长岸，楚地。岸，五旦切。",
                    "type": 2
                },
                {
                    "paragraph": "传十七年，春，小邾穆公来朝，公与之燕。季平子贼采叔。",
                    "zhushu": "采叔，诗小雅。取其“君子来朝，何锡与之”。以穆公喻君子。"
                },
                {
                    "paragraph": "穆公赋菁菁者莪。",
                    "zhushu": "菁菁者，义亦诗小雅。取其“既见君子，乐且有仪”，以答采叔。菁，子丁切。莪，五何切。乐，音洛。"
                },
                {
                    "paragraph": "昭子曰：“不有以国，其能久乎？”",
                    "zhushu": "嘉其能答赋，言其贤，故能久有国。"
                },
                {
                    "paragraph": "○夏，六月甲戎朔，日有食之。祝史请所用币。",
                    "zhushu": "礼，正阳之月日食，当用币于社，故请之。"
                },
                {
                    "paragraph": "昭子曰：“日有食之，天子不举，",
                    "zhushu": "不举盛馔。馔，仕飬切。"
                },
                {
                    "paragraph": "伐鼓于社；",
                    "zhushu": "贵群阴。"
                },
                {
                    "paragraph": "诸侯用币于社，",
                    "zhushu": "请上公。"
                },
                {
                    "paragraph": "伐鼓于朝，",
                    "zhushu": "退自责。"
                },
                {
                    "paragraph": "礼也。”平子御之，",
                    "zhushu": "御，禁也。"
                },
                {
                    "paragraph": "曰：“止也。唯正月朔，慝未作，日有食之，于是乎有伐鼓用币，礼也。其余则否。”太史曰：“在此月也。",
                    "zhushu": "正月，谓建巳正阳之月也。于周为六月，于夏为四月。慝，阴气也。四月纯阳用事，阴气未动而侵阳，灾重，故有伐鼓用币之礼也。平子以为六月非正月，故大史答言在此月也。正，音政。慝，他得切。夏，户雅切。下“当夏”同。"
                },
                {
                    "paragraph": "日过分而未至，",
                    "zhushu": "过春分而未夏至。"
                },
                {
                    "paragraph": "三辰有灾，",
                    "zhushu": "三辰，日、月、星也。日月相侵，又犯是宿，故三辰皆为灾。宿，音秀。"
                },
                {
                    "paragraph": "于是乎百官降物，",
                    "zhushu": "降物，素服。"
                },
                {
                    "paragraph": "君不举，辟移时，",
                    "zhushu": "辟正寝过日食时。"
                },
                {
                    "paragraph": "乐奏鼓，",
                    "zhushu": "伐鼓。"
                },
                {
                    "paragraph": "祝用币，",
                    "zhushu": "用币于社。"
                },
                {
                    "paragraph": "史用辞。",
                    "zhushu": "用辞以自责。"
                },
                {
                    "paragraph": "故夏书曰：“辰不集干房，",
                    "zhushu": "逸书也。集，安也。房，舍也。日月不安，其舍则食。"
                },
                {
                    "paragraph": "瞽奏鼓，",
                    "zhushu": "瞽，乐师。瞽，音古。"
                },
                {
                    "paragraph": "啬夫驰，庶人走。”",
                    "zhushu": "车马曰驰，步曰走，为救日食备也。啬，音色。"
                },
                {
                    "paragraph": "此月朔之谓也。当夏四月，是谓孟夏。”",
                    "zhushu": "言此六月当夏家之四月。"
                },
                {
                    "paragraph": "平子弗从。昭子退，曰：“夫子将有异志，不君君矣。”",
                    "zhushu": "安君之灾，故曰有异志。"
                },
                {
                    "paragraph": "○秋，郯子来朝，公与之宴。昭子问焉，曰：“少皥氏鸟名官，何故也？”",
                    "zhushu": "少皡，金天氏，黄帝之子，己姓之祖也。问何故以鸟名官。少，诗照切。皡，胡老切。己，音纪，又音祀。"
                },
                {
                    "paragraph": "郯子曰：“吾祖也，我知之。昔者黄帝氏以云纪，故为云师而云名。",
                    "zhushu": "黄帝，轩辕氏，姬姓之在也。黄帝受命有云瑞，故以云纪事，百官师长皆以云为名号缙云氏盖其一官也。长，丁丈切。缙，音进。"
                },
                {
                    "paragraph": "炎帝氏以火纪，故为火师而火名。",
                    "zhushu": "炎帝，神农氏，姜姓之祖也。亦有火瑞，以火纪事，名百官。"
                },
                {
                    "paragraph": "共工氏以水纪，故为水师而水名。",
                    "zhushu": "共工，以诸侯霸有九州者，在神农前，大皥后，亦受水瑞，以水名官。共，音恭。大，音泰。下“大皡”同。"
                },
                {
                    "paragraph": "大皥氏以龙纪，故为龙师而龙名。",
                    "zhushu": "大皡，伏牺氏，风姓之祖也。有龙瑞，故以龙命官。"
                },
                {
                    "paragraph": "我髙祖少皥挚之立也，凤鸟适至，故纪于鸟，为鸟师而鸟名。凤鸟氏，历正也；",
                    "zhushu": "凤鸟知天时，故以名历正之官。挚，音至。"
                },
                {
                    "paragraph": "玄鸟氏，司分者也；",
                    "zhushu": "玄鸟，燕也，以春分来，秋分去。燕，于见切。"
                },
                {
                    "paragraph": "伯赵氏，司至者也；",
                    "zhushu": "伯赵，伯劳也，以夏至鸣，冬至止。"
                },
                {
                    "paragraph": "青鸟氏，司启者也；",
                    "zhushu": "青鸟，鸧鷃也，以立春鸣，立夏止。鸧，音仓。鷃，亦作“鴳”，于谏切。"
                },
                {
                    "paragraph": "丹鸟氏，司闭者也；",
                    "zhushu": "丹鸟，鷩雉也，以立秋来，立冬去，入大水为蜃。上四鸟，皆历正之属官。鷩，必灭切。蜃，市轸切。"
                },
                {
                    "paragraph": "祝鸠氏，司徒也；",
                    "zhushu": "祝鸠，鹪鸠也。鹪鸠孝，故为司徒，主教民。鹪，音焦，本又作“焦”，子遥切，又子尧切。"
                },
                {
                    "paragraph": "鴡鸠氏，司马也；",
                    "zhushu": "鴡鸠，王鴡也，鸷而有别，故为司马，主法制。鴡，本又作“睢”，七徐切。鸷，音至，本亦作“挚”，下同。别，彼别切。"
                },
                {
                    "paragraph": "鸤鸠氏，司空也；",
                    "zhushu": "鸣鸠，鴶鵴也。鸣鸠平均，故为司空，平水土。鴶，本亦作“秸”，简八切，又音吉。鵴，本亦作“鞠”，居六切。"
                },
                {
                    "paragraph": "爽鸠氏，司宼也；",
                    "zhushu": "爽鸠，鹰也，鸷，故为司寇，主盗贼。爽，所丈切。"
                },
                {
                    "paragraph": "鹘鸠氏，司事也。",
                    "zhushu": "鹘鸠，鹘雕也，春来冬去，故为司事。雕，陟交切，又陟留切，又音雕。"
                },
                {
                    "paragraph": "五鸠，鸠民者也。",
                    "zhushu": "鸠，聚也，治民上聚，故以鸠为名。"
                },
                {
                    "paragraph": "五雉为五工正，",
                    "zhushu": "五雉，雉有五种：西方曰鷷雉，东方曰鶅雉，南方曰翟雉，北方曰鵗雉，伊洛之南曰翚雉。种，章勇切。鷷，音存，又音遵，本或作“蹲”。鶅，侧其切。翟，音狄，又音浊。鵗，本又作“希”，如字，又丁里切。翚，许韦切。"
                },
                {
                    "paragraph": "利器用，正度量，夷民者也。",
                    "zhushu": "夷，平也。量，音亮。"
                },
                {
                    "paragraph": "九扈为九农正，",
                    "zhushu": "扈有九种也，春扈、鳻鶞，夏扈、窃玄，秋扈、窃蓝，冬扈窃黄，棘扈窃丹，行扈唶唶，宵扈啧啧，桑扈窃脂，老扈鷃鷃。以九扈为九农之号，各随其宜以教民事。扈，音户。鳻，扶云切，又如字。鶞，敕伦切。唶，侧百切，又子夜切，又助额切。啧，音责，又音赜。"
                },
                {
                    "paragraph": "扈民无淫者也。",
                    "zhushu": "扈，止也，止民使不淫放。"
                },
                {
                    "paragraph": "自颛顼以来，不能纪远，乃纪于近。为民师而命以民事，则不能故也。”",
                    "zhushu": "颛顼氏，代少皡者，德不能致远瑞，而以民事命官。颛，音专。顼，许玉切。"
                },
                {
                    "paragraph": "仲尼闻之，见于郯子而学之。",
                    "zhushu": "于是仲尼年二十八。"
                },
                {
                    "paragraph": "既而告人曰：“吾闻之，“天子失官，学在四夷”，犹信。”",
                    "zhushu": "失官，官不修其职也。传言圣人无常师。"
                },
                {
                    "paragraph": "○晋侯使屠蒯如周，请有事于雒与三涂。",
                    "zhushu": "屠蒯，晋侯之膳宰也，以忠谏见进。雒，雒水也。三涂，山名，在陆浑南。蒯，苦怪切。雒，音洛。"
                },
                {
                    "paragraph": "苌𢎞谓刘子曰：“客容猛，非祭也，其伐戎乎！陆浑氏甚睦于楚，必是故也。君其备之。”乃警戎备。",
                    "zhushu": "警戒以备戎也，欲因晋以合势。警，音景。"
                },
                {
                    "paragraph": "九月丁卯，晋荀吴帅师涉自棘津，",
                    "zhushu": "河津名。"
                },
                {
                    "paragraph": "使祭史先用牲于雒。陆浑人弗知，师从之。庚午，遂灭陆浑，数之以其贰于楚也。陆浑子奔楚，其众奔甘鹿。",
                    "zhushu": "甘鹿，周地。"
                },
                {
                    "paragraph": "周大获。",
                    "zhushu": "先警戎备，故获。"
                },
                {
                    "paragraph": "宣子梦文公携荀吴而授之陆浑，故使穆子帅师，献俘于文宫。",
                    "zhushu": "欲以应梦。俘，芳夫切。应，应对之应。"
                },
                {
                    "paragraph": "○冬，有星孛于大辰，西及汉。",
                    "zhushu": "夏之八月，辰星见在天汉西。今孛星出辰西，光芒东及天汉。夏，户雅切。见，贤遍切。"
                },
                {
                    "paragraph": "申须日彗，所以除旧布新也。",
                    "zhushu": "申须，鲁大夫。彗，似锐切，又息遂切。"
                },
                {
                    "paragraph": "天事恒象，",
                    "zhushu": "天道恒以象类告示人。"
                },
                {
                    "paragraph": "今除于火，火出必布焉。诸侯其有火灾乎？",
                    "zhushu": "今火向伏，故如当须火出，乃布散为灾。向，许亮切。又作向。"
                },
                {
                    "paragraph": "梓慎曰：“往年吾见之，是其征也，",
                    "zhushu": "征，始有形象而微也。"
                },
                {
                    "paragraph": "火出而见，",
                    "zhushu": "前年火出时。见，贤遍切，下同。"
                },
                {
                    "paragraph": "今兹火出而章，必火入而伏。",
                    "zhushu": "随火没也。"
                },
                {
                    "paragraph": "其居火也久矣，",
                    "zhushu": "历三年，"
                },
                {
                    "paragraph": "其与不然乎？",
                    "zhushu": "言必然也。与，如字，又音预。"
                },
                {
                    "paragraph": "火出，于夏为三月，",
                    "zhushu": "谓昏见。"
                },
                {
                    "paragraph": "于商为四月，于周为五月。夏数得天，",
                    "zhushu": "得天正。"
                },
                {
                    "paragraph": "若火作，其四国当之，在宋、卫、陈、郑乎？宋，大辰之虚也；",
                    "zhushu": "大辰，大火，宋分野。虚，起居切。分，扶问切。"
                },
                {
                    "paragraph": "陈，大皥之虚也；",
                    "zhushu": "大皥居陈，木火所自出。"
                },
                {
                    "paragraph": "郑，祝融之虚也，",
                    "zhushu": "祝融，髙辛氏之火正，居郑。"
                },
                {
                    "paragraph": "皆火房也。",
                    "zhushu": "房，舍也。"
                },
                {
                    "paragraph": "星孛及汉，汉，水祥也。",
                    "zhushu": "天汉，水也。"
                },
                {
                    "paragraph": "卫，颛顼之虚也，故为帝丘，",
                    "zhushu": "卫，今濮阳县，昔帝颛顼居之，其城内有颛顼冢。濮，音卜。"
                },
                {
                    "paragraph": "其星为大水，",
                    "zhushu": "卫星营室，营室，水也。"
                },
                {
                    "paragraph": "水，火之牡也。",
                    "zhushu": "牡，雄也。牡，茂后切。"
                },
                {
                    "paragraph": "其以丙子若壬午作乎！水火所以合也。",
                    "zhushu": "丙午，火；壬子，水。水火合而相薄，水少而火多，故水不胜火。薄，本又作搏，音博。"
                },
                {
                    "paragraph": "若火入而伏，必以壬午，",
                    "zhushu": "尚未知今孛星当复随火星俱伏不，故言若。复，扶又切。"
                },
                {
                    "paragraph": "不过其见之月。”",
                    "zhushu": "火见周之五月。"
                },
                {
                    "paragraph": "郑禆灶言于子产曰：“宋、卫、陈、郑将同日火。若我用瓘斝玉瓉，郑必不火。”",
                    "zhushu": "瓘，珪也。斝，玉爵也。瓉，勺也。欲以禳火。禆，婢支切。瓘，古乱切。斝，古雅切。瓉，才旦切。勺，上若切。禳，本亦作攘，如字。"
                },
                {
                    "paragraph": "子产弗与。",
                    "zhushu": "以为天灾流行，非禳所息故也。为明年宋、卫、陈、郑灾传。"
                },
                {
                    "paragraph": "○吴伐楚，阳匄为令尹，卜战，不吉。",
                    "zhushu": "阳匄，穆王曾孙，令尹子瑕。匄，古害切。"
                },
                {
                    "paragraph": "司马子鱼曰：“我得上流，何故不吉？",
                    "zhushu": "子鱼，公子鲂也。顺江而下，易用胜敌。舫，音房。易，以豉切。"
                },
                {
                    "paragraph": "且楚故，司马令龟，我请改卜。”令曰：“鲂也以其属死之，楚师继之，尚大克之。”吉。",
                    "zhushu": "得吉兆。"
                },
                {
                    "paragraph": "战于长岸，子鱼先死，楚师继之，大败吴师，获其乘舟余皇。",
                    "zhushu": "余皇，舟名。乘，如字，又绳证切。下同。"
                },
                {
                    "paragraph": "使随人与后至者守之，环而堑之，及泉，",
                    "zhushu": "环，周也。环，如字，又音患。堑，七艳切。"
                },
                {
                    "paragraph": "盈其隧炭，陈以待命。",
                    "zhushu": "隧，出入道。隧，音遂。炭，吐旦切。"
                },
                {
                    "paragraph": "吴公子光",
                    "zhushu": "光，诸樊子阖庐。阖，户腊切。庐，力居切。"
                },
                {
                    "paragraph": "请于其众曰：“丧先王之乘舟，岂唯光之罪，众亦有焉。请藉取之以救死。”",
                    "zhushu": "藉众之力以取舟。丧，息浪切。"
                },
                {
                    "paragraph": "众许之。使长鬣者三人",
                    "zhushu": "长鬣，多髭须，与吴人异形状，诈为楚人。鬣，力辄切。髭，子斯切。须，音须。"
                },
                {
                    "paragraph": "潜伏于舟侧，曰：“我呼余皇，则对。师夜从之。”",
                    "zhushu": "师，吴师也。呼，呼路切，又如字。"
                },
                {
                    "paragraph": "三呼，皆迭对。",
                    "zhushu": "迭，更也。迭，待结切，又音弟。更，音庚。"
                },
                {
                    "paragraph": "楚人从而杀之，楚师乱，吴人大败之，取余皇以归。",
                    "zhushu": "传言吴光有谋。"
                }
            ]
        },
        {
            "name": "昭公五第二十四",
            "paragraphs": [
                {
                    "paragraph": "昭公五第二十四",
                    "zhushu": "",
                    "type": 1
                },
                {
                    "paragraph": "经十有八年，春，王三月，曹伯须卒。",
                    "zhushu": "未同盟而赴以名。"
                },
                {
                    "paragraph": "○夏，五月壬午，宋、卫、陈、郑灾。",
                    "zhushu": "来告，故书。天火曰灾。"
                },
                {
                    "paragraph": "○六月，邾人入鄅。",
                    "zhushu": "鄅国，今琅邪开阳县。鄅，音禹，许慎、郭璞音矩。琅，音郎，本或作郎。"
                },
                {
                    "paragraph": "○秋，葬曹平公。○冬，许迁于白羽。",
                    "zhushu": "自叶迁也。长郑而乐迁，故以自迁为文。叶，始涉切。",
                    "type": 2
                },
                {
                    "paragraph": "传十八年，春，王二月乙卯，周毛得杀毛伯过",
                    "zhushu": "毛伯过，周大夫。得，过之族。过，古禾切。"
                },
                {
                    "paragraph": "而代之。",
                    "zhushu": "代居其位。"
                },
                {
                    "paragraph": "苌𢎞曰：“毛得必亡，是昆吾稔之日也，侈故之以。",
                    "zhushu": "昆吾，夏伯也。稔，熟也。侈恶积熟，以乙卯日与桀同诛。苌，直良切。稔，而审切。侈，昌氏切，又尸氏切。夏，户雅切。"
                },
                {
                    "paragraph": "而毛得以济侈于王都，不亡何待？”",
                    "zhushu": "为二十六年毛伯奔楚传。"
                },
                {
                    "paragraph": "○三月，曹平公卒。",
                    "zhushu": "为下会葬见原伯起本。"
                },
                {
                    "paragraph": "○夏，五月，火始昏见。",
                    "zhushu": "火，心星。见，贤遍切。"
                },
                {
                    "paragraph": "丙子，风。梓慎曰：“是谓融风，火之始也。",
                    "zhushu": "东北曰融风。融风，木也。木，火母，故曰火之始。"
                },
                {
                    "paragraph": "七日，其火作乎！”",
                    "zhushu": "从丙子至壬午七日，水火合之日，故知当火作。"
                },
                {
                    "paragraph": "戊寅，风甚。壬午，大甚。宋、卫、陈、郑皆火。梓慎登大庭氏之库以望之，",
                    "zhushu": "大庭氏，古国名，在鲁城内。鲁于其处作库，髙显，故登以望气。参近占以审前年之言。释文：大甚，本或作“火甚”。处，昌虑切。下“祭处”同。故登以望气，本或作“以望氛气”。"
                },
                {
                    "paragraph": "曰：“宋、卫、陈、郑也。”数日，皆来告火。",
                    "zhushu": "言经所以书。数，所主切。"
                },
                {
                    "paragraph": "禆𥨫曰：“不用吾言，郑又将火。”",
                    "zhushu": "前年禆灶欲用瓘斝禳火，子产不听，今复谓用之。禳，如羊切。复，扶又切。下同。"
                },
                {
                    "paragraph": "郑人请用之。",
                    "zhushu": "信灶言。"
                },
                {
                    "paragraph": "子产不可。子大叔曰：“寳以保民也。若有火，国几亡。可以救亡，子何爱焉？”子产曰：“天道远，人道迩，非所及也，何以知之？灶焉知天道？是亦多言矣，岂不或信？”",
                    "zhushu": "多言者或时有中。几，音祈，又音机。焉，于虔切。中，丁仲切。"
                },
                {
                    "paragraph": "遂不与。亦不复火。",
                    "zhushu": "传言天道难明，虽禆灶犹不足以尽知之。"
                },
                {
                    "paragraph": "郑之未灾也，里析告子产曰：“将有大祥，",
                    "zhushu": "里析，郑大夫。祥，变异之气。折，星历切。“大祥”，或作“火祥”，非也。"
                },
                {
                    "paragraph": "民震动，国几亡。吾身汦焉，弗良及也。",
                    "zhushu": "言将先灾死。汦，面忍切。先，悉荐切。"
                },
                {
                    "paragraph": "国迁，其可乎？”子产曰：“虽可，吾不足以定迁矣。”",
                    "zhushu": "子产知天灾不可逃，非迁所免，故托以知不足。知，音智。"
                },
                {
                    "paragraph": "及火，里析死矣，未葬，子产使舆三十人迁其柩。",
                    "zhushu": "以其常与已言故。舆，音余。柩，其又切。"
                },
                {
                    "paragraph": "火作，子产辞晋公子、公孙于东门，",
                    "zhushu": "晋人新来未入，故辞不使前也。"
                },
                {
                    "paragraph": "使司宼出新客，",
                    "zhushu": "新来聘者。"
                },
                {
                    "paragraph": "禁旧客勿出于宫。",
                    "zhushu": "为其知国情，不欲令去。为，于伪切。令，力呈切。"
                },
                {
                    "paragraph": "使子宽、子上巡群屏摄，至于大宫。",
                    "zhushu": "二子，郑大夫。屏摄，𥙊祀之位。大官，郑祖庙。巡行宗庙，不得使火及之。行，下孟切。下“行火”、下注“履行”同。"
                },
                {
                    "paragraph": "使公孙登徙大龟，",
                    "zhushu": "登，开卜大夫。"
                },
                {
                    "paragraph": "使祝史徙主祏于周庙，告于先君。",
                    "zhushu": "祏，庙主石函。周庙，厉王庙也。有火灾，故合群主于祖庙，易救护。祏，音石。函，音咸。易，以豉切。"
                },
                {
                    "paragraph": "使府人、库人各儆其事。",
                    "zhushu": "儆，备火也。儆，音景。"
                },
                {
                    "paragraph": "商成公儆司宫，",
                    "zhushu": "商成公，郑大夫。司宫，巷伯、寺人之官。"
                },
                {
                    "paragraph": "出旧宫人，置诸火所不及。",
                    "zhushu": "旧宫人，先公官女。置，之豉切。"
                },
                {
                    "paragraph": "司马、司宼列居火道，",
                    "zhushu": "备非常也。"
                },
                {
                    "paragraph": "行火所焮。",
                    "zhushu": "焮，炙也。焮，许靳切。"
                },
                {
                    "paragraph": "城下之人，伍列登城。",
                    "zhushu": "为部伍登城，备奸也。"
                },
                {
                    "paragraph": "明日，使野司宼各保其征。",
                    "zhushu": "野司宼，县士也。火之明日，四方乃闻灾，故戒保所征役之人。"
                },
                {
                    "paragraph": "郊人助祝史除于国北，",
                    "zhushu": "为祭处。于国北者，就太阴禳火。"
                },
                {
                    "paragraph": "禳火千。玄冥囬禄，",
                    "zhushu": "玄冥，水神。囬禄，火神。冥，亡丁切。"
                },
                {
                    "paragraph": "祈于四鄘。",
                    "zhushu": "鄘，城也。城积土，阴气所聚，故祈祭之，以禳火之余灾。鄘，音容。"
                },
                {
                    "paragraph": "书焚室而宽其征，与之材。",
                    "zhushu": "征，赋税也。税，始锐切。"
                },
                {
                    "paragraph": "三日哭，国不市。",
                    "zhushu": "示忧戚，不会市。"
                },
                {
                    "paragraph": "使行人告于诸侯。宋、卫皆如是。陈不救火，许不吊灾，君子是以知陈、许之先亡也。",
                    "zhushu": "不义，所以亡。"
                },
                {
                    "paragraph": "○六月，鄅人藉稻。",
                    "zhushu": "邬，妘姓国也。其君自出藉稻，盖履行之。妘，音云。"
                },
                {
                    "paragraph": "邾人袭鄅，鄅人将闭门，邾人羊罗摄其首焉，",
                    "zhushu": "斩得闭门者头。"
                },
                {
                    "paragraph": "遂入之，尽俘以归。鄅子曰：“余无归矣。”从帑于邾，邾庄公反鄅夫人，而舍其女。",
                    "zhushu": "为明年宋伐邾起。俘，芳去切。帑，音奴。"
                },
                {
                    "paragraph": "○秋，葬曹平公。往者见周原伯鲁焉，",
                    "zhushu": "原伯鲁，周大夫。"
                },
                {
                    "paragraph": "与之语，不说学。归以语闵子马。闵子马曰：“周其乱乎！夫必多有是说，而后及其大人。",
                    "zhushu": "国乱俗坏，言者适多，渐以及大人。大人，在位者。说，音悦。语，鱼据切。"
                },
                {
                    "paragraph": "大人患失而惑，又曰：“可以无学，无学不害。”",
                    "zhushu": "患有学而失道者以惑其意。"
                },
                {
                    "paragraph": "不害而不学，则苟而可，",
                    "zhushu": "以为无害，遂不学，则皆怀苟且。"
                },
                {
                    "paragraph": "于是乎下陵上替，能无乱乎？夫学，殖也。不学将落，原氏其亡乎！”",
                    "zhushu": "殖，生长也。言学之进德，如农之殖苗，日新日益。替，他计切。殖，时力切。长，丁丈切。"
                },
                {
                    "paragraph": "○七月，郑子产为火故，大为社，",
                    "zhushu": "为，治也。为，子伪切。下为搜同。"
                },
                {
                    "paragraph": "祓禳于四方，振除火灾，礼也。",
                    "zhushu": "振，弃也。祓，芳佛切。徐音废。"
                },
                {
                    "paragraph": "乃简兵大搜，将为搜除。",
                    "zhushu": "治兵于庙，城内地迫，故除广之。"
                },
                {
                    "paragraph": "子大叔之庙在道南，其寝在道北，其庭小。",
                    "zhushu": "庭，搜场也。场，直长切。"
                },
                {
                    "paragraph": "过期三日，",
                    "zhushu": "处小，不得一时毕。处，昌虑切。"
                },
                {
                    "paragraph": "使除徒陈于道南庙北，曰：“子产过女，而命速除，乃毁于而向。”",
                    "zhushu": "而，女也。毁女所向。女，音汝。注同。向，许亮切。本又作“郷”。"
                },
                {
                    "paragraph": "子产朝，",
                    "zhushu": "朝君。"
                },
                {
                    "paragraph": "过而怒之，",
                    "zhushu": "怒不毁。"
                },
                {
                    "paragraph": "除者南毁。子产及冲，使从者止之，曰：“毁于北方。”",
                    "zhushu": "言子产仁，不忍毁人庙。冲，昌容切。从，才用切。"
                },
                {
                    "paragraph": "火之作也，子产授兵登陴。子大叔曰：“晋无乃讨乎？”",
                    "zhushu": "辞晋公子、公孙而授兵，似若叛晋。陴，婢支切。"
                },
                {
                    "paragraph": "子产曰：“吾闻之，小国忘守则危，况有灾乎？国之不可小，有备故也。”既，晋之边吏让郑曰：“郑国有灾，晋君、大夫不敢宁居，卜筮走望，不爱牲玉。郑之有灾，寡君之忧也。今执事𢵧然授兵登陴，",
                    "zhushu": "𢵧然，劲忿貌。守，手又切，又如字。𢵧，遐板切。劲，吉政切。"
                },
                {
                    "paragraph": "将以谁罪？边人恐惧，不敢不告。”子产对曰：“若吾子之言，敝邑之灾，君之忧也。敝邑失政，天降之灾，又惧䜛慝之间谋之，以启寡人，荐为敝邑不利，",
                    "zhushu": "荐，重也。恐，丘勇切。慝，他得切。间，间厕之间。荐，在遍切。重，直用切。"
                },
                {
                    "paragraph": "以重君之忧。幸而不亡，犹可说也。",
                    "zhushu": "说，解也。"
                },
                {
                    "paragraph": "不幸而亡，君虽忧之，亦无及也。郑有他竟，望走在晋。",
                    "zhushu": "言郑虽与地国为竟，每瞻望晋归赴之。竟，音境。"
                },
                {
                    "paragraph": "既事晋矣，其敢有二心？”",
                    "zhushu": "传言子产有备。"
                },
                {
                    "paragraph": "○楚左尹王子胜言于楚子曰：“许于郑，仇敌也，而居楚地，以不礼于郑。",
                    "zhushu": "十三年，平王复迁邑，许自夷还居叶，恃楚而不事郑。"
                },
                {
                    "paragraph": "晋、郑方睦，郑若伐许，而晋助之，楚丧地矣。君盍迁许？许不专于楚，",
                    "zhushu": "自以旧国，不专心事楚。丧，息浪切。盍，户腊切。"
                },
                {
                    "paragraph": "郑方有令政。许曰：“余旧国也。”",
                    "zhushu": "许先郑封。先，悉荐切。"
                },
                {
                    "paragraph": "郑曰：“余俘邑也。”",
                    "zhushu": "隐十一年，郑灭许而复存之，故日我俘邑。复，扶又切。"
                },
                {
                    "paragraph": "叶在楚国，方城外之蔽也。",
                    "zhushu": "为方城外之蔽障。障，章亮切。"
                },
                {
                    "paragraph": "土不可易，",
                    "zhushu": "易，轻也。易，以豉切。"
                },
                {
                    "paragraph": "国不可小，",
                    "zhushu": "谓郑。"
                },
                {
                    "paragraph": "许不可俘，雠不可启。君其图之！”楚子说。",
                    "zhushu": "说，音悦。"
                },
                {
                    "paragraph": "冬，楚子使王子胜迁许于析，实白羽。",
                    "zhushu": "于传时白拜，改为析。析，星历切。",
                    "type": 2
                },
                {
                    "paragraph": "经十有九年，春，宋公伐邾。",
                    "zhushu": "为鄅。为，子伪切。"
                },
                {
                    "paragraph": "○夏，五月，戊辰，许世子止弑其君买。",
                    "zhushu": "加弑者，责止不舍药物。弑，音试。舍，音舍。"
                },
                {
                    "paragraph": "○己卯，地震。",
                    "zhushu": "无传。"
                },
                {
                    "paragraph": "○秋，齐髙发帅师伐莒。○冬，葬许悼公。",
                    "zhushu": "无传。",
                    "type": 2
                },
                {
                    "paragraph": "传十九年，春，楚工尹赤迁阴于下阴。",
                    "zhushu": "阴县，今属南郷郡。"
                },
                {
                    "paragraph": "令尹子瑕城郏。叔孙昭子曰：“楚不在诸侯矣。其仅自完也，以持其世而已。”",
                    "zhushu": "迁阴、城郏，皆欲以自完守。郏，古洽切。仅，音觐。持，如字，本或作恃怙之字，非也。"
                },
                {
                    "paragraph": "○楚子之在蔡也，",
                    "zhushu": "盖为大夫时往聘蔡。"
                },
                {
                    "paragraph": "郥阳封人之女奔之，生大子建。",
                    "zhushu": "郥阳，蔡邑。郥，古阗切。"
                },
                {
                    "paragraph": "及即位，使伍奢为之帅。",
                    "zhushu": "伍奢，伍举之子，伍员之父。员，音云。"
                },
                {
                    "paragraph": "费无极为少师，无宠焉，欲譛诸王，曰：“建可室矣。”",
                    "zhushu": "室，妻也。少，诗照切。"
                },
                {
                    "paragraph": "王为之聘于秦，无极与逆，劝王取之。正月，楚夫人嬴氏至自秦。",
                    "zhushu": "王自取之，故称夫人。至，为下拜夫人起。为，于伪切。与，音预。嬴，音盈。"
                },
                {
                    "paragraph": "○鄅夫人，宋向戍之女也，故向宁请师。",
                    "zhushu": "宁，向戌子也。请于宋公伐邾。向，伤亮切。戌，音恤。"
                },
                {
                    "paragraph": "二月，宋公伐邾，围虫。三月，取之，",
                    "zhushu": "虫，邾邑。不书围，取，不以告。虫，直忠切。"
                },
                {
                    "paragraph": "乃尽归鄅俘。○",
                    "zhushu": ""
                },
                {
                    "paragraph": "夏，许悼公疟。五月戊辰，饮大子止之药，卒。",
                    "zhushu": "止独进药，不由医。疟，鱼略切，病也。"
                },
                {
                    "paragraph": "大子奔晋。书曰：“弑其君。”君子曰：“尽心力以事君，舍药物可也。”",
                    "zhushu": "药物有毒，当由医，非凡人所知。讥止不舍药物，所以加弑君之名。舍，音舍。下注“舍子”同。"
                },
                {
                    "paragraph": "○邾人、郳人、徐人会宋公。乙亥，同盟于虫。",
                    "zhushu": "终宋公伐邾事。郳，五兮切。"
                },
                {
                    "paragraph": "○楚子为舟师以伐濮。",
                    "zhushu": "濮，南夷也。濮，音卜。"
                },
                {
                    "paragraph": "费无极言于楚子曰：“晋之伯也，迩于诸夏，而楚辟陋，故弗能与争。若大城城父，而置大子焉，",
                    "zhushu": "城父，今襄城城父县。伯，音霸。夏，户雅切。辟，匹亦切。父，音甫。置，之豉切。"
                },
                {
                    "paragraph": "以通北方，王收南方，是得天下也。”王说，从之。故大子建居于城父。",
                    "zhushu": ""
                },
                {
                    "paragraph": "令尹子瑕聘于秦，拜夫人也。",
                    "zhushu": "为明年譛大子张本，故以为夫人遣谢秦。说，音悦。"
                },
                {
                    "paragraph": "○秋，齐髙发帅师伐莒。",
                    "zhushu": "莒不事齐故。"
                },
                {
                    "paragraph": "莒子奔纪鄣。",
                    "zhushu": "纪鄣，莒邑也。东海赣榆县东北有纪城。鄣，音章，注及下同。赣，古弄切；如淳一音耿弇切。榆，音俞。"
                },
                {
                    "paragraph": "使孙书伐之。",
                    "zhushu": "孙书，陈无字之子子占也。"
                },
                {
                    "paragraph": "初，莒有妇人，莒子杀其夫，己为𡠉妇。",
                    "zhushu": "寡妇为嫠。嫠，力之切；本又作厘。"
                },
                {
                    "paragraph": "及老，托于纪鄣，纺焉以度而去之。",
                    "zhushu": "因纺纑，连所纺以度城而藏之，以待外攻者，欲报雠。纺，芳往切。度，待洛切。去，起吕切。裴松之注魏志云：“古人谓藏为去。”案今关中犹有此音。纑，力吴切，麻缕也。"
                },
                {
                    "paragraph": "及师至，则投诸外。",
                    "zhushu": "投绳城外，随之而出。"
                },
                {
                    "paragraph": "或献诸子占，子占使师夜缒而登。",
                    "zhushu": "缘绳登城。缒，音伪切，及下同。"
                },
                {
                    "paragraph": "登者六十人，缒绝。师鼓噪，城上之人亦噪。莒共公惧，启西门而出。七月丙子，齐师入纪。",
                    "zhushu": "传言怨不在大。噪，素报切。城上之人亦噪。一本作“上之人亦噪”。共，音恭。"
                },
                {
                    "paragraph": "○是岁也，郑驷偃卒。子游娶于晋大夫，生丝，弱。",
                    "zhushu": "子游，驷偃也。弱，幼少。少，诗照切。"
                },
                {
                    "paragraph": "其父兄立子瑕。",
                    "zhushu": "子瑕，子游叔父驷乞。"
                },
                {
                    "paragraph": "子产憎其为人也，",
                    "zhushu": "憎子瑕。"
                },
                {
                    "paragraph": "且以为不顺，",
                    "zhushu": "舍子立叔，不顺礼也。"
                },
                {
                    "paragraph": "弗许，亦弗止。",
                    "zhushu": "许之为违礼，止之为违众。故中立。"
                },
                {
                    "paragraph": "驷氏耸。",
                    "zhushu": "耸，惧也。耸，息勇切。注同。"
                },
                {
                    "paragraph": "他日，丝以告其勇。冬，晋人使以币如郑，问驷乞之立故。驷氏惧，驷乞欲逃，子产弗遣。请龟以卜，亦弗予。大夫谋对，子产不待而对客曰：“郑国不天，",
                    "zhushu": "不获天福。"
                },
                {
                    "paragraph": "寡君之二三臣札瘥夭昏，",
                    "zhushu": "大死曰札，小疫曰瘥，短折曰夭，未名曰昏。札，侧八切，一音截；字林作㱜，壮列切，云夭死也。瘥，才何切；字林作𣩈，注同。夭，于表切，注同。昏，如字。疫，音役。"
                },
                {
                    "paragraph": "今又丧我先大夫偃，其子幼弱，其一二父兄惧队宗主，私族于谋，而立长亲。",
                    "zhushu": "于私族之谋，宜立亲之长者。丧，息浪切。队，直类切。长，丁丈切。"
                },
                {
                    "paragraph": "寡君与其二三老曰：“抑天实剥乱是，吾何知焉？”",
                    "zhushu": "言天自欲乱驷氏，非国所知。剥，邦角切。"
                },
                {
                    "paragraph": "谚曰：“无过乱门。”民有兵乱，犹惮过之，而况敢知天之所乱？今大夫将问其故，抑寡君实不敢知，其谁实知之？平丘之会，",
                    "zhushu": "在十三年。谚，音彦。过，古禾切，又古卧切。惮，待旦切。"
                },
                {
                    "paragraph": "君寻旧盟，曰：“无或失职。”若寡君之二三臣，其即世者，晋大夫而专制其位，是晋之县鄙也，何国之为？”辞客币而报其使。晋人舍之。",
                    "zhushu": "遣人报晋使。使，所吏切。"
                },
                {
                    "paragraph": "○楚人城州来。沈尹戌曰：“楚人必败。",
                    "zhushu": "十三年，吴县州来，今就城而取之。戌，庄王曾孙，叶公诸梁父也。戌，音恤。叶，始涉切。"
                },
                {
                    "paragraph": "昔吴灭州来，",
                    "zhushu": "在十三年。"
                },
                {
                    "paragraph": "子旗请伐之。王曰：“吾未抚吾民。”今亦如之，而城州来以挑吴，能无败乎？”侍者曰：“王施舍不倦，息民五年，可谓抚之矣。”戍曰：“吾闻抚民者，节用于内，而树德于外，民乐其性，而无宼雠。今宫室无量，民人日骇，劳罢死转，",
                    "zhushu": "转，迁徙也。旗，音其。挑，徒了切。乐，音洛。罢，音皮。本或作疲。"
                },
                {
                    "paragraph": "忘寝与食，非抚之也。”",
                    "zhushu": "传言平王所以不能霸。"
                },
                {
                    "paragraph": "○郑大水，龙𨷵于时门之外洧渊。",
                    "zhushu": "时门，郑城门也。洧水出荧阳密县，东南至颍川长平入颍。洧，于轨切。"
                },
                {
                    "paragraph": "国人请为禜焉。子产弗许，曰：“我𨷵，龙不我觌也。",
                    "zhushu": "觌，见也。禜，为命切。觌，大历切。见，贤遍切。"
                },
                {
                    "paragraph": "龙𨷵，我独何觌焉？禳之，则彼其室也。",
                    "zhushu": "渊，龙之室。"
                },
                {
                    "paragraph": "吾无求于龙，龙亦无求于我。”乃止也。",
                    "zhushu": "传言子产之知。知，音智。"
                },
                {
                    "paragraph": "○令尹子瑕言蹶由于楚子",
                    "zhushu": "蹶由，吴王弟。五年，灵王执以归。蹶，九卫切。"
                },
                {
                    "paragraph": "曰：“彼何罪？谚所谓“室于怒，市于色”者，楚之谓矣。",
                    "zhushu": "言灵王怒吴子而执其弟，犹人忿于室家而作色于市人。"
                },
                {
                    "paragraph": "舍前之忿可也。”乃归蹶由。",
                    "zhushu": "言楚子能用善言。舍，音舍，又音赦。",
                    "type": 2
                },
                {
                    "paragraph": "经二十年，春，王正月。○",
                    "zhushu": ""
                },
                {
                    "paragraph": "夏，曹公孙会自鄸出奔宋。",
                    "zhushu": "无传。尝有玉帛之使来告，故书。鄸，曹邑。鄸，莫公切，又亡增切，字林音梦。案梦字，字林亡忠切。使，所吏切。"
                },
                {
                    "paragraph": "○秋，盗杀卫侯之兄絷。",
                    "zhushu": "齐豹作而不义，故书曰盗。所谓求名而不得。絷，张立切。"
                },
                {
                    "paragraph": "○冬，十月，宋华亥、向宁、华定出奔陈。",
                    "zhushu": "与君争而出，皆书名，恶之。华，户化切。争，争𨷵之争。恶，乌路切。"
                },
                {
                    "paragraph": "○十有一月，辛卯，蔡侯庐卒。",
                    "zhushu": "无传。未同盟而赴以名。庐，力于切。本又作“卢”，力乌切。",
                    "type": 2
                },
                {
                    "paragraph": "传二十年，春，王二月，己丑，日南至。",
                    "zhushu": "是岁朔，且冬至之岁也。当言“正月己丑朔，日南至。时史失闰，闰更在二月后，故经因史而书正月，传更具于二月记南至日，以正历也。"
                },
                {
                    "paragraph": "梓慎望氛",
                    "zhushu": "氛，气也。时鲁侯不行登台之礼，使梓慎望氛。氛，芳云切。"
                },
                {
                    "paragraph": "曰：“今兹宋有乱，国几亡，三年而后弭。蔡有大丧。”",
                    "zhushu": "为宋华、向出奔、蔡侯卒传。几，音祈，又音机。弭，弭耳切。"
                },
                {
                    "paragraph": "叔孙昭子曰：“然则戴、桓也。",
                    "zhushu": "戴族，华氏。桓族，向氏。"
                },
                {
                    "paragraph": "汱侈无礼已甚，乱所在也。”",
                    "zhushu": "传言妖由人兴。汏，音泰。"
                },
                {
                    "paragraph": "○费无极言于楚子曰：“建与伍奢将以方城之外叛，自以为犹宋、郑也，齐、晋又交辅之，将以害楚，其事集矣。”王信之，问伍奢。伍奢对曰：“君一过多矣，",
                    "zhushu": "一过，纳建妻。"
                },
                {
                    "paragraph": "何信于䜛？”王执伍奢，",
                    "zhushu": "忿奢切言。"
                },
                {
                    "paragraph": "使城父司马奋杨杀大子。未至，而使遣之。",
                    "zhushu": "知大子𡨚，故遣令去。奋，方问切。𡨚，于元切。令，力呈切。"
                },
                {
                    "paragraph": "三月，大子建奔宋。王召奋扬，奋扬使城父人执己以至。王曰：“言出于余口，入于尔耳，谁告建也？”对曰：“臣告之。君王命臣曰：“事建如事余。”臣不佞，",
                    "zhushu": "佞，才也。"
                },
                {
                    "paragraph": "不能苟贰。奉初以还，",
                    "zhushu": "奉初命以周旋，"
                },
                {
                    "paragraph": "不忍后命，故遣之。既而悔之，亦无及已。”王曰：“而敢来，何也？”对曰：“使而失命，召而不来，是再奸也。",
                    "zhushu": "奸，犯也。使，所吏切，又如字。奸，音干。"
                },
                {
                    "paragraph": "逃无所入。”王曰：“归，从政如他日。",
                    "zhushu": "善其言，舍使还。还，音环。下“还豹”同。"
                },
                {
                    "paragraph": "无极日，奢之子材，若在吴，必忧楚国，盍以免其父召之。彼仁，必来。不然，将为患。”王使召之，曰：“来，吾免而父。”棠君尚谓其弟员",
                    "zhushu": "棠君，奢之长子尚也，为棠邑大夫。员，尚弟子胥。盍，户腊切。棠君尚，“君”或作“尹”。员，音云。长，丁丈切。"
                },
                {
                    "paragraph": "曰：“尔适吴，我将归死。吾知不逮，",
                    "zhushu": "自以知不及员。知，音智。注及下“知也”同。又如字。远，音代，又大计切。"
                },
                {
                    "paragraph": "我能死，尔能报。闻免父之命，不可以莫之奔也；亲戚为戮，不可以莫之报也。奔死免父，孝也；度功而行，仁也；",
                    "zhushu": "仁者贵成功。度，待洛切。"
                },
                {
                    "paragraph": "择任而往，知也；",
                    "zhushu": "员任报雠，任，音壬。"
                },
                {
                    "paragraph": "知死不辟，勇也。",
                    "zhushu": "尚为勇。"
                },
                {
                    "paragraph": "父不可弃，",
                    "zhushu": "俱去为弃父。"
                },
                {
                    "paragraph": "名不可废，",
                    "zhushu": "俱死为废名。雠。"
                },
                {
                    "paragraph": "尔其勉之，相从为愈。”",
                    "zhushu": "愈，差也。差，初卖切。"
                },
                {
                    "paragraph": "伍尚归。奢闻员不来，曰：“楚君、大夫其旰食乎！”",
                    "zhushu": "将有吴忧，不得早食。旰，古且切。"
                },
                {
                    "paragraph": "楚人皆杀之。",
                    "zhushu": ""
                },
                {
                    "paragraph": "员如吴，言伐楚之利于州于。",
                    "zhushu": "州于，吴子僚。僚，力雕切。"
                },
                {
                    "paragraph": "公子光曰：“是宗为戮，而欲反其雠，不可从也。”",
                    "zhushu": "光，吴公子阖庐也。反，复也。"
                },
                {
                    "paragraph": "员曰：“彼将有他志，",
                    "zhushu": "光欲弑僚，不利员用事，故破其议，而员亦知之。"
                },
                {
                    "paragraph": "余姑为之求士，而鄙以待之。”",
                    "zhushu": "计未得用，故进勇士以求入于光，退居边鄙。"
                },
                {
                    "paragraph": "乃见鱄设诸焉，",
                    "zhushu": "鱄诸，勇士。见，贤遍切。鱄，音专。"
                },
                {
                    "paragraph": "而耕于鄙。",
                    "zhushu": "为二十七年吴弑僚传。弑，申志切。"
                },
                {
                    "paragraph": "○宋元公无信多私，而恶华、向。华定、华亥与向宁谋曰：“亡愈于死，先诸？”",
                    "zhushu": "恐元公杀己，欲先作乱。恶，乌路切。"
                },
                {
                    "paragraph": "华亥伪有疾，以诱群公子。公子问之，则执之。夏六月丙申，杀公子寅、公子御戎、公子朱、公子固、公孙援、公孙丁，拘向胜、向行于其廪。",
                    "zhushu": "八子皆公党。御，鱼吕切，又如字。援，于眷切。拘，九于切。廪，力甚切。"
                },
                {
                    "paragraph": "公如华氏请焉，弗许，遂劫之。",
                    "zhushu": "劫公。"
                },
                {
                    "paragraph": "癸卯，取大子栾与母弟辰、公子地以为质。",
                    "zhushu": "栾，景公也。民及地，皆元公弟。栾，力官切。质，音致，下同。辰及地，皆元公弟。案：公子辰是景公之母弟，地是辰兄，皆当为元公之子。今注皆作“元公弟”，误耳。"
                },
                {
                    "paragraph": "公亦取华亥之子无戚、向宁之子罗、华定之子启，与华氏盟，以为质。",
                    "zhushu": "为此冬华、向出奔传。戚，于历切。"
                },
                {
                    "paragraph": "○卫公孟絷狎齐豹，",
                    "zhushu": "公孟，灵公兄也。齐豹，齐恶之子，为卫司寇。狎，轻也。狎，户甲切。"
                },
                {
                    "paragraph": "夺之司宼与鄄。",
                    "zhushu": "鄄，豹邑。鄄，音绢。"
                },
                {
                    "paragraph": "有役则反之，无则取之。",
                    "zhushu": "絷足不良，故有役则以官邑还豹。使行。"
                },
                {
                    "paragraph": "公孟恶北宫喜、褚师圃，欲去之。",
                    "zhushu": "喜，贞子。恶，乌路切。褚，中吕切。圃，布五切。去，起吕切。"
                },
                {
                    "paragraph": "公子朝通于襄夫人宣姜，",
                    "zhushu": "宣姜，灵公嫡母。朝，如字。嫡，丁历切。本又作适。"
                },
                {
                    "paragraph": "惧，而欲以作乱。故齐豹、北宫喜、褚师圃、公子朝作乱。",
                    "zhushu": ""
                },
                {
                    "paragraph": "初，齐豹见宗鲁于公孟，",
                    "zhushu": "荐达也。见，贤遍切。"
                },
                {
                    "paragraph": "为骖乘焉。",
                    "zhushu": "为公孟骖乘。骖，七南切。乘，绳证切。下皆同。"
                },
                {
                    "paragraph": "将作乱，而谓之曰：“公孟之不善，子所知也。勿与乘，吾将杀之。”对曰：“吾由子事公孟，子假吾名焉，故不吾远也。",
                    "zhushu": "言子借我以善名，故公孟亲近我。与，音预，又如字。远，于万切。借，子夜切。近，“附近”之近。"
                },
                {
                    "paragraph": "虽其不善，吾亦知之。抑以利故，不能去，是吾过也。今闻难而逃，是僣子也。",
                    "zhushu": "使子言不信也。难，乃旦切。僣，子念切。"
                },
                {
                    "paragraph": "子行事乎，吾将死之，以周事子。",
                    "zhushu": "周，犹终竟也。"
                },
                {
                    "paragraph": "而归死于公孟，其可也。”",
                    "zhushu": ""
                },
                {
                    "paragraph": "丙辰，卫侯在平寿。",
                    "zhushu": "平寿，卫下邑。"
                },
                {
                    "paragraph": "公孟有事于盖获之门外，",
                    "zhushu": "有事，祭也。盖获，卫郭门。"
                },
                {
                    "paragraph": "齐子氏帷于门外，而伏甲焉。",
                    "zhushu": "齐豹之家。"
                },
                {
                    "paragraph": "使祝鼃置戈于车薪以当门，",
                    "zhushu": "要其前也。鼃，鸟娲切。置，之豉切。要，一遥切。"
                },
                {
                    "paragraph": "使一乘从公孟以出。",
                    "zhushu": "亦如前车置戈于薪，寻其后。从，如字，又才用切。"
                },
                {
                    "paragraph": "使华齐御公孟，宗鲁骖乘。及闳中，",
                    "zhushu": "闳，曲门中。华，户化切，下同。闳，音宏。"
                },
                {
                    "paragraph": "齐氏用戈击公孟，宗鲁以背蔽之，断肱，以中公孟之肩，皆杀之。",
                    "zhushu": ""
                },
                {
                    "paragraph": "公闻乱，乘驱自阅门入。庆比御公，公南楚骖乘。使华寅乘贰车。",
                    "zhushu": "公副车。断，丁管切。肱，古𢎞切。中，丁仲切，下“中南”同。乘、驱，如字，又绳证切。阅，音悦。比，如字，又毗志切。"
                },
                {
                    "paragraph": "及公宫，鸿駵魋驷乘于公，",
                    "zhushu": "鸿駵魋复就公乘，一车四人。駵，音留。魋，徒囬切。复，扶又切。"
                },
                {
                    "paragraph": "公载寳以出。褚师子申遇公于马路之衢，遂从。",
                    "zhushu": "从公出。衢，其惧切。从，才用切。"
                },
                {
                    "paragraph": "过齐氏，使华寅肉袓执盖，以当其阙。",
                    "zhushu": "肉袒，示不敢与齐氏争。执盖，蔽公而去。阙，空也。以盖当侍从空阙之处。祖，徒旱切。争，争𨷵之争。处，昌虑切。"
                },
                {
                    "paragraph": "齐氏射公，中南楚之背，公遂出。寅闭郭门，",
                    "zhushu": "不欲令追者出。射，食亦切。令，力呈切。"
                },
                {
                    "paragraph": "逾而从公。",
                    "zhushu": "逾郭出。从，才用切，又如字。下“从公”同。"
                },
                {
                    "paragraph": "公如死鸟。",
                    "zhushu": "死鸟，卫地。"
                },
                {
                    "paragraph": "析朱鉏宵从窦出，徒行从公。",
                    "zhushu": "朱鉏，成子黑背孙。析，星历切。鉏，仕居切。窦，音豆。"
                },
                {
                    "paragraph": "齐侯使公孙青聘于卫。",
                    "zhushu": "青，顷公之孙。顷，音倾。"
                },
                {
                    "paragraph": "既出，闻卫乱，使请所聘。公曰：“犹在竟内，则卫君也。”乃将事焉，",
                    "zhushu": "将事，行聘事。竟，音境。"
                },
                {
                    "paragraph": "遂从诸死鸟。请将事，辞曰：“亡人不侫，失守社稷，越在草莽，吾子无所辱君命。”宾曰：“寡君命下臣于朝曰：“阿下执事。”",
                    "zhushu": "阿，比也。命已使比卫臣下。莽，莫荡切。"
                },
                {
                    "paragraph": "臣不敢贰。”",
                    "zhushu": "贰，违命也。"
                },
                {
                    "paragraph": "主人曰：“君若惠顾先君之好，照临敝邑，镇抚其社稷，则有宗祧在。”",
                    "zhushu": "言受聘当在宗庙也。好，呼报切。祧，他雕切。"
                },
                {
                    "paragraph": "乃止。",
                    "zhushu": "止不行聘事。"
                },
                {
                    "paragraph": "卫侯固请见之。",
                    "zhushu": "欲与青相见。"
                },
                {
                    "paragraph": "不获命，以其良马见，",
                    "zhushu": "以为相见之礼。见，贤遍切。下注“礼见”同。"
                },
                {
                    "paragraph": "为未致使故也。",
                    "zhushu": "未致使，故不敢以客礼见。为，于伪切。使，所吏切。"
                },
                {
                    "paragraph": "卫侯以为乘马。",
                    "zhushu": "喜其敬己，故贵其物。乘，绳证切，又如字。"
                },
                {
                    "paragraph": "宾将掫，",
                    "zhushu": "掫，行夜。掫，侧九切，又祖侯切。行，下孟切。"
                },
                {
                    "paragraph": "主人辞曰：“亡人之忧，不可以及吾子；草莽之中，不足以辱从者。敢辞。”宾曰：“寡君之下臣，君之牧圉也。若不获扞外役，是不有寡君也。",
                    "zhushu": "有，相亲有。从，才用切。园，鱼吕切。扞，户旦切。"
                },
                {
                    "paragraph": "臣惧不免于戾，请以除死。”亲执铎，终夕与于燎。",
                    "zhushu": "设火燎以备守。铎，待洛切。与，音预。下不与闻谋、与于青同。燎，力召切，又力吊切。一本作终多与于燎。"
                },
                {
                    "paragraph": "齐氏之宰渠子召北宫子。",
                    "zhushu": "北宫喜也。"
                },
                {
                    "paragraph": "北宫氏之宰不与闻谋，杀渠子，遂伐齐氏，灭之。丁巳晦，公入，与北宫喜盟于彭水之上。",
                    "zhushu": "喜本与齐氏同谋，故公先与喜盟。"
                },
                {
                    "paragraph": "秋七月戊午朔，遂盟国人。入月辛亥，公子朝、褚师圃、子玉霄、子髙鲂出奔晋。",
                    "zhushu": "皆齐氏党。"
                },
                {
                    "paragraph": "闰月戊辰，杀宣姜。",
                    "zhushu": "与公子朝通谋故。"
                },
                {
                    "paragraph": "卫侯赐北宫喜谥曰“贞子”，",
                    "zhushu": "减齐氏故。"
                },
                {
                    "paragraph": "赐析朱鉏谥曰“成子”，",
                    "zhushu": "霄，从公故。"
                },
                {
                    "paragraph": "而以齐氏之墓子之。",
                    "zhushu": "皆未死而赐谥及墓田。传终而言之。"
                },
                {
                    "paragraph": "卫侯告宁于齐，且言子石。",
                    "zhushu": "子石，公孙青。言其有礼。"
                },
                {
                    "paragraph": "齐侯将饮酒，徧赐大夫曰：“二三子之教也。”",
                    "zhushu": "言青敬卫侯。徧，音遍。"
                },
                {
                    "paragraph": "苑何忌辞曰：“与于青之赏，必及于其罚。",
                    "zhushu": "何忌，齐大夫。言青若有罪，亦当井受其罚。苑，于元切。"
                },
                {
                    "paragraph": "在康诰曰：“父子兄弟，罪不相及。”",
                    "zhushu": "尚书康诰。"
                },
                {
                    "paragraph": "况在群臣？臣敢贪君赐以干先王？”",
                    "zhushu": "言受赐则犯康诰之义。"
                },
                {
                    "paragraph": "琴张闻宗鲁死，",
                    "zhushu": "琴张，孔子弟子，字子开，名牢。牢，力刀切。"
                },
                {
                    "paragraph": "将往吊之。仲尼日：“齐豹之盗，而孟絷之贼，女何吊焉？",
                    "zhushu": "言齐豹所以为盗，孟絷所以见贼，皆由宗鲁。女，音汝。"
                },
                {
                    "paragraph": "君子不食奸，",
                    "zhushu": "如公孟不善而受其禄，是食奸也。"
                },
                {
                    "paragraph": "不受乱，",
                    "zhushu": "许豹行事，是受乱也。"
                },
                {
                    "paragraph": "不为利疚于囬，",
                    "zhushu": "疚，病。囬，邪也。以利故不能去，是病身于邪。为，于伪切。疚，居又切。邪，似嗟切。"
                },
                {
                    "paragraph": "不以囬待人，",
                    "zhushu": "知难不告，是以邪待人。难，乃旦切。下同。"
                },
                {
                    "paragraph": "不盖不义，",
                    "zhushu": "以周事豹，是盖不义。"
                },
                {
                    "paragraph": "不犯非礼。”",
                    "zhushu": "以二心事絷，是非礼。"
                },
                {
                    "paragraph": "○宋华、向之乱，公子城、",
                    "zhushu": "平公子。"
                },
                {
                    "paragraph": "公孙忌、乐舍、",
                    "zhushu": "舍，乐喜孙。"
                },
                {
                    "paragraph": "司马强、向宜、向郑、",
                    "zhushu": "宜、郑，皆向戍子。"
                },
                {
                    "paragraph": "楚建、",
                    "zhushu": "楚平王之亡大子。"
                },
                {
                    "paragraph": "郳申",
                    "zhushu": "小邾，穆公子。郳，五兮切。"
                },
                {
                    "paragraph": "出奔郑。",
                    "zhushu": "八子，宋大夫，皆公党，辟难出。"
                },
                {
                    "paragraph": "其徒与华氏战于鬼阎，",
                    "zhushu": "八子之徒众也。颍川长平县西北有阎亭。阎，似廉切，又以冉切。"
                },
                {
                    "paragraph": "败子城，子城适晋。",
                    "zhushu": "子城为华氏所败，别走至晋。为明年子城以晋师至起本。"
                },
                {
                    "paragraph": "华亥与其妻，必盥而食所质公子者而后食。公与夫人每日必适华氏，食公子而后归。华亥患之，欲归公子。向宁曰：“唯不信，故质其子。若又归之，死无日矣。”公请于华费遂，将攻华氏。",
                    "zhushu": "费遂，大司马，华氏族。盥，古缓切。食，音嗣。下食公子同。质，音致。费，扶未切。"
                },
                {
                    "paragraph": "对曰：“臣不敢爱死，无乃求去忧而滋长乎？",
                    "zhushu": "恐杀大子，忧益长。去，起吕切。长，丁丈切。"
                },
                {
                    "paragraph": "臣是以惧，敢不听命。”公曰：“子死亡有命，余不忍其訽。”",
                    "zhushu": "訽，耻也。訽，许候切。本或作诟，同。"
                },
                {
                    "paragraph": "冬十月，公杀华、向之质而攻之。戊辰，华、向奔陈，华登奔吴。",
                    "zhushu": "登，费遂之子，党华、向者。"
                },
                {
                    "paragraph": "向宁欲杀大子，华亥曰：“干君而出，又杀其子，其谁纳我？且归之有庸。”",
                    "zhushu": "可以为功善。"
                },
                {
                    "paragraph": "使少司宼牼以归，",
                    "zhushu": "以三子归公也。牼，华亥庶兄。少，诗照切。牼，苦耕切。"
                },
                {
                    "paragraph": "曰：“子之齿长矣，不能事人，以三公子为质，必免。”",
                    "zhushu": "质，信也。送公子归，可以自明不叛之信。盾，如字。注同。"
                },
                {
                    "paragraph": "公子既入，华牼将自门行。",
                    "zhushu": "从公门去。"
                },
                {
                    "paragraph": "公遽见之，执其手曰：“余知而无罪也，入复而所。”",
                    "zhushu": "而，女也。所，所居官。遽，其据切。女，音汝。"
                },
                {
                    "paragraph": "○齐侯疥，遂痁，",
                    "zhushu": "痁，疟疾。疥，旧音戒，梁元帝音该。依字则当作“痎”。说文云：“两日一发之疟也。”痎，音皆。后学之徒，佥以“疥”字为误。案传例，因事曰遂。若痎已是疟疾，何为复言“遂痁”乎？痁，失廉切。"
                },
                {
                    "paragraph": "期而不瘳。诸侯之宾问疾者多在。",
                    "zhushu": "多在齐。期，音基。瘳，敕留切。"
                },
                {
                    "paragraph": "梁丘据与裔款",
                    "zhushu": "二子，齐嬖大夫。裔，以制切。嬖，必计切。"
                },
                {
                    "paragraph": "言于公曰：“吾事鬼神丰，于先君有加矣。今君疾病，为诸侯忧，是祝、史之罪也。诸侯不知，其谓我不敬。君盍诛于祝固、史嚚以辞宾？”",
                    "zhushu": "欲杀嚚、固，以辞谢来问疾之宾。盍，户腊切。嚚，鱼巾切。"
                },
                {
                    "paragraph": "公说，告晏子。晏子曰：“日宋之盟，",
                    "zhushu": "日，往日也。宋盟在襄二十七年。说，音悦。"
                },
                {
                    "paragraph": "屈建问范会之德于赵武。赵武曰：“夫子之家事治，言于晋国，竭情无私。其祝、史祭祀，陈信不愧。其家事无猜，其祝、史不祈。”",
                    "zhushu": "家无猜疑之事，故祝、史无求于鬼神。屈，居勿切。治，直吏切。愧，其位切，本又作“媿”。猜，七才切。"
                },
                {
                    "paragraph": "建以语康王。",
                    "zhushu": "楚王。语，鱼据切。"
                },
                {
                    "paragraph": "康王曰：“神人无怨，宜夫子之光辅五君，以为诸侯主也。”",
                    "zhushu": "五君，文、襄、灵、成、景。"
                },
                {
                    "paragraph": "公曰：“据与款谓寡人能事鬼神，故欲诛于祝、史，子称是语，何故？”对曰：“若有德之君，外内不废，",
                    "zhushu": "无废事。"
                },
                {
                    "paragraph": "上下无怨，动无违事，其祝、史荐信，无愧心矣。",
                    "zhushu": "君有功德，祝、史陈说之，无所愧。"
                },
                {
                    "paragraph": "是以鬼神用飨，国受其福，祝史与焉。",
                    "zhushu": "与受国福。与，音预，注同。下“与焉”同。"
                },
                {
                    "paragraph": "其所以蕃祉老寿者，为信君使也，其言忠信于鬼神。其适遇淫君，外内颇邪，上下怨疾，动作辟违，从欲厌私，",
                    "zhushu": "使私情厌足。蕃音烦。社音耻。为，于伪切，又如字，下“为暴”同。颇，普何切。邪，似嗟切。辟，匹亦切。从，子用切。下“淫从”同。或音如字。厌，于艳切。"
                },
                {
                    "paragraph": "髙台深池，撞钟舞女，斩刈民力，输掠其聚，",
                    "zhushu": "掠，夺取也。撞，直江切。刈，本又作“艾”，鱼废切。掠，音亮。聚，才住切，又如字。"
                },
                {
                    "paragraph": "以成其违，不恤后人，暴虐淫从，肆行非度，无所还忌，",
                    "zhushu": "还，犹顾也。"
                },
                {
                    "paragraph": "不思谤讟，不惮鬼神，神怒民痛，无悛于心。其祝史荐信，是言罪也；",
                    "zhushu": "以实白神，是为言君之罪。讟，徒木切。俊，七全切。"
                },
                {
                    "paragraph": "其盖失数美，是矫诬也。",
                    "zhushu": "盖，掩也。数，所主切。矫，居表切。"
                },
                {
                    "paragraph": "进退无辞，则虚以求媚。",
                    "zhushu": "作虚辞以求媚于神。媚，眉记切。"
                },
                {
                    "paragraph": "是以鬼神不飨其国以祸之，祝、史与焉。所以天昏孤疾者，为暴君使也，其言僣嫚于鬼神。”公曰：“然则若之何？”对曰：“不可为也。",
                    "zhushu": "言非诛祝、史所能治。僣，子念切。下僣令同。嫚，武谏切。"
                },
                {
                    "paragraph": "山林之木，衡鹿守之；泽之萑蒲，舟鲛守之；薮之薪蒸，虞𠋫守之；海之盐蜃，祈望守之。",
                    "zhushu": "衡鹿、舟鲛、虞候、祈望，皆官名也。言公专守山泽之利，不与民共。萑，音九。鲛，音交。薮，素口切。蒸，之承切。粗曰薪，细日蒸。蜃，市轸切。"
                },
                {
                    "paragraph": "县鄙之人，入从其政，逼介之关，暴征其私；",
                    "zhushu": "介，隔也。迫近国都之关。言边鄙既入服政役，又为近关所征税枉暴，夺其私物。政，如字，一音征。逼，彼力切。介，音界。近，附近之近。"
                },
                {
                    "paragraph": "承嗣大夫，强易其贿。",
                    "zhushu": "承嗣大夫，世位者。强，其丈切。贿，呼罪切。"
                },
                {
                    "paragraph": "布常无艺，",
                    "zhushu": "艺，法制也。言布政无法制。"
                },
                {
                    "paragraph": "征敛无度，宫室日更，淫乐不违。",
                    "zhushu": "违，去也。"
                },
                {
                    "paragraph": "内宠之妾，肆夺于市；",
                    "zhushu": "肆，放也。"
                },
                {
                    "paragraph": "外宠之臣，僣令于鄙。",
                    "zhushu": "诈为教令于边鄙。"
                },
                {
                    "paragraph": "私欲养求，不给则应，",
                    "zhushu": "养，长也。所求不给，则应之以罪。应，应对之应。长，丁丈切。"
                },
                {
                    "paragraph": "民人苦病，夫妇皆诅。祝有益也，诅亦有损。聊、摄以东，",
                    "zhushu": "聊、摄，齐西界也。平原聊城县东北有摄城。诅，荘虑切。祝，之又切。下善祝同。"
                },
                {
                    "paragraph": "姑、尤以西，",
                    "zhushu": "姑、尤，齐东界也。姑水、尤水，皆在城阳郡东南入海。"
                },
                {
                    "paragraph": "其为人也多矣，虽其善祝，岂能胜亿兆人之诅？",
                    "zhushu": "万万曰亿，万亿曰兆。"
                },
                {
                    "paragraph": "君若欲诛于祝、史，修德而后可。”公说，使有司宽政，毁关，去禁，薄敛，已责。",
                    "zhushu": "除逋责。说，音悦。去，起吕切。敛，力验切。责，本又作“债”。逋，布胡切。"
                },
                {
                    "paragraph": "○十二月，齐侯田于沛，",
                    "zhushu": "言疾愈行猎。沛，泽名。沛，音贝。"
                },
                {
                    "paragraph": "招虞人以弓，不进。",
                    "zhushu": "虞人，掌山泽之官。"
                },
                {
                    "paragraph": "公使执之，辞曰：“昔我先君之田也，旃以招大夫，弓以招士，皮冠以招虞人。臣不见皮冠，故不敢进。”乃舍之。仲尼曰：“守道不如守官。”",
                    "zhushu": "君招当往，道之常也。非物不进，官之制也。"
                },
                {
                    "paragraph": "君子韪之。",
                    "zhushu": "韪，是也。韪，于鬼切。"
                },
                {
                    "paragraph": "齐侯至自田，晏子侍于遄台，子犹驰而造焉。",
                    "zhushu": "子犹，梁丘据。田，本亦作佃，音同。遄，市专切。造，七报切。"
                },
                {
                    "paragraph": "公曰：“唯据与我和夫！”晏子对曰：“据亦同也，焉得为和？”公曰：“和与同异乎？”对曰：“异。和如羹焉，水火、醯、醢、盐、梅，以烹鱼肉，燀之以薪，",
                    "zhushu": "燀，炊也。去，音扶。焉，于虔切。羹，音庚，旧音衡。醯，呼兮切。燀，章善切。炊，昌垂切。"
                },
                {
                    "paragraph": "宰夫和之，齐之以味，济其不及，以泄其过。",
                    "zhushu": "济，益也，浅减也。齐，才细切，又如字。泄，息列切。"
                },
                {
                    "paragraph": "君子食之，以平其心。君臣亦然。",
                    "zhushu": "亦如羹。"
                },
                {
                    "paragraph": "君所谓可，而有否焉，",
                    "zhushu": "否，不可也。"
                },
                {
                    "paragraph": "臣献其否，以成其可；",
                    "zhushu": "献君之否，以成君可。"
                },
                {
                    "paragraph": "君所谓否，而有可焉，臣献其可，以去其否。是以政平而不干，民无争心。故诗日“亦有和羹，既戒既平。",
                    "zhushu": "诗颂殷中宗。言中宗能与贤者和齐可否，其政如羹，敬戒且平。和羹备五味，异于大羹。争，争𨷵之争。和、齐并如字，一读上户卧切，下才细切。"
                },
                {
                    "paragraph": "鬷嘏无言，时靡有争。”",
                    "zhushu": "鬷，总也。嘏，大也。言总大政，能使上下皆如和羹。鬷，子工切。嘏，古雅切。总，音摠。"
                },
                {
                    "paragraph": "先王之济五味、",
                    "zhushu": "济，成也。"
                },
                {
                    "paragraph": "和五声也，以平其心，成其政也。声亦如味，一气，",
                    "zhushu": "须气以动。释文：一气，杜解以为人气也。服云：歌气也。"
                },
                {
                    "paragraph": "二体，",
                    "zhushu": "舞者有文武。"
                },
                {
                    "paragraph": "三类，",
                    "zhushu": "风、雅、颂。"
                },
                {
                    "paragraph": "四物，",
                    "zhushu": "杂用四方之物以成器。"
                },
                {
                    "paragraph": "五声，",
                    "zhushu": "宫、商、角、征、羽。释文：五声，宫为君，商为臣，角为民，征为事，羽为物。征，张里切。"
                },
                {
                    "paragraph": "六律，",
                    "zhushu": "黄钟、大簇、姑洗、㽔宾、夷则、无射也。阳声为律，阴声为吕，此十二月气。大音泰。簇，七豆切。㽔，人谁切。射音亦。"
                },
                {
                    "paragraph": "七音，",
                    "zhushu": "周武王伐纣，自午及子凡七日，王因此以数舍之，以声昭之，故以七同其数，以律和其声，谓之七音。释文：七音：宫、商、角、征、羽、变宫、变徵也。”"
                },
                {
                    "paragraph": "八风，",
                    "zhushu": "八方之风。释文：“八风，易纬通卦验云：“东北曰条风，东方曰明庶风，东南曰清明风，南方曰景风，西南曰凉风，西方曰阊阖风，西北曰不周风，北方曰广莫风。”条风又名融风，景风一名凯风。"
                },
                {
                    "paragraph": "九歌，",
                    "zhushu": "九功之德，皆可歌也。六府三事，谓之九歌。释文：“六府：水、火、金、木、土、谷。三事：正德、利用、厚生也。”"
                },
                {
                    "paragraph": "以相成也；",
                    "zhushu": "言此九者，人然后相成为和乐。"
                },
                {
                    "paragraph": "清浊，小大，短长，疾徐，哀乐，刚柔，迟速，髙下，出入，周疏，以相济也。",
                    "zhushu": "周，密也。乐音洛。疏，传本皆作“流”，然此五句皆相对，不应独作“周流”。古本有作“疏”者。案：注训周为“密”，则与“疏”相对，宜为“疏”耳。"
                },
                {
                    "paragraph": "君子听之，以平其心，心平德和。故诗曰：“德音不瑕。”",
                    "zhushu": "诗，豳风也。义取心平则德音无瑕阙。豳，彼贫切。"
                },
                {
                    "paragraph": "今据不然，君所谓可，据亦曰可，君所谓否，据亦曰否。若以水济水，谁能食之？若琴瑟之专壹，谁能听之？同之不可也如是。”",
                    "zhushu": ""
                },
                {
                    "paragraph": "饮酒乐。公曰：“古而无死，其乐若何？”晏子对曰：“古而无死，则古之乐也，君何得焉？昔爽鸠氏始居此地，",
                    "zhushu": "爽鸠氏，少皡氏之司寇也。专，如字。董遇本作抟，音同。"
                },
                {
                    "paragraph": "季荝因之，",
                    "zhushu": "季荝，虞、夏诸侯，代爽鸠氏者。荝，仕侧切。夏，户雅切。"
                },
                {
                    "paragraph": "有逢伯陵因之，",
                    "zhushu": "逢伯陵，殷诸侯，姜姓。"
                },
                {
                    "paragraph": "蒲姑氏因之，",
                    "zhushu": "蒲姑氏，殷、周之间代逢公者。"
                },
                {
                    "paragraph": "而后大公因之。古若无死，爽鸠氏之乐，非君所愿也。”",
                    "zhushu": "齐侯甘于所乐，志于不死。晏子称古以节其情愿。大，音泰。爽鸠氏之乐，一本作乐之。"
                },
                {
                    "paragraph": "○郑子产有疾，谓子大叔曰：“我死，子必为政。唯有德者能以宽服民，其次莫如猛。夫火烈，民望而畏之，故鲜死焉。水懦弱，民狎而玩之，",
                    "zhushu": "狎，轻也。鲜，息浅切。懦，乃乱切，又乃卧切，又音儒。狎，户甲切。玩，五乱切。"
                },
                {
                    "paragraph": "则多死焉。故宽难。”",
                    "zhushu": "难以治。治，直吏切。"
                },
                {
                    "paragraph": "疾数月而卒。",
                    "zhushu": ""
                },
                {
                    "paragraph": "大叔为政，不忍猛而宽。郑国多盗，取人于萑苻之泽。",
                    "zhushu": "萑苻，泽名，于泽中劫人。数，所主切。萑，音九。苻，音蒲，又如字。"
                },
                {
                    "paragraph": "大叔悔之，曰：“吾早从夫子，不及此。”兴徒兵以攻萑苻之盗，尽杀之，盗少止。",
                    "zhushu": ""
                },
                {
                    "paragraph": "仲尼曰：“善哉！政宽则民慢，慢则纠之以猛。",
                    "zhushu": "纠，犹摄也。释文：尽杀之，本或作“尽之”。“杀”，衍字。纠，居黝切。"
                },
                {
                    "paragraph": "猛则民残，残则施之以宽。宽以济猛，猛以济宽，政是以和。诗曰：“民亦劳止，汔可小康。惠此中国，以绥四方。”施之以宽也。",
                    "zhushu": "诗大雅。汔，其也。康、绥，皆安也。周厉王暴虐，民劳于苛政，故诗人刺之，欲其施之以宽。汔，许乙切。苛，音何。"
                },
                {
                    "paragraph": "“母从诡随，",
                    "zhushu": "诡人随人，无正心，不可从。母，本又作“无”。从，子用切。诡，九委切。"
                },
                {
                    "paragraph": "以谨无良。",
                    "zhushu": "谨，敕慎也。"
                },
                {
                    "paragraph": "式遏寇虐，惨不畏明。”纠之以猛也。",
                    "zhushu": "式，用也。遏，止也。惨，曾也。言为宼虐，曾不畏明法者，亦当用猛政纠治之。遏，于葛切。惨，七感切。"
                },
                {
                    "paragraph": "“柔远能迩，以定我王。”平之以和也。",
                    "zhushu": "柔，安也。迩，近也。远者怀附，近者各以能进，则王室定。"
                },
                {
                    "paragraph": "又曰：“不竞不絿，不刚不柔，",
                    "zhushu": "诗殷颂。言汤政得中和。竞，强也。絿，急也。絿，音求。"
                },
                {
                    "paragraph": "布政优优，百禄是遒。”",
                    "zhushu": "优优，和也。遒，聚也。遒，在由切，又子由切。"
                },
                {
                    "paragraph": "和之至也。”",
                    "zhushu": ""
                },
                {
                    "paragraph": "及子产卒，仲尼闻之，出涕曰：“古之遗爱也。”",
                    "zhushu": "子产见爱，有古人之遗风。",
                    "type": 2
                },
                {
                    "paragraph": "经二十有一年春，王三月，葬蔡平公。○",
                    "zhushu": ""
                },
                {
                    "paragraph": "夏，晋侯使士鞅来聘。",
                    "zhushu": "晋顷公即位，通嗣君。顷，音倾。"
                },
                {
                    "paragraph": "○宋华亥、向宁、华定自陈入于宋南里以叛。",
                    "zhushu": "自外至，故曰入。披其邑，故曰叛。南里，宋城内里名。披，普彼切。"
                },
                {
                    "paragraph": "○秋七月壬午朔，日有食之。○八月乙亥，叔辄卒。",
                    "zhushu": "叔弓之子伯张。"
                },
                {
                    "paragraph": "○冬，蔡侯朱出奔楚。",
                    "zhushu": "朱为大子，则失位，遂微弱，为国人所逐，故以自出为文。"
                },
                {
                    "paragraph": "○公如晋，至河乃复。",
                    "zhushu": "晋人辞公，故还。",
                    "type": 2
                },
                {
                    "paragraph": "传二十一年春，天王将铸无射。",
                    "zhushu": "周景王也。无射，钟名，律中无射。铸，之树切。射，音亦。中，丁仲切。"
                },
                {
                    "paragraph": "泠州鸠曰：“王其以心疾死乎！",
                    "zhushu": "泠，乐官。州鸠，其名也。泠，力丁切。字或作伶。"
                },
                {
                    "paragraph": "夫乐，天子之职也。",
                    "zhushu": "职，所主也。"
                },
                {
                    "paragraph": "夫音，乐之舆也；",
                    "zhushu": "乐因音而行。"
                },
                {
                    "paragraph": "而钟，音之器也。",
                    "zhushu": "音由器以发。"
                },
                {
                    "paragraph": "天子省风以作乐，",
                    "zhushu": "省风俗作乐以移之。"
                },
                {
                    "paragraph": "器以钟之，",
                    "zhushu": "钟，聚也。以器聚音。"
                },
                {
                    "paragraph": "舆以行之。",
                    "zhushu": "乐须音而行。"
                },
                {
                    "paragraph": "小者不宨，",
                    "zhushu": "窕，细不满。窕，他雕切。"
                },
                {
                    "paragraph": "大者不槬，",
                    "zhushu": "槬，横大不入。槬，户化切。"
                },
                {
                    "paragraph": "则和于物。物和则嘉成。",
                    "zhushu": "嘉乐成也。"
                },
                {
                    "paragraph": "故和声入于耳而藏于心，心亿则乐。",
                    "zhushu": "亿，安也。亿，于力切。乐，音洛。"
                },
                {
                    "paragraph": "窕则不咸，",
                    "zhushu": "不充满人心。咸，如字。本或作感，户暗切。"
                },
                {
                    "paragraph": "槬则不容，",
                    "zhushu": "心不堪容。"
                },
                {
                    "paragraph": "心是以感，感实生疾。今钟槬矣，王心弗堪，其能久乎？”",
                    "zhushu": "为明年天王崩传。"
                },
                {
                    "paragraph": "○三月，葬蔡平公。蔡大子朱失位，位在卑。",
                    "zhushu": "不在适。子位以长幼齿。适，丁历切。长，丁丈切。"
                },
                {
                    "paragraph": "大夫送葬者归，见昭子。昭子问蔡故，以告。昭子叹曰：“蔡其亡乎！若不亡，是君也必不终。诗日：“不解于位，民之攸墍。”",
                    "zhushu": "诗大雅。墍，息也。解，佳卖切。墍，许器切。"
                },
                {
                    "paragraph": "今蔡侯始即位，而适卑，身将从之。”",
                    "zhushu": "为蔡侯朱出奔传。"
                },
                {
                    "paragraph": "○夏，晋士鞅来聘，叔孙为政。",
                    "zhushu": "叔孙昭子以二命为国政。"
                },
                {
                    "paragraph": "季孙欲恶诸晋，",
                    "zhushu": "憎叔孙在已上位，欲使得罪于晋。恶，乌路切。"
                },
                {
                    "paragraph": "使有司以齐鲍国归费之礼为士鞅。",
                    "zhushu": "鲍国归费，在十四年。牢礼各如其命数。鲁人失礼，故为鲍国七牢。费，音秘。为，干伪切。"
                },
                {
                    "paragraph": "士鞅怒，曰：“鲍国之位下，其国小，而使鞅从其牢礼，是卑敝邑也。将复诸寡君。”鲁人恐，加四牢焉，为十一牢。",
                    "zhushu": "言鲁不能以礼事大国，且为哀七年吴征百牢起。恐，丘勇切。"
                },
                {
                    "paragraph": "○宋华费遂生华䝙、华多僚、华登。䝙为少司马，多僚为御士，",
                    "zhushu": "公御士䝙，敕俱切。少，诗照切。"
                },
                {
                    "paragraph": "与䝙相恶，乃譛诸公曰：“䝙将纳亡人。”",
                    "zhushu": "亡人，华亥等。恶，如字，又乌路切。"
                },
                {
                    "paragraph": "亟言之。公曰：“司马以吾故，亡其良子。",
                    "zhushu": "司马，谓费遂，为大司马。良子，谓华登。亟，欺冀切。"
                },
                {
                    "paragraph": "死亡有命，吾不可以再亡之。”对曰：“君若爱司马，则如亡。",
                    "zhushu": "言若爱大司马，则当亡走失国。"
                },
                {
                    "paragraph": "死如可逃，何远之有？”",
                    "zhushu": "言亡可以逃死，勿虑其远，以恐动公。"
                },
                {
                    "paragraph": "公惧，使侍人召司马之侍人宜僚，饮之酒，而使告司马。",
                    "zhushu": "告司马使逐䝙。饮，于鸩切。"
                },
                {
                    "paragraph": "司马叹曰：“必多僚也。吾有䜛子而弗能杀，吾又不死。抑君有命，可若何？”乃与公谋逐华䝙，将使田孟诸而遣之。公饮之酒，厚酬之，",
                    "zhushu": "酬酒币。"
                },
                {
                    "paragraph": "赐及从者。司马亦如之。",
                    "zhushu": "亦如公赐。从，才用切。"
                },
                {
                    "paragraph": "张匄尤之，",
                    "zhushu": "张匄，华䝙臣。尤，怪赐之厚。匄，古害切。本亦作丐。"
                },
                {
                    "paragraph": "曰：“必有故。”使子皮承宜僚以剑而讯之。",
                    "zhushu": "子皮，华䝙。讯，问也。讯，音信。"
                },
                {
                    "paragraph": "宜僚尽以告。",
                    "zhushu": "告欲因田以遣之。"
                },
                {
                    "paragraph": "张匄欲杀多僚。子皮曰：“司马老矣，登之谓甚，",
                    "zhushu": "言登亡，伤司马心已甚。"
                },
                {
                    "paragraph": "吾又重之，不如亡也。”五月丙申，子皮将见司马而行，则遇多僚御司马而朝。张匄不胜其怒，遂与子皮、臼任、郑翩杀多僚，",
                    "zhushu": "任、翩，亦䝙家臣。重，直用切。见，贤遍切。胜，音升。任，音壬。翩，音篇。"
                },
                {
                    "paragraph": "劫司马以叛，而召亡人。壬寅，华、向入。乐大心、丰愆、华牼御诸横。",
                    "zhushu": "梁国睢阳县南有横亭。愆，起虔切，本或作衍。睢，音虽。"
                },
                {
                    "paragraph": "华氏居卢门，以南里叛。",
                    "zhushu": "卢门，宋东城南门。"
                },
                {
                    "paragraph": "六月庚午，宋城旧鄘及桑林之门而守之。",
                    "zhushu": "旧鄘，故城也。桑林，城门名。鄘，音容，本亦作墉。"
                },
                {
                    "paragraph": "○秋七月壬午朔，日有食之。公问于梓慎曰：“是何物也？祸福何为？”",
                    "zhushu": "物，事也。"
                },
                {
                    "paragraph": "对曰：“二至二分，",
                    "zhushu": "二至，冬至、夏至。二分，春分、秋分。"
                },
                {
                    "paragraph": "日有食之，不为灾。日月之行也，分，同道也；至，相过也。",
                    "zhushu": "二分日夜等，故言同道。二至长短极，故相过。"
                },
                {
                    "paragraph": "其他月则为灾，阳不克也，故常为水。”",
                    "zhushu": "阴侵阳，是阳不胜阴。"
                },
                {
                    "paragraph": "于是叔辄哭日食。",
                    "zhushu": "意在于忧灾。"
                },
                {
                    "paragraph": "昭子日：“子叔将死，非所哭也。”八月，叔辄卒。○",
                    "zhushu": ""
                },
                {
                    "paragraph": "冬十月，华登以吴师救华氏。",
                    "zhushu": "登前年奔吴。"
                },
                {
                    "paragraph": "齐乌枝鸣戎。宋",
                    "zhushu": "乌枝鸣，齐大夫。"
                },
                {
                    "paragraph": "𢊍人濮曰：",
                    "zhushu": "濮，宋𢊍邑大夫。𢊍，直诛切。濮，音卜。"
                },
                {
                    "paragraph": "“军志有之：“先人有夺人之心，后人有待其衰。”盍及其劳且未定也伐诸？若入而固，则华氏众矣，悔无及也。”从之。丙寅，齐师、宋师败吴师于鸿口，",
                    "zhushu": "梁国睢阳县东有鸿口亭。先，悉荐切。后，户豆切。盍，户腊切。"
                },
                {
                    "paragraph": "获其二帅公子苦雂、偃州员。",
                    "zhushu": "二帅，吴大夫。帅，色类切，注同。雂，古含切。员，音云，又音圆。"
                },
                {
                    "paragraph": "华登帅其余",
                    "zhushu": "吴余师。"
                },
                {
                    "paragraph": "以败宋师。公欲出，",
                    "zhushu": "出，奔。"
                },
                {
                    "paragraph": "厨人濮曰：“吾小人，可藉死，",
                    "zhushu": "可借使死难。难，乃且切。"
                },
                {
                    "paragraph": "而不能送亡，君请待之。”",
                    "zhushu": "请君待复战失胜负。释文：“而不能送亡君”，绝句。复，扶又切。下文“复即”同。"
                },
                {
                    "paragraph": "乃徇曰：“扬徽者，公徒也。”",
                    "zhushu": "徽，识也。徇，似俊切。徽，许归切。说文作“幑识”，本又作“帜”，申志切，又昌志切，一音式。"
                },
                {
                    "paragraph": "众从之。公自扬门见之，",
                    "zhushu": "见国人皆扬徽，睢阳正东门名扬门。"
                },
                {
                    "paragraph": "下而巡之，曰：“国亡君死，二三子之耻也，岂专孤之罪也？”齐乌枝鸣曰：“用少莫如齐致死，齐致死莫如去备。",
                    "zhushu": "备，长兵也。去，起吕切。"
                },
                {
                    "paragraph": "彼多兵矣，请皆用剑。”从之。华氏北，复即之。",
                    "zhushu": "北，败走。"
                },
                {
                    "paragraph": "𢊍人濮以裳裹首，而荷以走，曰：“得华登矣。”遂败华氏于新里。",
                    "zhushu": "新里，华氏所取邑。裹，音果。荷，何可切，又音何。"
                },
                {
                    "paragraph": "翟偻新居于新里，既战，说甲于公而归。",
                    "zhushu": "居华氏地而助公战。偻，力主切。说，他活切，下同。"
                },
                {
                    "paragraph": "华妵居子公里，亦如之。",
                    "zhushu": "妵，华氏族，故助华氏，亦如偻新说甲归。传言：古之为军，不呰小忿。妵，他口切。呰，本又作“訾”，才斯切，又音紫。"
                },
                {
                    "paragraph": "十一月癸未，公子城以晋师至。",
                    "zhushu": "城以前年奔晋，今还救宋。"
                },
                {
                    "paragraph": "曹翰胡",
                    "zhushu": "曹大夫。翰，音寒，又户旦切。"
                },
                {
                    "paragraph": "会晋荀吴、",
                    "zhushu": "中行穆子。行，户郎切。"
                },
                {
                    "paragraph": "齐苑何忌、",
                    "zhushu": "齐大夫。"
                },
                {
                    "paragraph": "卫公子朝",
                    "zhushu": "前年出奔晋，今还卫"
                },
                {
                    "paragraph": "救宋。丙戍，与华氏战于赭丘。",
                    "zhushu": "赭丘，宋地。赭，音者，又作“业”，同。"
                },
                {
                    "paragraph": "郑翩愿为鹳，其御愿为鵞。",
                    "zhushu": "郑翩，华氏党。鹳、鵞，皆陈名。鹳，古唤切。鵞，五多切。陈，直觐切。"
                },
                {
                    "paragraph": "子禄御公子城，庄堇为右。",
                    "zhushu": "子禄，向宜。庄堇，音谨。本或作庄堇父。"
                },
                {
                    "paragraph": "干犫御苢封人华豹，张匄为右。",
                    "zhushu": "吕封人华豹，华氏党。犫，尺由切。"
                },
                {
                    "paragraph": "相遇，城还。华豹曰：“城也！”城怒而反之。",
                    "zhushu": "怒其呼己反还战。"
                },
                {
                    "paragraph": "将注，豹则关矣。",
                    "zhushu": "注，傅矢。关，引弓。注，之树切。关，乌环切。本又作“弯”，同。傅，音附。"
                },
                {
                    "paragraph": "曰：“平公之灵，尚辅相余。”",
                    "zhushu": "平公，公子城之父。相，息亮切。"
                },
                {
                    "paragraph": "豹射，出其间。",
                    "zhushu": "出子城、子禄之间。射，食亦切，又食夜切。下同。"
                },
                {
                    "paragraph": "将注，则又关矣。曰：“不狎，鄙。”",
                    "zhushu": "狎，更也。更，音庚。"
                },
                {
                    "paragraph": "抽矢，",
                    "zhushu": "豹止不射。"
                },
                {
                    "paragraph": "城射之，殪。",
                    "zhushu": "豹死。殪，一计切。"
                },
                {
                    "paragraph": "张匄抽殳而下，",
                    "zhushu": "殳，长丈二，在车边。殳，音殊。长，直亮切，又如字。"
                },
                {
                    "paragraph": "射之，折股。扶伏而击之，折轸。",
                    "zhushu": "折城车轸。折，之设切。下及注同。扶伏，并如字，上又音蒲，下又蒲北切。本或作匍匐，同。"
                },
                {
                    "paragraph": "又射之，死。",
                    "zhushu": "匄死。"
                },
                {
                    "paragraph": "干犫请一矢，",
                    "zhushu": "求死。"
                },
                {
                    "paragraph": "城日：“余言女于君。”",
                    "zhushu": "欲活之。女，音汝。"
                },
                {
                    "paragraph": "对曰：“不死伍乘，军之大刑也。",
                    "zhushu": "同乘共伍，当皆死。乘，绳证切。"
                },
                {
                    "paragraph": "干刑而从子，君焉用之？子速诸！”乃射之，殪。",
                    "zhushu": "犫又死焉，于虔切。"
                },
                {
                    "paragraph": "大败华氏，围诸南里。华亥搏膺而呼，见华䝙，曰：“吾为栾氏矣。”",
                    "zhushu": "晋栾盈还八作乱而死。事在襄二十三年。搏，音博。呼，好故切。"
                },
                {
                    "paragraph": "䝙曰：“子无我廷，不幸而后亡。”",
                    "zhushu": "迋，恐也。迋，求枉切。恐，丘勇切。"
                },
                {
                    "paragraph": "使华登如楚乞师。华䝙以车十五乘、徒七十人，犯师而出，",
                    "zhushu": "犯公师。出，送华登，"
                },
                {
                    "paragraph": "食于睢上，哭而送之，乃复入。",
                    "zhushu": "入南里。睢，音虽。复，扶又切。"
                },
                {
                    "paragraph": "楚䓕越帅师将逆华氏，大宰犯谏曰：“诸侯唯宋事其君，今又争国，释君而臣是助，无乃不可乎？”王曰：“而告我也后，既许之矣。”",
                    "zhushu": "为明年华向出奔楚传。䓕，于委切。"
                },
                {
                    "paragraph": "○蔡侯朱出奔楚。费无极取货于东国，",
                    "zhushu": "东国，隐大子之子，平侯庐之弟，朱叔父也。"
                },
                {
                    "paragraph": "而谓蔡人曰：“朱不用命于楚，君王将立东国。若不先从王欲，楚必围蔡。”蔡人惧，出朱而立东国。朱愬于楚，楚子将讨蔡。无极曰：“平侯与楚有盟，故封。",
                    "zhushu": "盟子邓依陈。蔡人以国愬，音素。"
                },
                {
                    "paragraph": "其子有二心，故废之。",
                    "zhushu": "子，谓朱也。"
                },
                {
                    "paragraph": "灵王杀隐大子，其子与君同恶，德君必甚。又使立之，不亦可乎？且废置在君，蔡无他矣。”",
                    "zhushu": "言权在楚，则蔡无他心。"
                },
                {
                    "paragraph": "○公如晋，及河，鼓叛晋。",
                    "zhushu": "叛晋属鲜虞。"
                },
                {
                    "paragraph": "晋将伐鲜虞，故辞公。",
                    "zhushu": "将有军事，无暇于待宾，且惧泄军谋。泄，息列切，又以制切。",
                    "type": 2
                },
                {
                    "paragraph": "经二十有二年，春，齐侯伐莒。○",
                    "zhushu": ""
                },
                {
                    "paragraph": "宋华亥、向宁、华定自南里出奔楚。",
                    "zhushu": "言自南里，别从国去。别，彼列切。"
                },
                {
                    "paragraph": "○大搜于昌间。",
                    "zhushu": "无传。搜，所求切。间，如字。"
                },
                {
                    "paragraph": "○夏，四月，乙丑，天王崩。○",
                    "zhushu": ""
                },
                {
                    "paragraph": "六月，叔鞅如京师。葬景王。",
                    "zhushu": "叔鞅，叔弓子。三月而葬，乱故速。鞅，于丈切。"
                },
                {
                    "paragraph": "○王室乱。",
                    "zhushu": "承叔鞅言而书之，未知谁是，故但曰“乱”。"
                },
                {
                    "paragraph": "○刘子、单子以王猛居于皇。",
                    "zhushu": "河南巩县西南有黄亭。辟于朝难，出居皇。王猛书名，未即位。单，音善。巩，九勇切。难，乃旦切。"
                },
                {
                    "paragraph": "○秋，",
                    "zhushu": ""
                },
                {
                    "paragraph": "刘子、单子以王猛入于王城。",
                    "zhushu": "王城，郏鄏，今河南县。晋助猛，故得还王都。郏，古洽切。鄏，音辱。"
                },
                {
                    "paragraph": "○冬，十月，王子猛卒。",
                    "zhushu": "未即位，故不言崩。"
                },
                {
                    "paragraph": "○十有三月，癸酉，朔，日有食之。",
                    "zhushu": "无传。此月有庚戍，又以长历推校前后，当为癸卯朔，书癸酉，误。",
                    "type": 2
                },
                {
                    "paragraph": "传二十二年，春，王二月，甲子，齐北郭启帅师伐莒。",
                    "zhushu": "启，齐大夫，北郭佐之后。"
                },
                {
                    "paragraph": "莒子将战，苑羊牧之谏",
                    "zhushu": "牧之，莒大夫。苑，于元切。牧，州牧之收。"
                },
                {
                    "paragraph": "曰：“齐帅贱，其求不多，不如下之。大国不可怒也。”弗听，败齐师于寿余。",
                    "zhushu": "莒地。帅，所类切。下，遐嫁切。"
                },
                {
                    "paragraph": "齐侯伐莒，",
                    "zhushu": "怒败。"
                },
                {
                    "paragraph": "莒子行成。司马灶如莒涖盟。",
                    "zhushu": "灶，齐大夫。"
                },
                {
                    "paragraph": "莒子如齐涖盟，盟于稷门之外。",
                    "zhushu": "稷门，齐城门也。"
                },
                {
                    "paragraph": "莒于是乎大恶其君。",
                    "zhushu": "为明年莒子来奔传。恶，乌路切。"
                },
                {
                    "paragraph": "○楚䓕越使告于宋曰：“寡君闻君有不令之臣为君忧，无宁以为宗羞，",
                    "zhushu": "无宁，宁也。言华氏为宋宗庙之羞耻。"
                },
                {
                    "paragraph": "寡君请受而戮之。”对曰：“孤不侫，不能媚于父兄，",
                    "zhushu": "华、向，公族也，故称父兄。"
                },
                {
                    "paragraph": "以为君忧，拜命之辱。抑君臣日战，君曰：“余必臣是助。”亦唯命。人有言曰：“唯乱门之无过。”君若惠保敝邑，无亢不𠂻，以㢡乱人，孤之望也。唯君图之！”楚人患之。",
                    "zhushu": "患宋以义距之。过，古禾切。亢，苦浪切。𠂻，音忠。"
                },
                {
                    "paragraph": "诸侯之戍谋曰：“若华氏知困而致死，楚耻无功而疾战，非吾利也。不如出之，以为楚功，其亦能无为也已。",
                    "zhushu": "言华氏不能复为宋患。复，扶又切。下“复欲”同。"
                },
                {
                    "paragraph": "救宋而除其害，又何求？”乃固请出之，宋人从之。己巳，宋华亥、向宁、华定、华䝙、华登、皇奄伤、省臧、士平出奔楚。",
                    "zhushu": "华䝙已下五子不书，非卿。省，悉井切，又所景切。臧，子郎切。"
                },
                {
                    "paragraph": "宋公使公孙忌为大司马，",
                    "zhushu": "代华费遂。"
                },
                {
                    "paragraph": "边卬为大司徒，",
                    "zhushu": "卬，平公曾孙，代华定。卬，五郎切。"
                },
                {
                    "paragraph": "乐祁为司城，",
                    "zhushu": "祁，子罕孙乐祁犁。犁，力私切，又力兮切。"
                },
                {
                    "paragraph": "仲几为左师，",
                    "zhushu": "几，仲江孙，代向宁。几，音基。"
                },
                {
                    "paragraph": "乐大心为右师，",
                    "zhushu": "代华亥。"
                },
                {
                    "paragraph": "乐挽为大司宼，",
                    "zhushu": "挽，子罕孙。挽，音晚。"
                },
                {
                    "paragraph": "以靖国人。",
                    "zhushu": "终梓慎之言，三年而后弭。弭，弥氏切。"
                },
                {
                    "paragraph": "○王子朝、宾起有宠于景王，",
                    "zhushu": "子朝，景王之长庶子。宾起，子朝之传。朝，如字。几，人名。字皆张遥切。或云：朝错是王子朝之后。此音潮。案错姓亦有两音。长，丁丈切。"
                },
                {
                    "paragraph": "王与宾孟说之，欲立之。",
                    "zhushu": "孟，即起也。王语宾孟，欲立子朝为大子。说，如字，又音悦。语，鱼据切。"
                },
                {
                    "paragraph": "刘献公之庶子伯蚠事单穆公，",
                    "zhushu": "献公，刘挚。伯蚠，刘狄。穆公，单旗。蚠，扶粉切，又扶云切。挚，音至。"
                },
                {
                    "paragraph": "恶宾孟之为人也，愿杀之。又恶王子朝之言，以为乱，愿去之。",
                    "zhushu": "子朝有欲位之言，故刘蚠恶之。恶，乌路切。去，起吕切。“有欲位之言”，一本“位”作“立”。"
                },
                {
                    "paragraph": "宾孟适郊，见雄鸡自断其尾。问之，侍者曰：“自惮其牺也。”",
                    "zhushu": "畏其为牺牲奉宗庙，故自残毁。断，丁管切。惮，待旦切。牺，许宜切。"
                },
                {
                    "paragraph": "遽归告王，且曰：“鸡其惮为人用乎！人异于是。",
                    "zhushu": "鸡、牺虽见宠饰，然卒当见杀。若人见宠饰，则当贵盛，故言异于鸡。遽，其据切。"
                },
                {
                    "paragraph": "牺者实用人，人牺实难，己牺何害？”",
                    "zhushu": "言设使宠人如宠牺，则不宜假人以招祸难。使牺在己，则无患害。己喻子朝，欲使王早宠异之。难，乃旦切。"
                },
                {
                    "paragraph": "王弗应。",
                    "zhushu": "十五年，太子寿卒，王立子猛。后复欲立子朝而未定。宾孟感鸡，盛称子朝，王心许之，故不应。应，应对之应。注同。"
                },
                {
                    "paragraph": "夏四月，王田北山，使公卿皆从，将杀单子、刘子。",
                    "zhushu": "比。山，洛北芒也。王知单、刘不欲立子朝，欲因田猎先杀之。从，才用切。芒，音亡。"
                },
                {
                    "paragraph": "王有心疾，乙丑，崩于荣锜氏。",
                    "zhushu": "四月十九日。河南巩县西有荣锜涧。锜，鱼锜切。涧，古晏切。"
                },
                {
                    "paragraph": "戊辰，刘子挚卒，",
                    "zhushu": "二十二日。"
                },
                {
                    "paragraph": "无子，单子立刘蚠。",
                    "zhushu": "蚠事单子故。"
                },
                {
                    "paragraph": "五月庚辰，见王，",
                    "zhushu": "见王猛。见，贤遍切。注同。"
                },
                {
                    "paragraph": "遂攻宾起，杀之。",
                    "zhushu": "党子朝故。"
                },
                {
                    "paragraph": "盟群王子于单氏。",
                    "zhushu": "王子猛次王，故单、刘立之。惧诸王子或党子朝，故盟之。"
                },
                {
                    "paragraph": "○晋之取鼓也，",
                    "zhushu": "在十五年。"
                },
                {
                    "paragraph": "既献，而反鼓子焉。",
                    "zhushu": "献于庙。"
                },
                {
                    "paragraph": "又叛于鲜虞。",
                    "zhushu": "叛晋属鲜虞。"
                },
                {
                    "paragraph": "六月，荀吴略东阳，",
                    "zhushu": "略，行也。东阳，晋之山东邑，魏郡广平以北。行，下孟切。"
                },
                {
                    "paragraph": "使师伪籴者负甲以息于昔阳之门外，",
                    "zhushu": "昔阳，故肥子所都。籴，音狄。"
                },
                {
                    "paragraph": "遂袭鼓，灭之。以鼓子鸢鞮归，使涉佗守之。",
                    "zhushu": "守鼓之地。涉佗，晋大夫。鸢，悦全切。鞮，丁兮切。佗，徒多切。守，手又切，又如字。"
                },
                {
                    "paragraph": "○丁巳，葬景王。王子朝因旧官、百工之丧职秩者，与灵、景之族以作乱。",
                    "zhushu": "百工，百官也。灵王、景王之子孙。丧，息浪切。下注“群丧”同。"
                },
                {
                    "paragraph": "帅郊、要、饯之甲，",
                    "zhushu": "三邑，周地。要，一遥切。饯，贱浅切。"
                },
                {
                    "paragraph": "以逐刘子。",
                    "zhushu": "逐伯蚠。"
                },
                {
                    "paragraph": "壬戍，刘子奔扬。",
                    "zhushu": "扬，周邑。"
                },
                {
                    "paragraph": "单子逆悼王于庄宫以归。",
                    "zhushu": "悼王，子猛也。"
                },
                {
                    "paragraph": "王子还夜取王以如庄宫。",
                    "zhushu": "王子还，子朝党也。不欲使单子得王猛，故取之。"
                },
                {
                    "paragraph": "癸亥，单子出。",
                    "zhushu": "失王，故出奔。"
                },
                {
                    "paragraph": "王子还与召庄公谋",
                    "zhushu": "庄公，召伯奂，子朝党也。召，上照切。奂，音唤。"
                },
                {
                    "paragraph": "日，“不杀单旗，不捷。",
                    "zhushu": "旗，单子也。旗，音其。捷，才接切。"
                },
                {
                    "paragraph": "与之重盟，必来。背盟而克者多矣。”从之。",
                    "zhushu": "从还谋也。背，音佩。"
                },
                {
                    "paragraph": "樊顷子曰：“非言也，必不克。”",
                    "zhushu": "顷十、樊，齐、单、刘党。顷，音倾，本或作“须”字。"
                },
                {
                    "paragraph": "遂奉王以追单子，",
                    "zhushu": "王子还奉王。"
                },
                {
                    "paragraph": "及领，大盟而复。",
                    "zhushu": "领，周地。欲重盟，令单子、刘子复归。令，力呈切。"
                },
                {
                    "paragraph": "杀挚荒以说。",
                    "zhushu": "委罪于荒。说，如字，或音悦。"
                },
                {
                    "paragraph": "刘子如刘，",
                    "zhushu": "归其采邑。"
                },
                {
                    "paragraph": "单子亡。乙丑，奔于平畤。",
                    "zhushu": "平畤，周地。知王子还欲背盟，故亡走。释文：“于平畤”，一本作“奔平畤”，音止，又音市。本或作“平寿”，误。"
                },
                {
                    "paragraph": "群王子追之，单子杀还、姑、发、弱、鬷、延、定、稠，",
                    "zhushu": "八子，灵、景之族，因战而杀之。鬷，子工切。稠，直由切。"
                },
                {
                    "paragraph": "子朝奔京。",
                    "zhushu": "其党死故。"
                },
                {
                    "paragraph": "丙寅，伐之，",
                    "zhushu": "单子伐京，"
                },
                {
                    "paragraph": "京人奔山。刘子入于王城。",
                    "zhushu": "子朝奔京，故得入。"
                },
                {
                    "paragraph": "辛未，巩简公败绩于京。乙亥，甘平公亦败焉。",
                    "zhushu": "甘、巩二公，周卿士，皆为子朝所败。巩，九勇切。"
                },
                {
                    "paragraph": "叔鞅至自京师，",
                    "zhushu": "葬景王。还，"
                },
                {
                    "paragraph": "言王室之乱也。",
                    "zhushu": "经所以书。"
                },
                {
                    "paragraph": "闵马父曰：“子朝必不克，其所与者，天所废也。”",
                    "zhushu": "闵马父，闵子马，鲁大夫。天所废，谓群丧职秩者。"
                },
                {
                    "paragraph": "单子欲告急于晋。秋七月戊寅，以王如平畤，遂如圃车，次于皇。",
                    "zhushu": "出次以示急。戊寅，七月三日。经书六月，误。"
                },
                {
                    "paragraph": "刘子如刘。单子使王子处守于王城，",
                    "zhushu": "王子处，子猛党。守王城，距子朝。"
                },
                {
                    "paragraph": "盟百工于平宫。",
                    "zhushu": "平宫，平王庙。"
                },
                {
                    "paragraph": "辛卯，鄩𦙝伐皇，",
                    "zhushu": "鄩𦙝，子朝党。鄩，音鄩。𦙝，许乙切。"
                },
                {
                    "paragraph": "大败，获鄩𦙝。壬辰，焚诸王城之市。”",
                    "zhushu": "焚鄩𦙝。"
                },
                {
                    "paragraph": "“八月辛酉，司徒丑以王师败绩于前城，",
                    "zhushu": "丑，悼王司徒。前城，子朝所得邑。"
                },
                {
                    "paragraph": "百工叛。",
                    "zhushu": "司徒丑败故。"
                },
                {
                    "paragraph": "己巳，伐单氏之宫，败焉。",
                    "zhushu": "百工伐单氏，为单氏所败。"
                },
                {
                    "paragraph": "庚午，反伐之。",
                    "zhushu": "单氏反伐百工。"
                },
                {
                    "paragraph": "辛未，伐东圉。”",
                    "zhushu": "百工所在。洛阳东南有圉郷。"
                },
                {
                    "paragraph": "“冬十月丁巳，晋籍谈、荀跞帅九州之戎",
                    "zhushu": "九州戎，陆浑戎。十七年诚属晋。州，郷属也。五州为郷。"
                },
                {
                    "paragraph": "及焦、瑕、温、原之师，",
                    "zhushu": "焦、瑕、温、原，晋四邑。"
                },
                {
                    "paragraph": "以纳王于王城。”",
                    "zhushu": "丁巳，在十月，经书秋，误。"
                },
                {
                    "paragraph": "庚申，单子、刘蚠以王师败绩于郊，",
                    "zhushu": "为子朝之党所败。"
                },
                {
                    "paragraph": "前城人败陆浑于社。”",
                    "zhushu": "前城，子朝众。社，周地。社，或作“杜”。"
                },
                {
                    "paragraph": "“十一月乙酉，王子猛卒，",
                    "zhushu": "乙酉在十一月，经书十月，误。虽未即位，周人谥曰悼王。"
                },
                {
                    "paragraph": "不成丧也。”",
                    "zhushu": "释所以不称王崩。"
                },
                {
                    "paragraph": "己丑，敬王即位，",
                    "zhushu": "敬王，王子猛母弟王子匄。匄，古害切。"
                },
                {
                    "paragraph": "馆于子旅氏。”",
                    "zhushu": "于旅，周大夫。"
                },
                {
                    "paragraph": "“十二月庚戍，晋籍谈、荀跞、贾辛、司马督",
                    "zhushu": "司马乌。"
                },
                {
                    "paragraph": "帅师军子阴。",
                    "zhushu": "籍谈所军。"
                },
                {
                    "paragraph": "子侯氏、",
                    "zhushu": "荀跞所军。"
                },
                {
                    "paragraph": "子谿泉",
                    "zhushu": "贾辛所军。巩县西南有明谿泉。"
                },
                {
                    "paragraph": "次于社。",
                    "zhushu": "司马督所次。"
                },
                {
                    "paragraph": "王师军于汜，于解，次子任人。”",
                    "zhushu": "王师分在三邑，洛阳西南有大解、小解。泛，音凡。解，音蟹。"
                },
                {
                    "paragraph": "“闰月，晋箕遗、乐征、右行诡济师取前城，",
                    "zhushu": "“三子，晋大夫。济师，渡伊、洛。行，户郎切。"
                },
                {
                    "paragraph": "军其东南。王师军干京楚。辛丑，伐京，毁其西南。”",
                    "zhushu": "京楚，子朝所在。"
                }
            ]
        },
        {
            "name": "昭公六第二十五",
            "paragraphs": [
                {
                    "paragraph": "昭公六第二十五",
                    "zhushu": "",
                    "type": 1
                },
                {
                    "paragraph": "经二十有三年，春，王正月，叔孙婼如晋。",
                    "zhushu": "谢取邾师。婼，勅略切。"
                },
                {
                    "paragraph": "○癸丑，叔鞅卒。",
                    "zhushu": "无传。"
                },
                {
                    "paragraph": "○晋人执我行人叔孙婼。",
                    "zhushu": "称行人，讥晋执使人。使，所吏切。"
                },
                {
                    "paragraph": "○晋人围郊。",
                    "zhushu": "讨子朝也。郊，周邑。围郊在叔鞅卒前，经书后，从赴。"
                },
                {
                    "paragraph": "○夏，六月，蔡侯东国卒于楚。",
                    "zhushu": "无传。未同盟而赴以名。"
                },
                {
                    "paragraph": "○秋，七月，莒子庚舆来奔。○",
                    "zhushu": ""
                },
                {
                    "paragraph": "戊辰，吴败顿、胡、沈、蔡、陈、许之师于鸡父。",
                    "zhushu": "不书楚，楚不战也。鸡父，楚地，安豊县南有鸡备亭。舆音余。父音甫。"
                },
                {
                    "paragraph": "胡子髠、沈子逞灭，",
                    "zhushu": "国虽有君，死曰灭。髠音苦门切。逞，勅非切。"
                },
                {
                    "paragraph": "获陈夏啮。",
                    "zhushu": "大夫死生通曰获。夏啮，征计玄孙。夏，户雅切。啮，五结切。"
                },
                {
                    "paragraph": "○天王居于狄泉。",
                    "zhushu": "敬王辟子朝也。狄泉，今洛阳城内大仓西南池水也，时在城外。大音泰。"
                },
                {
                    "paragraph": "○尹氏立王子朝。",
                    "zhushu": "尹氏，周世卿也。书“尹氏立子朝”，明非周人所欲立。"
                },
                {
                    "paragraph": "○八月，乙未，地震。○",
                    "zhushu": ""
                },
                {
                    "paragraph": "冬，公如晋，至河，有疾，乃复。",
                    "zhushu": "",
                    "type": 2
                },
                {
                    "paragraph": "传二十三年，春，王正月，壬寅，朔，二师围郊。",
                    "zhushu": "二师，王师、晋师也。王师不书，不以告。"
                },
                {
                    "paragraph": "癸卯，郊、鄩溃。",
                    "zhushu": "河南巩县西南有地名鄩中。郊、鄩二邑，皆子朝所得。鄩，音寻。溃，户内切。"
                },
                {
                    "paragraph": "丁未，晋师在乎阴，王师在泽邑。",
                    "zhushu": "平阴，今河阴县。"
                },
                {
                    "paragraph": "王使告间，",
                    "zhushu": "子朝败故。间，音闲。"
                },
                {
                    "paragraph": "庚戌，还。",
                    "zhushu": "晋师还。"
                },
                {
                    "paragraph": "○邾人城翼。",
                    "zhushu": "翼，邾邑。"
                },
                {
                    "paragraph": "还，将自离姑。",
                    "zhushu": "离姑，邾邑。从离姑则道径鲁之武城。径，音经。"
                },
                {
                    "paragraph": "公孙鉏曰：“鲁将御我。”",
                    "zhushu": "鉏，邾大夫。鉏，仕居切。御，鱼吕切。"
                },
                {
                    "paragraph": "欲自武城还，循山而南。",
                    "zhushu": "至武城而还，依山南行，不欲过武城。过，古禾切，下“遂过”同。"
                },
                {
                    "paragraph": "徐鉏、丘弱、茅地",
                    "zhushu": "三子，邾大夫。茅，止交切。"
                },
                {
                    "paragraph": "曰：“道下，过雨，将不出，是不归也。”",
                    "zhushu": "谓此山道下湿。"
                },
                {
                    "paragraph": "遂自离姑。",
                    "zhushu": "遂过武城。"
                },
                {
                    "paragraph": "武城人塞其前，",
                    "zhushu": "以兵塞其前道。"
                },
                {
                    "paragraph": "断其后之木而弗殊。邾师过之，乃推而蹶之，遂取邾师，获鉏、弱、地。",
                    "zhushu": "取邾师不书，非公命。断，下管切。殊，如字。说文云：“死也，一日断也。”蹶，其月切，又音厥，又居卫切。"
                },
                {
                    "paragraph": "邾人愬于晋，晋人来讨。",
                    "zhushu": "愬，音息路切。"
                },
                {
                    "paragraph": "叔孙婼如晋，晋人执之。书曰",
                    "zhushu": ""
                },
                {
                    "paragraph": "“晋人执我行人叔孙婼”，言使人也。",
                    "zhushu": "嫌外内异，故重发传。使，所吏切。重，直用切。下“重发”同。"
                },
                {
                    "paragraph": "晋人使与邾大夫坐，",
                    "zhushu": "坐讼曲直。"
                },
                {
                    "paragraph": "叔孙曰：“列国之卿，当小国之君，固周制也。",
                    "zhushu": "在礼，卿得会伯、子、男，故曰当小国之君。"
                },
                {
                    "paragraph": "邾又夷也。",
                    "zhushu": "邾杂有东夷之风。"
                },
                {
                    "paragraph": "寡君之命介子服囬在，",
                    "zhushu": "子服囬，鲁大夫，为叔孙之介副。介，音界。"
                },
                {
                    "paragraph": "请使当之，不敢废周制故也。”乃不果坐。",
                    "zhushu": ""
                },
                {
                    "paragraph": "韩宣子使邾人聚其众，将以叔孙与之。",
                    "zhushu": "与邾，使执之。"
                },
                {
                    "paragraph": "叔孙闻之，去众与兵而朝。",
                    "zhushu": "示欲以身死。去，起吕切。"
                },
                {
                    "paragraph": "士弥牟谓韩宣子",
                    "zhushu": "弥牟，士景伯。弥，亡支切。牟，亡侯切。"
                },
                {
                    "paragraph": "曰：“子弗良图，而以叔孙与其雠，叔孙必死之。鲁亡叔孙，必亡邾。邾君亡国，将焉归？",
                    "zhushu": "时邾君在晋，若亡国无所归，将益晋忧。焉，于虔切。"
                },
                {
                    "paragraph": "子虽悔之，何及？所谓盟主，讨违命也。若皆相执，焉用盟主？”",
                    "zhushu": "听邾众取叔孙，是为诸侯皆得辄相执。"
                },
                {
                    "paragraph": "乃弗与。使各居一馆。",
                    "zhushu": "分别叔孙、子服囬。别，彼列切。"
                },
                {
                    "paragraph": "士伯听其辞而愬诸宣子，乃皆执之。",
                    "zhushu": "二子辞不屈，故士伯愬而执之。"
                },
                {
                    "paragraph": "士伯御叔孙，从者四人，过邾馆以如吏。",
                    "zhushu": "欲使邾人见叔孙之屈辱。从，才用切。"
                },
                {
                    "paragraph": "先归邾子。士伯曰：“以刍荛之难，从者之病，将馆子于都。”",
                    "zhushu": "都，别都，谓箕也。刍，初俱切。荛，而昭切。"
                },
                {
                    "paragraph": "叔孙旦而立，期焉。",
                    "zhushu": "立，待命也。从旦至旦为期。期，本又作朞，同居其切。"
                },
                {
                    "paragraph": "乃馆诸箕。舍子服昭伯于他邑。",
                    "zhushu": "别囚之。"
                },
                {
                    "paragraph": "范献子求货于叔孙，使请冠焉。",
                    "zhushu": "以求冠为辞。"
                },
                {
                    "paragraph": "取其冠法，而与之两冠，曰：“尽矣。”",
                    "zhushu": "既送作冠模法，又进二冠以与之，伪若不解其意。模，莫胡切。解，音蟹。"
                },
                {
                    "paragraph": "为叔孙故，申丰以货如晋。",
                    "zhushu": "欲行货以免叔孙。为，于伪切。"
                },
                {
                    "paragraph": "叔孙曰：“见我，吾告女所行货。”见，而不出。",
                    "zhushu": "留申丰不使得出，不欲以货免。女，音汝。"
                },
                {
                    "paragraph": "吏人之与叔孙居于箕者，请其吠狗，弗与。及将归，杀而与之食之。",
                    "zhushu": "示不爱。吠，扶废切。"
                },
                {
                    "paragraph": "叔孙所馆者，虽一日，必葺其墙屋，",
                    "zhushu": "葺，补治也。葺，七入切。"
                },
                {
                    "paragraph": "去之如始至。",
                    "zhushu": "不以当去而有所毁坏。坏，音怪。"
                },
                {
                    "paragraph": "○夏四月乙酉，单子取訾，刘子取墙人、直人。",
                    "zhushu": "三邑属子朝者。訾，在河南巩县西南。訾，子斯切。"
                },
                {
                    "paragraph": "六月壬午，王子朝入于尹。",
                    "zhushu": "自京入尹氏之邑。"
                },
                {
                    "paragraph": "癸未，尹圉诱刘佗杀之。",
                    "zhushu": "尹圉，尹文公也。刘佗，刘蚠族，敬王党。圉，鱼吕切。佗，徒河切。"
                },
                {
                    "paragraph": "丙戍，单子从阪道，刘子从尹道伐尹。单子先至而败，刘子还。",
                    "zhushu": "单子败故。阪，音反，又扶板切。"
                },
                {
                    "paragraph": "己丑，召伯奂、南宫极以成周人戌尹。",
                    "zhushu": "二子，周卿士，子朝党。奂，召庄公。"
                },
                {
                    "paragraph": "庚寅，单子、刘子、樊齐以王如刘。",
                    "zhushu": "辟子朝，出居刘予邑。"
                },
                {
                    "paragraph": "甲午，王子朝入于王城，次于左巷。",
                    "zhushu": "近东城。近，附近之近。"
                },
                {
                    "paragraph": "秋七月戊申，鄩罗纳诸庄宫。",
                    "zhushu": "鄩罗，周大夫鄩𦙝之子。"
                },
                {
                    "paragraph": "尹辛败刘师于唐。",
                    "zhushu": "尹辛，尹氏族。唐，周地。"
                },
                {
                    "paragraph": "丙辰，又败诸鄩。甲子，尹辛取西闱。",
                    "zhushu": "西闱，周地。闱，音韦，一音晖。"
                },
                {
                    "paragraph": "丙寅，攻蒯，蒯溃。",
                    "zhushu": "河南县西南蒯郷是也。于是敬王居狄泉，尹氏立子朝。蒯，苦怪切。"
                },
                {
                    "paragraph": "○莒子庚舆虐而好剑，苟铸剑，必试诸人。国人患之。又将叛齐，乌存帅国人以逐之。",
                    "zhushu": "乌存，莒大夫。好呼报如铸，之树切。"
                },
                {
                    "paragraph": "庚舆将出间，乌存执殳而立于道左，惧将止死。",
                    "zhushu": "殳，长丈一而无刃。殳，音殊。"
                },
                {
                    "paragraph": "苑羊牧之曰：“君过之。",
                    "zhushu": "牧之，亦莒大夫。"
                },
                {
                    "paragraph": "乌存以力闻可矣，何必以弑君成名？”遂来奔。齐人纳郊公。",
                    "zhushu": "郊公，著丘公之子，十四年奔齐。著，直除切，又直虑切。"
                },
                {
                    "paragraph": "○吴人伐州来，楚䓕越帅师",
                    "zhushu": "令尹以疾从戎，故䓕越摄其事。"
                },
                {
                    "paragraph": "及诸侯之师奔命救州来。吴人御诸钟离。子瑕卒，楚师𤏖。",
                    "zhushu": "子瑕即令尹，不起所疾也。具、楚之间，谓火灭为𤏖。军之重主丧亡，故其军人无复气势。𤏖，子潜切；字林子兼切。复，扶又切。下注“复败”，“复增”同。"
                },
                {
                    "paragraph": "吴公子光曰：“诸侯从于楚者众，而皆小国也，畏楚而不获已，是以来。吾闻之曰：“作事威克其爱，虽小必济。",
                    "zhushu": "克，胜也。军事尚威。"
                },
                {
                    "paragraph": "胡、沈之君幼而狂，",
                    "zhushu": "狂无常。狂，求匡切。"
                },
                {
                    "paragraph": "陈大夫啮壮而顽，顿与许、蔡疾楚政。楚令尹死，其师𤏖。帅贱多宠，政令不壹。",
                    "zhushu": "帅贱，䓕越非正卿也。军多宠人，政令不壹于越。帅，所类切。下“帅贱”同。"
                },
                {
                    "paragraph": "七国同役而不同心，",
                    "zhushu": "七国，楚顿、胡、沈、蔡、陈、许。"
                },
                {
                    "paragraph": "帅贱而不能整，无大威命，楚可败也。若分师先以犯胡、沈与陈，必先奔。三国败，诸侯之师乃摇心矣。诸侯乖乱，楚必大奔。请先者去备薄威，",
                    "zhushu": "示之以不整以诱之。去，起吕切。"
                },
                {
                    "paragraph": "后者敦陈整旅。”",
                    "zhushu": "敦，厚也。陈，直觐切。下“未陈”同。"
                },
                {
                    "paragraph": "吴子从之。戊辰晦，战于鸡父。",
                    "zhushu": "七月二十九日。遣兵忌晦战，击楚所不意。"
                },
                {
                    "paragraph": "吴子以罪人三千先犯胡、沈与陈，",
                    "zhushu": "囚徒不习战，以示不整。"
                },
                {
                    "paragraph": "三国争之。吴为三军以系于后，中军从王，",
                    "zhushu": "从，具。王。"
                },
                {
                    "paragraph": "光帅右，掩余帅左。",
                    "zhushu": "掩余，吴子寿梦子。"
                },
                {
                    "paragraph": "吴之罪人或奔或止，三国乱。吴师击之，三国败，获胡、沈之君及陈大夫。舍胡、沈之囚，使奔许与蔡、顿，曰：“吾君死矣！”师噪而从之，三国奔，",
                    "zhushu": "三国，许、蔡、顿。躁，素报切。"
                },
                {
                    "paragraph": "楚师大奔。",
                    "zhushu": ""
                },
                {
                    "paragraph": "书曰：“胡子髠、沈子逞灭，获陈夏啮。”君臣之辞也。",
                    "zhushu": "国君，社稷之主，与宗庙共其存亡者，故称“灭”。大夫轻，故曰“获”。获，得也。"
                },
                {
                    "paragraph": "不言战，楚未陈也。",
                    "zhushu": "嫌与陈例相涉，故重发之。"
                },
                {
                    "paragraph": "○八月丁酉，南宫极震。",
                    "zhushu": "经书“乙未地动”，鲁地也。“丁酉，南宫极震”，周地亦震也。为屋所压而死。压，本又作厌，同于甲切。"
                },
                {
                    "paragraph": "苌𢎞谓刘文公曰：“君其勉之！先君之力可济也。",
                    "zhushu": "文公，刘蚠也。先君，谓蚠之父献公也。献公亦欲立子猛，未及而卒。"
                },
                {
                    "paragraph": "周之亡也，其三川震。",
                    "zhushu": "谓幽王时也。三川，泾、渭、洛水也。地动，川岸崩。"
                },
                {
                    "paragraph": "今西王之大臣亦震，天弃之矣。",
                    "zhushu": "子朝在王城，故谓西王。"
                },
                {
                    "paragraph": "东王必大克。”",
                    "zhushu": "敬王居秋泉，在王城之东，故曰东王。"
                },
                {
                    "paragraph": "○楚大子建之母在郥，",
                    "zhushu": "郥，郥阳也。平王娶秦女，废大子建，故母归其家。郥，古閴切。"
                },
                {
                    "paragraph": "召吴人而启之。冬十月甲申，吴太子诸樊入郥，",
                    "zhushu": "诸樊，吴王僚之大子释丈。吴太子诸樊，案吴子遏号诸樊，王僚是遏之弟子，先儒又以为遏弟，何容僚子乃取遏号为名，恐传写误耳。未详。"
                },
                {
                    "paragraph": "取楚夫人与其寳器以归。楚司马䓕越追之，不及。将死，众曰：“请遂伐兵以徼之。”",
                    "zhushu": "徼，要其胜负。徼，古尧切。要，一遥切。"
                },
                {
                    "paragraph": "䓕越曰：“再败君师，死且有罪。",
                    "zhushu": "此年秋，败于鸡父，设往复败为再败。"
                },
                {
                    "paragraph": "亡君夫人，不可以莫之死也。”乃缢于䓕澨。",
                    "zhushu": "䓕澨，楚地。缢，一赐切。澨，市制切。"
                },
                {
                    "paragraph": "○公为叔孙故如晋，及河，有疾而复。",
                    "zhushu": "此年春，晋为邾人执叔孙，故公如晋谢之。为，于伪切。下注“为之”，“相为”同。"
                },
                {
                    "paragraph": "○楚囊瓦为令尹，",
                    "zhushu": "囊瓦，子囊之孙子常也，代阳匄。囊，乃郎切。"
                },
                {
                    "paragraph": "城郢。",
                    "zhushu": "楚用子囊遗言，已筑郢城矣。今畏吴，复增修以自固。郢，以井切，又余政切。"
                },
                {
                    "paragraph": "沈尹戍曰：“子常必亡郢。苟不能卫，城无益也。古者天子守在四夷；",
                    "zhushu": "德及远。守，手又切。下“除守”同。"
                },
                {
                    "paragraph": "天子卑，守在诸侯。",
                    "zhushu": "政卑损。"
                },
                {
                    "paragraph": "诸侯守在四邻；",
                    "zhushu": "邻国为之守。"
                },
                {
                    "paragraph": "诸侯卑，守在四竟。",
                    "zhushu": "裁自完。竟，音境。"
                },
                {
                    "paragraph": "慎其四竟，结其四援，",
                    "zhushu": "结四邻之国为助。援，于眷切。"
                },
                {
                    "paragraph": "民狎其野，",
                    "zhushu": "狎，安习也。狎，户甲切。"
                },
                {
                    "paragraph": "三务成功。",
                    "zhushu": "春、夏、秋三时之务。"
                },
                {
                    "paragraph": "民无内忧，而又无外惧，国焉用城？今吴是惧，而城于郢，守已小矣。卑之不获，能无亡乎？",
                    "zhushu": "不获守四竟。焉，于虔切。"
                },
                {
                    "paragraph": "昔梁伯沟其公宫而民溃，",
                    "zhushu": "在僖十八年。"
                },
                {
                    "paragraph": "民弃其上，不亡何待？夫正其疆场，修其土田，险其走集，",
                    "zhushu": "走集，边竟之垒辟。疆，居良切。场，音亦。垒，力轨切。辟，音壁。"
                },
                {
                    "paragraph": "亲其民人，明其伍候，",
                    "zhushu": "使民有部伍，相为候望。"
                },
                {
                    "paragraph": "信其邻国，慎其官守，守其交礼，",
                    "zhushu": "交接之礼。"
                },
                {
                    "paragraph": "不僣不贪，不懦、不耆，",
                    "zhushu": "懦，弱也。耆，疆也。僣，子念切。懦，乃乱切，又乃卧切。耆，巨支切，又直支切。"
                },
                {
                    "paragraph": "完其守备，以待不虞，又何畏矣？诗曰：“无念尔祖，聿修厥德。”",
                    "zhushu": "诗大雅。无念，念也。聿，述也。义取念祖考，则述治其德以显之。"
                },
                {
                    "paragraph": "无亦监乎若敖、蚡冒至于武、文，",
                    "zhushu": "四君皆楚先君之贤者。蚠，扶粉切。冒，莫报切。"
                },
                {
                    "paragraph": "土不过同，",
                    "zhushu": "方百里为一同，言未满一圻。圻，音祈。"
                },
                {
                    "paragraph": "慎其四竟，犹不城郢。今土数圻，",
                    "zhushu": "方千里为圻。数，所主切。"
                },
                {
                    "paragraph": "而郢是城，不亦难乎？”",
                    "zhushu": "言守若是，难以为安也。为定四年吴入楚传。",
                    "type": 2
                },
                {
                    "paragraph": "经二十有四年，春，王二月，丙戍，仲孙貜卒。",
                    "zhushu": "无传。孟僖子也。貜，俱䌸切。徐，俱碧切。"
                },
                {
                    "paragraph": "○婼至自晋。",
                    "zhushu": "喜得赦归，故书至。"
                },
                {
                    "paragraph": "○夏，五月，乙未，朔，日有食之。○秋，八月，大雩。○丁酉，𣏌伯郁厘卒。",
                    "zhushu": "无传。未同盟而赴以名。丁酉，九月五日。有日无月。郁，于六切。厘，本又作斄，力之切，又音来。"
                },
                {
                    "paragraph": "○冬，吴灭巢。",
                    "zhushu": "楚邑也，书灭。用大师"
                },
                {
                    "paragraph": "○葬𣏌平公。",
                    "zhushu": "无传。",
                    "type": 2
                },
                {
                    "paragraph": "传二十四年，春，王正月辛丑，召简公、南宫嚚以甘桓公见王子朝。",
                    "zhushu": "简公，召庄公之子召伯盈也。嚚，南宫极之子，相公。甘平公之于。嚚，鱼巾切。见，贤遍切。"
                },
                {
                    "paragraph": "刘子谓苌𢎞曰：“甘氏又往矣。”对曰：“何害？同德度义。",
                    "zhushu": "度，谋也。言唯同心同德，则能谋义。子朝不能，于我无害。度，待洛切。"
                },
                {
                    "paragraph": "大誓曰：“纣有亿兆夷人，亦有离德。",
                    "zhushu": "言纣众亿兆，兼有四夷，不能同德，终败亡。纣，直九切。亿，于力切。"
                },
                {
                    "paragraph": "余有乱臣十人，同心同德。”",
                    "zhushu": "武王言我有治臣十人，虽少，同心也。今大誓无此语。治，直吏切。"
                },
                {
                    "paragraph": "此周所以兴也。君其务德，无患无人。”戊午，王子朝入于邬。",
                    "zhushu": "缑氏西南有邬聚。言子朝稍疆。邬，乌户切。缑，古侯切，又苦侯切。聚，才住切。"
                },
                {
                    "paragraph": "○晋士弥牟逆叔孙于箕。",
                    "zhushu": "将礼而归之。"
                },
                {
                    "paragraph": "叔孙使梁其踁待于门内，",
                    "zhushu": "踁，叔孙家臣。踁，户定切。"
                },
                {
                    "paragraph": "曰：“余左顾而欬，乃杀之。",
                    "zhushu": "疑士伯来杀已，故谋杀之。欬，苦代切。"
                },
                {
                    "paragraph": "右顾而笑，乃止。”叔孙见士伯。士伯曰：“寡君以为盟主之故，是以久子。",
                    "zhushu": "久执子以谢邾。"
                },
                {
                    "paragraph": "不腆敝邑之礼，将致诸从者。使弥牟逆吾子。”叔孙受礼而归。二月，婼至自晋，尊晋也。",
                    "zhushu": "贬婼族，所以尊晋。婼，行人，故不言罪已。腆，他典切。从，才用切。"
                },
                {
                    "paragraph": "○三月庚戍，晋侯使士景伯涖问周故。",
                    "zhushu": "涖，临也。就问子朝、敬王，知谁曲直。涖，音利。"
                },
                {
                    "paragraph": "士伯立于乾祭，而问于介众。",
                    "zhushu": "乾祭，王城北门。介，大也。乾，音于。祭，侧界切。介，音界。"
                },
                {
                    "paragraph": "晋人乃辞王子朝，不纳其使。",
                    "zhushu": "众言子朝曲故。使，所吏切。"
                },
                {
                    "paragraph": "○夏五月乙未朔，日有食之。梓慎曰：“将水。”",
                    "zhushu": "阴胜阳，故曰将水。"
                },
                {
                    "paragraph": "昭子曰：“旱也。日过分而阳犹不克，克必甚，能无旱乎？",
                    "zhushu": "过春分，阳气盛时，而不胜阴，阳将猥出，故为旱。猥，乌罪切。"
                },
                {
                    "paragraph": "阳不克莫，将积聚也。”",
                    "zhushu": "阳气莫然不动，乃将积聚。阳不克莫，绝句。"
                },
                {
                    "paragraph": "○六月壬申，王子朝之师攻瑕及杏，皆溃。",
                    "zhushu": "瑕、杏，敬王邑。瑕，户加切。杏，户孟切。溃，户内切。"
                },
                {
                    "paragraph": "○郑伯如晋，子大叔相，见范献子。献子曰：“若王室何？”对曰：“老夫其国家不能恤，敢及王室？抑人亦有言曰：“𡠉不恤其纬，",
                    "zhushu": "嫠，寡妇也。织者常苦纬少，寡妇所宜忧。相，息亮切。婺，本又作“厘”，力之切。纬，有贵切。"
                },
                {
                    "paragraph": "而忧宗周之陨，为将及焉。”",
                    "zhushu": "恐祸及已。陨，于敏切。"
                },
                {
                    "paragraph": "今王室实蠢蠢焉，",
                    "zhushu": "蠢蠢，动扰貌。蠢，昌允切。扰，而小切。本又作“动”，“慑”。"
                },
                {
                    "paragraph": "吾小国惧矣。然大国之忧也，吾侪何知焉？吾子其早图之。诗曰：“缾之罄矣，惟罍之耻。”",
                    "zhushu": "诗小雅。罍，大器。缾，小器。常禀于罍者，而所受罄尽，则罍为无余，故耻之。侪，仕皆切。缾，本又作“瓶”，步丁切。罍，音雷。"
                },
                {
                    "paragraph": "王室之不宁，晋之耻也。”献子惧，而与宣子图之。",
                    "zhushu": "宣子，韩起。"
                },
                {
                    "paragraph": "乃征会于诸侯，期以明年。",
                    "zhushu": "为明年会黄父传。父，音甫。"
                },
                {
                    "paragraph": "○秋八月，大雩，旱也。",
                    "zhushu": "终如叔孙之言。"
                },
                {
                    "paragraph": "○冬十月癸酉，王子朝用成周之寳珪于河。",
                    "zhushu": "祷河求福。“珪于河”，本或作“沈于河”。沈，直荫切，又如字。"
                },
                {
                    "paragraph": "甲戍，津人得诸河上。",
                    "zhushu": "珪自出水。"
                },
                {
                    "paragraph": "阴不佞以温人南侵，",
                    "zhushu": "不倿，敬王太夫。晋以温兵助敬王南侵子朝。"
                },
                {
                    "paragraph": "拘得玉者，取其玉，将卖之，则为石。王定而献之，",
                    "zhushu": "不佞献王。拘，音俱。“王定而献之”，本或作王定之。"
                },
                {
                    "paragraph": "与之东訾。",
                    "zhushu": "喜得玉，故与之邑，巩县西南訾城是也。訾，子斯切。"
                },
                {
                    "paragraph": "○楚子为舟师以略吴疆。",
                    "zhushu": "略，行也。行吴界，将侵之。疆，居良切。行，下孟切。下同。"
                },
                {
                    "paragraph": "沈尹戍曰：“此行也，楚必亡邑。不抚民而劳之，吴不动而速之，",
                    "zhushu": "速，召也。"
                },
                {
                    "paragraph": "吴踵楚，",
                    "zhushu": "蹑楚踵迹。踵，章勇切。蹑，女辄切。"
                },
                {
                    "paragraph": "而疆场无备，邑能无亡乎？”",
                    "zhushu": ""
                },
                {
                    "paragraph": "越大夫胥犴劳王于豫章之汭。",
                    "zhushu": "汭，水曲。场，音亦。犴，五且切。劳，力报切。汭，如锐切。"
                },
                {
                    "paragraph": "越公子仓归王乘舟。",
                    "zhushu": "归，遗也。归，如字，又其媿切。乘，绳证切，又如字。遗，唯季切。"
                },
                {
                    "paragraph": "仓及寿梦帅师从王，",
                    "zhushu": "寿梦，越大夫。梦，莫公切。"
                },
                {
                    "paragraph": "王及圉阳而还。",
                    "zhushu": "圉阳，楚地。圉，鱼吕切。"
                },
                {
                    "paragraph": "吴人踵楚，而边人不备，遂灭巢及钟离而还。",
                    "zhushu": "钟离不书，告败。略"
                },
                {
                    "paragraph": "沈尹戍曰：“亡郢之始，于此在矣。王壹动而亡二姓之帅，",
                    "zhushu": "二姓之帅，守巢、钟离大夫。帅，所类切。"
                },
                {
                    "paragraph": "几如是而不及郢？诗曰：“谁生厉阶，至今为梗。”",
                    "zhushu": "诗大雅。厉，恶。阶，道。梗，病也。几，居岂切，又音机。梗，更猛切。"
                },
                {
                    "paragraph": "其王之谓乎！”",
                    "zhushu": "为定四年吴入郢传。",
                    "type": 2
                },
                {
                    "paragraph": "经二十有五年，春，叔孙婼如宋。○",
                    "zhushu": ""
                },
                {
                    "paragraph": "夏，叔诣会晋赵鞅、宋乐大心、卫北宫喜、郑游吉、曹人、邾人、滕人、薛人、小邾人于黄父。",
                    "zhushu": "诣，五计切。"
                },
                {
                    "paragraph": "○有鸜鹆来巢。",
                    "zhushu": "此鸟穴居，不在鲁界，故日来巢。非常，故书。鸜，其俱切。嵇康音权。本又作鸲，音劬。公羊传作鹳，音权。郭璞注山海经云：鸜鹆，䳆鹆也。鹆，音欲。"
                },
                {
                    "paragraph": "○秋，七月，上辛，大雩。季辛，又雩。",
                    "zhushu": "季辛，下旬之辛也。言又，重上事。重，直龙切，又直用切。"
                },
                {
                    "paragraph": "○九月，己亥，公孙于齐，次于阳州。",
                    "zhushu": "讳奔，故曰孙，若自孙让而去位者。阳州，齐、鲁竟上邑。未敢直前，故次于竟。孙，音逊，本亦作“逊”。竟，音境。"
                },
                {
                    "paragraph": "○齐侯唁公于野井。",
                    "zhushu": "济南祝阿县东有野井亭。齐侯来唁公，公不敢远劳，故逆之往至野井。唁，音彦。吊失国曰唁。"
                },
                {
                    "paragraph": "○冬，十月，戊辰，叔孙婼卒。",
                    "zhushu": "公不与小敛而书曰者，公在外，非无恩。与，音预。敛，力验切。"
                },
                {
                    "paragraph": "○十有一月，己亥，宋公佐卒于曲棘。",
                    "zhushu": "陈留外黄县城中有曲棘里，宋地。未同盟而赴以名。"
                },
                {
                    "paragraph": "○十有二月，齐侯取郓。",
                    "zhushu": "取郓以居公也。郓，音运。",
                    "type": 2
                },
                {
                    "paragraph": "传二十五年，春，叔孙婼聘于宋。桐门右师见之，",
                    "zhushu": "右师，乐大心，居桐门。"
                },
                {
                    "paragraph": "语，卑宋大夫而贱司城氏。",
                    "zhushu": "司城，乐氏之大宗也。卑、贱，谓其才德薄。"
                },
                {
                    "paragraph": "昭子告其人曰：“右帅其亡乎！君子贵其身，而后能及人，是以有礼。",
                    "zhushu": "唯礼可以贵身，贵身故尚礼。"
                },
                {
                    "paragraph": "今夫子卑其大夫，而贱其宗，是贱其身也，",
                    "zhushu": "贱人，人亦贱己。"
                },
                {
                    "paragraph": "能有礼乎？无礼，必亡。”",
                    "zhushu": "为定十年乐大心出奔传。"
                },
                {
                    "paragraph": "宋公享昭子，赋新宫。",
                    "zhushu": "逸诗。"
                },
                {
                    "paragraph": "昭子赋车辖。",
                    "zhushu": "诗小雅。周人思得贤女以配君子，昭子将为季孙迎宋公女，故赋之。辖，本又作“舝”，胡瞎切。为，于伪切。"
                },
                {
                    "paragraph": "明日宴，饮酒，乐。宋公使昭子右坐，",
                    "zhushu": "坐宋公右以相近，言改礼坐。乐，音洛。近，附近之近。坐，如字，又才卧切。"
                },
                {
                    "paragraph": "语相泣也。乐祁佐，",
                    "zhushu": "助宴礼，"
                },
                {
                    "paragraph": "退而告人曰：“今兹君与叔孙其皆死乎！吾闻之，哀乐",
                    "zhushu": "可乐而哀，乐，音洛。"
                },
                {
                    "paragraph": "而乐哀，",
                    "zhushu": "可哀而乐。"
                },
                {
                    "paragraph": "皆丧心也。心之精爽，是谓魂魄。魂魄去之，何以能久？”",
                    "zhushu": "为此冬叔孙、宋公卒传。丧，息浪切。"
                },
                {
                    "paragraph": "○季公若之姊为小邾夫人，",
                    "zhushu": "平子庶姑，与公若同母，故曰公若姊。"
                },
                {
                    "paragraph": "生宋元夫人，",
                    "zhushu": "宋元夫人，平子之外姊。"
                },
                {
                    "paragraph": "生子，以妻季平子。昭子如宋聘，且逆之。",
                    "zhushu": "平子人臣，而因卿逆。季氏强横。妻，七计切。横，华孟切。"
                },
                {
                    "paragraph": "公若从，",
                    "zhushu": "从昭子。从，才用切，又如字。"
                },
                {
                    "paragraph": "谓曹氏勿与，鲁将逐之。",
                    "zhushu": "曹氏，宋元夫人。"
                },
                {
                    "paragraph": "曹氏告公。公告乐祁。乐祁曰：“与之。如是，鲁君必出。政在季氏三世矣，",
                    "zhushu": "文子、武子、平子。"
                },
                {
                    "paragraph": "鲁君丧政四公矣。",
                    "zhushu": "宣、成、襄、昭。"
                },
                {
                    "paragraph": "无民而能逞其志者，未之有也，国君是以镇抚其民。诗曰：“人之云亡，心之忧矣。”",
                    "zhushu": "诗大雅。言无人则忧患至。逞，敕景切。"
                },
                {
                    "paragraph": "鲁君失民矣，焉得逞其志？靖以待命犹可，动必忧。”",
                    "zhushu": "为下公孙传。焉，于虔切。"
                },
                {
                    "paragraph": "○夏，会于黄父，谋王室也。",
                    "zhushu": "王室有子朝乱，谋定之。"
                },
                {
                    "paragraph": "赵简子令诸侯之大夫",
                    "zhushu": "简子，赵鞅。"
                },
                {
                    "paragraph": "输王粟，具戍人，白明年将纳王。",
                    "zhushu": "纳王于王城。"
                },
                {
                    "paragraph": "子大叔见赵简子，简子问揖让周旋之礼焉。对曰：“是仪也，非礼也。”简子曰：“敢问何谓礼？”对日：“吉也闻诸先大夫子产曰：“夫礼，天之经也，",
                    "zhushu": "经者，道之常。"
                },
                {
                    "paragraph": "地之义也，",
                    "zhushu": "义者，利之宜。"
                },
                {
                    "paragraph": "民之行也。”",
                    "zhushu": "行者，人所履。行，下孟切。"
                },
                {
                    "paragraph": "夭地之经，而民实则之。则天之明，",
                    "zhushu": "日、月、星、辰，天之明也。"
                },
                {
                    "paragraph": "因地之性，",
                    "zhushu": "髙、下、刚、柔，地之性也。"
                },
                {
                    "paragraph": "生其六气，",
                    "zhushu": "谓阴、阳、风、雨、晦、明。"
                },
                {
                    "paragraph": "用其五行。",
                    "zhushu": "金、木、水、火、土。"
                },
                {
                    "paragraph": "气为五味，",
                    "zhushu": "酸、咸、辛、苦、甘。"
                },
                {
                    "paragraph": "发为五色，",
                    "zhushu": "青、黄、赤、白、黑。发，见也。见，贤遍切。下解见同。"
                },
                {
                    "paragraph": "章为五声。",
                    "zhushu": "宫、商、角、征、羽。征，张里切。"
                },
                {
                    "paragraph": "淫则昏乱，民失其性。",
                    "zhushu": "滋味声色，过则伤性。"
                },
                {
                    "paragraph": "是故为礼以奉之：",
                    "zhushu": "制礼以奉其性。"
                },
                {
                    "paragraph": "为六畜、",
                    "zhushu": "马、牛、羊、鸡、犬、豕。畜，许又切，又楮六切。"
                },
                {
                    "paragraph": "五牲、",
                    "zhushu": "麋、鹿、麏、狼、兔。麋，亡悲切。麏，九伦切。本亦作麇。"
                },
                {
                    "paragraph": "三牺，",
                    "zhushu": "祭天、地、宗庙三者谓之牺。"
                },
                {
                    "paragraph": "以奉五味；为九文、",
                    "zhushu": "谓山、龙、华虫、藻、火、粉米、黼、黻也。华，若草华。藻，水草。火，画火。粉米，若白米。黼，若斧。黻，若两已相戾。传曰：“火、龙黼黻，昭共文也。”黼，音甫。黻，音弗。"
                },
                {
                    "paragraph": "六采、",
                    "zhushu": "画绩之事，杂用天地四方之色，青与白，赤与黑，玄与黄，皆相次，谓之“六色”。绩，户对切。"
                },
                {
                    "paragraph": "五章，以奉五色；",
                    "zhushu": "青与赤谓之“文”，赤与白谓之“章”，白与黑谓之“黼”，黑与音谓之“黻”，五色备谓之“绣”。集此五章，以奉成五色之用。"
                },
                {
                    "paragraph": "为九歌、八风、七音、六律，以奉五声；",
                    "zhushu": "解见二十年。"
                },
                {
                    "paragraph": "为君臣、上下，以则地义；",
                    "zhushu": "君臣有尊卑，法地有髙下。"
                },
                {
                    "paragraph": "为夫妇、外内，以经二物；",
                    "zhushu": "夫治外，妇洽内，各洽其物。"
                },
                {
                    "paragraph": "为父子、兄弟、姑姊、甥舅、昏媾、姻亚，以象天明；",
                    "zhushu": "六亲和睦，以事严父，若众星之共辰极也。妻父曰“昏”，重昏曰“媾”。壻父曰“姻”，两壻相谓曰“亚”。媾，古豆切。姻，音因。亚，于嫁切，本亦作“姫”，同。重，直龙切。"
                },
                {
                    "paragraph": "为政事、庸力、行务，以从四时；",
                    "zhushu": "在君为政，在臣为事。民功曰“庸”，治功曰“力”。行其德教，务其时要，礼之本也。治，直吏切。"
                },
                {
                    "paragraph": "为刑罚、威狱，使民畏忌，以类其震曜杀戮；",
                    "zhushu": "雷震电曜，天之威也，圣人作刑狱以象类之。"
                },
                {
                    "paragraph": "为温慈、惠和，以效天之生殖长育。民有好、恶、喜、怒、哀、乐，生于六气，",
                    "zhushu": "此六者，皆禀阴阳风雨、晦明之气。效，户孝切。长，丁丈切。好，呼报切。恶，乌路切。下于恶同。乐，音洛。"
                },
                {
                    "paragraph": "是故审则宜类，以制六志。",
                    "zhushu": "为礼以制好、恶、喜、怒、哀、乐六志，使不过节。"
                },
                {
                    "paragraph": "哀有哭泣，乐有歌舞，喜有施舍，怒有战𨷵；喜生于好，怒生于恶。是故审行信令，祸福赏罚，以制死生。生，好物也；死，恶物也。好物，乐也；恶物，哀也。哀乐不失，乃能恊于天地之性，是以长久。”",
                    "zhushu": "恊，和也。"
                },
                {
                    "paragraph": "简子曰：“甚哉，礼之大也！”对曰：“礼，上下之纪，天地之经纬也，",
                    "zhushu": "经纬，错居以相成者。"
                },
                {
                    "paragraph": "民之所以生也，是以先王尚之。故人之能自曲直以赴礼者，谓之成人。大，不亦宜乎！”",
                    "zhushu": "曲直以弼其性。"
                },
                {
                    "paragraph": "简子曰：“鞅也，请终身守此言也。”",
                    "zhushu": "鞅能守此言，故终免于晋阳之难。以赴礼者。赴，或作从。难，乃且切。"
                },
                {
                    "paragraph": "宋乐大心曰：“我不输粟。我于周为客，",
                    "zhushu": "二王后为宾客。"
                },
                {
                    "paragraph": "若之何使客？”晋士伯曰：“自践土以来，",
                    "zhushu": "践土，在僖二十八年。"
                },
                {
                    "paragraph": "宋何役之不会，而何盟之不同？曰“同恤王室”，子焉得辟之？子奉君命以会大事，而宋背盟，无乃不可乎？”右师不敢对，受牒而退。",
                    "zhushu": "右师，乐大心。焉，于虔切。背，音佩，下同。"
                },
                {
                    "paragraph": "士伯告简子曰：“宋右师必亡。奉君命以使，而欲背盟以干盟主，无不祥大焉。”",
                    "zhushu": "言不善无大此者。为定十年宋乐大心出奔传。使，所吏切。"
                },
                {
                    "paragraph": "○“有鸜鹆来巢”，书所无也。师己曰：“异哉！吾闻文、成之世，童谣有之，",
                    "zhushu": "师已，鲁大夫。已，音纪，一音祀。谣，音遥。"
                },
                {
                    "paragraph": "曰：“鸜之鹆之，公出辱之。",
                    "zhushu": "言鸜鹆来，则公出辱也。"
                },
                {
                    "paragraph": "鸜鹆之羽，公在外野，往馈之马。",
                    "zhushu": "馈，遗也。馈，求伍切。遗，唯季切。"
                },
                {
                    "paragraph": "鸜鹆跦跦，公在乾侯，",
                    "zhushu": "跦跦，跳行貌。跦，张于切，又张留切。跳，直雕切。"
                },
                {
                    "paragraph": "征褰与𥜗。",
                    "zhushu": "褰，袴。褰，起虔切。字林：已偃切，又音愆。𥜗，本或作□，而朱切。袴，苦故切。说文作绔。"
                },
                {
                    "paragraph": "鸜鹆之巢，远哉遥遥，稠父丧劳，宋父以骄。",
                    "zhushu": "稠父，昭公。死外，故丧劳。宋父，定公代立，故以骄。稠，直留切。父，音甫。丧，息浪切。"
                },
                {
                    "paragraph": "鸜鹆鸜鹆，往歌来哭。”",
                    "zhushu": "昭公生出歌，死还哭。"
                },
                {
                    "paragraph": "童谣有是，今鸜鹆来巢，其将及乎？”",
                    "zhushu": "将及祸也。"
                },
                {
                    "paragraph": "○秋，书再雩，旱甚也。○",
                    "zhushu": ""
                },
                {
                    "paragraph": "初，季公鸟娶妻于齐鲍文子，生甲。",
                    "zhushu": "公鸟，季公亥之兄，平子庶叔父。娶，七住切。"
                },
                {
                    "paragraph": "公鸟死，季公亥兴，公思展与公鸟之臣申夜姑相其室。",
                    "zhushu": "公亥，即公若也。展，季氏族。相，治也。夜，本或作射，音夜，又音亦。相，息亮切。"
                },
                {
                    "paragraph": "及季姒与饔人檀通，",
                    "zhushu": "季姒，公鸟妻，鲍文子女。饔人，食官。姒，音似。檀，直丹切，人名也，或市战切。"
                },
                {
                    "paragraph": "而惧，乃使其妾抶己，以示秦遄之妻，",
                    "zhushu": "秦遄，鲁夫人。妻，公鸟妹秦姬也。抶，敕乙切。遄，市专切。"
                },
                {
                    "paragraph": "曰：“公若欲使余，余不可而抶余。”又诉于公甫，",
                    "zhushu": "公甫，平子弟。诉，音素，又作愬。"
                },
                {
                    "paragraph": "曰：“展与夜姑将要余。”",
                    "zhushu": "要劫我以非礼。展与夜姑，并如字。公思展及申夜姑也。与，及也。读或作余音者，非也。要，一遥切。"
                },
                {
                    "paragraph": "秦姬以告公之。",
                    "zhushu": "公之，亦平子弟。"
                },
                {
                    "paragraph": "公之与公甫告平子。平子拘展于卞，而执夜姑，将杀之。公若泣而哀之，曰：“杀是，是杀余也。”将为之请，平子使肾勿内，日中不得请。有司逆命，",
                    "zhushu": "执夜姑之有司，欲迎受杀生之命。为，于伪切。"
                },
                {
                    "paragraph": "公之使速杀之。故公若怨平子。季、郈之鸡𨷵。",
                    "zhushu": "季平子、郈昭伯二家相近，故鸡𨷵。郈，音后；字林：下遘切。近，附近之近，又如字。"
                },
                {
                    "paragraph": "季氏介其鸡，",
                    "zhushu": "捣芥子播其毛也。或日以胶沙播之为介鸡。介，又作芥，音界。"
                },
                {
                    "paragraph": "郈氏为之金距。平子怒，",
                    "zhushu": "怒其不下已。下，遐嫁切。"
                },
                {
                    "paragraph": "益宫于郈氏，",
                    "zhushu": "侵郈氏室以自益。"
                },
                {
                    "paragraph": "且让之。",
                    "zhushu": "让，责也。"
                },
                {
                    "paragraph": "故郈昭伯亦怨平子。",
                    "zhushu": ""
                },
                {
                    "paragraph": "臧昭伯之从弟会",
                    "zhushu": "昭伯，臧为子。从，才用切。后从者皆同。"
                },
                {
                    "paragraph": "为䜛于臧氏，而逃于季氏。臧氏执旃。平子怒，拘臧氏老。将禘于襄公，万者二人，其众万于季氏。",
                    "zhushu": "禘，祭也。万，舞也。于礼，公当三十六人。禘，大计切。"
                },
                {
                    "paragraph": "臧孙曰：“此之谓不能庸先君之庙，",
                    "zhushu": "不能用礼也。”盖襄公别立庙。"
                },
                {
                    "paragraph": "大夫遂怨乎子。”",
                    "zhushu": ""
                },
                {
                    "paragraph": "公若献弓于公为，",
                    "zhushu": "公为，昭公子务人。"
                },
                {
                    "paragraph": "且与之出射于外，而谋去季氏。公为告公果、公贲。",
                    "zhushu": "果、贲，皆公为弟。去，起吕切。贲，音奔，又扶云切，又皮义切。"
                },
                {
                    "paragraph": "公果、公贲使侍人僚柤告公。公寝，将以戈击之，乃走。公曰：“执之。”亦无命也。",
                    "zhushu": "独言执之，无𠡠命。侍人本亦作寺人。祖，侧加切。"
                },
                {
                    "paragraph": "惧而不出，数月不见。公不怒。又使言，公执戈以惧之，乃走。又使言，公曰：“非小人之所及也。”",
                    "zhushu": "谓僚祖为小人。数，所主切。下数世同。见，贤遍切。"
                },
                {
                    "paragraph": "公果自言，公以告臧孙，臧孙以难。",
                    "zhushu": "言难遂。难，如字。"
                },
                {
                    "paragraph": "告郈孙，郈孙以可，劝。告子家懿伯，",
                    "zhushu": "子家羁，庄公之玄孙。“郈孙以可”绝句。劝，劝公逐季氏也。"
                },
                {
                    "paragraph": "懿伯曰：“䜛人以君徼幸，事若不免，君受其名，",
                    "zhushu": "受恶名。徼，古尧切。"
                },
                {
                    "paragraph": "不可为也。舍民数世，以求克事，不可必也。且政在焉，其难图也。”公退之。",
                    "zhushu": "退使去。舍，音舍。"
                },
                {
                    "paragraph": "辞曰：“臣与闻命矣，言若泄，臣不获死。”乃馆于公。",
                    "zhushu": "恐受泄命之罪，于留公官以自明。与，音预。泄，息列切，又以制切，漏泄也。"
                },
                {
                    "paragraph": "叔孙昭子如阚，",
                    "zhushu": "阚，鲁邑。阚，口暂切。"
                },
                {
                    "paragraph": "公居于长府。",
                    "zhushu": "长府，官府名。"
                },
                {
                    "paragraph": "九月戊戍，伐季氏，杀公之于门，遂入之。平子登台而请曰：“君不察臣之罪，使有司讨臣以干戈，臣请待于沂上以察罪。”弗许。",
                    "zhushu": "鲁城南自有沂水，平子欲出城待罪也。大沂水出盖县南，至下邳入泗。沂，鱼依切。"
                },
                {
                    "paragraph": "请囚于费，弗许。请以五乘亡，弗许。子家子曰：“君其许之！政自之出久矣，隐民多取食焉，",
                    "zhushu": "隐约穷困。乘，绳证切。"
                },
                {
                    "paragraph": "为之徒者众矣。日入慝作，弗可知也。",
                    "zhushu": "慝，奸恶也。日冥，奸人将起叛君助季氏，不可知。慝，他得切。冥，亡定切。"
                },
                {
                    "paragraph": "众怒不可蓄也，",
                    "zhushu": "季氏众。蓄，敕六切。本亦作畜。"
                },
                {
                    "paragraph": "蓄而弗治，将蕰。",
                    "zhushu": "蕰，积也。蕰，本亦作蕴，纡粉切。"
                },
                {
                    "paragraph": "蕰畜，民将生心。生心，同求将合。",
                    "zhushu": "与季氏同求叛君者。"
                },
                {
                    "paragraph": "君必悔之！”弗听。郈孙曰：“必杀之。”",
                    "zhushu": ""
                },
                {
                    "paragraph": "公使郈孙逆孟懿子。",
                    "zhushu": "懿子，仲孙何忌。"
                },
                {
                    "paragraph": "叔孙氏之司马鬷戻言于其众曰：“若之何？”莫对。",
                    "zhushu": "众疑所助。鬷，子公切。戾，力计切。"
                },
                {
                    "paragraph": "又日：“我，家臣也，不敢知国。凡有季氏与无，于我孰利？”皆曰：“无季氏，是无叔孙氏也。”鬷戾曰：“然则救诸！”帅徒以往，陷西北隅以入。",
                    "zhushu": "陷公围也。陷，陷没之陷。隅，本或作“堣”，音同。"
                },
                {
                    "paragraph": "公徒释甲执冰而踞，",
                    "zhushu": "言无战心也。氷，椟九盖。或云：椟九是箭筩，其盖可以取饮。踞，音据。椟，音独。丸，胡官切。筩，音童，又音动，一音勇。"
                },
                {
                    "paragraph": "遂逐之。",
                    "zhushu": "逐公徒。"
                },
                {
                    "paragraph": "孟氏使登西北隅，以望季氏。见叔孙氏之旌，以告。孟氏执郈昭伯，杀之于南门之西，遂伐公徒。子家子曰：“诸臣伪劫君者，而负罪以出，君止。",
                    "zhushu": "使若非君本意者，君自可止不出。"
                },
                {
                    "paragraph": "意如之事君也，不敢不改。”",
                    "zhushu": "意如，季平子名。"
                },
                {
                    "paragraph": "公曰：“余不忍也。”与臧孙如墓谋，",
                    "zhushu": "辞先君，且谋所奔。"
                },
                {
                    "paragraph": "遂行。",
                    "zhushu": ""
                },
                {
                    "paragraph": "己亥，公孙于齐，次于阳州。齐侯将唁公于平阴，公先至于野井。齐侯曰：“寡人之罪也。”使有司待于平阴，为近故也。",
                    "zhushu": "齐侯自咎，本不敕有司远诸阳州，而欲近会于平阴，故令鲁侯过共，先至野井，远见迎逆，自咎以谢公。为，于伪切。咎，其九切。令，力呈切。"
                },
                {
                    "paragraph": "书曰：“公孙干齐，次于阳州，齐侯唁公于野井”，礼也。将求于人，则先下之，礼之善物也。",
                    "zhushu": "物，事也。谓先往至野井。下，遐嫁切。"
                },
                {
                    "paragraph": "齐侯曰：“自莒疆以西，请致千社，",
                    "zhushu": "二十五家为社。千社，二万五千家，欲以给公。疆，居良切。"
                },
                {
                    "paragraph": "以待君命。",
                    "zhushu": "待君伐季氏之命。"
                },
                {
                    "paragraph": "寡人将帅敝赋以从执事，唯命是听。君之忧，寡人之忧也。”公喜。子家子曰：“天禄不再。天若胙君，不过周公，以鲁足矣。失鲁而以千社为臣，谁与之立？",
                    "zhushu": "为齐臣？胙，才路切。"
                },
                {
                    "paragraph": "且齐君无信，不如早之晋。”弗从。",
                    "zhushu": ""
                },
                {
                    "paragraph": "臧昭伯率从者将盟，载书曰：“勠力壹心，好恶同之。信罪之有无，",
                    "zhushu": "信，明也。处者有罪，从者无罪。戮，音六，又力雕切。"
                },
                {
                    "paragraph": "缱绻从公，无通外内。”",
                    "zhushu": "缱绻，不离散。缱，音遣。绻，起阮切。"
                },
                {
                    "paragraph": "以公命示子家子。子家子曰：“如此，吾不可以盟。羁也不佞，不能与二三子同心，而以为皆有罪。",
                    "zhushu": "从者陷君，留者逐君，皆有罪也。"
                },
                {
                    "paragraph": "或欲通外内，且欲去君。",
                    "zhushu": "去居伪负罪出奔，不必缱绻从公。"
                },
                {
                    "paragraph": "二三子好亡而恶定，焉可同也？陷君于难，罪孰大焉？通外内而去君，君将速入，弗通何为？而何守焉？”乃不与盟。",
                    "zhushu": "何必守公。好，呼报切。恶，乌路切。焉，于虔切。难，乃旦切。"
                },
                {
                    "paragraph": "昭子自阚归，见平子。平子稽颡，曰：“子若我何？”昭子曰：“人谁不死？子以逐君成名，子务不忘，不亦伤乎？将若子何？”平子曰：“苟使意如得改事君，所谓生死而肉骨也。”昭子从公于齐，与公言。子家子命适公馆者执之。",
                    "zhushu": "恐从者知叔孙谋。稽，音启。颡，息党切。"
                },
                {
                    "paragraph": "公与昭子言于幄内，曰：“将安众而纳公。”",
                    "zhushu": "昭子请归安众。幄，于角切。"
                },
                {
                    "paragraph": "公徒将杀昭子，伏诸道。",
                    "zhushu": "伏兵。"
                },
                {
                    "paragraph": "左师展告公，公使昭子自铸归。",
                    "zhushu": "辟伏兵。铸，之树切。"
                },
                {
                    "paragraph": "平子有异志。",
                    "zhushu": "不欲复纳公。复，扶又切。"
                },
                {
                    "paragraph": "冬十月辛酉，昭子齐于其寝，使祝宗祈死。戊辰，卒。",
                    "zhushu": "耻为平子所欺，因祈而自杀。齐，侧皆切，本又作“斋”。"
                },
                {
                    "paragraph": "左师展将以公乘马而归，公徒执之。",
                    "zhushu": "展，鲁大夫。欲与公俱轻归。乘，如字，骑马也。轻，遣政切。"
                },
                {
                    "paragraph": "○壬申，尹丈公涉于巩，焚东訾，弗克。",
                    "zhushu": "文公，子朝党。于巩县涉洛水也。东訾，敬王邑。"
                },
                {
                    "paragraph": "○十一月，宋元公将为公故如晋，",
                    "zhushu": "请纳公。为，干伪切。"
                },
                {
                    "paragraph": "梦大子栾即位于庙。已兴，平公服而相之，",
                    "zhushu": "平公，元公父。相，息亮切。"
                },
                {
                    "paragraph": "且召六卿。公曰：“寡人不佞，不能事父兄，",
                    "zhushu": "父，凡谓华、向。"
                },
                {
                    "paragraph": "以为二三子忧，寡人之罪也。若以群子之灵，获保首领以没，唯是楄柎所以藉干者，",
                    "zhushu": "楄柎，棺中苓床也。干，骸骨也。没，音殁。楄，蒲田切。柎，步口切，又音附。藉，在夜切。苓，力丁切。骸，户皆切。"
                },
                {
                    "paragraph": "请无及先君。”",
                    "zhushu": "欲自贬损。"
                },
                {
                    "paragraph": "仲几对曰：“君若以社稷之故，私降昵宴，群臣弗敢知。",
                    "zhushu": "昵，近也。降昵宴，谓损亲近声乐饮食之事。昵，女乙切。"
                },
                {
                    "paragraph": "若夫宋国之法，死生之度，先君有命矣。群臣以死守之，弗敢失队。臣之生职，常刑不赦。臣不忍其死，君命祇辱。”",
                    "zhushu": "言君命必不行。祇，适也。队，直类切。祇，音支。"
                },
                {
                    "paragraph": "宋公遂行。己亥，卒于曲棘。",
                    "zhushu": "为明年梁丘据语起本。"
                },
                {
                    "paragraph": "○十二月庚辰，齐侯围郓。",
                    "zhushu": "欲取以居公。不书围，郓人自服，不成围。"
                },
                {
                    "paragraph": "○初，臧昭伯如晋，臧会窃其寳龟偻句，",
                    "zhushu": "偻句，龟所出地名。偻，力主切，又力具切。句，居具切。"
                },
                {
                    "paragraph": "以卜为信与僭，僭吉。",
                    "zhushu": "僣，不信也。僭，子念切。"
                },
                {
                    "paragraph": "臧氏老将如晋问，",
                    "zhushu": "问昭伯起居。"
                },
                {
                    "paragraph": "会请往。",
                    "zhushu": "代家老行。"
                },
                {
                    "paragraph": "昭伯问家故，尽对。",
                    "zhushu": "故，事也。"
                },
                {
                    "paragraph": "及内子与母弟叔孙，则不对。",
                    "zhushu": "内子，昭伯妻。不对；若有他故。"
                },
                {
                    "paragraph": "再三问，不对。归，及郊，会逆。问，又如初。",
                    "zhushu": "又不对。"
                },
                {
                    "paragraph": "至，次于外而察之，皆无之。执而戮之，逸，奔郈。郈鲂假使为贾正焉。",
                    "zhushu": "郈在东平无盐县东南。鲂假，郈邑大夫。贾正，掌货物，使有常价，若市吏。鲂，音房。贾，音嫁。"
                },
                {
                    "paragraph": "计于季氏。",
                    "zhushu": "送计簿于季氏。簿，步户切。"
                },
                {
                    "paragraph": "臧氏使五人以戈楯伏诸桐汝之闾。",
                    "zhushu": "桐汝，里名。楯，食准切，又音允。"
                },
                {
                    "paragraph": "会出，逐之，反奔，执诸季氏中门之外。平子怒曰：“何故以兵入吾门？”拘臧氏老。季、臧有恶。",
                    "zhushu": "相怨恶。"
                },
                {
                    "paragraph": "及昭伯从公，平子立臧会。",
                    "zhushu": "立以为臧氏后。"
                },
                {
                    "paragraph": "会曰：“偻句不余欺也。”",
                    "zhushu": "传言卜筮之验，善恶由人。"
                },
                {
                    "paragraph": "○楚子使䓕射城州屈，复茄人焉。",
                    "zhushu": "䓕复茄人于州屈。屈，居勿切，又其勿切。茄，音加。"
                },
                {
                    "paragraph": "城丘皇，迁訾人焉。",
                    "zhushu": "移訾人于丘皇。"
                },
                {
                    "paragraph": "使熊相禖郭巢，季然郭卷。",
                    "zhushu": "使二大夫为巢、卷筑郭也。卷城在南阳叶县南。相，息亮切。禖，音梅。卷，音权，或眷勉切。为，于伪切。"
                },
                {
                    "paragraph": "子大叔闻之，曰：“楚王将死矣。使民不安其土，民必忧，忧将及王，弗能久矣。”",
                    "zhushu": "为明年楚子居卒传。",
                    "type": 2
                },
                {
                    "paragraph": "经二",
                    "zhushu": ""
                },
                {
                    "paragraph": "十有六年，春，王正月，葬宋元公。",
                    "zhushu": "三月而葬，速。"
                },
                {
                    "paragraph": "○三月，公至自齐，居于郓。○夏，公围成。",
                    "zhushu": "成，孟氏邑。不书齐师，帅贱众少，重在公。帅，所类切。"
                },
                {
                    "paragraph": "○秋，公会齐侯、莒子、邾子、𣏌伯，盟于鄟陵。",
                    "zhushu": "鄟陵，地阙。鄟，音专，又市转切，又徒九切。"
                },
                {
                    "paragraph": "○公至自会，居子郓。",
                    "zhushu": "无传。"
                },
                {
                    "paragraph": "○九月，庚申，楚子居卒。",
                    "zhushu": "未同盟而赴以名。"
                },
                {
                    "paragraph": "○冬，十月，天王入于成周。",
                    "zhushu": "传言王入在子朝奔后，经在前者，子朝来告晚。"
                },
                {
                    "paragraph": "○尹氏、召伯、毛伯以王子朝奔楚。",
                    "zhushu": "召伯，当言召氏，经误也。尹、召族奔，非一人，故言氏。书奔在王入下者，王入乃告诸侯。",
                    "type": 2
                },
                {
                    "paragraph": "传二十六年，春，王正月，庚申，齐侯取郓。",
                    "zhushu": "前年已取郓，至是乃发传者，为公处郓起。"
                },
                {
                    "paragraph": "○葬宋元公，如先君，礼也。",
                    "zhushu": "善宋人违命以合礼。"
                },
                {
                    "paragraph": "○三月，公至自齐，处于郓，言鲁地也。",
                    "zhushu": "入鲁竟，故书至；犹在外，故书地。竟，音境。"
                },
                {
                    "paragraph": "夏，齐侯将纳公，命无受鲁货。申丰从女贾，",
                    "zhushu": "丰、贾二人，皆季氏家臣。女，音汝。"
                },
                {
                    "paragraph": "以币锦二两，",
                    "zhushu": "二丈为一端，二端为一两，所谓匹也。二两，二匹。"
                },
                {
                    "paragraph": "䌸一如瑱，",
                    "zhushu": "瑱，充耳。䌸，卷也。急卷使如充耳，易怀藏。䌸，直转切。瑱，他殿切。易，以豉切。"
                },
                {
                    "paragraph": "适齐师，谓子犹之人髙齮：",
                    "zhushu": "齮，子犹家臣。子犹，梁丘据。齮，鱼绮切。"
                },
                {
                    "paragraph": "“能货子犹，为髙氏后，粟五千庾。”",
                    "zhushu": "言若能为我行货于子犹，当为请使得为髙氏后，又当致粟五千庾。庾，十六斗，几八千斛。庾，羊主切。为，于伪切。下当为、下为鲁同。"
                },
                {
                    "paragraph": "髙齮以锦示子犹，子犹欲之。齮曰：“鲁人买之，百两一布，以道之不通，先入币财。”",
                    "zhushu": "言鲁人买此甚多，布陈之，以百两为数。"
                },
                {
                    "paragraph": "子犹受之，言于齐侯曰：“群臣不尽力于鲁君者，非不能事君也。",
                    "zhushu": "欲行其说，故先示欲尽力纳鲁君。说，如字，又始锐切。"
                },
                {
                    "paragraph": "然据有异焉。",
                    "zhushu": "异，犹怪也。"
                },
                {
                    "paragraph": "宋元公为鲁君如晋，卒于曲棘；叔孙昭子求纳其君，无疾而死。不知天之弃鲁耶，抑鲁君有罪于鬼神，故及此也？君若待于曲棘，使群臣从鲁君以卜焉。",
                    "zhushu": "卜知可伐否。"
                },
                {
                    "paragraph": "若可，师有济也，君而继之，兹无敌矣。若其无成，君无辱焉。”齐侯从之，使公子鉏帅师从公。",
                    "zhushu": "鉏，齐大夫。鉏，仕居切。"
                },
                {
                    "paragraph": "成大夫公孙朝谓平子曰：“有都，以卫国也，请我受师。”许之。",
                    "zhushu": "以成邑御齐师。朝，如字。"
                },
                {
                    "paragraph": "请纳质，",
                    "zhushu": "恐见疑。质，音致。"
                },
                {
                    "paragraph": "弗许，曰：“信女，足矣。”告于齐师曰：“孟氏，鲁之敝室也。",
                    "zhushu": "敝，坏也。女，音汝。"
                },
                {
                    "paragraph": "用成已甚，弗能忍也，请息肩于齐。”",
                    "zhushu": "公孙朝诈齐师言欲降，使来取成。降，户江切。"
                },
                {
                    "paragraph": "齐师围成。成人伐齐师之饮马于淄者，曰：“将以厌众。”",
                    "zhushu": "以厌众心，不欲使知已降也。淄水，出泰山梁父县，西北入汶。饮，于鸩切。淄，则其切。厌，于冉切，又于叶切。汶，音问。"
                },
                {
                    "paragraph": "鲁成备而后告曰：“不胜众。”",
                    "zhushu": "告齐，言众不欲降，己不能胜。胜，音升，又始证切。"
                },
                {
                    "paragraph": "师及齐师战于炊鼻。",
                    "zhushu": "季氏师距公，非公命则不书。炊鼻，鲁地。"
                },
                {
                    "paragraph": "齐子渊捷从泄声子，",
                    "zhushu": "声子，鲁大夫。泄，息列切。"
                },
                {
                    "paragraph": "射之，中楯瓦，",
                    "zhushu": "瓦，楯脊。射，食亦切，下同。中，丁仲切，下中手同。楯，常允切，又音允。脊，子亦切。"
                },
                {
                    "paragraph": "繇朐汱辀，七，入者三寸。",
                    "zhushu": "入楯、瓦也。朐，车轭。辀，车辕。繇，过也。沃夭激匕矢镞也。繇，音由。朐，其俱切。本又作軥，同。汱，他达切。辀，陟留切。七，必履切。轭，于革切。激，古狄切。镞，子木切，或七木切。"
                },
                {
                    "paragraph": "声子射其马，斩鞅，殪。",
                    "zhushu": "殪，死也。鞅，于丈切。殪，于计切。"
                },
                {
                    "paragraph": "改驾，人以为鬷戾也，而助之。",
                    "zhushu": "人，鲁人也。鬷戾，叔孙氏司马。"
                },
                {
                    "paragraph": "子车曰：“齐人也。”",
                    "zhushu": "子车，即渊𣓉。"
                },
                {
                    "paragraph": "将击子车，子车射之，殪。其御曰：“又之。”",
                    "zhushu": "又欲使射余人。"
                },
                {
                    "paragraph": "子车曰：“众可惧也，而不可怒也。”子囊带从野泄，叱之。",
                    "zhushu": "囊带，齐大夫。野泄，即声子。叱，昌实切。"
                },
                {
                    "paragraph": "泄曰：“军无私怒，报乃私也，将元子。”",
                    "zhushu": "欲以公战御之，不欲私报其叱。亢，苦浪切。"
                },
                {
                    "paragraph": "又叱之，",
                    "zhushu": "子囊复叱之，复，扶又切。下复欲同。"
                },
                {
                    "paragraph": "亦叱之。",
                    "zhushu": "野泄亦叱也。言齐无战心，但相叱。"
                },
                {
                    "paragraph": "冉肾射陈武子，中手，",
                    "zhushu": "冉肾，季氏臣。"
                },
                {
                    "paragraph": "失弓而骂。",
                    "zhushu": "武子骂。骂，马嫁切。"
                },
                {
                    "paragraph": "以告平子，曰：“有君子白晳，鬒须眉，甚口。”平子曰：“必子强也，无乃元诸？”",
                    "zhushu": "子强，武子字。晳，星历切。鬒，子忍切。黑也。须，本又作须，修子切。"
                },
                {
                    "paragraph": "对曰：“谓之君子，何敢元之？”",
                    "zhushu": "伪言不敢违季氏。"
                },
                {
                    "paragraph": "林雍羞为颜鸣右，下。",
                    "zhushu": "皆鲁人，羞为右，故下车战。"
                },
                {
                    "paragraph": "苑何忌取其耳，",
                    "zhushu": "何忌，齐大夫。不欲杀雍，但截其耳以辱之。苑，于阮切。"
                },
                {
                    "paragraph": "颜鸣去之。",
                    "zhushu": "其右见获，惧而去之。"
                },
                {
                    "paragraph": "苑子之御日视，下顾。",
                    "zhushu": "复欲使苑于系其足。"
                },
                {
                    "paragraph": "苑子刜林雍，断其足，鑋而乘于他车以归。",
                    "zhushu": "鑋，一足行。刜，芳弗切。说文云：击也。又父勿切，又忿勿切。断，丁管切。鑋，遣政切，又音磬，又苦顶切；字林：丘贞切。"
                },
                {
                    "paragraph": "颜鸣三入齐师，呼曰：“林雍乘。”",
                    "zhushu": "言鲁人皆致力于季氏，不以私怨而相弃。呼，火故切。乘，绳证切。"
                },
                {
                    "paragraph": "○四月，单子如晋告急。五月戊午，刘人败王城之师于尸氏。",
                    "zhushu": "刘人，刘蚠之属。王城，子朝之徒。尸氏，在巩县西南偃师城。"
                },
                {
                    "paragraph": "戊辰，王城人、刘人战于施谷，刘师败绩。",
                    "zhushu": "施谷，周地。"
                },
                {
                    "paragraph": "○秋，盟子剸陵，谋纳公也。",
                    "zhushu": "齐侯谋。"
                },
                {
                    "paragraph": "○七月己巳，刘子以王出。",
                    "zhushu": "师败，惧而出。"
                },
                {
                    "paragraph": "庚午，次子渠。",
                    "zhushu": "渠，周地。"
                },
                {
                    "paragraph": "王城人焚刘。",
                    "zhushu": "烧刘子邑。"
                },
                {
                    "paragraph": "丙子，王宿于褚氏。",
                    "zhushu": "洛阳县南有褚氏亭。褚，张吕切，又敕吕切。"
                },
                {
                    "paragraph": "丁丑，王次于萑谷。庚辰，王入干胥靡。辛巳，王次于滑。",
                    "zhushu": "萑谷、胥靡、滑，皆周地。胥靡、滑，本郑邑。萑，音丸。本又作雚，古乱切。"
                },
                {
                    "paragraph": "晋知跞、赵鞅帅师纳王，使女宽守阙塞。",
                    "zhushu": "女宽，晋大夫。阙塞，洛阳西南伊阙口也。守之，备子朝。知，音智。跞，音历。女，音汝。塞，素代切。"
                },
                {
                    "paragraph": "○九月，楚平王卒。令尹子常欲立子西，",
                    "zhushu": "子西，平王之长庶。长，丁丈切。"
                },
                {
                    "paragraph": "曰：“大子壬弱，其母非适也，",
                    "zhushu": "壬，昭玉也。适，丁历切。下同。"
                },
                {
                    "paragraph": "王子建实聘之。子西长而好善。立长则顺，建善则治。王顺国治，可不务乎？”子西怒曰：“是乱国而恶君王也。",
                    "zhushu": "言王子建聘之，是章君王之恶。好，呼报切。治，直叟切。"
                },
                {
                    "paragraph": "国有外援，不可渎也。",
                    "zhushu": "外援，秦也。渎，慢也。慢，武谏切。"
                },
                {
                    "paragraph": "王有适嗣，不可乱也。败亲、速雠、",
                    "zhushu": "不立壬，秦将来讨，是速雠也。"
                },
                {
                    "paragraph": "乱嗣，不祥，我受其名。",
                    "zhushu": "受恶名。"
                },
                {
                    "paragraph": "赂吾以天下，吾滋不从也，",
                    "zhushu": "滋，益也。赂，音路。"
                },
                {
                    "paragraph": "楚国何为？必杀令尹！”令尹惧，乃立昭王。○",
                    "zhushu": ""
                },
                {
                    "paragraph": "冬十月丙申，王起师于滑。",
                    "zhushu": "起，发也。滑，于入切。"
                },
                {
                    "paragraph": "辛丑，在郊，",
                    "zhushu": "郊，子朝邑。"
                },
                {
                    "paragraph": "遂次于尸。十一月辛酉，晋师克巩。",
                    "zhushu": "知跞、赵鞅之师。"
                },
                {
                    "paragraph": "召伯盈逐王子朝。",
                    "zhushu": "伯盈本党子朝，晋师克巩，知子朝不成，更逐之。而逆敬王。"
                },
                {
                    "paragraph": "王子朝及召氏之族、毛伯得、尹氏固、南宫嚚奉周之典籍以奔楚。",
                    "zhushu": "尹、召二族皆奔，故称氏。重见尹固名者，为后还见杀。重，直用切。见，贤遍切。为，子伪切，下“且为”同。"
                },
                {
                    "paragraph": "阴忌奔莒以叛。",
                    "zhushu": "阴忌，子朝党。莒，周邑。"
                },
                {
                    "paragraph": "召伯逆王于尸，及刘子、单子盟。",
                    "zhushu": "召伯新还，故盟。"
                },
                {
                    "paragraph": "逐军圉泽，次于隄上。",
                    "zhushu": "圉泽、隄上，皆周地。圉，鱼吕切。隄，音低，或音啼。"
                },
                {
                    "paragraph": "癸酉，王入于成周。",
                    "zhushu": "成周，今洛阳。"
                },
                {
                    "paragraph": "甲戌，盟于襄宫。",
                    "zhushu": "襄王之庙。"
                },
                {
                    "paragraph": "晋师使成公般戌周而还。",
                    "zhushu": "般，晋大夫。般，音班。"
                },
                {
                    "paragraph": "十二月癸未，王入于庄宫。",
                    "zhushu": "庄宫在王城。"
                },
                {
                    "paragraph": "王子朝使告于诸侯曰：“昔武王克殷，成王靖四方，康王息民，并建母弟，以蕃屏周，亦曰：“吾无专享文、武之功，",
                    "zhushu": "不敢专，故建母弟。蕃，方元切，亦作藩。"
                },
                {
                    "paragraph": "且为后人之迷败倾覆而溺入于难，则振救之。”至于夷王，王愆于厥身，",
                    "zhushu": "夷王，厉王父也。愆，恶疾也。覆，芳服切。溺，乃历切。难，乃旦切。愆，起虔切。"
                },
                {
                    "paragraph": "诸侯莫不并走其望，以祈王身。至于厉王，王心戾虐，万民弗忍，居王于彘。",
                    "zhushu": "不忍害王也。厉王之末，周人流王于彘。彘，直例切。"
                },
                {
                    "paragraph": "诸侯释位，以间王政。",
                    "zhushu": "间，犹与也。去其位，与治王之政事。间，间厕之间，又如字。与，音预。"
                },
                {
                    "paragraph": "宣王有志，而后效官。",
                    "zhushu": "宣王，厉王子。彘之乱，宣王尚少，召公虎取而长之。效，授也。效，户教切。少，诗照切。长，丁丈切。"
                },
                {
                    "paragraph": "至于幽王，天不吊周，王昏不若，用愆厥位。",
                    "zhushu": "幽王，宣王子。若，顺也。愆，失也。"
                },
                {
                    "paragraph": "携王奸命，诸侯替之，而建王嗣，用迁郊鄏。",
                    "zhushu": "携王，幽王少子伯服也。王嗣，宜臼也。幽王后申姜生大子宜臼。王幸襃姒，生伯服，欲立之，而杀大子。大子奔申，申伯与鄫及西戎伐周，战子戏，幽王死，诸侯废伯服而立宜臼，是为平王，东迁郏鄏。携，户圭切。奸，音干。替，他计切。郏，古洽切。鄏，音辱。鄫，才陵切。戏，许宜切。"
                },
                {
                    "paragraph": "则是兄弟之能用力于王室也。至于惠王，天不靖周，生颓祸心，施于叔带。惠、襄辟难，越去王都。",
                    "zhushu": "惠王，平王六世孙。颓，惠王庶叔也。庄十九年作乱，惠王适郑。襄王，惠王子。叔带，襄王弟。僖二十四年，叔带作难，襄王处汜。颓，徒囬切。施，以豉切。难，乃旦切。泛，音凡。"
                },
                {
                    "paragraph": "则有晋、郑，咸黜不端，",
                    "zhushu": "黜，去也。晋文杀叔带，郑厉杀子颓，为王室去不端直之人。去，起吕切。为，于伪切。"
                },
                {
                    "paragraph": "以绥定王家。则是兄弟之能率先王之命也。在定王六年，秦人降妖，",
                    "zhushu": "定王，襄王孙。定王六年，鲁宣八年。妖，本又作訞，于骄切。说文云：衣服歌谣草木之怪谓之妖。"
                },
                {
                    "paragraph": "曰：“周其有頿王，亦克能修其职，诸侯服享，二世共职。",
                    "zhushu": "二世，谓灵、景。頿，子斯切。共，音恭。"
                },
                {
                    "paragraph": "王室其有间王位，诸侯不图，而受其乱灾。”",
                    "zhushu": "间王位，谓子朝也，今子朝以为王猛。受乱灾，谓楚也。今子朝以为晋。间，间厕之间。下间先同。"
                },
                {
                    "paragraph": "至于灵王，生而有頿。",
                    "zhushu": "灵王，定王孙。"
                },
                {
                    "paragraph": "王甚神圣，无恶于诸侯。灵王、景王克终其世。",
                    "zhushu": "景王，灵王子。"
                },
                {
                    "paragraph": "今王室乱，单旗、刘狄剥乱天下，壹行不若，",
                    "zhushu": "单旗，穆公也。刘狄，刘蚠也。壹，专也。剥，邦角切。"
                },
                {
                    "paragraph": "谓“先王何常之有？",
                    "zhushu": "言先王无常法。"
                },
                {
                    "paragraph": "唯余心所命，其谁敢讨之”？帅群不吊之人，",
                    "zhushu": "吊，至也。吊，如字，旧丁历切，至也。"
                },
                {
                    "paragraph": "以行乱于王室。侵欲无厌，规求无度，贯渎鬼神，",
                    "zhushu": "贯，习也。渎，易也。厌，本又作猒，于盐切。贯，古患切。易，以豉切。"
                },
                {
                    "paragraph": "慢弃刑法，倍奸齐盟，傲很威仪，矫诬先王。晋为不道，是摄是賛，",
                    "zhushu": "摄，持也。賛，佐也。先王，谓景王。倍，音佩。傲，五报切。很，户恳切。矫，居表切。"
                },
                {
                    "paragraph": "思肆其罔极。",
                    "zhushu": "肆，放也。"
                },
                {
                    "paragraph": "兹不榖震荡播越，窜在荆蛮，",
                    "zhushu": "兹，此也。此不榖，子朝自谓。荡，本又作荡，徒党切。窜，七乱切。字林，七外切。"
                },
                {
                    "paragraph": "未有攸厎。",
                    "zhushu": "厎，至也。攸，所也。厎音旨。"
                },
                {
                    "paragraph": "若我一二兄弟甥舅，奖顺天法，无助狡猾，以从先王之命，母速天罚，赦图不榖，",
                    "zhushu": "赦其忧而图其难。奖，将丈切。狡，古卯切。猾，又作滑，于八切。母，音无。难，乃且切。"
                },
                {
                    "paragraph": "则所愿也。敢尽布其腹心及先王之经，而诸侯实深图之。",
                    "zhushu": ""
                },
                {
                    "paragraph": "昔先王之命曰：“王后无适，则择立长。年钧以德，德钧以卜。”",
                    "zhushu": "此所谓先王之经。适，丁历切。"
                },
                {
                    "paragraph": "王不立爱，公卿无私，古之制也。穆后及大子寿早夭即世，",
                    "zhushu": "在十五年。"
                },
                {
                    "paragraph": "单、刘賛私立少，以间先王，",
                    "zhushu": "间，错先王之制。"
                },
                {
                    "paragraph": "亦唯伯仲叔季图之。",
                    "zhushu": "伯仲叔季，摠谓诸侯。"
                },
                {
                    "paragraph": "闵马父闻子朝之辞，曰：“文辞以行礼也。子朝干景之命，远晋之大，以专其志，无礼甚矣，文辞何为？”",
                    "zhushu": "传终王室乱。远，于万切。"
                },
                {
                    "paragraph": "○齐有彗星，",
                    "zhushu": "出齐之分野，不书，鲁不见彗。似岁切，又息遂切。分，扶问切。"
                },
                {
                    "paragraph": "齐侯使禳之。",
                    "zhushu": "祭以禳除之。禳，如羊切。"
                },
                {
                    "paragraph": "晏子曰：“无益也，祗取诬焉。",
                    "zhushu": "诬，欺也。祗，音支。"
                },
                {
                    "paragraph": "天道不謟，",
                    "zhushu": "謟，疑也。謟，本又作“慆”，他刀切。"
                },
                {
                    "paragraph": "不贰其命，若之何禳之？且天之有彗也，以除秽也。君无秽德，又何禳焉？若德之秽，禳之何损？诗曰：“惟此文王，小心翼翼。昭事上帝，聿怀多福。厥德不囬，以受方国。”",
                    "zhushu": "诗大雅。翼翼，共也。聿，帷也。囬，违也。言文王德不违天人，故四方之国归往之。聿，户橘切。"
                },
                {
                    "paragraph": "君无违德，方国将至，何患于彗？诗曰：“我无所监，夏后及商。用乱之故，民卒流亡。”",
                    "zhushu": "逸诗也。言追监夏、商之亡，皆以乱故。夏，户雅切。"
                },
                {
                    "paragraph": "若德囬乱，民将流亡，祝史之为，无能补也。”公说，乃止。",
                    "zhushu": "说，音悦。"
                },
                {
                    "paragraph": "○齐侯与晏子坐于路寝。公叹曰：“美哉室！其谁有此乎？”",
                    "zhushu": "景公自知德不能久有国，故叹也。"
                },
                {
                    "paragraph": "晏子曰：“敢问何谓也？”公曰：“吾以为在德。”对曰：“如君之言，其陈氏乎！陈氏虽无大德，而有施于民。豆、区、釜、钟之数，其取之公也薄，",
                    "zhushu": "谓以公量收。施，式豉切。下同。区，乌侯切。量，音亮。"
                },
                {
                    "paragraph": "其施之民也厚。",
                    "zhushu": "谓以私量贷。施，如字，又始豉切。"
                },
                {
                    "paragraph": "公厚敛焉，陈氏厚施焉，民归之矣。诗曰：“虽无德与女，式歌且舞。”",
                    "zhushu": "诗小雅。义取虽无大德，要有喜说之心，欲歌舞之。式，用也。敛，力验切。女，音汝。"
                },
                {
                    "paragraph": "陈氏之施，民歌舞之矣。后世若少惰，陈氏而不亡，则国其国也已。”公曰：“善哉！是可若何？”对曰：“唯礼可以已之。在礼，家施不及国，民不迁，农不移，工贾不变，",
                    "zhushu": "守常业。惰，徒卧切。本亦作墯，同。贾，音古。本亦作“商贾”。"
                },
                {
                    "paragraph": "士不滥，",
                    "zhushu": "不失职。"
                },
                {
                    "paragraph": "官不滔，",
                    "zhushu": "滔，慢也。滔，吐刀切。慢，武谏切。本又作漫，武半切。"
                },
                {
                    "paragraph": "大夫不收公利。”",
                    "zhushu": "不作福。"
                },
                {
                    "paragraph": "公曰：“善哉！我不能矣。”吾今而后知礼之可以为国也。”对曰：“礼之可以为国也久矣，与天地并。",
                    "zhushu": "有天地则礼义兴。"
                },
                {
                    "paragraph": "君令臣共，父慈子孝，兄爱弟敬，夫和妻柔，姑慈妇听，礼也。君令而不违，臣共而不贰；父慈而教，子孝而箴；",
                    "zhushu": "箴，谏也。共，音恭。箴，之林切。"
                },
                {
                    "paragraph": "兄爱而友，弟敬而顺；夫和而义，妻柔而正；姑慈而从，",
                    "zhushu": "从，不自专。"
                },
                {
                    "paragraph": "妇听而婉，",
                    "zhushu": "婉，顺也。婉，于阮切。"
                },
                {
                    "paragraph": "礼之善物也。”公曰：“善哉！寡人今而后闻此礼之上也。”对曰：“先王所禀于天地，以为其民也，是以先王上之。”",
                    "zhushu": "禀，受也。"
                }
            ]
        },
        {
            "name": "昭公七第二十六",
            "paragraphs": [
                {
                    "paragraph": "昭公七第二十六",
                    "zhushu": "",
                    "type": 1
                },
                {
                    "paragraph": "经二十有七年，春，公如齐。",
                    "zhushu": "自郓行。郓，音运。"
                },
                {
                    "paragraph": "○公至自齐，居于。月。吴弑其君僚。",
                    "zhushu": "僚亟战民罢，又伐楚丧，故光乘间而动。称国以弑，罪在僚。弑，申志切。僚，力雕切。亟，欺冀切。罢，音皮。"
                },
                {
                    "paragraph": "○楚杀其大夫郤宛。",
                    "zhushu": "无极，楚之䜛人，宛所明知，而信近之，以取败亡，故书名罪宛。杀，始察切。却，去逆切。宛，于阮切，又以元切。近，附近之近。"
                },
                {
                    "paragraph": "○秋，晋士鞅、宋乐祁犁、卫北宫喜、曹人、邾人、滕人会于扈。",
                    "zhushu": "祁，力兮切，又力之切。扈，音户。"
                },
                {
                    "paragraph": "○冬，十月，曹伯午卒。",
                    "zhushu": "无传。未同盟而赴以名。午，音五。"
                },
                {
                    "paragraph": "○邾快来奔。",
                    "zhushu": "无传。快，邾命卿也，故书。快，苦怪切。"
                },
                {
                    "paragraph": "○公如齐。",
                    "zhushu": "自郓行。"
                },
                {
                    "paragraph": "○公至自齐，居于郓。",
                    "zhushu": "无传。",
                    "type": 2
                },
                {
                    "paragraph": "传二十七年，春，公如齐。公至自齐，处于郓，言在外也。",
                    "zhushu": "在外邑，故书地。"
                },
                {
                    "paragraph": "○吴一欲因楚丧而伐之，",
                    "zhushu": "前年楚平王卒。"
                },
                {
                    "paragraph": "使公子掩余、公子烛庸帅师围濳，",
                    "zhushu": "二子，皆王僚母弟。潜，楚邑，在庐江六县西南。掩，于检切。"
                },
                {
                    "paragraph": "使延州来季子聘于上国，",
                    "zhushu": "季子本封延陵，后复封州来，故曰“延州来”。复，扶又切。"
                },
                {
                    "paragraph": "遂聘于晋，以观诸侯。",
                    "zhushu": "观强弱。"
                },
                {
                    "paragraph": "楚莠尹然、工尹麇帅师救濳，",
                    "zhushu": "二尹，楚官。然、麇，其名。莠，由九切。麇，九伦切。"
                },
                {
                    "paragraph": "左司马沈尹戍帅都君子与王马之属以济师，",
                    "zhushu": "都君子，在都邑之士有复除者。王马之属，王之养马官属校人也。济，益也。戍，音恤。复，音福。校，胡孝切。"
                },
                {
                    "paragraph": "与吴师遇于穷。令尹子常以舟师及沙汭而还。",
                    "zhushu": "沙，水名。汭，如锐切。"
                },
                {
                    "paragraph": "左尹郤宛、工尹寿帅师至于濳，吴师不能退。",
                    "zhushu": "楚师强，故吴不得退去。"
                },
                {
                    "paragraph": "吴公子光曰：“此时也，弗可失也。”",
                    "zhushu": "欲因其师徒在外，国不堪役以弑王。弑，申志切。"
                },
                {
                    "paragraph": "告鱄设诸曰：“上国有言曰：“不索，何获？”我，王嗣也，吾欲求之。",
                    "zhushu": "光，吴王诸樊子也，故曰“我王嗣”。鱄，音专。上国，贾云：“上国与中国同。”服云：“上古国也。”索，所白切。"
                },
                {
                    "paragraph": "事若克，季子虽至，不吾废也。”",
                    "zhushu": "至，谓聘还。"
                },
                {
                    "paragraph": "鱄设诸曰：“王可弑也。母老、子弱，是无若我何。”",
                    "zhushu": "犹言我无若是何，欲以老弱托光。"
                },
                {
                    "paragraph": "光曰：“我，尔身也。”",
                    "zhushu": "言我身犹尔身。"
                },
                {
                    "paragraph": "夏四月，光伏甲于堀室而享王。",
                    "zhushu": "掘地为室。堀，本又作“窟”，同，苦怱切。堀，其勿切，又其月切。"
                },
                {
                    "paragraph": "王使甲坐于道及其门。",
                    "zhushu": "坐道边至光门。"
                },
                {
                    "paragraph": "门、阶、户、席，皆王亲也，夹之以铍。羞者献体改服于门外，",
                    "zhushu": "羞，进食也。献体，解衣。夹，古洽切，又古恊切。铍，普皮切。说文云：剑也。"
                },
                {
                    "paragraph": "执羞者坐行而入，",
                    "zhushu": "坐行，膝行。"
                },
                {
                    "paragraph": "执铍者夹承之，",
                    "zhushu": "承执羞者"
                },
                {
                    "paragraph": "及体，以相授也。",
                    "zhushu": "铍及进羞者体，以所食授王。"
                },
                {
                    "paragraph": "光伪足疾，入于堀室。",
                    "zhushu": "恐难作，王党杀己，素辟之。"
                },
                {
                    "paragraph": "鱄设诸置剑于鱼中以进，",
                    "zhushu": "全鱼炙。炙，章夜切。"
                },
                {
                    "paragraph": "抽剑刺王，铍交于胸，",
                    "zhushu": "交鱄诸胸。刺，七亦切。"
                },
                {
                    "paragraph": "遂弑王。阖庐以其子为卿。",
                    "zhushu": "阖庐，光也。以鱄诸子为卿。"
                },
                {
                    "paragraph": "季子至，曰：“苟先君无废祀，民人无废主，社稷有奉，国家无倾，乃吾君也，吾谁敢怨？哀死事生，以待天命。非我生乱，立者从之，先人之道也。”",
                    "zhushu": "吴自诸樊以下，兄弟相传，而不立适，是乱由先人起也。季子自知力不能讨光，故云尔。适，丁历切。"
                },
                {
                    "paragraph": "复命哭墓，",
                    "zhushu": "复使命于僚墓。"
                },
                {
                    "paragraph": "复位而待。",
                    "zhushu": "复本位待光命。"
                },
                {
                    "paragraph": "吴公子掩余奔徐，公子烛庸奔钟吾。",
                    "zhushu": "钟吾，小国。"
                },
                {
                    "paragraph": "楚师闻吴乱而还。",
                    "zhushu": "言闻具乱，明郤宛不取赂而还。"
                },
                {
                    "paragraph": "○郤宛直而和，国人说之。",
                    "zhushu": "以直事君，以和接类。"
                },
                {
                    "paragraph": "鄢将师为右领，",
                    "zhushu": "右领，官名。焉，于晚切，又乌反切。"
                },
                {
                    "paragraph": "与费无极比而恶之。",
                    "zhushu": "恶郤宛。比，毗志切。"
                },
                {
                    "paragraph": "令尹子常贿而信䜛，无极譛郤宛焉。谓子常曰：“子恶欲饮子酒。”",
                    "zhushu": "子恶，郤宛。贿，呼罪切。饮，于鸩切。"
                },
                {
                    "paragraph": "入谓子恶：“令尹欲饮酒于子氏。”子恶曰：“我，贱人也，不足以辱令尹。令尹将必来辱，为惠已甚。吾无以酬之，若何？”",
                    "zhushu": "酬，报献。"
                },
                {
                    "paragraph": "无极曰：“令尹好甲兵，子出之，吾择焉。”",
                    "zhushu": "择，取以进子常。好，呼报切。"
                },
                {
                    "paragraph": "取五甲五兵，曰：“置诸门，令尹至，必观之，而从以酬之。”",
                    "zhushu": "日，无极辞。"
                },
                {
                    "paragraph": "及飨日，帷诸门左。",
                    "zhushu": "张，惟陈甲兵其中。"
                },
                {
                    "paragraph": "无极谓令尹曰：“吾几祸子。子恶将为子不利，甲在门矣。子必无往。且此役也，",
                    "zhushu": "此春救濳之役。几，音祈。"
                },
                {
                    "paragraph": "吴可以得志。子恶取赂焉而还，又误群帅，使退其师，曰：“乘乱不祥。”吴乘我丧，我乘其乱，不亦可乎？”令尹使视郤氏，则有甲焉。不往，召鄢将师而告之。",
                    "zhushu": "告子恶门有甲兵，将害己。"
                },
                {
                    "paragraph": "将师退，遂令攻郤氏，且爇之。",
                    "zhushu": "爇，烧也。爇，如悦切。"
                },
                {
                    "paragraph": "子恶闻之，遂自杀也。国人弗爇，令曰：“不爇郤氏，与之同罪。”或取一编菅焉，或取一秉秆焉，",
                    "zhushu": "编菅，苫也。秉，把也。秆，稾也。编，必然切，又必干切。菅，古颜切。秆，古但切。说文云：禾茎也。或古旦切。苫，式占切。李巡云：编菅茅以覆屋曰苫。把，必马切。槀，古老切。"
                },
                {
                    "paragraph": "国人投之，遂弗爇也。令尹炮之，",
                    "zhushu": "炮燔郤宛。炮，步交切，又彭交切。燔，音烦。"
                },
                {
                    "paragraph": "尽灭郤氏之族党，杀阳令终与其弟完及佗，",
                    "zhushu": "令终，阳匄子。佗，徒何切。匄，古害切。"
                },
                {
                    "paragraph": "与晋陈及其子弟。",
                    "zhushu": "晋陈，楚大夫，皆郤氏党。"
                },
                {
                    "paragraph": "晋陈之族呼于国曰：“鄢氏、费氏自以为王，专祸楚国，弱寡王室，蒙王与令尹以自利也。",
                    "zhushu": "蒙，欺也。呼，火故切。"
                },
                {
                    "paragraph": "令尹尽信之矣，国将如何？”令尹病之。",
                    "zhushu": "为下杀无极张本。"
                },
                {
                    "paragraph": "○秋，会于扈，令戍周，且谋纳公也。宋、卫皆利纳公，固请之。范献子取货于季孙，谓司城子梁与北宫贞子",
                    "zhushu": "子梁，宋乐祁也。贞子，卫北官喜"
                },
                {
                    "paragraph": "曰：“季孙未知其罪，而君伐之。请囚、请亡，于是乎不获。君又弗克，而自出也。夫岂无备而能出君乎？季氏之复，天救之也。",
                    "zhushu": "复，犹安也。"
                },
                {
                    "paragraph": "休公徒之怒，",
                    "zhushu": "休，息也。"
                },
                {
                    "paragraph": "而启叔孙氏之心。不然，岂其伐人而说甲执冰以游？叔孙氏惧祸之滥，而自同于季氏，天之道也。鲁君守齐，三年而无成。季氏甚得其民，淮夷与之，",
                    "zhushu": "淮夷，鲁东夷。说，他活切。"
                },
                {
                    "paragraph": "有十年之备，有齐、楚之援，",
                    "zhushu": "公虽在齐，言齐不致力。"
                },
                {
                    "paragraph": "有天之賛，有民之助，有坚守之心，有列国之权，而弗敢宣也，",
                    "zhushu": "宣，用也。守，手又切。"
                },
                {
                    "paragraph": "事君如在国。",
                    "zhushu": "书“公行”，告公至是也。"
                },
                {
                    "paragraph": "故鞅以为难。二子皆图国者也，而欲纳鲁君，鞅之愿也。请从二子以围鲁。无成，死之。”二子惧，皆辞。乃辞小国，而以难复。",
                    "zhushu": "以难纳白晋君。"
                },
                {
                    "paragraph": "孟懿子、阳虎伐郓。",
                    "zhushu": "阳虎，季氏家臣，代郓，欲夺公。"
                },
                {
                    "paragraph": "郓人将战，子家子曰：“天命不慆久矣，",
                    "zhushu": "慆，疑也。言弃君不疑。慆，他刀切。"
                },
                {
                    "paragraph": "使君亡者，必此众也。",
                    "zhushu": "言君据郓众以与鲁战，必败亡。"
                },
                {
                    "paragraph": "天既祸之，而自福也，不亦难乎？”犹有鬼神，此必败也。呜呼！为无望也夫，其死于此乎！”公使子家子如晋，公徒败于且知。",
                    "zhushu": "且知，近郓地。夫，音扶。且，子余切。近，附近之近。"
                },
                {
                    "paragraph": "○楚郤宛之难，国言未已，进胙者莫不谤令尹。",
                    "zhushu": "进胙，国中祭祀也。谤，诅也。难，乃旦切。年末同。胙，才故切。诅，侧虑切。"
                },
                {
                    "paragraph": "沈尹戍言于子常曰：“夫左尹与中廐尹，莫知其罪，而子杀之，以兴谤讟，至于今不已。",
                    "zhushu": "左尹，郤宛也。中廐尹，阳令终。廐，九又切。讟，音独。"
                },
                {
                    "paragraph": "戍也惑之，仁者杀人以掩谤，犹弗为也。今吾子杀人以兴谤，而弗图，不亦异乎？夫无极，楚之䜛人也，民莫不知。去朝吴，",
                    "zhushu": "在十五年。去，起吕切。朝，如字，下朝夕同。"
                },
                {
                    "paragraph": "出蔡侯朱，",
                    "zhushu": "在二十一年"
                },
                {
                    "paragraph": "丧太子建，杀连尹奢，",
                    "zhushu": "在二十年。丧，息浪切。"
                },
                {
                    "paragraph": "屏王之耳目，使不聪明。不然，平王之温惠共俭，有过成、庄，无不及焉。所以不获诸侯，迩无极也。",
                    "zhushu": "迩，近也。近，附近之近。"
                },
                {
                    "paragraph": "今又杀三不辜，以兴大谤，",
                    "zhushu": "三不辜，郤氏、阳氏、晋陈氏。"
                },
                {
                    "paragraph": "几及子矣。子而不图，将焉用之？夫鄢将师矫子之命，以灭三族，国之良也，而不愆位。",
                    "zhushu": "在位无愆过。几，音祈，又音机。焉，于虔切。矫，居表切。愆，起虔切。"
                },
                {
                    "paragraph": "吴新有君，",
                    "zhushu": "光新立也。"
                },
                {
                    "paragraph": "疆埸日骇，楚国若有大事，子其危哉！知者除䜛以自安也，今子爱䜛以自危也，甚矣其惑也！”子常曰：“是瓦之罪，敢不良图？”九月己未，子常杀费无极与鄢将师，尽灭其族，以说于国，谤言乃止。○",
                    "zhushu": ""
                },
                {
                    "paragraph": "冬，公如齐，齐侯请飨之。",
                    "zhushu": "设飨礼。疆，居良切。埸，音亦。知，音智。"
                },
                {
                    "paragraph": "子家子曰：“朝夕立于其朝，又何飨焉？其饮酒也。”乃饮酒，使宰献，而请安。",
                    "zhushu": "比公于大夫也。礼，君不敌臣，宴大夫，使宰为主。献，献爵也。请安，齐侯请自安，不在坐也。坐，才卧切。"
                },
                {
                    "paragraph": "子仲之子曰重，为齐侯夫人，曰：“请使重见。”",
                    "zhushu": "子仲，鲁公子慭也。十二年谋逐季氏，不能而奔齐。今行饮酒礼，而欲使重见，从宴媟也。重，直勇切，又直恭切。见，贤遍切。慭，鱼觐切。媟，息列切。"
                },
                {
                    "paragraph": "子家子乃以君出。",
                    "zhushu": "辟齐夫人。"
                },
                {
                    "paragraph": "○十二月，晋籍秦致诸侯之戍于周，鲁人辞以难。",
                    "zhushu": "经所以不书戍周。籍秦，籍谈子。",
                    "type": 2
                },
                {
                    "paragraph": "经二",
                    "zhushu": ""
                },
                {
                    "paragraph": "十有八年，春，王三月，葬曹悼公。",
                    "zhushu": "无传。六月而葬，缓。"
                },
                {
                    "paragraph": "○公如晋，次于乾侯。",
                    "zhushu": "乾侯在魏郡斥丘县，晋竟内邑。斥，音尺，一音昌夜切。竟，音境。传同。"
                },
                {
                    "paragraph": "○夏，四月，丙戌，郑伯宁卒。",
                    "zhushu": "无传。未同盟而赴以名。"
                },
                {
                    "paragraph": "○六月，葬郑定公。",
                    "zhushu": "无传。三月而葬，速。"
                },
                {
                    "paragraph": "○秋，七月，癸巳，滕子宁卒。",
                    "zhushu": "无传。未同盟而赴以名。"
                },
                {
                    "paragraph": "○冬，葬滕悼公。",
                    "zhushu": "无传。",
                    "type": 2
                },
                {
                    "paragraph": "传二十八年，春，公如晋，将如乾侯。",
                    "zhushu": "齐侯卑公，故适晋。"
                },
                {
                    "paragraph": "子家子曰：“有求于人，而即其安，人孰矜之？其造于竟。”",
                    "zhushu": "欲使次于竟以待命。造，七报切。"
                },
                {
                    "paragraph": "弗听。使请逆于晋。晋人曰：“天祸鲁国，君淹恤在外。君亦不使一个辱在寡人，",
                    "zhushu": "一个，单使。个，古贺切。单使，所吏切。"
                },
                {
                    "paragraph": "而即安于甥舅，其亦使逆君？”",
                    "zhushu": "言自使齐逆君。"
                },
                {
                    "paragraph": "使公复于竟，而后逆之。",
                    "zhushu": "逆，著乾侯也。言公不能用子家，所以见辱。著，中略切，又直略切。"
                },
                {
                    "paragraph": "晋祁胜与邬臧通室。",
                    "zhushu": "二子，祁盈家臣也。通室，易妻。祁，巨之切。字林云：太原县，上尸切。邬，旧乌户切，又音偃。案地名，在周者乌户切，隐十一年“王取邬、留”是也；在郑者音偃，成十六年“战于鄢陵”是也。在楚者音于建切，又音偃，昭十三年“王沿夏将入鄢”是也。在晋者音于庶切，字林乙祛切。郭𣾴三仓解诂音“瘀”，于庶切。阚骃音“厌饫”之“饫”。重言之，太原有邬县。唯周地者从“乌”，余皆从焉。字林亦作“𨻳”，音同。传云：分祁氏之田以为七县，司马弥牟为邬大夫，即太原县也。邬臧宜以邑为氏，音于庶切。旧音误。"
                },
                {
                    "paragraph": "祁盈将执之，",
                    "zhushu": "盈，祁午之子。"
                },
                {
                    "paragraph": "访于司马叔游。",
                    "zhushu": "叔游，司马叔侯之子。"
                },
                {
                    "paragraph": "叔游曰：“郑书有之：“恶直丑正，实蕃有徒。”",
                    "zhushu": "郑书，古书名也。言害正直者实多徒众。恶，如字，又乌路切。蕃，音烦。"
                },
                {
                    "paragraph": "无道立矣，子惧不免。",
                    "zhushu": "言世乱䜛胜。"
                },
                {
                    "paragraph": "诗曰：“民之多辟，无自立辟。”",
                    "zhushu": "诗大雅。多辟，本又作“僻”，匹亦切。立辟，婢亦切。"
                },
                {
                    "paragraph": "姑已，若何？”",
                    "zhushu": "姑，且也。已，止也。"
                },
                {
                    "paragraph": "盈曰：“祁氏私有讨，国何有焉？”",
                    "zhushu": "言讨家臣，无与国事。与，音预。"
                },
                {
                    "paragraph": "遂执之。祁胜赂荀跞，荀跞为之言于晋侯。晋侯执祁盈。",
                    "zhushu": "以其专戮。为，音于伪切。"
                },
                {
                    "paragraph": "祁盈之臣曰：“钧将皆死，",
                    "zhushu": "钧，同也。"
                },
                {
                    "paragraph": "慭使吾君闻胜与臧之死也以为快。”",
                    "zhushu": "慭，发语之音。慭，鱼觐切。"
                },
                {
                    "paragraph": "乃杀之。夏六月，晋杀祁盈及杨食我。",
                    "zhushu": "杨，叔向邑。食我，叔向子伯石也。食，音嗣。向，许丈切。"
                },
                {
                    "paragraph": "食我，祁盈之党也，而助乱，故杀之。遂灭祁氏、羊舌氏。",
                    "zhushu": ""
                },
                {
                    "paragraph": "初，叔向欲娶于申公巫臣氏，",
                    "zhushu": "夏姬女也。娶，七住切。夏，户雅切。"
                },
                {
                    "paragraph": "其母欲娶其党。叔向曰：“吾母多而庶鲜，吾惩舅氏矣。”",
                    "zhushu": "言父多妾媵，而庶子鲜少，嫌母氏性不旷。鲜，息浅切。惩，直升切。媵，绳证切，又时证切。"
                },
                {
                    "paragraph": "其母曰：“子灵之妻杀三夫、",
                    "zhushu": "子灵，巫臣妻，夏姫也。三夫，陈御叔、楚襄老及巫臣也。时巫臣已死，"
                },
                {
                    "paragraph": "一君、",
                    "zhushu": "陈灵公。"
                },
                {
                    "paragraph": "一子，",
                    "zhushu": "夏征舒。"
                },
                {
                    "paragraph": "而亡一国、",
                    "zhushu": "陈也。"
                },
                {
                    "paragraph": "两卿矣，",
                    "zhushu": "孔宁、仪行父。"
                },
                {
                    "paragraph": "可无惩乎？吾闻之，甚美必有甚恶。是郑穆少妃姚子之子，子貉之妹也。",
                    "zhushu": "子貉，郑灵公夷。少，诗照切。貉，亡白切。"
                },
                {
                    "paragraph": "子貉早死，无后，而天钟美于是，",
                    "zhushu": "是，夏姫也。钟，聚也。子貉死在宣四年。"
                },
                {
                    "paragraph": "将必以是大有败也。昔有仍氏生女，黰黑",
                    "zhushu": "有仍，古诸侯也。美发为黰。黰，之忍切。说文作㐱，又作鬒，云：稠发也。"
                },
                {
                    "paragraph": "而甚美，光可以鉴，",
                    "zhushu": "发肤光色可以照人。鉴，古暂切，镜也。"
                },
                {
                    "paragraph": "名曰玄妻。",
                    "zhushu": "以发黑故，"
                },
                {
                    "paragraph": "乐正后夔取之，",
                    "zhushu": "夔，舜典乐之君长。夔，求龟切。取，如字，又古住切。"
                },
                {
                    "paragraph": "生伯封，实有豕心，贪惏无餍，忿颣无期，谓之封豕。",
                    "zhushu": "颣，戾也。封，大也。长，丁丈切。惏，力耽切。方言云：楚人谓贪为惏。”餍，亦作“猒”，于盐切。颣，又作“类”，立对切。服作“类”。"
                },
                {
                    "paragraph": "有穷后羿灭之，夔是以不祀。",
                    "zhushu": "羿，篡夏后者。羿，音诣。篡，初患切。"
                },
                {
                    "paragraph": "且三代之亡，共子之废，皆是物也。",
                    "zhushu": "夏以末喜，殷以妲己，周以襃姒，三代所由亡也。共子，晋申生，以骊姫废。共，音恭，本亦作“恭”。末喜，本或作“嬉”，音同。国语云：“桀伐有施，有施氏以末喜女焉。”韦昭注汉书云：“嬉，姓也。”妲，丁达切。己，音几。国语云：“有苏氏之女也。”韦昭云：“己，姓也。”襃姒，音似。龙漦所生，襃人所养者也。毛诗云：“姒，姓也。”郑笺云：“姒，字也。”骊姬，本又作“丽”，同。力知切。献公代骊戎所得，而以为夫人。榖梁传云：“灭虢所得。”庄子云：“艾封人之子。”"
                },
                {
                    "paragraph": "女何以为哉？夫有尤物，足以移人。苟非德义，则必有祸。”",
                    "zhushu": "尤，异也。女，音汝。"
                },
                {
                    "paragraph": "叔向惧，不敢取。平公强使取之，生伯石。伯石始生，子容之母走谒诸姑",
                    "zhushu": "子容母，叔向嫂，伯华妻也。姑，叔向母。取，七住切，又如字。强，其丈切。嫂，素早切。兄妻也。依字宜如此。"
                },
                {
                    "paragraph": "曰：“长叔姒生男。”",
                    "zhushu": "兄弟之妻相谓姒。长，丁丈切。"
                },
                {
                    "paragraph": "姑视之，及堂，闻其声而还，曰：“是豺狼之声也。狼子野心，非是，莫丧羊舌氏矣。”遂弗视。○",
                    "zhushu": ""
                },
                {
                    "paragraph": "秋，晋韩宣子卒，魏献子为政，",
                    "zhushu": "献子，魏舒。“豺”，本又作“犲”，同。仕皆切。丧，息浪切。"
                },
                {
                    "paragraph": "分祁氏之田以为七县，",
                    "zhushu": "七县，邬、祁、平陵、梗阳、涂水、马首、盂也。梗，古杏切。盂，音于。下文同。"
                },
                {
                    "paragraph": "分羊舌氏之田以为三县。",
                    "zhushu": "铜鞮、平阳、杨氏。鞮，丁兮切。"
                },
                {
                    "paragraph": "司马弥牟为邬大夫，",
                    "zhushu": "太原邬县。"
                },
                {
                    "paragraph": "贾辛为祁大夫，",
                    "zhushu": "太原祁县。"
                },
                {
                    "paragraph": "司马乌为平陵大夫，魏戊为梗阳大夫，",
                    "zhushu": "戊，魏舒庶子。梗阳，在太原晋阳县南。戊，音茂。"
                },
                {
                    "paragraph": "知徐吾为涂水大夫，",
                    "zhushu": "徐吾，知盈孙。涂水，太原榆次县。知，音智。次，资利切，又如字。"
                },
                {
                    "paragraph": "韩固为马首大夫，",
                    "zhushu": "固，韩起孙。"
                },
                {
                    "paragraph": "孟丙为孟大夫，",
                    "zhushu": "太原盂县。"
                },
                {
                    "paragraph": "乐霄为铜鞮大夫，",
                    "zhushu": "上党铜鞮县。霄，音消。"
                },
                {
                    "paragraph": "赵朝为平阳大夫，",
                    "zhushu": "朝，赵胜曽孙。平阳，平阳县。朝，如字。"
                },
                {
                    "paragraph": "僚安为杨氏大夫。",
                    "zhushu": "平阳杨氏县。"
                },
                {
                    "paragraph": "谓贾辛、司马乌为有力于王室，",
                    "zhushu": "二十二年，辛、乌帅师纳敬王。僚，力雕切。"
                },
                {
                    "paragraph": "故举之。谓知徐吾、赵朝、韩固、魏戊，余子之不失职、能守业者也。",
                    "zhushu": "卿之庶子为余子。"
                },
                {
                    "paragraph": "其四人者，皆受县而后见于魏子，以贤举也。",
                    "zhushu": "四人，司马弥牟、孟丙、乐霄、僚安也。受县而后见，言采众而举，不以私也。见，贤遍切。下见魏同。"
                },
                {
                    "paragraph": "魏子谓成鱄：",
                    "zhushu": "鱄，晋大夫。鱄，音鄟，又市转切，又音附。"
                },
                {
                    "paragraph": "“吾与戊也县，人其以我为党乎？”对曰：“何也？”戊之为人也，远不忘君，",
                    "zhushu": "远，疏远也。"
                },
                {
                    "paragraph": "近不逼同，",
                    "zhushu": "不逼同位。逼，彼力切。"
                },
                {
                    "paragraph": "居利思义，",
                    "zhushu": "不苟得。"
                },
                {
                    "paragraph": "在约思纯，",
                    "zhushu": "无滥心；"
                },
                {
                    "paragraph": "有守心而无淫行。虽与之县，不亦可乎？昔武王克商，光有天下，",
                    "zhushu": "光，大也。行，下孟切。"
                },
                {
                    "paragraph": "其兄弟之国者十有五人，姫姓之国者四十人，皆举亲也。夫举无他，唯善所在，亲疏一也。诗曰：“唯此文王，帝度其心。莫其德音，其德克明。克明克类，克长克君。王此大国，克顺克比。比于文王，其德靡悔。既受帝祉，施于孙子。”",
                    "zhushu": "诗大雅。美文王能王大国，受天福施及子孙。唯此文王，诗作唯此王季。度，待洛切。莫，亡白切，又如字。尔雅云：貊、莫，安定也。长，丁丈切。王，于况切。注“能王”同。祉，音耻。施，以豉切。"
                },
                {
                    "paragraph": "心能制义曰度，",
                    "zhushu": "帝度其心。"
                },
                {
                    "paragraph": "德正应和曰莫，",
                    "zhushu": "莫然清静。应，应对之应。和，如字，又胡卧切。"
                },
                {
                    "paragraph": "照临四方曰明，勤施无私曰类，",
                    "zhushu": "施而无私，物得其所，无失类也。施，式豉切。下及注同。"
                },
                {
                    "paragraph": "教诲不倦曰长，",
                    "zhushu": "教诲长人之道。"
                },
                {
                    "paragraph": "赏庆刑威曰君，",
                    "zhushu": "作威作福，君之职也。"
                },
                {
                    "paragraph": "慈和徧服曰顺，",
                    "zhushu": "唯顺故天下徧服。徧，音遍。"
                },
                {
                    "paragraph": "择善而从之曰比，",
                    "zhushu": "比方善事，使相从也。",
                    "type": 2
                },
                {
                    "paragraph": "经纬天地曰文。",
                    "zhushu": "经纬相错，故织成文。"
                },
                {
                    "paragraph": "九徳不愆，作事无悔，",
                    "zhushu": "九德，上九日也。皆无愆过，则动无悔吝。吝，力刃切。"
                },
                {
                    "paragraph": "故袭天禄，子孙赖之。",
                    "zhushu": "袭，受也。"
                },
                {
                    "paragraph": "主之举也，近文德矣，所及其远哉！”",
                    "zhushu": "举魏戊等勤施无私也。其四人者择善而从，故曰近文德，所远也。近，附近之近。"
                },
                {
                    "paragraph": "贾辛将适其县，见于魏子。魏子曰：“辛来！昔叔向□郑鬷蔑恶，",
                    "zhushu": "恶，貌丑。鬷，子工切。"
                },
                {
                    "paragraph": "欲观叔向，从使之收器者，",
                    "zhushu": "从，随也。随使人应敛俎豆者。"
                },
                {
                    "paragraph": "而往，立于堂下，一言而善。叔向将饮酒，闻之，曰：“必鬷明也。”",
                    "zhushu": "素闻其贤，故闻其言而知之。"
                },
                {
                    "paragraph": "下，执其手以上，曰：“昔贾大夫恶，",
                    "zhushu": "贾国之大夫。恶，亦丑也。上，时掌切。下同。"
                },
                {
                    "paragraph": "娶妻而美，三年不言不笑。御以如皋，",
                    "zhushu": "为妻御之皋泽。娶，七往切。为，于伪切。"
                },
                {
                    "paragraph": "射雉，获之，其妻始笑而言。贾大夫曰：“才之不可以已。我不能射，女遂不言不笑夫！”今子少不飏，",
                    "zhushu": "颜貌不扬显。射，食亦切。女，音汝。下同。夫，音扶。飏，音杨。"
                },
                {
                    "paragraph": "子若无言，吾几失子矣。言之不可以已也如是！”遂如故知。今女有力于王室，吾是以举女。",
                    "zhushu": "因贾辛有功而后举之，言人不可无能。几，音祈。"
                },
                {
                    "paragraph": "行乎，敬之哉！”母堕乃力。",
                    "zhushu": "堕，损也。母，音无。堕，许规切。"
                },
                {
                    "paragraph": "仲尼闻魏子之举也，以为义，曰：“近不失亲，",
                    "zhushu": "谓举魏戊。"
                },
                {
                    "paragraph": "远不失举，",
                    "zhushu": "以贤举。"
                },
                {
                    "paragraph": "可谓义矣。”又闻其命贾辛也，以为忠：",
                    "zhushu": "先赏王室之功，故为忠。"
                },
                {
                    "paragraph": "“诗曰，“永言配命，自求多福。”忠也。",
                    "zhushu": "诗大雅。未，长也。言能长配天命，致多福者，唯忠。"
                },
                {
                    "paragraph": "魏子之举也义，其命也忠，其长有后于晋国乎！”○",
                    "zhushu": ""
                },
                {
                    "paragraph": "冬，梗阳人有狱，魏戊不能断，以狱上。",
                    "zhushu": "上魏子。断，丁乱切。"
                },
                {
                    "paragraph": "其大宗赂以女乐，",
                    "zhushu": "讼者之大宗。"
                },
                {
                    "paragraph": "魏子将受之。魏戊谓阎没、女宽",
                    "zhushu": "二人，魏子之属大夫。阎，以占切。"
                },
                {
                    "paragraph": "曰：“主以不贿闻于诸侯，若受梗阳人，贿莫甚焉。吾子必谏。”皆许诺。退朝，待于庭。",
                    "zhushu": "魏子朝君，退而待于魏子之庭。闻，如字，又音问。"
                },
                {
                    "paragraph": "馈入，召之。",
                    "zhushu": "召二大夫食。馈，求位切。"
                },
                {
                    "paragraph": "比置，三叹。既食，使坐。",
                    "zhushu": "更命之令坐。比，必利切。令，力呈切。"
                },
                {
                    "paragraph": "魏子曰：“吾闻诸伯叔，谚曰：“唯食忘忧。”吾子置食之间三叹，何也？”同辞而对曰：“或赐二小人酒，不夕食。",
                    "zhushu": "或，他人也。言饥甚。"
                },
                {
                    "paragraph": "馈之始至，恐其不足，是以叹。中置，自咎曰：“岂将军食之而有不足？”是以再叹。",
                    "zhushu": "魏子，中军帅，故谓之将军。咎，其九切。食，音嗣。帅，所类切，本又作率，同。"
                },
                {
                    "paragraph": "及馈之毕，愿以小人之腹，为君子之心，属厌而已。”",
                    "zhushu": "属，足也。言小人之腹饱，犹知厌足，君子之心亦宜然。属，之玉切。厌，于盐切，又于艳切。"
                },
                {
                    "paragraph": "献子辞梗阳人。",
                    "zhushu": "传言魏氏所以兴也。",
                    "type": 2
                },
                {
                    "paragraph": "经二十有九年，春，公至自乾侯，居于郓。",
                    "zhushu": "以乾侯至，不得见晋侯故。"
                },
                {
                    "paragraph": "○齐侯使髙张来唁公。",
                    "zhushu": "唁公至晋，不见受。髙张，髙偃子。唁，音彦。"
                },
                {
                    "paragraph": "○公如晋，次于乾侯。",
                    "zhushu": "复不见受，往乾侯。复，扶又切。"
                },
                {
                    "paragraph": "○夏，四月，庚子，叔诣卒。",
                    "zhushu": "无传。"
                },
                {
                    "paragraph": "○秋，七月。○冬，十月，郓溃。",
                    "zhushu": "无传。民逃其上曰溃。溃散叛公。溃，户对切。",
                    "type": 2
                },
                {
                    "paragraph": "传二十九年，春，公至自乾侯，处于郓。齐侯使髙张来唁公，称主君。",
                    "zhushu": "比公于大夫。"
                },
                {
                    "paragraph": "子家子曰：“齐卑君矣，君祇辱焉。”",
                    "zhushu": "言往事齐，适取辱。祇，音支。"
                },
                {
                    "paragraph": "公如乾侯。",
                    "zhushu": "为齐所卑，故复适晋，冀见恤。复，扶又切。"
                },
                {
                    "paragraph": "○二月，己卯，京师杀召伯盈、尹氏固及原伯鲁之子。",
                    "zhushu": "皆子朝党也。称伯鲁子，终不说学。召，上照切。说，音悦。"
                },
                {
                    "paragraph": "尹固之复也，",
                    "zhushu": "二十六年，尹固与子朝俱奔楚而道还。"
                },
                {
                    "paragraph": "有妇人遇之周郊，尤之，曰：“处则劝人为祸，行则数日而反，是夫也，其过三𡻕乎？”",
                    "zhushu": ""
                },
                {
                    "paragraph": "夏，五月，庚寅，王子赵车入于鄻以叛，阴不佞败之。",
                    "zhushu": "赵车，子朝之余也，见王杀伯盈等，故叛。鄻，周邑。数，所主切。鄻，列勉切。"
                },
                {
                    "paragraph": "○平王毎𡻕贾马，",
                    "zhushu": "贾，买也。贾，古买切。"
                },
                {
                    "paragraph": "具从者之衣屦而归之于乾侯。公执归马者卖之，",
                    "zhushu": "卖其马。从，才用切，下同。屦，九具切。"
                },
                {
                    "paragraph": "乃不归马。",
                    "zhushu": ""
                },
                {
                    "paragraph": "卫侯来献其乘马，曰启服，",
                    "zhushu": "启服，马名。乘，如字，又绳证切。"
                },
                {
                    "paragraph": "堑而死，",
                    "zhushu": "隋堑死也。堑，七艶切。"
                },
                {
                    "paragraph": "公将为之椟。",
                    "zhushu": "为，作棺也。将为，如字，又于伪切。椟，徒木切。为，于伪切，下同。"
                },
                {
                    "paragraph": "子家子曰：“从者病矣，请以食之。”乃以帏裹之。",
                    "zhushu": "礼曰：“敝帏不弃，为埋马也。”食，音似。裹，古火切。"
                },
                {
                    "paragraph": "○公赐公衍羔裘，使献龙辅于齐侯，",
                    "zhushu": "龙辅，王名。"
                },
                {
                    "paragraph": "遂入羔裘。齐侯喜，与之阳榖。",
                    "zhushu": "阳榖，齐邑。"
                },
                {
                    "paragraph": "公衍、公为之生也，其母偕出。",
                    "zhushu": "出之产舍，"
                },
                {
                    "paragraph": "公衍先生。公为之母曰：“相与偕出，请相与偕告。”",
                    "zhushu": "留公衍母，使待己。共白公。"
                },
                {
                    "paragraph": "三日，公为生，其母先以告，公为为兄。公私喜于阳榖，而思于鲁，曰：“务人为此祸也。",
                    "zhushu": "务人，公为也。始与公若谋逐季氏，"
                },
                {
                    "paragraph": "且后生而为兄，其诬也久矣。”乃黜之，而以公衍为大子。○",
                    "zhushu": ""
                },
                {
                    "paragraph": "秋，龙见于绛郊。",
                    "zhushu": "绛，晋国都。见，贤遍切。下“见龙”“夕见”同。"
                },
                {
                    "paragraph": "魏献子问于蔡墨",
                    "zhushu": "蔡墨，晋大史。"
                },
                {
                    "paragraph": "曰：“吾闻之，虫莫知于龙，以其不生得也。谓之知，信乎？”对曰：“人实不知，非龙实知。",
                    "zhushu": "言龙无知，乃人不知之耳。知，音智。下“之知”“实知”注“无知”同。"
                },
                {
                    "paragraph": "古者畜龙，故国有豢龙氏，有御龙氏。”",
                    "zhushu": "豢、御，养也。豢，音患。"
                },
                {
                    "paragraph": "献子曰：“是二氏者，吾亦闻之，而不知其故，是何谓也？”对曰：“昔有飂叔安，",
                    "zhushu": "飂，古国也。叔安，其君名。飂，力谬切。"
                },
                {
                    "paragraph": "有裔子曰董父，",
                    "zhushu": "裔，远也。玄孙之后为裔。裔，以制切。"
                },
                {
                    "paragraph": "实甚好龙，能求其耆欲以饮食之，龙多归之，乃扰畜龙，以服事帝舜。帝赐之姓曰董，",
                    "zhushu": "扰，顺也。好，呼报切。耆，时志切。饮，于鸩切。食，音嗣。下“不能食”“饮食”“食夏”同。扰，而小切。"
                },
                {
                    "paragraph": "氏曰豢龙，",
                    "zhushu": "豢龙，官名。官有世功，则以官氏。"
                },
                {
                    "paragraph": "封诸鬷川，鬷夷氏其后也。",
                    "zhushu": "鬷水上夷，皆董姓。鬷，子工切。"
                },
                {
                    "paragraph": "故帝舜氏世有畜龙。及有夏孔甲，扰于有帝，",
                    "zhushu": "孔甲，少康之后九世君也。其德能顺于天。夏，户雅切。少，诗照切。"
                },
                {
                    "paragraph": "帝赐之乘龙，河、汉各二，",
                    "zhushu": "合为四。乘，绳证切。“河、汉各二”，服云：河、汉各二乘，"
                },
                {
                    "paragraph": "各有雌雄。孔甲不能食，而未获豢龙氏。有陶唐氏既衰，其后有刘累，",
                    "zhushu": "陶唐，尧所治地。治，直吏切。"
                },
                {
                    "paragraph": "学扰龙于豢龙氏，以事孔甲，能饮食之。夏后嘉之，赐氏曰御龙，",
                    "zhushu": "夏后孔甲"
                },
                {
                    "paragraph": "以更豕韦之后。",
                    "zhushu": "更，代也。以刘累代彭姓之豕韦。累寻迁鲁县。豕韦复国，至商而灭。累之复世，复承其国为豕韦氏。在襄二十四年。更，音庚。复，扶又切。"
                },
                {
                    "paragraph": "龙一雌死，濳醢以食夏后。",
                    "zhushu": "潜，藏也。藏以为醢，明龙不知。醢，音海。知，音智。"
                },
                {
                    "paragraph": "夏后飨之，既而使求之。",
                    "zhushu": "求致龙也。"
                },
                {
                    "paragraph": "惧而迁于鲁县，",
                    "zhushu": "不能致龙，故惧。迁鲁县，自贬退也。鲁县，今鲁阳也。"
                },
                {
                    "paragraph": "范氏其后也。”",
                    "zhushu": "晋范氏也。"
                },
                {
                    "paragraph": "献子曰：“今何故无之？”对曰：“夫物，物有其官，官修其方，",
                    "zhushu": "方，法术。"
                },
                {
                    "paragraph": "朝夕思之。一日失职，则死及之。",
                    "zhushu": "失职有罪。朝，如字。下“朝夕”同。"
                },
                {
                    "paragraph": "失官不食。",
                    "zhushu": "不食禄。"
                },
                {
                    "paragraph": "官宿其业，",
                    "zhushu": "宿，犹安也。"
                },
                {
                    "paragraph": "其物乃至。",
                    "zhushu": "设水官修，则龙至。"
                },
                {
                    "paragraph": "若泯弃之，物乃坻伏，",
                    "zhushu": "泯，灭也。坻，止也。泯，弥忍切。坻，音旨，又丁礼切。"
                },
                {
                    "paragraph": "郁湮不育。",
                    "zhushu": "郁，𣻉也。湮，塞也。育，生也。湮，音因。"
                },
                {
                    "paragraph": "故有五行之官，是谓五官，实列受氏姓，封为上公，",
                    "zhushu": "爵上公。"
                },
                {
                    "paragraph": "祀为贵神。社稷五祀，是尊是奉。",
                    "zhushu": "五官之君长能修其业者，死皆配食于五行之神，为王者所尊奉。长，丁丈切。下同。"
                },
                {
                    "paragraph": "木正曰句芒，",
                    "zhushu": "正，官长也。取木生句曲而有芒角也。其祀重焉。句，古侯切。下同。重，直龙切。下同。"
                },
                {
                    "paragraph": "火正曰祝融，",
                    "zhushu": "祝融，明貌。其祀犁焉。犁，力兮切。"
                },
                {
                    "paragraph": "金正曰蓐收，",
                    "zhushu": "秋物摧蓐而可收也。其祀该焉。蓐，音辱，本又作辱。摧，徂囬切。"
                },
                {
                    "paragraph": "水正曰玄冥，",
                    "zhushu": "水阴而幽冥，其祀修及熙焉。冥，亡丁切。"
                },
                {
                    "paragraph": "土正曰后土。",
                    "zhushu": "土为群物主，故称后也。其祀句龙焉。在家则祀中霤，在野则为社。霤，力救切。"
                },
                {
                    "paragraph": "龙，水物也，水官弃矣，故龙不生得。",
                    "zhushu": "弃，废也。"
                },
                {
                    "paragraph": "不然，周易有之，",
                    "zhushu": "言若不尔，周易无缘有龙。"
                },
                {
                    "paragraph": "在乾䷀",
                    "zhushu": "乾下乾上，乾。乾，其连切。本亦作乹。"
                },
                {
                    "paragraph": "之姤，䷫",
                    "zhushu": "乾上巽下，姤。乾初九变。姤，古豆切。"
                },
                {
                    "paragraph": "曰：“濳龙勿用。”",
                    "zhushu": "乾初九爻辞。爻，户交切。"
                },
                {
                    "paragraph": "其同人䷌",
                    "zhushu": "离下乾上，同人。乾九二变。"
                },
                {
                    "paragraph": "曰：“见龙在田。”",
                    "zhushu": "乾九二爻辞。"
                },
                {
                    "paragraph": "其大有䷀",
                    "zhushu": "乾下离上，大有。乾九五变。"
                },
                {
                    "paragraph": "曰：“飞龙在天。”",
                    "zhushu": "乾九五爻辞。"
                },
                {
                    "paragraph": "其夬䷪",
                    "zhushu": "乾下兑上，夬。乾上九变。夬，古抉切。兑，徒外切。"
                },
                {
                    "paragraph": "曰：“亢龙有悔。”",
                    "zhushu": "乾上九爻辞。亢，苦浪切。"
                },
                {
                    "paragraph": "其坤䷁",
                    "zhushu": "坤下坤上，坤。乾六爻昔变。坤，本又作“巛”，空门切。"
                },
                {
                    "paragraph": "曰：“见群龙无首，吉。”",
                    "zhushu": "乾用九爻辞。"
                },
                {
                    "paragraph": "坤之剥䷖",
                    "zhushu": "坤下艮上，剥。坤上六变。"
                },
                {
                    "paragraph": "曰：“龙战于野。”",
                    "zhushu": "坤上六爻辞。"
                },
                {
                    "paragraph": "若不朝夕见，谁能物之？”",
                    "zhushu": "物，谓上六卦所称龙各不同也。今说易者，皆以龙喻阳气，如史墨之言，则为皆是真龙。"
                },
                {
                    "paragraph": "献子曰：“社稷五祀，谁氏之五官也？”",
                    "zhushu": "问五官之长皆是谁？"
                },
                {
                    "paragraph": "对曰：“少曍氏有四叔，",
                    "zhushu": "少皥金天氏。"
                },
                {
                    "paragraph": "曰重，曰该，曰修，曰熙，实能金木及水。",
                    "zhushu": "能治其官。该，古咳切。"
                },
                {
                    "paragraph": "使重为句芒，",
                    "zhushu": "木正。"
                },
                {
                    "paragraph": "该为蓐収，",
                    "zhushu": "金正。"
                },
                {
                    "paragraph": "修及熙为玄冥，",
                    "zhushu": "二子相代为水正，"
                },
                {
                    "paragraph": "世不失职，遂济穷桑，此其三祀也。",
                    "zhushu": "穷桑，少皡之号也。四子能治其官，使不失职，济成少皡之功，死皆为民所祀。穷桑地在鲁北。"
                },
                {
                    "paragraph": "颛顼氏有子曰犁，为祝融；",
                    "zhushu": "犁为火正。颛，音专。顼，许玉切。"
                },
                {
                    "paragraph": "共工氏有子曰句龙，为后土，",
                    "zhushu": "共工在大皥后，神农前，以水名官者。其子句龙，能平水土，故死而见祀。共，音恭。大，音泰。"
                },
                {
                    "paragraph": "此其二祀也。后土为社；",
                    "zhushu": "方答社稷，故明言为社"
                },
                {
                    "paragraph": "稷，田正也。",
                    "zhushu": "掌播殖也。"
                },
                {
                    "paragraph": "有烈山氏之子曰柱，为稷，",
                    "zhushu": "烈山氏，神农世诸侯。烈，如字。礼祀作腐山。"
                },
                {
                    "paragraph": "自夏以上祀之。",
                    "zhushu": "祀柱。上，时掌切。"
                },
                {
                    "paragraph": "周弃亦为稷，",
                    "zhushu": "弃，周之始祖，能播百榖。汤既胜夏，废柱而以弃代之。"
                },
                {
                    "paragraph": "自商以来祀之。”",
                    "zhushu": "传言蔡墨之博物。"
                },
                {
                    "paragraph": "○冬，晋赵鞅、荀寅帅师城汝滨，",
                    "zhushu": "赵鞅，赵武孙也。荀寅，中行荀吴之子。汝宾，晋所取陆浑地。滨，音宾。行，户郎切。"
                },
                {
                    "paragraph": "遂赋晋国一鼓铁，以铸刑鼎，",
                    "zhushu": "令晋国各出功力，共鼓石为铁，计令一鼓而足。因军役而为之，故言遂铸，之树切。令，力呈切。"
                },
                {
                    "paragraph": "著范宣子所为刑书焉。",
                    "zhushu": ""
                },
                {
                    "paragraph": "仲尼曰：“晋其亡乎！失其度矣。夫晋国将守唐叔之所受法度，以经纬其民，卿大夫以序守之，",
                    "zhushu": "序，位次也。"
                },
                {
                    "paragraph": "民是以能尊其贵，贵是以能守其业。贵贱不愆，所谓度也。文公是以作执秩之官，为被庐之法，",
                    "zhushu": "僖二十七年，文公搜被庐，修唐叔之法。被，皮义切。庐，力居切。搜，本又作搜，所求切。"
                },
                {
                    "paragraph": "以为盟主。今弃是度也，而为刑鼎，民在鼎矣，何以尊贵？",
                    "zhushu": "弃礼征书，故不尊贵。"
                },
                {
                    "paragraph": "贵何业之守？",
                    "zhushu": "民不奉上，则上失业。"
                },
                {
                    "paragraph": "贵贱无序，何以为国？且夫宣子之刑，夷之搜也，晋国之乱制也，",
                    "zhushu": "范宣子所用刑，乃夷搜之法也。夷搜，在文六年。一搜而三易中军帅，贾季、箕郑之徒遂作乱，故曰乱制。帅，所类切。"
                },
                {
                    "paragraph": "若之何以为法？”蔡史墨曰：“范氏、中行氏其亡乎！",
                    "zhushu": "蔡史墨，即蔡墨。"
                },
                {
                    "paragraph": "中行寅为下卿，而干上令，擅作刑器，以为国法，是法奸也。又加范氏焉，易之，亡也。",
                    "zhushu": "范宣子刑书，中既废矣，今复兴之，是成其咎。擅，市战切。复，扶又切。"
                },
                {
                    "paragraph": "其及赵氏，赵孟与焉。然不得已，若德，可以免。”",
                    "zhushu": "铸刑鼎，本非赵鞅意，不得已而从之。若能修德，可以免祸。为定十三年荀寅、士吉射入朝歌以叛。与，音预。",
                    "type": 2
                },
                {
                    "paragraph": "经三十年，春，王正月，公在乾侯。",
                    "zhushu": "释不朝正于庙。"
                },
                {
                    "paragraph": "○夏，六月，庚辰，晋侯去疾卒。",
                    "zhushu": "未同盟而赴以名。去，起吕切。"
                },
                {
                    "paragraph": "○秋，八月，葬晋顷公。",
                    "zhushu": "三月而葬，速。顷，音倾。"
                },
                {
                    "paragraph": "○冬，十有二月，吴灭徐。徐子章羽奔楚。",
                    "zhushu": "徐子称名，以名告也。",
                    "type": 2
                },
                {
                    "paragraph": "传三十年，春，王正月，公在乾侯。不先书郓与乾侯，非公，且征过也。",
                    "zhushu": "征，明也。二十七年、二十八年，公在郓，二十九年，公在乾侯，而经不释朝正之礼者，所以非责公之妄，且明过谬犹可掩，故不显书其所在，使若在国然。自是郓人溃叛，齐、晋卑公，子家忠谋，终不能用，内外弃之，非复过误所当掩塞，故每岁书公所在。征，直升切。或本作征，误。复，扶又切。"
                },
                {
                    "paragraph": "○夏，六月，晋顷公卒。秋，八月，葬。郑游吉吊，且送葬。魏献子使士景伯诘之，曰：“悼公之丧，子西吊，子蟜送葬。",
                    "zhushu": "在襄十五年。诘，起吉切。蟜，居表切。"
                },
                {
                    "paragraph": "今吾子无贰，何故？”",
                    "zhushu": "年葬共使？”使，所吏切。"
                },
                {
                    "paragraph": "对曰：“诸侯所以归晋君，礼也。礼也者，小事大、大字小之谓。事大在共其时命，",
                    "zhushu": "随时共所求。共，音恭，下同。"
                },
                {
                    "paragraph": "字小在恤其所无。以敝邑居大国之间，共其职贡，与其备御不虞之患，岂忘共命？",
                    "zhushu": "言不敢忘共命。以新备御者多，不及辨之。御，鱼吕切。辨，皮苋切。"
                },
                {
                    "paragraph": "先王之制，诸侯之丧，士吊，大夫送葬；唯嘉好、聘享、三军之事，于是乎使卿。晋之丧事，敝邑之间，先君有所助执绋矣。",
                    "zhushu": "绋，挽索也。礼：送葬必执绋。好，呼报切。间，音闲，下同。绋，音弗。挽，本又作“挽”，音晚。索，悉各切。"
                },
                {
                    "paragraph": "若其不间，虽士、大夫有所不获数矣。",
                    "zhushu": "不得如先王礼数。"
                },
                {
                    "paragraph": "大国之惠，亦庆其加，",
                    "zhushu": "庆，善也。谓善其君自行。"
                },
                {
                    "paragraph": "而不讨其乏，明厎其情，",
                    "zhushu": "厎，致也。"
                },
                {
                    "paragraph": "取备而已，以为礼也。灵王之丧，",
                    "zhushu": "在襄二十九年。"
                },
                {
                    "paragraph": "我先君简公在楚，我先大夫印叚实往，敝邑之少卿也。",
                    "zhushu": "少，年少也。印，一刃切。少，诗照切。"
                },
                {
                    "paragraph": "王吏不讨，恤所无也。今大夫曰：“女盍从旧？”",
                    "zhushu": "盍，何不也。女，音汝。盍，胡腊切。"
                },
                {
                    "paragraph": "旧有丰有省，不知所从。从其丰，则寡君幼弱，是以不共；从其省，则吉在此矣。唯大夫图之！”晋人不能诘。",
                    "zhushu": "传言大叔之敏。省，所景切。下同。"
                },
                {
                    "paragraph": "○吴子使徐人执掩余，使钟吾人执烛庸，",
                    "zhushu": "二十七年，奔故。"
                },
                {
                    "paragraph": "二公子奔楚。楚子大封而定其徙，",
                    "zhushu": "大封与土田，定其所徒之居。"
                },
                {
                    "paragraph": "使监马尹大心逆吴公子，使居养。",
                    "zhushu": "二子奔楚，楚使逆之于竟也。养，即所封之邑。监，古衔切。竟，音境。"
                },
                {
                    "paragraph": "莠尹然、左司马沈尹戍城之，",
                    "zhushu": "城养。莠，音诱。"
                },
                {
                    "paragraph": "取于城父与胡田以与之，",
                    "zhushu": "胡田，故胡子之地。"
                },
                {
                    "paragraph": "将以害吴也。子西谏曰：“吴光新得国，而亲其民，视民如子，辛苦同之，将用之也。若好吴边疆，使柔服焉，犹惧其至。",
                    "zhushu": "柔服，谓不与吴𡚻怨。好，呼报切。一本作“吾好”。疆，居良切。"
                },
                {
                    "paragraph": "吾又疆其雠，以重怒之，无乃不可乎？",
                    "zhushu": "雠，谓二公子。重，直用切。"
                },
                {
                    "paragraph": "吴，周之胄裔也，而弃在海滨，不与姫通，今而始大，比于诸华。光又甚文，将目同于先王，",
                    "zhushu": "先王，谓大王、王季，亦自西戎始。比诸华胄，直又切。大，音泰。"
                },
                {
                    "paragraph": "不知天将以为虐乎？使翦丧吴国而封大异姓乎？其抑亦将卒以祚吴乎？其终不远矣。",
                    "zhushu": "言其事行，可知不久。丧，息浪切。祚，才故切。"
                },
                {
                    "paragraph": "我盍姑亿吾鬼神，",
                    "zhushu": "亿，安也。亿，于力切。"
                },
                {
                    "paragraph": "而宁吾族姓，以待其归，",
                    "zhushu": "善恶之归，"
                },
                {
                    "paragraph": "将焉用自播扬焉？”",
                    "zhushu": "播扬，犹劳动也。焉，于虔切。播，彼我切，又波贺切。"
                },
                {
                    "paragraph": "王弗听，",
                    "zhushu": ""
                },
                {
                    "paragraph": "吴子怒。冬十一月，吴子执钟吾子，遂伐徐，防山以水之。",
                    "zhushu": "防，壅出水以灌徐。壅，于勇切。灌，古乱切。"
                },
                {
                    "paragraph": "己卯，灭徐。徐子章禹断其发，",
                    "zhushu": "断发，自刑示惧。断，丁缓切。"
                },
                {
                    "paragraph": "携其夫人以逆吴子。吴子唁而送之，使其迩臣从之，遂奔楚。",
                    "zhushu": "迩，近也。"
                },
                {
                    "paragraph": "楚沈尹戍帅师救徐，弗及。遂城夷，使徐子处之。",
                    "zhushu": "夷，城父也。"
                },
                {
                    "paragraph": "吴子问于伍员曰：“初而言伐楚，",
                    "zhushu": "在二十年。员，音云。"
                },
                {
                    "paragraph": "余知其可也，而恐其使余往也，又恶人之有余之功也。今余将自有之矣，伐楚何如？”对曰：“楚执政众而乖，莫适任患。若为三师以肄焉，",
                    "zhushu": "肄，犹劳也。恶，乌路切。适，丁历切。任，音壬。肄，又作肆，以制切。"
                },
                {
                    "paragraph": "一师至，彼必皆出。彼出则归，彼归则出，楚必道敝。",
                    "zhushu": "罢敝于道。罢，音皮，下同。"
                },
                {
                    "paragraph": "亟肄以罢之，",
                    "zhushu": "亟，数也。亟，欺冀切。数，所角切。"
                },
                {
                    "paragraph": "多方以误之。既罢而后以三军继之，必大克之。”阖庐从之。楚于是乎始病。",
                    "zhushu": "为定四年吴入楚传。",
                    "type": 2
                },
                {
                    "paragraph": "经三十有一年，春，王正月，公在乾侯。○",
                    "zhushu": ""
                },
                {
                    "paragraph": "季孙意如会晋荀跞于适历。",
                    "zhushu": "适历，晋地。跞，力狄切。适，丁历切。"
                },
                {
                    "paragraph": "○夏，四月，丁巳，薛伯榖卒。",
                    "zhushu": "襄二十五年盟重丘。重，直龙切。"
                },
                {
                    "paragraph": "○晋侯使荀跞唁公于乾侯。",
                    "zhushu": "将使意如迎公，故荀跞来唁。"
                },
                {
                    "paragraph": "○秋，葬薛献公。",
                    "zhushu": "无传。"
                },
                {
                    "paragraph": "○冬，黑肱以滥来奔。",
                    "zhushu": "黑肱，邾大夫。滥，东海昌虑县。不书邾，史阙文。滥，力甘切，又力蹔切。虑，音闾，又如字。"
                },
                {
                    "paragraph": "○十有二月，辛亥，朔，日有食之。传三十一年，春，王正月，公在乾侯，言不能外内也。",
                    "zhushu": "公内不容于臣子，外不容于齐、晋，所以久在乾侯。"
                },
                {
                    "paragraph": "晋侯将以师纳公。范献子曰：“若召季孙而不来，则信不臣矣，然后伐之，若何？”晋人召季孙。献子使私焉，曰：“子必来，我受其无咎。”",
                    "zhushu": "言我为子受无咎之任。咎，其九切。为，于伪切。"
                },
                {
                    "paragraph": "季孙意如会晋荀跞于适历。荀跞曰：“寡君使跞谓吾子：“何故出君？有君不事，周有常刑。子其图之！”季孙练冠、麻衣、跣行，",
                    "zhushu": "示忧戚。出，如字，又敕律切。跣，素典切。"
                },
                {
                    "paragraph": "伏而对曰：“事君，臣之所不得也，敢逃刑命？",
                    "zhushu": "言愿事君，君不肯还，不敢辟罪。"
                },
                {
                    "paragraph": "君若以臣为有罪，请囚于费，以待君之察也，亦唯君。若以先臣之故，不绝季氏，而赐之死。",
                    "zhushu": "虽赐以死，不绝其后。费，音秘。"
                },
                {
                    "paragraph": "若弗杀弗亡，君之惠也，死且不朽。若得从君而归，则固臣之愿也，敢有异心？”",
                    "zhushu": "君，皆谓鲁侯也。盖季孙探言罪已轻重以答荀跞。探，他南切。"
                },
                {
                    "paragraph": "夏四月，季孙从知伯如乾侯。",
                    "zhushu": "知伯，荀跞。知，音智。"
                },
                {
                    "paragraph": "子家子曰：“君与之归。一惭之不忍，而终身惭乎？”公曰：“诺。”众曰：“在一言矣，君必逐之！”",
                    "zhushu": "言晋既忧君，君一言使晋，晋必逐之。"
                },
                {
                    "paragraph": "荀跞以晋侯之命唁公，且曰：“寡君使跞以君命讨于意如，意如不敢逃死，君其入也！”公曰：“君惠顾先君之好，施及亡人，将使归粪除宗祧以事君，则不能见夫人已。所能见夫人者，有如河！”",
                    "zhushu": "夫人，谓季孙也。言若见季孙，已当受祸，明如河以自誓。好，呼报切。施，以豉切。祧，他雕切。"
                },
                {
                    "paragraph": "荀跞掩耳而走，",
                    "zhushu": "怪公所言，示不忍听。"
                },
                {
                    "paragraph": "曰：“寡君其罪之恐，敢与知鲁国之难？",
                    "zhushu": "言恐获不纳君之罪。今纳而不入，何敢复知耶？与，音预。难，乃且切。复，扶又切。"
                },
                {
                    "paragraph": "臣请复于寡君。”退而谓季孙：“君怒未怠，子姑归祭。”",
                    "zhushu": "归摄君事。"
                },
                {
                    "paragraph": "子家子曰：“君以一乘入于鲁师，季孙必与君归。公欲从之，众从者胁公，不得归。",
                    "zhushu": "传言君弱不得复自在。乘，绳证切。众从，才用切。"
                },
                {
                    "paragraph": "○薛伯榖卒。同盟，故书。",
                    "zhushu": "谓书名也。入春秋来，薛始书名，故发传。经在荀跞唁公上，传在下者，欲鲁事相次。"
                },
                {
                    "paragraph": "○秋，吴人侵楚，伐夷，侵濳、六。",
                    "zhushu": "皆楚邑。"
                },
                {
                    "paragraph": "楚沈尹戍帅师救潜，吴师还。楚师迁濳于南冈而还。吴师围弦，左司马戍、右司马稽帅师救弦，及豫章，",
                    "zhushu": "左司马，沈尹戍。稽，音启，又古兮切。"
                },
                {
                    "paragraph": "吴师还。始用子胥之谋也。",
                    "zhushu": "谋在前年。"
                },
                {
                    "paragraph": "○冬，邾黑肱以滥来奔。贱而书名，重地故也。",
                    "zhushu": "黑肱非命卿，故日贱。"
                },
                {
                    "paragraph": "君子曰：“名之不可不慎也如是。",
                    "zhushu": "是黑肱也。"
                },
                {
                    "paragraph": "夫有所有名，而不如其已。",
                    "zhushu": "有所，谓有地也。言虽有名，不如无名。已，止也。"
                },
                {
                    "paragraph": "以地叛，虽贱，必书地，以名其人，终为不义，弗可灭已。是故君子动则思礼，行则思义，不为利囬，",
                    "zhushu": "囬，正心也。为，于伪切。下亦同。"
                },
                {
                    "paragraph": "不为义疚。",
                    "zhushu": "疚，病也。见义则为之。疚，久又切。"
                },
                {
                    "paragraph": "或求名而不得，或欲盖而名章，惩不义也。齐豹为卫司宼，守嗣大夫，",
                    "zhushu": "守先人嗣，言其尊。惩，直升切。"
                },
                {
                    "paragraph": "作而不义，其书为“盗”。",
                    "zhushu": "求名而不得也。二十年，豹杀卫侯足，欲求不畏强御之名。"
                },
                {
                    "paragraph": "邾庶其、",
                    "zhushu": "在襄二十一年。"
                },
                {
                    "paragraph": "莒牟夷、",
                    "zhushu": "在五年。"
                },
                {
                    "paragraph": "邾黑肱以土地出，求食而已，不求其名，贱而必书。",
                    "zhushu": "春秋叛者多，唯取三人来适鲁者。三人”，皆小国大夫，故曰“贱”。"
                },
                {
                    "paragraph": "此二物者，所以惩肆而去贪也。",
                    "zhushu": "“物”，事也。“肆”，放也。齐豹书盗，惩肆也。三叛人名，去贪也。去，起吕切。"
                },
                {
                    "paragraph": "若艰难其身，",
                    "zhushu": "身为艰难。"
                },
                {
                    "paragraph": "以险危大人，",
                    "zhushu": "“大人”，在位者。"
                },
                {
                    "paragraph": "而有名章彻，",
                    "zhushu": "谓得勇名。"
                },
                {
                    "paragraph": "攻难之士将奔走之。",
                    "zhushu": "“攻”，犹作也。“奔走”，犹赴趣也。难，乃旦切。"
                },
                {
                    "paragraph": "若窃邑叛君，以徼大利而无名，",
                    "zhushu": "谓不书其人名。徼，古尧切。"
                },
                {
                    "paragraph": "贪冒之民将置力焉。",
                    "zhushu": "尽力为之，不顾于见书。冒，亡北切，又亡报切。赏，之豉切。"
                },
                {
                    "paragraph": "是以春秋书齐“豹”曰“盗”，三叛人名，以惩不义，数恶无礼，其善志也。",
                    "zhushu": "无礼、恶逆，皆数而不忘，记事之善者也。数，所主切。"
                },
                {
                    "paragraph": "故曰春秋之称，微而显，",
                    "zhushu": "文微而义著。称，尺证切。"
                },
                {
                    "paragraph": "婉而辨。",
                    "zhushu": "辞婉而旨别。婉，于阮切。别，彼列切。"
                },
                {
                    "paragraph": "上之人能使昭明，",
                    "zhushu": "“上之人”，谓在位者。在位者能行其法，非贱人所能。"
                },
                {
                    "paragraph": "善人劝焉，淫人惧焉，是以君子贵之。”○",
                    "zhushu": ""
                },
                {
                    "paragraph": "十二月，辛亥，朔，日有食之。是夜也，赵简子梦童子裸而转以歌。",
                    "zhushu": "转，婉转也。裸，本又作嬴，力果切。"
                },
                {
                    "paragraph": "旦占诸史墨，曰：“吾梦如是，今而日食，何也？”",
                    "zhushu": "简子梦适与日食会，谓咎在己，故问之。"
                },
                {
                    "paragraph": "对曰：“六年及此月也，吴其入郢乎！终亦弗克。",
                    "zhushu": "史墨知梦非日食之应，故释日食之名，而不释其梦。郢，以井切，又羊政切。应，应对之应。"
                },
                {
                    "paragraph": "入郢必以庚辰，",
                    "zhushu": "庚日有变，日在辰尾，故日以庚辰。定四年十一月庚辰，吴入郢，"
                },
                {
                    "paragraph": "日月在辰尾。",
                    "zhushu": "辰尾，龙尾也。周十二月，今之十月，日月合物于辰尾而食。"
                },
                {
                    "paragraph": "庚午之日，日始有谲。火胜金，故弗克。”",
                    "zhushu": "谪，变气也。庚午，十月十九日，去辛亥朔四十一日，虽食在辛亥，更以始变为占也。午，南方，楚之位也。午，火；庚，金也。日以庚午有变，故灾在楚。楚之仇敌唯吴，故知入郢必吴。火胜金者，金为火妃，食在辛亥，亥，水也，水数六，故六年也。谪，直革切。",
                    "type": 2
                },
                {
                    "paragraph": "经三",
                    "zhushu": ""
                },
                {
                    "paragraph": "十有二年，春，王正月，公在乾侯。取阚。",
                    "zhushu": "无传。公别居乾侯，遣人诱阚而取之，不用师徒。阚，口暂切。"
                },
                {
                    "paragraph": "○夏，吴伐越。○秋，七月。○",
                    "zhushu": ""
                },
                {
                    "paragraph": "冬，仲孙何忌会晋韩不信、齐髙张、宋仲几、卫世叔申、郑国参、曹人、莒人、薛人、𣏌人、小邾人城成周。",
                    "zhushu": "世叔申，世叔仪孙也。国参，子产之子。不书盟，时公在外，未及告公，公已薨。参，七南切。"
                },
                {
                    "paragraph": "○十有二月，己未，公薨于乾侯。",
                    "zhushu": "十五日。",
                    "type": 2
                },
                {
                    "paragraph": "传三十二年，春，王正月，公在乾侯，言不能外内，又不能用其人也。",
                    "zhushu": "其人，谓子家羁也。言公不能用其人，故于今犹在乾侯。"
                },
                {
                    "paragraph": "○夏，吴伐越，始用师于越也。",
                    "zhushu": "自此之前，虽疆事小争，未尝用大兵。疆，居良切。争，争𨷵之争。"
                },
                {
                    "paragraph": "史墨曰：“不及四十年，越其有吴乎！",
                    "zhushu": "存亡之数，不过三纪。岁星三周，三十六岁，故曰不及四十年。哀二十二年越灭吴，至此三十八岁。"
                },
                {
                    "paragraph": "越得𡻕而吴伐之，必受其凶。”",
                    "zhushu": "此年岁在星纪。星纪，吴、越之分也。岁星所在，其国有福。吴先用兵，故反受其殃。分，扶问切。殃，于良切。"
                },
                {
                    "paragraph": "○秋，八月，王使富辛与石张如晋，请城成周。",
                    "zhushu": "子朝之乱，其余党多在王城，敬王畏之，徙都成周。成周狭小，故请城之。狭，音洽。"
                },
                {
                    "paragraph": "天子曰：“天降祸于周，俾我兄弟并有乱心，以为伯父忧。",
                    "zhushu": "俾，使也。兄弟，谓子朝也。伯父，谓晋侯。俾，本又作卑，同必尔切。"
                },
                {
                    "paragraph": "我一二亲昵甥舅不皇启处，于今十年。",
                    "zhushu": "谓二十三年，二师围郊至于今。昵，女乙切。"
                },
                {
                    "paragraph": "勤戍五年。",
                    "zhushu": "谓二十八年，晋藉秦致诸侯之戍，至于今。"
                },
                {
                    "paragraph": "余一人无日忘之，",
                    "zhushu": "念诸侯劳，"
                },
                {
                    "paragraph": "闵闵焉如农夫之望𡻕，惧以待时。",
                    "zhushu": "闵闵，忧貌。王忧乱，常闵闵，冀望安定，如农夫之忧饥，冀望来𡻕之将熟。"
                },
                {
                    "paragraph": "伯父若肆大惠，复二文之业，弛周室之忧，",
                    "zhushu": "肆，展放也。二文，谓文侯仇、文公重耳。弛，犹解也。弛，式氏切。重，直龙切。"
                },
                {
                    "paragraph": "徼文、武之福，以固盟主，宣昭令名，则余一人有大愿矣。昔成王合诸侯城成周，以为东都，崇文徳焉。",
                    "zhushu": "作成周，迁殷民以为京师之东都，所以崇文王之德。徼，古尧切。"
                },
                {
                    "paragraph": "今我欲徼福假灵于成王，修成周之城，俾戍人无勤，诸侯用宁，蝥贼远屏，晋之力也。",
                    "zhushu": "蝥贼，喻灾害。蝥，亡侯切。"
                },
                {
                    "paragraph": "其委诸伯父，使伯父实重图之。俾我一人无征怨于百姓，",
                    "zhushu": "征，召也。征，张升切。"
                },
                {
                    "paragraph": "而伯父有荣施，先王庸之。”",
                    "zhushu": "庸，功也。先王之灵，以为大功。施，式豉切。"
                },
                {
                    "paragraph": "范献子谓魏献子曰：“与其戍周，不如城之。天子实云，",
                    "zhushu": "云欲罢戍而城。"
                },
                {
                    "paragraph": "虽有后事，晋勿与知可也。从王命以纾诸侯，晋国无忧。是之不务，而又焉从事？”魏献子曰：“善。”使伯音对",
                    "zhushu": "伯音，韩不信。与，音预。纾，音舒。焉，于虔切。"
                },
                {
                    "paragraph": "曰：“天子有命，敢不奉承以奔告于诸侯？遟速衰序，",
                    "zhushu": "衰，差也。序，次也。衰，初危切。"
                },
                {
                    "paragraph": "于是焉在。”",
                    "zhushu": "在周所命。"
                },
                {
                    "paragraph": "冬十一月，晋魏舒、韩不信如京师，合诸侯之大夫于狄泉，寻盟，且令城成周。",
                    "zhushu": "寻平丘盟。"
                },
                {
                    "paragraph": "魏子南面。",
                    "zhushu": "居君位。"
                },
                {
                    "paragraph": "卫彪徯曰：“魏子必有大咎，干位以令大事，非其任也。",
                    "zhushu": "彪徯，卫大夫。彪，彼蚪切。徯，音兮。咎，其九切。"
                },
                {
                    "paragraph": "诗曰：“敬天之怒，不敢戏豫；敬天之渝，不敢驰驱。”",
                    "zhushu": "许大雅戒王者，言当敬畏天之谴怒，不可游戏逸豫，驱驰自恣。渝，变也。渝，羊朱切。谴，弃战切。"
                },
                {
                    "paragraph": "况敢干位以作大事乎？”己丑，士弥牟营成周，计丈数，",
                    "zhushu": "计所当城之丈数也。"
                },
                {
                    "paragraph": "揣髙卑，",
                    "zhushu": "度髙曰揣。揣，丁累切，又初委切。度，待俗切，下同。"
                },
                {
                    "paragraph": "度厚薄，仞沟洫，",
                    "zhushu": "度深曰仞。仞，本又作刃，而慎切。洫，况域切。"
                },
                {
                    "paragraph": "物土方，议远迩，",
                    "zhushu": "物，相也。相取土之方面，远近之宜。相，息亮切。"
                },
                {
                    "paragraph": "量事期，",
                    "zhushu": "知事几时毕。几，居岂切，下同。"
                },
                {
                    "paragraph": "计徒庸，",
                    "zhushu": "知用几人功；"
                },
                {
                    "paragraph": "虑材用，",
                    "zhushu": "知费几材用。费，芳贵切。"
                },
                {
                    "paragraph": "书糇粮，",
                    "zhushu": "知用几粮食。糇，音侯，本亦作糇。粮，音良。"
                },
                {
                    "paragraph": "以令役于诸侯。属役赋丈，",
                    "zhushu": "付所当城尺丈。属，之欲切。"
                },
                {
                    "paragraph": "书以授帅，",
                    "zhushu": "帅，诸侯之大夫。帅，所类切。"
                },
                {
                    "paragraph": "而效诸刘子。",
                    "zhushu": "效，致也。效，户孝切。"
                },
                {
                    "paragraph": "韩简子临之，以为成命。",
                    "zhushu": "临履其事，以命诸侯。经所以不书魏舒。"
                },
                {
                    "paragraph": "○十二月，公疾，徧赐大夫，",
                    "zhushu": "从公者，徧，音遍。从，才用切。"
                },
                {
                    "paragraph": "大夫不受。赐子家子双琥、",
                    "zhushu": "琥，玉器。琥，音虎。"
                },
                {
                    "paragraph": "一环、一璧、轻服，",
                    "zhushu": "细好之服。"
                },
                {
                    "paragraph": "受之。大夫皆受其赐。己未，公薨。子家子反赐于府人，曰：“吾不敢逆君命也。”大夫皆反其赐。书曰：“公薨于乾侯。”言失其所也。",
                    "zhushu": "不薨路寝为失所。"
                },
                {
                    "paragraph": "赵简子问于史墨曰：“季氏出其君，而民服焉，诸侯与之；君死于外，而莫之或罪也。”对曰：“物生有两，有三，有五，有陪贰。故天有三辰，",
                    "zhushu": "谓有三。陪，蒲囬切。"
                },
                {
                    "paragraph": "地有五行，",
                    "zhushu": "谓有五。"
                },
                {
                    "paragraph": "体有左右，",
                    "zhushu": "谓有两。"
                },
                {
                    "paragraph": "各有妃耦。",
                    "zhushu": "谓陪贰。妃，音配。"
                },
                {
                    "paragraph": "王有公，诸侯有卿，皆有贰也。天生季氏，以贰鲁侯，为日久矣。民之服焉，不亦宜乎？鲁君世从其失，季氏世修其勤，民忘君矣。虽死于外，其谁矜之？社稷无常奉，",
                    "zhushu": "奉之无常人，言唯德也。从，子用切。本亦作纵。"
                },
                {
                    "paragraph": "君臣无常位，自古以然。",
                    "zhushu": "史墨迹古今以实言。"
                },
                {
                    "paragraph": "故诗曰：“髙岸为谷，深谷为陵。”",
                    "zhushu": "诗小雅。言髙下有变易。"
                },
                {
                    "paragraph": "三后之姓，于今为庶，王所知也。",
                    "zhushu": "三后，虞、夏、商。"
                },
                {
                    "paragraph": "在易卦，雷乘乾曰大壮，䷡",
                    "zhushu": "乾下震上，大壮。震在乾上，故曰雷乘乾。"
                },
                {
                    "paragraph": "天之道也。",
                    "zhushu": "乾为天子，震为诸侯，而在乾上，君臣易位，犹臣大强壮，若天上有雷。"
                },
                {
                    "paragraph": "昔成季友，桓之季也，文姜之爱子也。始震而卜，卜人谒之曰：“生有嘉闻，",
                    "zhushu": "嘉名闻于世。震，如字，一音身。闻，音问。"
                },
                {
                    "paragraph": "其名曰友，为公室辅。”及生，如卜人之言，有文在其手曰“友”，遂以名之。既而有大功于鲁，",
                    "zhushu": "立僖公，名，如字，又武政切。"
                },
                {
                    "paragraph": "受费以为上卿。至于文子、武子，",
                    "zhushu": "文子，行父。武子，宿。费，音秘。"
                },
                {
                    "paragraph": "世増其业，不废旧绩。鲁文公薨，而东门遂杀适立庶，鲁君于是乎失国，",
                    "zhushu": "失国权。适，丁历切。"
                },
                {
                    "paragraph": "政在季氏，于此君也四公矣。民不知君，何以得国？是以为君，慎器与名，不可以假人。”",
                    "zhushu": "器，车服。名，爵号。"
                }
            ]
        },
        {
            "name": "定公上第二十七",
            "paragraphs": [
                {
                    "paragraph": "定公上第二十七",
                    "zhushu": "定公名宋，襄公之子，昭公之弟。谥法：安民大虑曰定。",
                    "type": 1
                },
                {
                    "paragraph": "经元年，春，王",
                    "zhushu": "公之始年，而不书正月。公即位在六月，故"
                },
                {
                    "paragraph": "○三月，晋人执宋仲几于京师。",
                    "zhushu": "晋执人于天子之侧，而不以归京师，故但书其执，不书所归。几，音机。"
                },
                {
                    "paragraph": "○夏，六月，癸亥，公之丧至自乾侯。",
                    "zhushu": "告于庙，故书至。"
                },
                {
                    "paragraph": "○戊辰，公即位。",
                    "zhushu": "定公不得以正月即位，失其时，故详而日之，记事之宜，无义例。"
                },
                {
                    "paragraph": "○秋，七月，癸巳，葬我君昭公。",
                    "zhushu": "公在外薨，故八月乃葬。"
                },
                {
                    "paragraph": "○九月，大雩。",
                    "zhushu": "无传。过也。雩，音于。"
                },
                {
                    "paragraph": "○立焬宫。",
                    "zhushu": "焬公，伯禽子也。其庙已毁，季氏祷之而立其宫。书以讥之。炀，羊让切。祷，丁老切。"
                },
                {
                    "paragraph": "○冬，十月，陨霜杀菽。",
                    "zhushu": "无传。周十月，今八月。陨霜杀菽，非常之灾。陨，于敏切。菽，本又作叔，音同。",
                    "type": 2
                },
                {
                    "paragraph": "传元年，春，王正月，辛巳，晋魏舒合诸侯之大夫于狄泉，将以城成周。魏子涖政。",
                    "zhushu": "涖，临也。代天子大夫为政。涖，音利，又音类。"
                },
                {
                    "paragraph": "卫彪傒",
                    "zhushu": "卫大夫。"
                },
                {
                    "paragraph": "曰：“将建天子，",
                    "zhushu": "立天子之居，"
                },
                {
                    "paragraph": "而易位以令，非义也。大事奸义，必有大咎。晋不失诸侯，魏子其不免乎！”是行也，魏献子属役于韩简子及原寿过，",
                    "zhushu": "简子，韩起孙不信也。原寿过，周大夫。奸，音干。咎，其九切。属，之欲切。过，古禾切。"
                },
                {
                    "paragraph": "而田于大陆，焚焉。",
                    "zhushu": "禹贡：大陆在巨鹿北。嫌绝远，疑此田在汲郡吴泽荒芜之地，火田并见烧也。尔雅：广平曰陆。芜，音无。"
                },
                {
                    "paragraph": "还，卒于寗。",
                    "zhushu": "寗，今修武县，近吴泽。近，附近之近。"
                },
                {
                    "paragraph": "范献子去其柏椁，以其未复命而田也。",
                    "zhushu": "范献子代魏子为政，去其柏椁，示贬之。去，起吕切。椁，音郭。"
                },
                {
                    "paragraph": "孟懿子会城成周。",
                    "zhushu": "不书，公未即位。"
                },
                {
                    "paragraph": "庚寅，栽。",
                    "zhushu": "栽，设板筑。栽，才代切，又音再。"
                },
                {
                    "paragraph": "宋仲几不受功，曰：“滕、薛、郳，吾役也。”",
                    "zhushu": "欲使三国伐宋，受功役也。郳，小邾。郳，五兮切。"
                },
                {
                    "paragraph": "薛宰曰：“宋为无道，绝我小国于周，以我适楚，故我常从宋。晋文公为践土之盟，",
                    "zhushu": "在僖二十八年。"
                },
                {
                    "paragraph": "曰：“凡我同盟，各复旧职。”若从践土，若从宋，亦唯命。”仲几曰：“践土固然。”",
                    "zhushu": "固曰从旧。薛旧为宋役。"
                },
                {
                    "paragraph": "薛宰曰：“薛之皇祖奚仲居薛，以为夏车正。",
                    "zhushu": "皇，大也。美仲为夏禹掌车服大夫。夏，户雅切。"
                },
                {
                    "paragraph": "奚仲迁于邳，",
                    "zhushu": "邳，下邳县。邳，皮悲切。"
                },
                {
                    "paragraph": "仲虺居薛，以为汤左相。",
                    "zhushu": "仲虺，奚仲之后。虺，许鬼切。相，息亮切。"
                },
                {
                    "paragraph": "若复旧职，将承王官，何故以役诸侯？”",
                    "zhushu": "承，奉也。"
                },
                {
                    "paragraph": "仲几曰：“三代各异物，薛焉得有旧？",
                    "zhushu": "言居周世，不得以夏、殷为旧。焉，于虔切。"
                },
                {
                    "paragraph": "为宋役，亦其职也。”士弥牟曰：“晋之从政者新，",
                    "zhushu": "言范献子新为政，未习故事。"
                },
                {
                    "paragraph": "子姑受功。归，吾视诸故府。”",
                    "zhushu": "求故事。"
                },
                {
                    "paragraph": "仲几曰：“纵子忘之，山川鬼神其忘诸乎？”",
                    "zhushu": "山川鬼神，盟所告。"
                },
                {
                    "paragraph": "士伯怒，谓韩简子曰：“薛征于人，",
                    "zhushu": "典籍故事，人所知也。"
                },
                {
                    "paragraph": "宋征于鬼，",
                    "zhushu": "取证于鬼神。"
                },
                {
                    "paragraph": "宋罪大矣。且已无辞，而抑我以神，诬我也。“启宠纳侮”，其此之谓矣。",
                    "zhushu": "开宠过分，则纳受侵侮。侮，亡甫切。分，扶问切。"
                },
                {
                    "paragraph": "必以仲几为戮。”乃执仲几以归。三月，归诸京师。",
                    "zhushu": "知以归不可，故复归之京师。复，扶又切。"
                },
                {
                    "paragraph": "城三旬而毕，乃归诸侯之戍。齐髙张后，不从诸侯。",
                    "zhushu": "后期，不及诸侯之役。"
                },
                {
                    "paragraph": "晋女叔宽曰：“周苌𢎞、齐髙张皆将不免。",
                    "zhushu": "叔宽，女宽也。苌，直良切。"
                },
                {
                    "paragraph": "苌叔违天，髙子违人。",
                    "zhushu": "天既厌周德，苌𢎞欲迁都以延其祚，故曰违天。诸侯相帅以崇天子，而髙子后期，故曰违人。厌，于艳切。祚，才故切。"
                },
                {
                    "paragraph": "天之所壊，不可支也。众之所为，不可奸也。”",
                    "zhushu": "为哀三年周人杀苌弘、六年髙张来奔起。"
                },
                {
                    "paragraph": "○夏，叔孙成子逆公之丧于乾侯。",
                    "zhushu": "成子，叔孙婼之子。"
                },
                {
                    "paragraph": "季孙曰：“子家子亟言于我，未尝不中吾志也。吾欲与之从政，子必止之，且听命焉。”",
                    "zhushu": "众士皆咨问子家子。亟，起冀切。中，丁仲切。"
                },
                {
                    "paragraph": "子家子不见叔孙，易几而哭。",
                    "zhushu": "几，哭会也。不欲见叔孙，故朝夕哭不同会。朝，如字。"
                },
                {
                    "paragraph": "叔孙请见子家子，子家子辞，曰：“羁未得见，而从君以出。",
                    "zhushu": "出时成子未为卿。羁，居宜切，子家子名。见，贤遍切，下同。从，才用切，注“义从”同；又如字。下从君、从公放此。"
                },
                {
                    "paragraph": "君不命而薨，羁不敢见。”",
                    "zhushu": "言未受昭公之命，托辞以距叔孙。"
                },
                {
                    "paragraph": "叔孙使告之曰：“公衍、公为实使群臣不得事君。",
                    "zhushu": "二子始谋逐季氏。"
                },
                {
                    "paragraph": "若公子宋主社稷，则群臣之愿也。",
                    "zhushu": "宋，昭公弟定公。"
                },
                {
                    "paragraph": "凡从君出而可以入者，将唯子是听。子家氏未有后，季孙愿与子从政。此皆季孙之愿也，使不敢以告。”",
                    "zhushu": "不敢，叔孙成子名。"
                },
                {
                    "paragraph": "对曰：“若立君，则有卿士、大夫与守龟在，羁弗敢知。若从君者，则貌而出者，入可也。",
                    "zhushu": "貌出，谓以义从公，与季氏无实怨。守，手又切。"
                },
                {
                    "paragraph": "寇而出者，行可也。",
                    "zhushu": "与季氏为寇雠者，自可去。"
                },
                {
                    "paragraph": "若羁也，则君知其出也，",
                    "zhushu": "君，昭公。"
                },
                {
                    "paragraph": "而未知其入也，羁将逃也。”丧及壊隤，公子宋先入，从公者皆自坏隤反。",
                    "zhushu": "出奔。坏，徐音怀，又户怪切。隤，徒囬切。"
                },
                {
                    "paragraph": "六月癸亥，公之丧至自乾侯。戊辰，公即位。",
                    "zhushu": "诸侯薨，五日而殡，殡则嗣子即位。癸亥，昭公丧至，五日殡于宫，定公乃即位。"
                },
                {
                    "paragraph": "季孙使役如阚公氏，将沟焉。",
                    "zhushu": "阚，鲁群公墓所在也。季孙恶昭公，欲沟绝其兆域，不使与先君同。阚，口暂切。恶，乌路切，又如字。"
                },
                {
                    "paragraph": "荣驾鵞曰：“生不能事，死又离之，以自旌也？",
                    "zhushu": "驾鵞，鲁大夫荣成伯也。旌，章也。驾，音加。鵞，五何切。旌，音精。"
                },
                {
                    "paragraph": "纵子忍之，后必或耻之。”乃止。季孙问于荣驾鵞曰：“吾欲为君谥，使子孙知之。”",
                    "zhushu": "为恶谥。"
                },
                {
                    "paragraph": "对曰：“生弗能事，死又恶之，以自信也？将焉用之？”乃止。",
                    "zhushu": ""
                },
                {
                    "paragraph": "秋，七月癸巳，葬昭公于墓道南。孔子之为司寇也，沟而合诸墓。",
                    "zhushu": "明臣无贬君之义。恶，如字，又乌路切。焉，于虔切。"
                },
                {
                    "paragraph": "○昭公出故，季平子祷于焬公。九月，立炀宫。",
                    "zhushu": "平子逐君，惧而请祷于炀公。昭公死于外，自以为获福，故立其宫。"
                },
                {
                    "paragraph": "○周巩简公弃其子弟，而好用远人。",
                    "zhushu": "简公，周卿士。远人，异族也。为明年巩氏贼简公张本。巩，九勇切。好，呼报切。",
                    "type": 2
                },
                {
                    "paragraph": "经二年，春，王正月。○",
                    "zhushu": ""
                },
                {
                    "paragraph": "夏，五月，壬辰，雉门及两观灾。",
                    "zhushu": "无传。雉门，公宫之南门。两观，阙也。天火曰灾。观，古乱切。"
                },
                {
                    "paragraph": "○秋，楚人伐具。",
                    "zhushu": "囊瓦称人，见诱以败军。囊，乃郎切。"
                },
                {
                    "paragraph": "○冬，十月，新作雉门及两观。",
                    "zhushu": "无传。",
                    "type": 2
                },
                {
                    "paragraph": "传二年，夏，四月，辛酉，巩氏之群子弟贼简公。",
                    "zhushu": "传言弃亲用疏，所以败也。"
                },
                {
                    "paragraph": "○桐叛楚。",
                    "zhushu": "桐，小国，庐江舒县西南有桐乡。"
                },
                {
                    "paragraph": "吴子使舒鸠氏诱楚人，",
                    "zhushu": "舒鸠，楚属国。"
                },
                {
                    "paragraph": "曰：“以师临我，",
                    "zhushu": "教舒鸠诱楚，使以师临吴。"
                },
                {
                    "paragraph": "我伐桐，为我使之无忌。”",
                    "zhushu": "吴伐桐也，伪若畏楚师之临已，而为伐其叛国以取媚者也。欲使楚不忌吴，所谓多方以误之。为，于伪切。"
                },
                {
                    "paragraph": "秋，楚囊瓦伐吴，师于豫章。",
                    "zhushu": "从舒鸠言。"
                },
                {
                    "paragraph": "吴人见舟于豫章，",
                    "zhushu": "伪将为楚伐桐。见，贤遍切。"
                },
                {
                    "paragraph": "而濳师于巢。",
                    "zhushu": "实欲以击楚。"
                },
                {
                    "paragraph": "冬，十月，吴军楚师于豫章，败之，",
                    "zhushu": "楚不忌故。"
                },
                {
                    "paragraph": "遂围巢，克之，获楚公子繁。",
                    "zhushu": "繁，守巢大夫。"
                },
                {
                    "paragraph": "○邾庄公与夷射姑饮酒，私出。",
                    "zhushu": "射姑，邾大夫。出，辟酒。射，音亦，一音夜。"
                },
                {
                    "paragraph": "阍乞肉焉，夺之杖以敲之。",
                    "zhushu": "夺阍杖以敲阍头也。为明年邾子卒传。阍，音昏，守门人也。敲，苦孝切，又苦学切。说文作毃，云：“击头也。”字林同。又一曰击声也，口交切，又口卓切，训此㪣云：“横擿也。”又或作“茅”，或作“刜”，口交切。",
                    "type": 2
                },
                {
                    "paragraph": "经三年，春，王正月，公如晋，至河乃复。",
                    "zhushu": "无传。"
                },
                {
                    "paragraph": "○二月，辛卯，邾子穿卒。",
                    "zhushu": "再同盟。穿，音川。"
                },
                {
                    "paragraph": "○夏，四月。○秋，葬邾庄公。",
                    "zhushu": "六月乃葬，缓。"
                },
                {
                    "paragraph": "○冬，仲孙何忌及邾子盟于拔。",
                    "zhushu": "拔，地阙。拔，皮八切。",
                    "type": 2
                },
                {
                    "paragraph": "传三年，春，二月，辛卯，邾子在门台，",
                    "zhushu": "门上有台。"
                },
                {
                    "paragraph": "临廷。阍以缾水沃廷。邾子望见之，怒。阍曰：“夷射姑旋焉。”",
                    "zhushu": "旋，小便。廷，音庭。缾，步丁切，本又作瓶。"
                },
                {
                    "paragraph": "命执之。",
                    "zhushu": "见其不洁。执射姑，"
                },
                {
                    "paragraph": "弗得，滋怒，自投于床，废于鑪炭，烂，遂卒。",
                    "zhushu": "废，隋也。鑪，力吴切。炭，他旦切。隋，徒火切。"
                },
                {
                    "paragraph": "先葬以车五乘，殉五人。",
                    "zhushu": "欲藏中之洁，故先内车。及殉，别为便房，盖其遗命。先，悉荐切，又如字。乘，绳证切。殉，辞俊切。藏，才浪切。"
                },
                {
                    "paragraph": "庄公卞急而好洁，故及是。",
                    "zhushu": "卞，躁疾也。卞，皮彦切。好，呼报切。躁，早报切。"
                },
                {
                    "paragraph": "○秋，九月，鲜虞人败晋师于平中，",
                    "zhushu": "平中，晋地。"
                },
                {
                    "paragraph": "获晋观虎，恃其勇也。",
                    "zhushu": "为五年士鞅围鲜虞张本。"
                },
                {
                    "paragraph": "○冬，盟于郯，",
                    "zhushu": "郯，即拔也。郯，音谈。"
                },
                {
                    "paragraph": "修邾好也。",
                    "zhushu": "公即位，故修好。"
                },
                {
                    "paragraph": "○蔡昭侯为两佩与两裘",
                    "zhushu": "佩，㑉王也。"
                },
                {
                    "paragraph": "以如楚，献一佩一裘于昭王。昭王服之，以享蔡侯。蔡侯亦服其一。子常欲之，弗与。三年止之。唐成公如楚，有两肃爽马，子常欲之，",
                    "zhushu": "成公，唐惠侯之后。肃爽，骏马名。肃，如字，又所六切。爽，音霜。骏，音俊。"
                },
                {
                    "paragraph": "弗与，亦三年止之。唐人或相与谋，请代先从者，许之。饮先从者酒，醉之，窃马而献之子常。子常归唐侯。自拘于司败，",
                    "zhushu": "窃马者自拘。从，才用切。饮，于鸩切。拘，九于切。"
                },
                {
                    "paragraph": "曰：“君以弄马之故，隐君身，",
                    "zhushu": "隐，忧约也。弄，鲁贡切。"
                },
                {
                    "paragraph": "弃国家。群臣请相夫人以偿马，必如之。”",
                    "zhushu": "相，助也。夫人，谓养马者。相，息亮切。夫，音扶。偿，市亮切。"
                },
                {
                    "paragraph": "唐侯曰：“寡人之过也，二三子无辱。”皆赏之。蔡人闻之，固请，而献佩于子常。子常朝，见蔡侯之徒，命有司曰：“蔡君之久也，官不共也。",
                    "zhushu": "言楚所以礼遣蔡侯之物，不共备故。共，音恭。"
                },
                {
                    "paragraph": "明日礼不毕，将死。”",
                    "zhushu": "遣蔡侯之礼。"
                },
                {
                    "paragraph": "蔡侯归，及汉，执玉而沈，曰：“余所有济汉而南者，有若大川！”",
                    "zhushu": "自誓言若复渡汉，当受祸，明如大川。沈，音鸩。复，扶又切。"
                },
                {
                    "paragraph": "蔡侯如晋，以其子元与其大夫之子为质焉，而请伐楚。",
                    "zhushu": "为明年会召陵张本。质，音致。",
                    "type": 2
                },
                {
                    "paragraph": "经四年春，王二月癸巳，陈侯吴卒。",
                    "zhushu": "无传。未同盟而赴以名。癸巳，正月七日。书二月，从赴。"
                },
                {
                    "paragraph": "三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾子、顿子、胡子、滕子、薛伯、𣏌伯、小邾子、齐国夏于召陵，侵楚。",
                    "zhushu": "于召陵先行会礼。入楚竟，故书“侵”。夏，户雅切。召，上照切。竟，音境。"
                },
                {
                    "paragraph": "○夏，四月，庚辰，蔡公孙姓帅师灭沈，以沈子嘉归，杀之。",
                    "zhushu": "姓，音生，又作生。"
                },
                {
                    "paragraph": "○五月，公及诸侯盟于皋鼬。",
                    "zhushu": "召陵会刘子、诸侯，㧾言之也。繁昌县东南有城皋亭。复称公者，会盟异处故。鼬，由又切。复，扶又切。处，昌虑切。"
                },
                {
                    "paragraph": "○𣏌伯成卒于会。",
                    "zhushu": "无传。成，音城。"
                },
                {
                    "paragraph": "○六月，葬陈惠公。",
                    "zhushu": "无传。"
                },
                {
                    "paragraph": "○许迁于容城。",
                    "zhushu": "无传。"
                },
                {
                    "paragraph": "○秋，七月，公至自会。",
                    "zhushu": "无传。"
                },
                {
                    "paragraph": "○刘卷卒。",
                    "zhushu": "无传。即刘蚠也。刘子奉命出盟召陵，死则天王为告同盟，故不具爵。卷，音权，又眷免切。蚠，扶粉切。为，于伪切，下“为蔡”同。"
                },
                {
                    "paragraph": "○葬𣏌悼公。",
                    "zhushu": "无传。"
                },
                {
                    "paragraph": "○楚人围蔡。",
                    "zhushu": "不服故也。"
                },
                {
                    "paragraph": "○晋士鞅、卫孔圉帅师伐鲜虞。",
                    "zhushu": "无传。孔圉，孔羁孙。士鞅，即范鞅。圉，鱼吕切。"
                },
                {
                    "paragraph": "○葬刘文公。",
                    "zhushu": "无传。"
                },
                {
                    "paragraph": "○冬，十有一月，庚午，蔡侯以吴子及楚人战于柏举，楚师败绩。",
                    "zhushu": "师能左右之曰“以”，皆陈曰“战”，大崩曰“败绩”。吴为蔡讨楚，从蔡计谋，故书“蔡侯以吴子”，言能左右之也。囊瓦称人，贪以致败，不能死难，罪贱之。柏举，楚地。昭三十一年传曰：“六年十二月庚辰，吴其入郢。”今以十一月者，并数闰。陈，直觐切。难，乃旦切。数，所主切。"
                },
                {
                    "paragraph": "○楚囊瓦出奔郑。",
                    "zhushu": "书名，恶之。恶，乌路切。"
                },
                {
                    "paragraph": "○庚辰，吴入郢。",
                    "zhushu": "弗地曰入吴，不称于史，略文。",
                    "type": 2
                },
                {
                    "paragraph": "传四年，春，三月，刘文公合诸侯于召陵，谋伐楚也。",
                    "zhushu": "文公，王官伯也。晋人假王命以讨楚之久留蔡侯，故曰文公合诸侯。"
                },
                {
                    "paragraph": "○晋荀寅求货于蔡侯，弗得，言于范献子曰：“国家方危，诸侯方贰，将以袭敌，不亦难乎？水潦方降，疾疟方起，中山不服，",
                    "zhushu": "中山，鲜虞。潦，音老。疟，鱼略切。"
                },
                {
                    "paragraph": "弃盟取怨，无损于楚，",
                    "zhushu": "晋、楚同盟，伐之为取怨。"
                },
                {
                    "paragraph": "而失中山，不如辞蔡侯。吾自方城以来，楚未可以得志，",
                    "zhushu": "晋败楚，侵方城，在襄十六年。"
                },
                {
                    "paragraph": "祇取勤焉。”乃辞蔡侯。",
                    "zhushu": ""
                },
                {
                    "paragraph": "晋人假羽旄于郑，郑人与之。",
                    "zhushu": "折羽为旌，王者游车之所建，郑私有之，因谓之羽旄，借观之。祇，音支。旄，音毛。析，星历切。"
                },
                {
                    "paragraph": "明日，或旆以会。",
                    "zhushu": "或，贱者也。继旐曰斾。令贱人施其旆，执以从会，示卑郑。旆，步具切。旐，音兆。令，力呈切，下“令蔡”同。"
                },
                {
                    "paragraph": "晋于是乎失诸侯。",
                    "zhushu": "传言晋无礼，所以遂弱。"
                },
                {
                    "paragraph": "将会，卫子行敬子言于灵公",
                    "zhushu": "子行敬子，卫大夫。"
                },
                {
                    "paragraph": "曰：“会同难，",
                    "zhushu": "难得宜。"
                },
                {
                    "paragraph": "啧有烦言，莫之治也。",
                    "zhushu": "啧，至也。烦言，忿争。啧，仕责切，一音责。争，争𨷵之争。"
                },
                {
                    "paragraph": "其使祝佗从。”",
                    "zhushu": "祝佗，大祝子鱼。佗，徒河切。从，才用切。下师从、旅从同。大，音泰。下大祝、大卜、大史、大原同。"
                },
                {
                    "paragraph": "公曰：“善。”乃使子鱼。子鱼辞，曰：“臣展四体，以率旧职，犹惧不给，而烦刑书，若又共二，",
                    "zhushu": "共二职。共，音恭。"
                },
                {
                    "paragraph": "徼大罪也。且夫祝，社稷之常隷也。",
                    "zhushu": "隷，贱臣也。徼，古尧切。夫，音扶。"
                },
                {
                    "paragraph": "社稷不动，祝不出竟，官之制也。",
                    "zhushu": "社稷动，谓国迁。竟，音境。"
                },
                {
                    "paragraph": "君以军行，祓社衅鼓，",
                    "zhushu": "师出，先有事祓祷于社，谓之宜社。于是杀牲，以血涂鼓鼙为衅鼓。祓，音弗，徐音废。衅，许靳切。鼙，步西切，本又作鞞。"
                },
                {
                    "paragraph": "祝奉以从，",
                    "zhushu": "奉社主也。从，如字，又才用切。"
                },
                {
                    "paragraph": "于是乎出竟。若嘉好之事，",
                    "zhushu": "谓朝会。好，呼报切。"
                },
                {
                    "paragraph": "君行师从，",
                    "zhushu": "二千五百人。"
                },
                {
                    "paragraph": "卿行旅从，",
                    "zhushu": "五百人。"
                },
                {
                    "paragraph": "臣无事焉。”公曰：“行也。”",
                    "zhushu": ""
                },
                {
                    "paragraph": "及皋鼬，",
                    "zhushu": "将盟，"
                },
                {
                    "paragraph": "将长蔡于卫。",
                    "zhushu": "欲令蔡先卫㰱。长，丁丈切。先，悉荐切。下先卫同。㰱，所洽切，又所甲切。"
                },
                {
                    "paragraph": "卫侯使祝佗私于苌𢎞曰：“闻诸道路，不知信否？若闻蔡将先卫，信乎？”苌𢎞曰：“信。蔡叔，康叔之兄也，",
                    "zhushu": "蔡叔，周公兄。康叔，周公弟。"
                },
                {
                    "paragraph": "先卫，不亦可乎？”子鱼曰：“以先王观之，则尚德也。昔武王克商，成王定之，选建明德，以藩屏周。故周公相王室，以尹天下，",
                    "zhushu": "尹，正也。藩，方元切。相，悉亮切。"
                },
                {
                    "paragraph": "于周为睦。",
                    "zhushu": "睦，亲厚也。以盛德见亲厚。"
                },
                {
                    "paragraph": "分鲁公以大路、大旗，",
                    "zhushu": "鲁公，伯禽也。此大路，金路。钖，同姓诸侯车也。交龙为旗。周礼：同姓以封。分，扶问切。下并同。路，本亦作辂，音路。旗，其依切。锡，星历切。"
                },
                {
                    "paragraph": "夏后氏之璜，",
                    "zhushu": "璜，美五名。夏，户雅切。璜，音黄。"
                },
                {
                    "paragraph": "封父之繁弱，",
                    "zhushu": "封父，古诸侯也。繁弱，大弓名。父，音甫，下“武父”同。封父，国名。繁，扶元切。"
                },
                {
                    "paragraph": "殷民六族，条氏、徐氏、萧氏、索氏、长勺氏、尾勺氏，使帅其宗氏，辑其分族，将其类丑，",
                    "zhushu": "丑，众也。索，素洛切。勺，市灼切。辑，音集，又七入切。"
                },
                {
                    "paragraph": "以法则周公，用即命于周。",
                    "zhushu": "即，就也。使六族就周，受周公之击制。"
                },
                {
                    "paragraph": "是使之职事干鲁，",
                    "zhushu": "共鲁公之职事。共，音恭。下“共王”同。"
                },
                {
                    "paragraph": "以昭周公之明德。",
                    "zhushu": "昭，显也。"
                },
                {
                    "paragraph": "分之土田陪敦，",
                    "zhushu": "陪，増也。敦，厚也。陪，本亦作“培”，同步回切。"
                },
                {
                    "paragraph": "祝、宗、卜、史，",
                    "zhushu": "大祝、宗人、大卜、大史，凡四官。"
                },
                {
                    "paragraph": "备物、典策，",
                    "zhushu": "典策，春秋之制。策，本又作“𠕋”，亦作“策”，或作“笧”，皆初革切。"
                },
                {
                    "paragraph": "官司彝器，",
                    "zhushu": "官司，百官也。彝器，常用器。彝，羊之切。"
                },
                {
                    "paragraph": "因商奄之民，",
                    "zhushu": "商奄，国名也。与四国流言，或迸散在鲁，皆令即属鲁怀柔之。迸，彼诤切。令，徐力呈切。"
                },
                {
                    "paragraph": "命以伯禽，",
                    "zhushu": "伯禽，周公世子。时周公唯遣伯禽之国，故皆以付伯禽。"
                },
                {
                    "paragraph": "而封于少皥之虚。",
                    "zhushu": "少皥虚，曲阜也，在鲁城内。少，诗照切。皥，胡老切。虚，起居切。"
                },
                {
                    "paragraph": "分康叔",
                    "zhushu": "康叔，卫之祖。"
                },
                {
                    "paragraph": "以大路、少帛、綪茷、旃旌、",
                    "zhushu": "少帛，杂帛也。绪茷，大赤，取染草名也。通帛为旃，析羽为旌。綪，七见切。按，步贝切，又音吠。旃，章然切。"
                },
                {
                    "paragraph": "大吕，",
                    "zhushu": "钟名。"
                },
                {
                    "paragraph": "殷氏七族，陶氏、施氏、繁氏、锜氏、樊氏、饥氏、终葵氏，封畛土略，自武父以南，及圃田之北竟，",
                    "zhushu": "畛，涂所径也。略，界也。武父，卫北界。圃田，郧薮名。陶，徒刀切。繁，步河切。锜，鱼绮切。畛，之忍切，一音真。圃，布五切，本亦作甫田。涂，音徒。径，音经。薮，素口切。"
                },
                {
                    "paragraph": "取于有阎之土以共王职，",
                    "zhushu": "有阎，卫所受朝宿邑，盖近京畿。近，附近之近。下“近我”同。"
                },
                {
                    "paragraph": "取于相土之东都，以会王之东搜。",
                    "zhushu": "为汤沐邑，王东巡守，以助祭泰山。相，息亮切。搜，所求切。守，手又切。"
                },
                {
                    "paragraph": "耼季授土，",
                    "zhushu": "耼季，周公弟，司空。聃，乃甘切。"
                },
                {
                    "paragraph": "陶叔授民，",
                    "zhushu": "陶叔，司徒。"
                },
                {
                    "paragraph": "命以康诰而封于殷虚。",
                    "zhushu": "康诰，周书。殷虚，朝歌也。"
                },
                {
                    "paragraph": "皆启以商政，疆以周索。",
                    "zhushu": "皆，鲁、卫也。启，开也。居殷故地，因其风俗，开用其政，疆理土地以周法。索，法也。疆，居良切。注及下同。"
                },
                {
                    "paragraph": "分唐叔",
                    "zhushu": "唐叔，晋之祖。"
                },
                {
                    "paragraph": "以大路、密须之鼓、",
                    "zhushu": "密须，国名。"
                },
                {
                    "paragraph": "阙巩、",
                    "zhushu": "甲名。巩，九勇切。"
                },
                {
                    "paragraph": "沽洗，",
                    "zhushu": "钟名。沽，音孤。洗，息典切。"
                },
                {
                    "paragraph": "怀姓九宗，职官五正。",
                    "zhushu": "怀姓，唐之余民。九宗，一姓为九族。职官五正，五官之长。长，丁丈切。下“长卫”同。"
                },
                {
                    "paragraph": "命以唐诰而封于夏虚，",
                    "zhushu": "唐诰，诰命篇名也。夏虚，大夏，今大原晋阳也。"
                },
                {
                    "paragraph": "启以夏政，",
                    "zhushu": "亦因夏风俗，开用其政。"
                },
                {
                    "paragraph": "疆以戎索。",
                    "zhushu": "大原近戎而寒，不与中国同，故自以戎法。"
                },
                {
                    "paragraph": "三者皆叔也，而有令德，故昭之以分物。不然，文、武、成、康之伯犹多，而不获是分也，唯不尚年也。管、蔡启商，惎间王室，",
                    "zhushu": "惎，毒也。周公摄政，管叔、蔡叔开道纣子禄父以毒乱王室。惎，音忌。间，间厕之间。道，音导。"
                },
                {
                    "paragraph": "王于是乎杀管叔而蔡蔡叔，",
                    "zhushu": "周公称王命以讨二叔。蔡，放也。上蔡，素达切。下蔡，如字。"
                },
                {
                    "paragraph": "以车七乘，徒七十人。",
                    "zhushu": "与蔡叔车徒而放之。乘，绳证切。"
                },
                {
                    "paragraph": "其子蔡仲，改行帅德，周公举之，以为己卿士，",
                    "zhushu": "为周公臣。行，下孟切。"
                },
                {
                    "paragraph": "见诸王而命之以蔡。",
                    "zhushu": "命为蔡侯。见，贤遍切。"
                },
                {
                    "paragraph": "其命书云：“王曰：胡！无若尔考之违王命也。”",
                    "zhushu": "胡，蔡仲名。"
                },
                {
                    "paragraph": "若之何其使蔡先卫也？武王之母弟八人，周公为大宰，康叔为司寇，耼季为司空，五叔无官，岂尚年哉？",
                    "zhushu": "五叔，管叔鲜、蔡叔度、成叔武、霍叔处、毛叔聃也。"
                },
                {
                    "paragraph": "曹，文之昭也；",
                    "zhushu": "文王子，与周公异母。昭，上饶切。说又作绍。"
                },
                {
                    "paragraph": "晋，武之穆也。",
                    "zhushu": "武王子。"
                },
                {
                    "paragraph": "曹为伯甸，非尚年也。",
                    "zhushu": "以伯爵居甸服，言小。甸，徒练切。"
                },
                {
                    "paragraph": "今将尚之，是反先王也。晋文公为践土之盟，卫成公不在，夷叔，其母弟也，犹先蔡。",
                    "zhushu": "践土、召陵二会，经书蔡在卫上，霸主以国大小之序也。子鱼所言，盟㰱之次。"
                },
                {
                    "paragraph": "其载书云：“王若曰：晋重、",
                    "zhushu": "文公。重，直龙切。"
                },
                {
                    "paragraph": "鲁申、",
                    "zhushu": "僖公。"
                },
                {
                    "paragraph": "卫武、",
                    "zhushu": "叔、武。"
                },
                {
                    "paragraph": "蔡甲午、",
                    "zhushu": "庄侯。"
                },
                {
                    "paragraph": "郑捷、",
                    "zhushu": "文公。捷，在接切。"
                },
                {
                    "paragraph": "齐潘、",
                    "zhushu": "昭公。潘，普安切。"
                },
                {
                    "paragraph": "宋王臣、",
                    "zhushu": "成公。未、王臣，本或作壬，如林切。"
                },
                {
                    "paragraph": "莒期。”",
                    "zhushu": "兹丕公也。齐序郑下，周之宗盟，异姓为后。丕，普悲切。"
                },
                {
                    "paragraph": "藏在周府，可覆视也。吾子欲复文、武之略，",
                    "zhushu": "略，道也。覆，芳服切。"
                },
                {
                    "paragraph": "而不正其德，将如之何？”苌弘说，告刘子，与范献子谋之，乃长卫侯于盟。○",
                    "zhushu": ""
                },
                {
                    "paragraph": "反自召陵，郑子大叔未至而卒。晋赵简子为之临，甚哀，曰：“黄父之会，",
                    "zhushu": "在昭二十五年。说，音悦。为，于伪切。下为沈同。临，力鸩切。父，音甫。"
                },
                {
                    "paragraph": "夫子语我九言，曰：“无始乱，无怙富，无恃宠，无违同，无敖礼，无骄能，",
                    "zhushu": "以能骄人。”语，鱼据切。怙，音户。敖，五报切。"
                },
                {
                    "paragraph": "无复怒，",
                    "zhushu": "复，重也。复，扶又切。"
                },
                {
                    "paragraph": "无谋非德，",
                    "zhushu": "非所谋也。"
                },
                {
                    "paragraph": "无犯非义。”",
                    "zhushu": "传言简子能用善言，所以遂兴。"
                },
                {
                    "paragraph": "○沈人不会于召陵，晋人使蔡伐之。夏，蔡灭沈。",
                    "zhushu": ""
                },
                {
                    "paragraph": "秋，楚为沈故，围蔡。伍员为吴行人以谋楚。",
                    "zhushu": ""
                },
                {
                    "paragraph": "楚之杀郤宛也，",
                    "zhushu": "在昭二十七年。员，音云。"
                },
                {
                    "paragraph": "伯氏之族出。",
                    "zhushu": "郤宛党。"
                },
                {
                    "paragraph": "伯州犁之孙嚭为吴大宰以谋楚。楚自昭王即位，无岁不有吴师。蔡侯因之，以其子乾与其大夫之子为质于吴。",
                    "zhushu": ""
                },
                {
                    "paragraph": "冬，蔡侯、吴子、唐侯伐楚。",
                    "zhushu": "唐侯不书，兵属于吴、蔡。犁，力兮切。嚭，普鄙切。乾，其连切。质，音致。"
                },
                {
                    "paragraph": "舍舟于淮汭，",
                    "zhushu": "吴乘舟从淮来，过蔡而舍之。舍，音赦，置也；又音舍，弃也。汭，人锐切。"
                },
                {
                    "paragraph": "自豫章与楚夹汉。",
                    "zhushu": "豫章，汉东江北地名。夹，古治切。"
                },
                {
                    "paragraph": "左司马戍谓子常曰：“子沿汉而与之上下，",
                    "zhushu": "沿，缘也。缘汉上下，遮使勿渡。沿，悦全切。上，时掌切。遮，正奢切。"
                },
                {
                    "paragraph": "我悉方城外以毁其舟，",
                    "zhushu": "以方城外人毁吾所舍舟。"
                },
                {
                    "paragraph": "还塞大隧、直辕、冥阨。",
                    "zhushu": "三者，汉东之隘道。隧，音遂。冥，亡丁切；本或作“置”，之豉切。阨，于懈切；本或作“隘”，音同。"
                },
                {
                    "paragraph": "子济汉而伐之，我自后击之，必大败之。”既谋而行。武城黑谓子常",
                    "zhushu": "黑，楚武城大夫。"
                },
                {
                    "paragraph": "曰：“吴用木也，我用革也，",
                    "zhushu": "用，军器。"
                },
                {
                    "paragraph": "不可久也，不如速战。”史皇谓子常：“楚人恶子而好司马，",
                    "zhushu": "史皇，楚大夫。司马，沈尹戍。恶，乌路切。好，呼报切。"
                },
                {
                    "paragraph": "若司马毁吴舟于淮，塞城口而入，",
                    "zhushu": "城口，三隘道之摠名。"
                },
                {
                    "paragraph": "是独克吴也。子必速战，不然不免。”乃济汉而陈，自小别至于大别。",
                    "zhushu": "禹贡：汉水至大别南入江。然则此二别在江夏界。陈，直觐切。下同。夏，户雅切。"
                },
                {
                    "paragraph": "三战，子常知不可，欲奔。",
                    "zhushu": "知吴不可胜。"
                },
                {
                    "paragraph": "史皇曰：“安求其事，",
                    "zhushu": "求知政事。"
                },
                {
                    "paragraph": "难而逃之，将何所入？子必死之，初罪必尽说。”",
                    "zhushu": "言致死以克吴，可以免贪贿致寇之罪。难，乃旦切。"
                },
                {
                    "paragraph": "十一月庚午，二师陈于柏举。",
                    "zhushu": "经所以书战。二师，吴、楚师。"
                },
                {
                    "paragraph": "阖庐之弟夫槩王晨请于阖庐曰：“楚瓦不仁，",
                    "zhushu": "瓦，子常名。"
                },
                {
                    "paragraph": "其臣莫有死志。先伐之，其卒必奔，而后大师继之，必克。”弗许。夫槩王曰：“所谓“臣义而行，不待命”者，其此之谓也。今日我死，楚可入也。”以其属五千先击子常之卒。子常之卒奔，楚师乱，吴师大败之。子常奔郑，史皇以其乘广死。",
                    "zhushu": "以战死。卒，子怱切。下同。乘，绳证切。广，古旷切。"
                },
                {
                    "paragraph": "吴从楚师，及清发，",
                    "zhushu": "清发，水名。"
                },
                {
                    "paragraph": "将击之。夫槩王曰：“困兽犹𨷵，况人乎？若知不免而致死，必败我。”若使先济者知免，后者慕之，蔑有𨷵心矣。半济而后可击也。”从之，又败之。楚人为食，吴人及之，奔。食而从之，败诸雍澨，五战及郢。",
                    "zhushu": "奔食，食者走不陈，故不在战数。噬，市制切。"
                },
                {
                    "paragraph": "己卯，楚子取其妹季芉𢌿我以出，涉睢。",
                    "zhushu": "睢水出新城昌魏县，东南，至枝江县入江，是楚王西走。芉，面尔切。楚姓。𢌿，必利切。世族谱：季芈、𢌿我，皆乎王女也。服云：𢌿我，季芉之字。雎，七余切。"
                },
                {
                    "paragraph": "针尹固与王同舟，王使执燧象以奔吴师。",
                    "zhushu": "烧火燧系象尾，使赴吴师，惊却之。针，之林切。燧，音遂。"
                },
                {
                    "paragraph": "庚辰，吴入郢，以班处宫。",
                    "zhushu": "以尊卑班次处楚王宫室。"
                },
                {
                    "paragraph": "子山处令尹之宫，",
                    "zhushu": "子山，吴王子。"
                },
                {
                    "paragraph": "夫槩王欲攻之，惧而去之，夫槩王入之。",
                    "zhushu": "入令尹宫也。言吴无礼，所以不能。遂𠑽"
                },
                {
                    "paragraph": "左司马戍及息而还，",
                    "zhushu": "息，汝南新息也。闻楚败，故还。"
                },
                {
                    "paragraph": "败吴师于雍澨，伤。",
                    "zhushu": "司马先败吴师而身被创。创，初良切。"
                },
                {
                    "paragraph": "初，司马臣阖庐，故耻为禽焉，",
                    "zhushu": "司马尝在吴为阖庐臣，是以今耻于见禽。"
                },
                {
                    "paragraph": "谓其臣曰：“谁能免吾首？”吴句卑曰：“臣贱，可乎？”司马曰：“我实失子，可哉。”",
                    "zhushu": "夫不知子贤。”句，古侯切。"
                },
                {
                    "paragraph": "三战皆伤，曰：“吾不可用也已。”句卑布裳，刭而裹之，",
                    "zhushu": "司马已死，刭取其首。刭，古顶切。裹，音果。"
                },
                {
                    "paragraph": "藏其身，而以其首免。",
                    "zhushu": "传言司马之忠壮。"
                },
                {
                    "paragraph": "楚子涉睢济江，入于云中。",
                    "zhushu": "入云梦泽中，所谓江南之梦。梦，如字，又音蒙。"
                },
                {
                    "paragraph": "王寝，盗攻之，以戈击王，王孙由于以背受之，中肩。王奔郧，钟建负季芈以从，",
                    "zhushu": "钟建，楚大夫。中，丁仲切。郧，音云。从，才用切，下同。又如字。"
                },
                {
                    "paragraph": "由于徐苏而从。",
                    "zhushu": "以皆受戈，故当时问绝。"
                },
                {
                    "paragraph": "郧公辛之弟怀将弑王，曰：“平王杀吾父，我杀其子，不亦可乎？”",
                    "zhushu": "辛，蔓成然之子𨷵辛也。昭十四年，楚平王杀成然。“杀”，或作“弑”，申志切。下“我杀”同。蔓，音万。"
                },
                {
                    "paragraph": "辛曰：“君讨臣，谁敢雠之？君命，天也。若死天命，将谁雠？诗曰：“柔亦不茹，刚亦不吐。不侮矜寡，不畏强御。”唯仁者能之。",
                    "zhushu": "诗大雅。言仲山甫不辟强陵弱。茹，音汝。矜，古顽切。"
                },
                {
                    "paragraph": "违强陵弱，非勇也；乘人之约，非仁也；灭宗废祀，非孝也；",
                    "zhushu": "弑君罪应灭宗。"
                },
                {
                    "paragraph": "动无令名，非知也。必犯是，余将杀女。”𨷵辛与其弟巢以王奔随。吴人从之，谓随人曰：“周之子孙在汉川者，楚实尽之。天诱其𠂻，致罚于楚，而君又窜之，",
                    "zhushu": "窜，匿也。知，音智。女，音汝。𠂻，音忠。窜，七乱切。匿，女力切。"
                },
                {
                    "paragraph": "周室何罪？君若顾报周室，施及寡人，以㢡天𠂻，",
                    "zhushu": "㢡，成也。施，以豉切。"
                },
                {
                    "paragraph": "君之惠也。汉阳之田，君实有之。”楚子在公官之北，",
                    "zhushu": "随公官也。"
                },
                {
                    "paragraph": "吴人在其南。子期似王，",
                    "zhushu": "子期，昭王兄公子结也。"
                },
                {
                    "paragraph": "逃王而已为王曰：“以我与之，王必免。”随人卜与之，不吉。乃辞吴曰：“以随之辟小，而密迩于楚，楚实存之。世有盟誓，至于今未改。若难而弃之，何以事君？执事之患，不唯一人，",
                    "zhushu": "一人，楚王。辟，四亦切。难，乃且切。"
                },
                {
                    "paragraph": "若鸠楚竟，敢不听命。”吴人乃退。",
                    "zhushu": "鸠，安集也。竟，音境。"
                },
                {
                    "paragraph": "罏金初官于子期氏，实与随人要言。",
                    "zhushu": "要言无以楚王与吴，并欲脱子期。鑪，本又作鑢，金名，音虑，氏也。"
                },
                {
                    "paragraph": "王使见，",
                    "zhushu": "王喜其意，欲引见之，以比王臣，且欲使盟随人。见，贤遍切。下注“敢见”同。"
                },
                {
                    "paragraph": "辞曰：“不敢以约为利。”",
                    "zhushu": "此约谓要言也。此一时之事，非为德举，故辞不敢见，亦不肯为盟主。约，如字，又于妙切。"
                },
                {
                    "paragraph": "王割子期之心，以与随人盟。",
                    "zhushu": "当心前割取血以盟，示其至心。"
                },
                {
                    "paragraph": "初，伍员与申包胥友。",
                    "zhushu": "包胥，楚大夫。包，必交切。"
                },
                {
                    "paragraph": "其亡也，谓申包胥曰：“我必复楚国。”",
                    "zhushu": "复，报也。"
                },
                {
                    "paragraph": "申包胥曰：“勉之！子能复之，我必能兴之。”及昭王在随，申包胥如秦乞师，曰：“吴为封豕长蛇，以荐食上国，",
                    "zhushu": "荐，数也。言吴贪害如蛇豕。荐，在荐切。数，所角切。"
                },
                {
                    "paragraph": "虐始于楚。寡君失守社稷，越在草莽，使下臣告急，曰：“夷德无厌，若邻于君，疆埸之患也。",
                    "zhushu": "吴有楚，则与秦邻。“草莽”，旧作“茅”，亡交切；今本多作“莽”，莫荡切。下同。厌，于盐切。疆，居良切。埸，音亦。"
                },
                {
                    "paragraph": "逮吴之未定，君其取分焉。",
                    "zhushu": "与吴共分楚地。逮，音代。分，扶问切。"
                },
                {
                    "paragraph": "若楚之遂亡，君之上也。若以君灵抚之，世以事君。”",
                    "zhushu": "抚，存恤也。"
                },
                {
                    "paragraph": "秦伯使辞焉，曰：“寡人闻命矣。子姑就馆，将图而告。”对曰：“寡君越在草莽，未获所伏，",
                    "zhushu": "伏，犹处也。"
                },
                {
                    "paragraph": "下臣何敢即安？立，依于庭墙而哭，日夜不绝声，勺饮不入口七日。秦哀公为之赋无衣。",
                    "zhushu": "诗秦风。取其“王子兴师，修我戈矛，与子同仇，与子偕作，与子偕行”。勺，市灼切，又音灼。为，于伪切。仇，音求。"
                },
                {
                    "paragraph": "九顿首而坐。",
                    "zhushu": "无衣三章，章三顿首。"
                },
                {
                    "paragraph": "秦师乃出。",
                    "zhushu": "为明年包胥以秦师至张本。",
                    "type": 2
                },
                {
                    "paragraph": "经五年，春，王三月，辛亥，朔，日有食之。",
                    "zhushu": "无传。"
                },
                {
                    "paragraph": "○夏，归粟于蔡。",
                    "zhushu": "蔡为楚所围，饥乏，故鲁归之粟。"
                },
                {
                    "paragraph": "○于越入吴。",
                    "zhushu": "于，发声也。"
                },
                {
                    "paragraph": "○六月，丙申，季孙意如卒。○",
                    "zhushu": ""
                },
                {
                    "paragraph": "秋，七月，壬子，叔孙不敢卒。",
                    "zhushu": "无传。"
                },
                {
                    "paragraph": "○冬，晋士鞅帅师围鲜虞。",
                    "zhushu": "",
                    "type": 2
                },
                {
                    "paragraph": "传五年，春，王人杀子朝于楚。",
                    "zhushu": "因楚乱也。络闵马父之言。"
                },
                {
                    "paragraph": "○夏，归粟于蔡，以周亟，矜无资。",
                    "zhushu": "亟，急也。亟，纪力切。"
                },
                {
                    "paragraph": "○越入吴，吴在楚也。○",
                    "zhushu": ""
                },
                {
                    "paragraph": "六月，季平子行东野。",
                    "zhushu": "东野，季氏邑。行，下孟切，下恒子同。"
                },
                {
                    "paragraph": "还，未至，丙申，卒于房。阳虎将以玙璠敛，",
                    "zhushu": "玙璠，美玉，君所佩。玙，本又作与，音余。璠，音烦，又方烦切。敛，力验切。"
                },
                {
                    "paragraph": "仲梁怀弗与，",
                    "zhushu": "懐，亦季氏家臣。"
                },
                {
                    "paragraph": "曰：“改步改玉。”",
                    "zhushu": "昭公之出，季孙行君事，佩玙璠，祭宗庙。今定公立，复臣位，改君步，则亦当去玙璠。去，起㠯切。"
                },
                {
                    "paragraph": "阳虎欲逐之，告公山不狃。不狃曰：“彼为君也，子何怨焉？”",
                    "zhushu": "不狃，季氏臣，费宰子泄也。为君不欲使僣。狃，女九切。为，于伪切。泄，息列切。潜，子念切。"
                },
                {
                    "paragraph": "既葬，桓子行东野，",
                    "zhushu": "桓子，意如子季孙斯。"
                },
                {
                    "paragraph": "及费。子泄为费宰，逆劳于郊，桓子敬之。劳仲梁怀，仲梁怀弗敬。",
                    "zhushu": "怀时从桓子行，轻慢子泄。劳，力报切。下从父、从王并同。"
                },
                {
                    "paragraph": "子泄怒，谓阳虎：“子行之乎？”",
                    "zhushu": "行，逐怀也。为下阳虎囚桓子起。"
                },
                {
                    "paragraph": "○申包胥以秦师至，秦子蒲、子虎帅车五百乘以救楚。",
                    "zhushu": "五百乘，三葛七千五百人。乘，绳证切。注同。"
                },
                {
                    "paragraph": "子蒲曰：“吾未知吴道。”",
                    "zhushu": "道，犹法术。"
                },
                {
                    "paragraph": "使楚人先与吴人战，而自稷会之，大败夫槩王于沂。",
                    "zhushu": "稷、沂，皆楚地。沂，鱼依切。"
                },
                {
                    "paragraph": "吴人获䓕射于柏举，",
                    "zhushu": "䓕射，楚大夫。射，食亦切，又食夜切。"
                },
                {
                    "paragraph": "其子帅奔徒",
                    "zhushu": "奔徒，楚散卒。卒，子忽切。"
                },
                {
                    "paragraph": "以从子西，败吴师于军祥。",
                    "zhushu": "楚地。"
                },
                {
                    "paragraph": "秋，七月，子期、子蒲灭唐。",
                    "zhushu": "从吴伐楚故。"
                },
                {
                    "paragraph": "九月，夫槩王归，自立也，以与王战，而败，",
                    "zhushu": "自立为吴王，号夫槩，"
                },
                {
                    "paragraph": "奔楚，为堂谿氏。",
                    "zhushu": "传终言之。谿，若兮切。"
                },
                {
                    "paragraph": "吴师败楚师于雍澨。秦师又败吴师。吴师居麇。",
                    "zhushu": "麇，地名。麇，九伦切。"
                },
                {
                    "paragraph": "子期将焚之，子西曰：“父兄亲暴骨焉，不能收，又焚之，不可。”",
                    "zhushu": "前年楚人与吴战，多死麇中，言不可并焚。暴，步卜切。"
                },
                {
                    "paragraph": "子期曰：“国亡矣，死者若有知也，可以歆旧祀，",
                    "zhushu": "言楚、吴复楚，则祭祀不废。歆，许金切。"
                },
                {
                    "paragraph": "岂惮焚之？”焚之，而又战，吴师败。又战于公壻之谿，",
                    "zhushu": "楚地名。"
                },
                {
                    "paragraph": "吴师大败，吴子乃归。囚闉舆罢。闉舆罢请先，遂逃归。",
                    "zhushu": "舆罢，楚大夫。请先至吴而逃归，言吴唯得楚一大夫复矢之，所以不克。闉，音因。舆，音余，又作与，羊女切。罢，音皮。复，扶又切。"
                },
                {
                    "paragraph": "叶公诸梁之弟后臧从其母于具，不待而归。",
                    "zhushu": "诸梁，司马沈尹戍之子，叶公子髙也。吴入楚，获后臧之母。楚定，臧弃母而归。叶，舒涉切。从，如字，又才用切。"
                },
                {
                    "paragraph": "叶公终不正视。",
                    "zhushu": "不义之。"
                },
                {
                    "paragraph": "○乙亥，阳虎囚季桓子及公父文伯，",
                    "zhushu": "文伯，季桓子从父昆弟也。阳虎欲为乱，恐二子不从，故囚之。父，音甫。"
                },
                {
                    "paragraph": "而逐仲梁怀。冬十月丁亥，杀公何藐。",
                    "zhushu": "藐，季氏族。藐，亡角切，又弥小切。"
                },
                {
                    "paragraph": "己丑，盟桓子于稷门之内。",
                    "zhushu": "鲁南城门。"
                },
                {
                    "paragraph": "庚寅，大诅。逐公父歜及秦遄，皆奔齐。",
                    "zhushu": "歜，即又伯也。秦遄，平子姑壻也。传言季氏之乱。诅，庄虑切。敏，昌欲切。遄，市专切。"
                },
                {
                    "paragraph": "○楚子入于郢。",
                    "zhushu": "吴师已归。"
                },
                {
                    "paragraph": "初，𨷵辛闻吴人之争宫也，曰：“吾闻之：“不让则不和；不和不可以远征。”吴争于楚，必有乱。有乱则必归，焉能定楚？”王之奔随也，将涉于成臼。",
                    "zhushu": "江夏竟陵县西有臼水，出聊屈山，西南入汉。焉，于虔切。臼，其九切。屈，其勿切，又君勿切。"
                },
                {
                    "paragraph": "蓝尹亹涉其帑，",
                    "zhushu": "亹，楚大夫。蓝，力甘切。亹，亡匪切。帑，音奴。"
                },
                {
                    "paragraph": "不与王舟。及宁，王欲杀之。",
                    "zhushu": "宁，安定也。"
                },
                {
                    "paragraph": "子西曰：“子常唯思旧怨以败，君何效焉？”王曰：“善。使复其所，吾以志前恶。”",
                    "zhushu": "恶，过也。"
                },
                {
                    "paragraph": "王赏𨷵辛、王孙由于、王孙圉、钟建、𨷵巢、申包胥、王孙贾、宋木、𨷵怀。",
                    "zhushu": "九子，皆从王有大功者。"
                },
                {
                    "paragraph": "子西曰：“请舍怀也。”",
                    "zhushu": "以初谋弑王也。舍，音舍，又音赦。弑，申志切。"
                },
                {
                    "paragraph": "王曰：“大德灭小怨，道也。”",
                    "zhushu": "终从其兄，免王大难，是大德。难，乃旦切。"
                },
                {
                    "paragraph": "申包胥曰：“吾为君也，非为身也。君既定矣，又何求？且吾尤子旗，其又为诸？”",
                    "zhushu": "子旗，蔓成然也。以有德于平王，求欲无厌，平王杀之。在昭十四年。为，于伪切。厌，于盐切。"
                },
                {
                    "paragraph": "遂逃赏。王将嫁季芉，季芉辞曰：“所以为女子，远丈夫也。钟建负我矣。”以妻钟建，以为乐尹。",
                    "zhushu": "司乐大夫。远，于万切。妻，七细切。"
                },
                {
                    "paragraph": "王之在随也，子西为王舆服以保路，国于脾泄。",
                    "zhushu": "脾泄，楚邑也。失王，恐国人溃散，故伪为王车服，立国脾泄，以保安道路人。脾，婢支切。泄，息列切。"
                },
                {
                    "paragraph": "闻王所在，而后从王。王使由于城麇，",
                    "zhushu": "于麇筑城。"
                },
                {
                    "paragraph": "复命，子西问髙厚焉，弗知。子西曰：“不能，如辞。",
                    "zhushu": "言自知不能，当辞勿行。"
                },
                {
                    "paragraph": "城不知髙厚小大，何知？”对曰：“固辞不能，子使余也。人各有能有不能。王遇盗于云中，余受其戈，其所犹在。”袒而视之背，曰：“此余所能也。脾泄之事，余亦弗能也。”",
                    "zhushu": "传言昭王所以复国，有贤臣也。袒，音但。"
                },
                {
                    "paragraph": "○晋士鞅围鲜虞，报观虎之役也。",
                    "zhushu": "三年，觧虞获晋观虎。",
                    "type": 2
                },
                {
                    "paragraph": "经六年，春，王正月，癸亥，郑游速帅师灭许，以许男斯归。",
                    "zhushu": "游速，大叔子。"
                },
                {
                    "paragraph": "○二月，公侵郑。○公至自侵郑。",
                    "zhushu": "无传。"
                },
                {
                    "paragraph": "○夏，季孙斯、仲孙何忌如晋。○",
                    "zhushu": ""
                },
                {
                    "paragraph": "秋，晋人执宋行人乐祁犁。",
                    "zhushu": "称行人，言非其罪。犁，力兮切，又力之切。"
                },
                {
                    "paragraph": "○冬，城中城。",
                    "zhushu": "无传。公为晋侵郑，故惧而城之。为，于伪切。"
                },
                {
                    "paragraph": "○季孙斯、仲孙忌帅师围郓。",
                    "zhushu": "无传。何忌不言何，阙文。郓贰于齐，故围之。郓，音运。",
                    "type": 2
                },
                {
                    "paragraph": "传六年，春，郑灭许，囚楚败也。○",
                    "zhushu": ""
                },
                {
                    "paragraph": "二月，公侵郑，取厈，为晋讨郑之伐胥靡也。",
                    "zhushu": "胥靡，周地也。周儋翩因郑人以作乱，郑为之伐胥靡，故晋使鲁讨之。厈，郑地。取厈不书，归之晋。为，于伪切。儋，丁甘切。翩，音篇。"
                },
                {
                    "paragraph": "往不假道于卫，及还，阳虎使季、孟自南门入，出自东门，",
                    "zhushu": "阳虎将逐三桓，欲使得罪于邻国。"
                },
                {
                    "paragraph": "舍于豚泽。卫侯怒，使弥子瑕追之。",
                    "zhushu": "弥子瑕，卫嬖大夫。豚，杜孙切。嬖，必计切。"
                },
                {
                    "paragraph": "公叔文子老矣，",
                    "zhushu": "文子，公叔发。"
                },
                {
                    "paragraph": "辇而如公，曰：“尤人而效之，非礼也。昭公之难，君将以文之舒鼎、",
                    "zhushu": "卫文公之鼎。难，乃旦切。"
                },
                {
                    "paragraph": "成之昭兆、",
                    "zhushu": "寳龟，"
                },
                {
                    "paragraph": "定之鞶鉴，",
                    "zhushu": "鞶带而以镜为饰也。今西方羌、胡犹然，古之遗服。鞶，又作盘，步丹切，又蒲官切。鉴，古暂切。"
                },
                {
                    "paragraph": "苟可以纳之，择用一焉。公子与二三臣之子，诸侯苟忧之，将以为之质。",
                    "zhushu": "为质，求纳鲁昭公。质，音致。"
                },
                {
                    "paragraph": "此群臣之所闻也。今将以小忿蒙旧德，",
                    "zhushu": "蒙，覆也。"
                },
                {
                    "paragraph": "无乃不可乎？大姒之子，",
                    "zhushu": "大姒，文王妃。大，音泰。姒，音似。"
                },
                {
                    "paragraph": "唯周公、康叔为相睦也，而效小人以弃之，不亦诬乎？天将多阳虎之罪以毙之，君姑待之，若何？”乃止。",
                    "zhushu": "止不伐鲁师。"
                },
                {
                    "paragraph": "○夏，季桓子如晋，献郑俘也。",
                    "zhushu": "献此春取匡之俘。俘，芳夫切。"
                },
                {
                    "paragraph": "阳虎强使孟懿子往报夫人之币，",
                    "zhushu": "虎欲困辱三桓，并求媚于晋，故强使正卿报晋夫人之聘。强，其丈切。下同。"
                },
                {
                    "paragraph": "晋人兼享之。",
                    "zhushu": "贱鲁，故不复两设礼。明经所以不备书。复，扶又切。"
                },
                {
                    "paragraph": "孟孙立于房外，谓范献子曰：“阳虎若不能居鲁，而息肩于晋，所不以为中军司马者，有如先君！”",
                    "zhushu": "称先君以征其言。若欲使晋，必厚待之。”"
                },
                {
                    "paragraph": "献子曰：“寡君有官，将使其人，",
                    "zhushu": "择得其人，"
                },
                {
                    "paragraph": "鞅何知焉？”献子谓简子曰：“鲁人患阳虎矣。孟孙知其衅，以为必适晋，故强为之请，以取入焉。”",
                    "zhushu": "欲令晋人闻虎当逃走，故强设请托之辞，因此言以入晋，令晋素知之。衅，许靳切。为，于伪切。令，力呈切。"
                },
                {
                    "paragraph": "○四月己丑，吴大子终累败楚舟师，",
                    "zhushu": "终累，阖庐子，夫差兄。舟师，水战。累，力追切，又力轨切。夫，音扶。差，初佳切。"
                },
                {
                    "paragraph": "获潘子臣、小惟子",
                    "zhushu": "二子，楚舟师之帅。惟，位悲切；本又作惟，亦如字。"
                },
                {
                    "paragraph": "及大夫七人。楚国大愓，惧亡。子期又以陵师败于繁扬。",
                    "zhushu": "陵师，陆军。惕，他历切。"
                },
                {
                    "paragraph": "令尹子西喜曰：“乃今可为矣。”",
                    "zhushu": "言知惧而后可治。"
                },
                {
                    "paragraph": "于是乎迁郢于鄀，而改纪其政，以定楚国。",
                    "zhushu": "传言楚赖子西以安。鄀，音若。"
                },
                {
                    "paragraph": "○周儋翩率王子朝之徒，因郑人将以作乱于周，",
                    "zhushu": "儋翩，子朝余党。"
                },
                {
                    "paragraph": "郑于是乎伐冯、滑、胥靡、负黍、狐人、𦪳外。",
                    "zhushu": "郑伐周六邑，在鲁伐郑取厈前，于此见者，为戍周起也。阳起县西南有负黍亭。见，贤遍切，下见湿同。为，于伪切，下同。"
                },
                {
                    "paragraph": "六月，晋阎没戍周，且城胥靡。",
                    "zhushu": "为下天王出居姑莸起。"
                },
                {
                    "paragraph": "○秋八月，宋乐祁言于景公曰：“诸侯唯我事晋，今使不往，晋其憾矣。”乐祁告其宰陈寅。",
                    "zhushu": "以与公言告之。使，所之切。憾，户暗切。"
                },
                {
                    "paragraph": "陈寅曰：“必使子往。”他日，公谓乐祁曰：“唯寡人说子之言，子必往。”陈寅曰：“子立后而行，吾室亦不亡，",
                    "zhushu": "寅知晋政多门，往必有难，故使乐祁立后而行。说，音悦。难，乃旦切。下同。"
                },
                {
                    "paragraph": "唯君亦以我为知难而行也。”见溷而行。",
                    "zhushu": "溷，乐祁子也。见于君，立以为后。溷，侯温切，又侯困切。"
                },
                {
                    "paragraph": "赵简子逆，而饮之酒于绵上。献杨楯六十于简子。",
                    "zhushu": "杨，木名。楯，食允切，又音允。"
                },
                {
                    "paragraph": "陈寅曰：“昔吾王范氏，今子主赵氏，又有纳焉，以杨楯贾祸，弗可为也已。",
                    "zhushu": "知范氏必怨，将得祸。贾，音古。"
                },
                {
                    "paragraph": "然子死晋国，子孙必得志于宋。",
                    "zhushu": "以其为国死。为，于伪切，下同。"
                },
                {
                    "paragraph": "范献子言于晋侯曰：“以君命越疆而使，未致使而私饮酒，不敬二君，不可不讨也。”乃执乐祁。",
                    "zhushu": "献子怒祁比赵氏。经所以称“行人”。疆，居良切。使，所吏切。比，毗志切。"
                },
                {
                    "paragraph": "○阳虎又盟公及三桓于周社，盟国人于亳社，诅于五父之衢。",
                    "zhushu": "传言三桓微，陪臣专政，为八年阳虎作乱起。亳，步各切。诅，侧虑切。父，音甫。衢，其俱切。"
                },
                {
                    "paragraph": "○冬十二月，天王处于姑莸，",
                    "zhushu": "姑莸，周地。莸，音由，又由旧切。"
                },
                {
                    "paragraph": "辟儋翩之乱也。",
                    "zhushu": "为明年单、刘逆王起。单，音善。",
                    "type": 2
                },
                {
                    "paragraph": "经七年，春，王正月。○夏，四月。○",
                    "zhushu": ""
                },
                {
                    "paragraph": "秋，齐侯、郑伯盟于咸。",
                    "zhushu": "卫地。咸，音咸。"
                },
                {
                    "paragraph": "○齐人执卫行人北宫结以侵卫。",
                    "zhushu": "称“行人”，非使人之罪。使，所吏切。"
                },
                {
                    "paragraph": "○齐侯、卫侯盟于沙。",
                    "zhushu": "结叛晋也。阳平元城县东南有沙亭。沙，如字，又星和切。"
                },
                {
                    "paragraph": "○大雩。",
                    "zhushu": "无传，过也。"
                },
                {
                    "paragraph": "○齐国夏帅师伐我西鄙。",
                    "zhushu": "夏，国佐孙。"
                },
                {
                    "paragraph": "○九月，大雩。",
                    "zhushu": "无传，过也。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "传七年，春，二月，周儋翩入于仪栗以叛。",
                    "zhushu": "仪栗，周邑。"
                },
                {
                    "paragraph": "○齐人归郓、阳关，阳虎居之以为政。",
                    "zhushu": "郓、阳关，皆鲁邑。中贰于齐，齐今归之。不书，虎专之。中，丁仲切。"
                },
                {
                    "paragraph": "○夏，四月，单武公、",
                    "zhushu": "穆公子。"
                },
                {
                    "paragraph": "刘桓公",
                    "zhushu": "文公子。"
                },
                {
                    "paragraph": "败尹氏于穷谷。",
                    "zhushu": "尹氏复党儋翩，共为乱也。复，扶又切。"
                },
                {
                    "paragraph": "○秋，齐侯、郑伯盟于咸，征会于卫。",
                    "zhushu": "征，召也。"
                },
                {
                    "paragraph": "卫侯欲叛晋，",
                    "zhushu": "属齐、郑也。"
                },
                {
                    "paragraph": "诸大夫不可。使北宫结如齐，而私于齐侯曰：“执结以侵我。”",
                    "zhushu": "欲以齐师惧诸大夫。"
                },
                {
                    "paragraph": "齐侯从之，乃盟于𤨏。",
                    "zhushu": "𤨏即沙也。为明年涉沱捘卫侯手起。𤨏，素果切。佗，徒河切。捘，子对切。"
                },
                {
                    "paragraph": "○齐国夏伐我。",
                    "zhushu": "齐叛晋故。"
                },
                {
                    "paragraph": "阳虎御季桓子，公敛处父御孟懿子，",
                    "zhushu": "处父，孟氏家臣，成宰。公敛，阳敛，力检切，又音廉，或音虑点切。"
                },
                {
                    "paragraph": "将宵军齐师。齐师闻之，堕，伏而待之。",
                    "zhushu": "堕毁其军以诱敌而设伏兵。堕，许规切。"
                },
                {
                    "paragraph": "处父曰：“虎不图祸，而必死。”",
                    "zhushu": "而，女也。女，音汝。下同。"
                },
                {
                    "paragraph": "苫夷曰：“虎陷二子于难，",
                    "zhushu": "苫夷，季氏家臣。二子，季、孟。苫，始占切。难，乃旦切。"
                },
                {
                    "paragraph": "不待有司，余必杀女。”虎惧，乃还，不败。",
                    "zhushu": "传言陪臣强，能自相制，季、孟不敢有心。"
                },
                {
                    "paragraph": "○冬，十一月，戊午，单子、刘子逆王于庆氏。",
                    "zhushu": "庆氏，守姑莸大夫。"
                },
                {
                    "paragraph": "晋籍秦送王。己巳，王入于王城，",
                    "zhushu": "己巳，十二月五日。有日无月。"
                },
                {
                    "paragraph": "馆于公族党氏，",
                    "zhushu": "党氏，周大夫。党，音掌。"
                },
                {
                    "paragraph": "而后朝于庄宫。",
                    "zhushu": "庄王庙也。"
                }
            ]
        },
        {
            "name": "定公下第二十八",
            "paragraphs": [
                {
                    "paragraph": "定公下第二十八",
                    "zhushu": "",
                    "type": 1
                },
                {
                    "paragraph": "经八年，春，王正月，公侵齐。",
                    "zhushu": "报前年伐我西鄙。"
                },
                {
                    "paragraph": "○公至自侵齐。",
                    "zhushu": "无传。"
                },
                {
                    "paragraph": "○二月，公侵齐。",
                    "zhushu": "未得志故。"
                },
                {
                    "paragraph": "○三月，公至自侵齐。",
                    "zhushu": "无传。"
                },
                {
                    "paragraph": "○曹伯露卒。",
                    "zhushu": "无传。四年盟皋鼬。鼬，由又切。"
                },
                {
                    "paragraph": "○夏，齐国夏帅师伐我西鄙。○公会晋师于瓦。",
                    "zhushu": "瓦，卫地。将来敕鲁，公逆会之。东郡燕县东北有瓦亭。夏，户雅切。年末注同。瓦，颜寡切。燕，音烟。"
                },
                {
                    "paragraph": "○公至目瓦。",
                    "zhushu": "无传。"
                },
                {
                    "paragraph": "○秋，七月，戊辰，陈侯柳卒。",
                    "zhushu": "无传。四年盟皋鼬。柳，力久切，本或作抑。"
                },
                {
                    "paragraph": "○晋士鞅帅师侵郑，遂侵卫。",
                    "zhushu": "两事，故曰遂。"
                },
                {
                    "paragraph": "○葬曹靖公。",
                    "zhushu": "无传。"
                },
                {
                    "paragraph": "○九月，葬陈怀公。",
                    "zhushu": "无传。三月而葬，速。"
                },
                {
                    "paragraph": "○季孙斯、仲孙何忌帅师侵卫。○",
                    "zhushu": ""
                },
                {
                    "paragraph": "冬，卫侯、郑伯盟于曲濮。",
                    "zhushu": "无传。结叛晋。曲濮，卫地。濮音卜。"
                },
                {
                    "paragraph": "○从祀先公。",
                    "zhushu": "从，顺也。先公，闵公、僖公也。将正二公之位次，所顺非一。亲尽，故通言先公。"
                },
                {
                    "paragraph": "○盗窃寳玉、大弓。",
                    "zhushu": "盗，谓阳虎也。家臣贱，名氏不见，故曰盗。寳玉，夏后氏之璜。大弓，封父之繁弱。见，贤遍切。璜，音黄。父，音甫。",
                    "type": 2
                },
                {
                    "paragraph": "传八年，春，王正月，公侵齐，门于阳州。",
                    "zhushu": "攻其门，"
                },
                {
                    "paragraph": "士皆坐列，",
                    "zhushu": "言无𨷵志。"
                },
                {
                    "paragraph": "曰：“颜髙之弓六钧。”",
                    "zhushu": "颜髙，鲁人。三十斤为钧，六钧，百八十斤。古称重，故以为异强。钧，音均。称，尺证切。强，其丈切。"
                },
                {
                    "paragraph": "皆取而传观之。阳州人出，颜髙夺人弱弓，籍丘子鉏击之，与一人俱毙。",
                    "zhushu": "子鉏，齐人。毙，仆也。传，直专切。鉏，仕居切。与一人俱毙，婢世切。颜高与一人俱为子鉏所击而仆。仆，音赴，又蒲北切。孙炎云：前覆曰仆。"
                },
                {
                    "paragraph": "偃，且射子鉏，中颊，殪。",
                    "zhushu": "子鉏死。且，如字。射，食亦切，下同。中，丁仲切。烦，古协切。殪，于计切，死也。言颜髙虽为子鉏所击，偃仆，且射子鉏中颊而死，言其善射也。一读且音子余切，云：偃，旦人姓名也。捡世族谱无此人，一读者非也。"
                },
                {
                    "paragraph": "颜息射人中眉，",
                    "zhushu": "颜息，鲁人。"
                },
                {
                    "paragraph": "退曰：“我无勇，吾志其目也。”",
                    "zhushu": "以自矜。"
                },
                {
                    "paragraph": "师退，冉猛伪伤足而先。",
                    "zhushu": "猛，鲁人，欲先归。先，悉荐切。"
                },
                {
                    "paragraph": "其兄会乃呼曰：“猛也殿！”",
                    "zhushu": "会见师退而猛不在列，乃大呼，诈言猛有后为殿。传言鲁无军政。呼，火故切。殿，丁电切。注同。"
                },
                {
                    "paragraph": "○二月，己丑，单子伐榖城，刘子伐仪栗。",
                    "zhushu": "讨儋翩之党。榖城，在河南县西。单，音善。儋，丁甘切。翩，音篇。"
                },
                {
                    "paragraph": "辛卯，单子伐简城，刘子伐盂，以定王室。",
                    "zhushu": "传终王室之乱。盂，音于。"
                },
                {
                    "paragraph": "○赵鞅",
                    "zhushu": "丁掌切。"
                },
                {
                    "paragraph": "言于晋侯曰：“诸侯唯宋事晋，好逆其使，犹惧不至。今又执之，是绝诸侯也。”将归乐祁，士鞅曰：“三年止之，无故而归之，宋必叛晋。”",
                    "zhushu": "执乐祁在六年。好，呼报切。使，所吏切。"
                },
                {
                    "paragraph": "献子私谓子梁",
                    "zhushu": "献子，范鞅。子梁，乐祁。"
                },
                {
                    "paragraph": "曰：“寡君惧不得事宋君，是以止子。子姑使溷代子。”",
                    "zhushu": "溷，乐祁子。溷，侯温切，又侯困切。"
                },
                {
                    "paragraph": "子梁以告陈寅。陈寅曰：“宋将叛晋，是弃溷也，不如待之。”",
                    "zhushu": "留待，勿以子自代。"
                },
                {
                    "paragraph": "乐祁归，卒于大行。",
                    "zhushu": "大行，晋东南山。大，音泰。行，户郎切，一音衡。"
                },
                {
                    "paragraph": "士鞅曰：“宋必叛，不如止其尸以求成焉。”乃止诸州。",
                    "zhushu": "州，晋地。为明年宋公使乐大心如晋张本。"
                },
                {
                    "paragraph": "○公侵齐，攻廪丘之郛。",
                    "zhushu": "郛，郭也。廪，力甚切。郛，芳夫切。"
                },
                {
                    "paragraph": "主人焚冲，",
                    "zhushu": "冲，战车。冲，昌容切。说文作“轻”，云：陷阵车也。"
                },
                {
                    "paragraph": "或濡马褐以救之，",
                    "zhushu": "马褐，马衣。濡，人于切。褐，尸葛切。"
                },
                {
                    "paragraph": "遂毁之。",
                    "zhushu": "毁郛。"
                },
                {
                    "paragraph": "主人出，师奔。",
                    "zhushu": "攻郭人少，故遣后师走往助之。"
                },
                {
                    "paragraph": "阳虎伪不见冉猛者，曰：“猛在此，必败。”",
                    "zhushu": "阳州之役，猛先归，言若在此，必复败。复，扶又切。"
                },
                {
                    "paragraph": "猛逐之，顾而无继，伪颠。",
                    "zhushu": "逐廪丘人。"
                },
                {
                    "paragraph": "虎曰：“尽客气也。”",
                    "zhushu": "言皆客气，非勇。客，如字。"
                },
                {
                    "paragraph": "苫越生子，将待事而名之。",
                    "zhushu": "苫越，苫夷。苫，式占切。注同。"
                },
                {
                    "paragraph": "阳州之役获焉，名之曰阳州。",
                    "zhushu": "欲自比侨如。侨，其骄切。"
                },
                {
                    "paragraph": "○夏，齐国夏、髙张伐我西鄙。",
                    "zhushu": "报上二侵。"
                },
                {
                    "paragraph": "晋士鞅、赵鞅、荀寅救我。",
                    "zhushu": "救不书，齐师已去，未入竟。竟，音境。"
                },
                {
                    "paragraph": "公会晋师于瓦。范献子执羔，赵简子、中行文子皆执鴈。鲁于是始尚羔。",
                    "zhushu": "献子，士鞅也。简子，赵鞅也。中行文子，荀寅也。礼，卿执羔，大夫执鴈，鲁则同之。今始知执羔之尊也。卿不书，礼不敌公，史略之。行，户郎切。"
                },
                {
                    "paragraph": "○晋师将盟卫侯于鄟泽。",
                    "zhushu": "自瓦还，就卫地盟。剸，音专，又市转切。本亦作“剸”，音同。"
                },
                {
                    "paragraph": "赵简子曰：“群臣谁敢盟卫君者？”",
                    "zhushu": "前年卫叛晋属齐，简子意欲摧辱之。"
                },
                {
                    "paragraph": "涉佗、成何曰：“我能盟之。”",
                    "zhushu": "二子，晋大夫。佗，徒何切。"
                },
                {
                    "paragraph": "卫人请执牛耳。",
                    "zhushu": "盟礼，尊者涖牛耳，主次盟者。卫侯与晋大夫盟，自以当涖牛耳，故请之。"
                },
                {
                    "paragraph": "成何曰：“卫，吾温、原也，焉得视诸侯？”",
                    "zhushu": "言卫小，可比晋县，不得从诸侯礼。焉，于虔切。"
                },
                {
                    "paragraph": "将歃，涉佗捘卫侯之手，及捥。",
                    "zhushu": "捘，挤也。血至捥。歃，所洽切。捘，子对切。捥，乌唤切。挤，子计切，又子礼切；说文云：排也。"
                },
                {
                    "paragraph": "卫侯怒。王孙贾趋进，",
                    "zhushu": "贾，卫大夫。"
                },
                {
                    "paragraph": "曰：“盟以信礼也，",
                    "zhushu": "信，犹明也。"
                },
                {
                    "paragraph": "有如卫君，其敢不唯礼是事，而受此盟也？”",
                    "zhushu": "言晋无礼，不欲受其盟。"
                },
                {
                    "paragraph": "卫侯欲叛晋，而患诸大夫。王孙贾使次于郊。大夫问故，",
                    "zhushu": "问不入故。"
                },
                {
                    "paragraph": "公以晋诟语之，",
                    "zhushu": "诟，耻也。诟，呼豆切。语，鱼据切。"
                },
                {
                    "paragraph": "且曰：“寡人辱社稷，其改卜嗣，寡人从焉。”",
                    "zhushu": "使改卜他公子以嗣先君，我从大夫所立。"
                },
                {
                    "paragraph": "大夫曰：“是卫之祸，岂君之过也？”公曰：“又有患焉，谓寡人“必以而子与大夫之子为质”。”",
                    "zhushu": "为质于晋。质，音致，下同。"
                },
                {
                    "paragraph": "大夫曰：“苟有益也，公子则往，群臣之子敢不皆负羁絏以从？”将行，王孙贾曰：“苟卫国有难，工商未尝不为患，使皆行而后可。”",
                    "zhushu": "欲以激怒国人。絏，息列切。从，才用切。下注“从弟”、下“从者”同。难，乃旦切。激，古狄切。"
                },
                {
                    "paragraph": "公以告大夫，乃皆将行之。行有日，",
                    "zhushu": "有期日。"
                },
                {
                    "paragraph": "公朝国人，使贾问焉，曰：“若卫叛晋，晋五伐我，病何如矣？”皆曰：“五伐我，犹可以能战。”贾曰：“然则如叛之，病而后质焉，何遟之有？”乃叛晋。晋人请改盟，弗许。○",
                    "zhushu": ""
                },
                {
                    "paragraph": "秋，晋士鞅会成桓公，侵郑，围虫牢，报伊阙也。",
                    "zhushu": "桓公，周卿士。不书，监帅不亲侵也。六年，郑伐周阙外，晋为周报之。监，古衔切。为，于伪切。下同。"
                },
                {
                    "paragraph": "遂侵卫。",
                    "zhushu": "讨叛。"
                },
                {
                    "paragraph": "○九月，师侵卫，晋故也。",
                    "zhushu": "鲁为晋讨卫。"
                },
                {
                    "paragraph": "○季寤、",
                    "zhushu": "季桓子之弟。寤，五故切。"
                },
                {
                    "paragraph": "公鉏极、",
                    "zhushu": "公弥曾孙，桓子族子。"
                },
                {
                    "paragraph": "公山不狃",
                    "zhushu": "费宰。狃，女九切。"
                },
                {
                    "paragraph": "皆不得志于季氏，叔孙辄无宠于叔孙氏，",
                    "zhushu": "辄，叔孙氏之庶子。"
                },
                {
                    "paragraph": "叔仲志不得志于鲁，",
                    "zhushu": "志，叔孙带之孙。皆为国人所薄，"
                },
                {
                    "paragraph": "故五人因阳虎。阳虎欲去三桓，以季寤更季氏，",
                    "zhushu": "代桓子。去，起吕切。更，音庚，旧古孟切。下同。"
                },
                {
                    "paragraph": "以叔孙辄更叔孙氏，",
                    "zhushu": "代武叔。"
                },
                {
                    "paragraph": "已更孟氏。",
                    "zhushu": "阳虎自代懿子。"
                },
                {
                    "paragraph": "冬十月，顺祀先公而祈焉。",
                    "zhushu": "将作大事，欲以顺祀取媚。"
                },
                {
                    "paragraph": "辛卯，禘于僖公。",
                    "zhushu": "辛卯，十月二日。不于大庙者，顺祀之义，当退僖公，惧于僖神，故于僖庙行顺祀。禘，大计切。"
                },
                {
                    "paragraph": "壬辰，将享季氏于蒲圃而杀之，戒都车曰：“癸巳至。”",
                    "zhushu": "都邑之兵车也。阳虎欲以壬辰夜杀季孙，明日癸巳，以都车攻二家。圃，布五切。"
                },
                {
                    "paragraph": "成宰公敛处父告孟孙曰：“季氏戒都车，何故？”孟孙曰：“吾弗闻。”处父曰：“然则乱也，必及于子，先备诸。”与孟孙以壬辰为期。",
                    "zhushu": "处父期以兵救孟氏。壬辰，先癸巳一日。先，悉荐切。"
                },
                {
                    "paragraph": "阳虎前驱，林楚御桓子，虞人以铍、盾夹之，阳越殿。",
                    "zhushu": "越，阳虎从弟。铍，普皮切。盾，食允切，又音允。夹，古洽切。殿，丁见切。"
                },
                {
                    "paragraph": "将如蒲圃，桓子咋谓林楚",
                    "zhushu": "咋，暂也。咋，仕诈切。"
                },
                {
                    "paragraph": "曰：“而先皆季氏之良也，尔以是继之。”",
                    "zhushu": "欲使林楚免己于难，以继其先人之良。难，乃旦切。"
                },
                {
                    "paragraph": "对曰：“臣闻命后。",
                    "zhushu": "后，犹晚也。"
                },
                {
                    "paragraph": "阳虎为政，鲁国服焉，违之，征死，死无益于主。”桓子曰：“何后之有？而能以我适孟氏乎？”对曰：“不敢爱死，惧不免主。”桓子曰：“往也。”",
                    "zhushu": "言必往。"
                },
                {
                    "paragraph": "孟氏选圉人之壮者三百人，以为公期筑室于门外。",
                    "zhushu": "实欲以备难，不欲使人知，故伪筑室于门外，因得聚众。公期，孟氏支子。圉，鱼吕切。为，于伪切。"
                },
                {
                    "paragraph": "林楚怒马，及衢而骋。",
                    "zhushu": "骋，驰也。骋，敕领切。"
                },
                {
                    "paragraph": "阳越射之，不中。筑者阖门。",
                    "zhushu": "季孙既得入，乃闲门。射，食亦切，下同。中，丁仲切。阖，户腊切。"
                },
                {
                    "paragraph": "有自门前射阳越，杀之。阳虎劫公与武叔，",
                    "zhushu": "武叔，叔孙不敢之子州仇也。劫，居业切。仇，音求。"
                },
                {
                    "paragraph": "以代孟氏。公敛处父、师成人自上东门入，",
                    "zhushu": "鲁东城之北门。"
                },
                {
                    "paragraph": "与阳氏战于南门之内，弗胜。又战于棘下，",
                    "zhushu": "城内地名。"
                },
                {
                    "paragraph": "阳氏败。阳虎说甲如公宫，取寳玉、大弓以出，舍于五父之衢，寝而为食。其徒曰：“追其将至。”虎曰：“鲁人闻余出，喜于征死，何暇追余？”",
                    "zhushu": "征，召也。阳虎召季氏于蒲圃，将杀之。今得脱，必喜，故言喜于召死。说，本又作税，同他活切。脱，徒活切，或他活切。"
                },
                {
                    "paragraph": "从者曰：“嘻！速驾，公敛阳在。”",
                    "zhushu": "嘻，惧声。嘻，许其切。"
                },
                {
                    "paragraph": "公敛阳请追之，孟孙弗许。",
                    "zhushu": "畏阳虎。"
                },
                {
                    "paragraph": "阳欲杀桓子，",
                    "zhushu": "欲因乱讨季氏以强孟氏。"
                },
                {
                    "paragraph": "孟孙惧而归之。",
                    "zhushu": "不敢杀。"
                },
                {
                    "paragraph": "子言辨舍爵于季氏之庙而出。",
                    "zhushu": "子言，季寤。辨，犹周徧也。徧告庙饮酒，示无惧。言辨，上音遍，注徧同；下如字。"
                },
                {
                    "paragraph": "阳虎入于讙、阳关以叛。",
                    "zhushu": "叛不书，略家臣。讙，音欢。"
                },
                {
                    "paragraph": "○郑驷歂嗣子大叔为政。",
                    "zhushu": "歂，驷乞子子然也。为明年杀邓析张本。歂，市专切。析，星历切。",
                    "type": 2
                },
                {
                    "paragraph": "经九年，春，王正月。○",
                    "zhushu": ""
                },
                {
                    "paragraph": "夏，四月，戊申，郑伯虿卒。",
                    "zhushu": "无传。四年盟皋鼬。虿，敕迈切。"
                },
                {
                    "paragraph": "○得寳玉、大弓。",
                    "zhushu": "弓、玉，国之分器，得之足以为荣，失之足以为辱，故重而书之。分，扶问切。"
                },
                {
                    "paragraph": "○六月，葬郑献公。",
                    "zhushu": "无传。三月而葬，速。"
                },
                {
                    "paragraph": "○秋，齐侯、卫侯次于五氏。",
                    "zhushu": "五氏，晋地。不书伐者，讳伐盟主，以次告。"
                },
                {
                    "paragraph": "○秦伯卒。",
                    "zhushu": "无传。不书名，未同盟。"
                },
                {
                    "paragraph": "○冬，葬秦哀公。",
                    "zhushu": "无传。",
                    "type": 2
                },
                {
                    "paragraph": "传九年，春，宋公使乐大心盟于晋，且逆乐祁之尸。辞，伪有疾。乃使向巢如晋盟，且逆子梁之尸。",
                    "zhushu": "巢，向戍曽孙。向，舒亮切。"
                },
                {
                    "paragraph": "子明谓桐门右师出，",
                    "zhushu": "子明，乐祁之子溷也。右师，乐大心，子明族父也。右师往到子明舍，子明逐使出门去。"
                },
                {
                    "paragraph": "曰：“吾犹衰绖，而子击钟，何也？”",
                    "zhushu": "忿其不逆父丧，因责其无同族之恩。衰，七雷切。绖，田结切。"
                },
                {
                    "paragraph": "右师曰：“丧不在此故也。”既而告人曰：“已衰绖而生子，余何故舍钟？”",
                    "zhushu": "已，子明也。舍，音舍。"
                },
                {
                    "paragraph": "子明闻之，怒，言于公曰：“右师将不利戴氏。",
                    "zhushu": "乐氏，戴公族。"
                },
                {
                    "paragraph": "不肯适晋，将作乱也。不然，无疾。”乃逐桐门右师。",
                    "zhushu": "逐之在明年，终叔孙昭子之言。"
                },
                {
                    "paragraph": "○郑驷歂杀邓析，而用其竹刑。",
                    "zhushu": "邓析，郑大夫。欲改郑所铸旧制，不受君命，而私造刑法，书之于竹简，故言“竹刑”。"
                },
                {
                    "paragraph": "君子谓：“子然于是不忠。苟有可以加于国家者，弃其邪可也。”",
                    "zhushu": "加，犹益也。弃，不责其邪恶也。邪，似嗟切。"
                },
                {
                    "paragraph": "静女之三章，取彤管焉。",
                    "zhushu": "诗邶风也。言静女三章之诗，虽说美女，义在彤管。彤管，赤管笔，女史记事规诲之所执。彤，徒冬切。邶，音佩。说，音悦。"
                },
                {
                    "paragraph": "竿旄“何以告之”，取其忠也。",
                    "zhushu": "诗鄘风也。录竿旄诗者，取其中心愿告人以善道也。言此二诗，皆以一善见采，而邓析不以一善存身。鄘，音容。"
                },
                {
                    "paragraph": "故用其道，不弃其人。诗云：“蔽芾甘棠，勿翦勿伐，召伯所茇。”",
                    "zhushu": "诗召南也。召伯决讼于蔽芾小棠之下，诗人思之，不伐其树。茇，草舍也。芾，方味切。召，音邵。茇，畔末切。"
                },
                {
                    "paragraph": "思其人，犹爱其树，况用其道而不恤其人乎？子然无以劝能矣。”",
                    "zhushu": "传言子然嗣大叔为政，郑所以衰弱。"
                },
                {
                    "paragraph": "○夏，阳虎归寳玉、大弓。",
                    "zhushu": "无益近用，而祗为名，故归之。祗，音支。"
                },
                {
                    "paragraph": "书曰“得”，器用也。凡获器用曰得，",
                    "zhushu": "器用者，谓物之成器，可为人用者也。"
                },
                {
                    "paragraph": "得用焉曰获。",
                    "zhushu": "谓用器物以有获，若麟为田获，俘为战获。麟，本又作麟，吕辛切。俘，芳夫切。"
                },
                {
                    "paragraph": "○六月，伐阳关。",
                    "zhushu": "讨阳虎也。"
                },
                {
                    "paragraph": "阳虎使焚莱门。",
                    "zhushu": "阳关，邑门。"
                },
                {
                    "paragraph": "师惊，犯之而出，奔齐，请师以伐鲁，曰：“三加，必取之。”",
                    "zhushu": "三加兵于鲁。"
                },
                {
                    "paragraph": "齐侯将许之。鲍文子谏曰：“臣尝为隷于施氏矣，",
                    "zhushu": "施氏，鲁太夫。文子，鲍国也。成十七年，齐人召而立之，至今七十四岁，于是文子盖九十余矣。"
                },
                {
                    "paragraph": "鲁未可取也。上下犹和，众庶犹睦，能事大国，",
                    "zhushu": "大国，晋也。"
                },
                {
                    "paragraph": "而无天菑，若之何取之？阳虎欲勤齐师也，齐师罢，大臣必多死亡已，于是乎奋其诈谋。夫阳虎有宠于季氏，而将杀季孙，以不利鲁国，而求容焉。",
                    "zhushu": "求，自客。菑，音灾。罢，音皮。"
                },
                {
                    "paragraph": "亲富不亲仁，君焉用之？君富于季氏，而大于鲁国，兹阳虎所欲倾覆也。鲁免其疾，而君又收之，无乃害乎？”齐侯执阳虎，将东之。阳虎愿东，",
                    "zhushu": "阳虎欲西奔晋，知齐必反已，故诈以东为愿。焉，于虔切。倾，本又作顷，音倾。覆，芳服切。"
                },
                {
                    "paragraph": "乃囚诸西鄙。尽借邑人之车，锲其轴，麻约而归之。",
                    "zhushu": "锲，刻也。欲绝追者。锲，苦结切。轴，音逐。"
                },
                {
                    "paragraph": "载葱灵，寝于其中而逃。",
                    "zhushu": "䓤灵，辎车名。葱，初江切，或音忽。辎，侧其切。说文云：衣车也。"
                },
                {
                    "paragraph": "追而得之，囚于齐。又以葱灵逃，奔宋，遂奔晋，适赵氏。仲尼曰：“赵氏其世有乱乎！”",
                    "zhushu": "受乱人故。"
                },
                {
                    "paragraph": "秋，齐侯伐晋夷仪。",
                    "zhushu": "为卫讨也。为，于伪切，下同。"
                },
                {
                    "paragraph": "敝无存之父将室之，辞，以与其弟，",
                    "zhushu": "无存，齐人也。室之，为取妇。"
                },
                {
                    "paragraph": "曰：“此役也不死，反，必娶于髙、国。”",
                    "zhushu": "髙氏、国氏，齐贵族也。无存欲必有功，还取卿相之女。娶，士住切。相，息亮切。"
                },
                {
                    "paragraph": "先登，求自门出，死于霤下。",
                    "zhushu": "既入城，夷仪人不服，故𨷵死于门屋霤下也。霤，力又切。"
                },
                {
                    "paragraph": "东郭书让登，",
                    "zhushu": "登城非人所乐，故让众使后，而己先登。乐，如字，又五孝切。"
                },
                {
                    "paragraph": "犁弥从之，曰：“子让而左，我让而右，使登者绝而后下。”",
                    "zhushu": "恐书先下，故又谲以让之。下，入城也。犁，力兮切。谲，古穴切。"
                },
                {
                    "paragraph": "书左，弥先下。",
                    "zhushu": "书从弥言左行，弥遂自先下，亦让也。"
                },
                {
                    "paragraph": "书与王猛息，",
                    "zhushu": "战讫，共，止息。"
                },
                {
                    "paragraph": "猛曰：“我先登。”书敛甲曰：“曩者之难，今又难焉。”",
                    "zhushu": "敛甲起，欲击猛。曩，乃党切。向也。难，乃旦切。"
                },
                {
                    "paragraph": "猛笑曰：“吾从子，如骖之靳。”",
                    "zhushu": "靳，车中马也。猛不敢与书争，言已从书，如骖马之随靳也。传言齐师和，所以能克。骖，七南切。騑马也。靳，居觐切。本或作如骖之有靳，非也。争，争𨷵之争，又如字。"
                },
                {
                    "paragraph": "晋车千乘在中牟。",
                    "zhushu": "救夷仪也。今荧阳有中牟县，回远，疑非也。乘，绳证切。"
                },
                {
                    "paragraph": "卫侯将如五氏，",
                    "zhushu": "齐侯在五氏，将往助之。"
                },
                {
                    "paragraph": "卜过之，龟焦。",
                    "zhushu": "卫至五氏，道过中牟，畏晋，故卜。龟焦，兆不成，不可以行事也。"
                },
                {
                    "paragraph": "卫侯曰：“可也。卫车当其半，寡人当其半，敌矣。”",
                    "zhushu": "卫侯怒晋甚，不复顾卜，欲以身当五百乘。复，扶又切。"
                },
                {
                    "paragraph": "乃过中牟。中牟人欲伐之。卫褚师圃亡在中牟，曰：“卫虽小，其君在焉，未可胜也。齐师克城而骄，其帅又贱，",
                    "zhushu": "城，谓夷仪也。帅，谓东郭书。褚，中吕切。帅，所类切。注同。"
                },
                {
                    "paragraph": "遇，必败之，不如从齐。”乃伐齐师，败之。",
                    "zhushu": "获齐车五百乘。事见哀十五年。见，贤遍切。"
                },
                {
                    "paragraph": "齐侯致禚、媚、杏于卫。",
                    "zhushu": "二邑皆齐西界，以答谢卫意。禚，诸若切。媚，武冀切。杏，亡猛切。"
                },
                {
                    "paragraph": "齐侯赏犁弥，犁弥辞，曰：“有先登者，臣从之，晳帻而衣貍制。”",
                    "zhushu": "晳，白也。帻，齿上下相值。制，裘也。晳，星历切。帻，音策，又音责。说文作“䶦”，音义同。衣，于既切。貍，力之切。制，音制。"
                },
                {
                    "paragraph": "公使视东郭书，曰：“乃夫子也，吾贶子。”",
                    "zhushu": "贶，赐也。贶，音况。"
                },
                {
                    "paragraph": "公赏东郭书，辞，曰：“彼宾旅也。”",
                    "zhushu": "言彼与我若宾主相让，旅俱进退。"
                },
                {
                    "paragraph": "乃赏犁弥。",
                    "zhushu": ""
                },
                {
                    "paragraph": "齐师之在夷仪也，齐侯谓夷仪人曰：“得敝无存者，以五家免。”",
                    "zhushu": "给其五家。令常不共役事。令，力呈切。共，音恭。"
                },
                {
                    "paragraph": "乃得其尸。公三襚之，",
                    "zhushu": "襚，衣也。比殡，三加禭，深礼厚之。禭，音遂。比，必利切。"
                },
                {
                    "paragraph": "与之犀轩与直盖，",
                    "zhushu": "犀轩，卿车。直盖，髙盖。"
                },
                {
                    "paragraph": "而先归之。坐引者，以师哭之，",
                    "zhushu": "停丧车以尽哀也。君方为位而哭，故挽丧者不敢立。挽，音晚。"
                },
                {
                    "paragraph": "亲推之三。",
                    "zhushu": "齐侯自推丧中轮三转。推，如字，又他囬切。",
                    "type": 2
                },
                {
                    "paragraph": "经十年，春，王三月，及齐平。",
                    "zhushu": "平前八年再侵齐之怨。"
                },
                {
                    "paragraph": "○夏，公会齐侯于夹谷。",
                    "zhushu": "平故。夹，古洽切，又古协切。二传作“颊”。谷，古木切。"
                },
                {
                    "paragraph": "○公至自夹谷。",
                    "zhushu": "无传。"
                },
                {
                    "paragraph": "○晋赵鞅帅师围卫。○",
                    "zhushu": ""
                },
                {
                    "paragraph": "齐人来归郓、讙、龟阴田。",
                    "zhushu": "三邑皆汶阳田也。泰山博县北有龟山，阴田在其北也。会夹谷，孔子相，齐人服义而归鲁田。郓，音运。讙，火官切。汶，音问。相，息亮切。"
                },
                {
                    "paragraph": "○叔孙州仇、仲孙何忌帅师围郈。",
                    "zhushu": "郈，叔孙氏邑。郈，音后，字林下遘切。"
                },
                {
                    "paragraph": "○秋，叔孙州仇、仲孙何忌帅师围郈。○宋乐大心出奔曹。",
                    "zhushu": "传在前年春。书名，罪其称疾，罪不适晋。"
                },
                {
                    "paragraph": "○宋公子地出奔陈。",
                    "zhushu": "贪弄马以距君命。书名，罪之也。弄，鲁贡切。"
                },
                {
                    "paragraph": "○冬，齐侯、卫侯、郑游速会于安甫。",
                    "zhushu": "无传。安甫也，阙。"
                },
                {
                    "paragraph": "○叔孙州仇如齐。○",
                    "zhushu": ""
                },
                {
                    "paragraph": "宋公之弟辰暨仲佗、石彄出奔陈。",
                    "zhushu": "暨，与也。宋公宠向魋，不听辰请，辰忿而将大臣出奔。虚请自忿，称弟，示首恶也。仲佗、石彄皆为国卿，不能匡君静难，而为辰所牵帅出奔。称名，亦罪之也。暨，其器切。佗，徒河切。彄，苦侯切。魋，大囬切。难，乃旦切。",
                    "type": 2
                },
                {
                    "paragraph": "传十年，春，及齐平。○",
                    "zhushu": ""
                },
                {
                    "paragraph": "夏，公会齐侯于祝其，实夹谷。",
                    "zhushu": "夹谷，即祝其也。"
                },
                {
                    "paragraph": "孔丘相。",
                    "zhushu": "相会仪也。相，息亮切。注同。"
                },
                {
                    "paragraph": "犁弥言于齐侯曰：“孔丘知礼而无勇，若使莱人以兵劫鲁侯，必得志焉。”",
                    "zhushu": "莱人，齐所灭莱夷也。犁，力兮切。劫，居业切。"
                },
                {
                    "paragraph": "齐侯从之。孔丘以公退，曰：“士兵之！",
                    "zhushu": "以兵击莱人。"
                },
                {
                    "paragraph": "两君合好，而裔夷之俘以兵乱之，",
                    "zhushu": "裔，远也。好，呼报切，下“逼好”同。裔，以制切。俘，芳夫切，下同。"
                },
                {
                    "paragraph": "非齐君所以命诸侯也。裔不谋夏，夷不乱华，俘不干盟，兵不逼好，于神为不祥，",
                    "zhushu": "盟将告神，犯之为不善。夏，户雅切。逼，彼力切。"
                },
                {
                    "paragraph": "于德为愆义，于人为失礼，君必不然。”齐侯闻之，遽辟之。",
                    "zhushu": "辟去莱兵也。愆，去连切。遽，其据切。辟，婢亦切，又音避。去，起吕切。"
                },
                {
                    "paragraph": "将盟，齐人加于载书曰：“齐师出竟，而不以甲车三百乘从我者，有如此盟。”",
                    "zhushu": "如此盟记之祸。竟，音境。乘，绳证切。诅，侧据切。"
                },
                {
                    "paragraph": "孔丘使兹无还揖封，",
                    "zhushu": "无还，鲁大夫。还，音旋。"
                },
                {
                    "paragraph": "曰：“而不反我汶阳之田，吾以共命者，亦如之。”",
                    "zhushu": "须齐归汶阳田，乃当共齐命。于是孔子以公退，贱者终其事。要盟不㓗，故略不书。共，音恭。要，一遥切。"
                },
                {
                    "paragraph": "齐侯将享公，孔丘谓梁丘据曰：“齐、鲁之故，吾子何不闻焉？",
                    "zhushu": "故，旧典。"
                },
                {
                    "paragraph": "事既成矣，",
                    "zhushu": "会事成。"
                },
                {
                    "paragraph": "而又享之，是勤执事也。且牺象不出门，嘉乐不野合。",
                    "zhushu": "牺、象，酒器，牺尊、象尊也。嘉乐，钟磬也。牺，许宜切，又息河切。"
                },
                {
                    "paragraph": "飨而既具，是弃礼也。若其不具，用秕稗也。",
                    "zhushu": "秕，榖不成者。稗，草之似榖者。言享不具礼，秽薄若秕稗。秕，音鄙，字林音比，又必履切。稗，皮卖切。"
                },
                {
                    "paragraph": "用秕稗，君辱；弃礼，名恶。子盍图之？夫享，所以昭德也。不昭，不如其已也。”乃不果享。",
                    "zhushu": "孔子知齐侯怀诈，故以礼距之。盍，户腊切。"
                },
                {
                    "paragraph": "齐人来归郓、讙、龟阴之田。",
                    "zhushu": "阳虎九年以此奔齐。经文倒者，次鲁事。"
                },
                {
                    "paragraph": "○晋赵鞅围卫，报夷仪也。",
                    "zhushu": "前年，齐为卫伐晋夷仪，故伐卫以为报。为，于伪切。"
                },
                {
                    "paragraph": "初，卫侯伐邯郸午于寒氏，",
                    "zhushu": "邯郸，广平县也。午，晋邯郸大夫。寒氏，即五氏也。前年卫人助齐伐五氏。邯，音寒。郸，音丹。"
                },
                {
                    "paragraph": "城其西北而守之，宵𤏖。",
                    "zhushu": "午众宵散，“城其西北而守之”，一本或作“城其西北隅”。𤏖，子潜切。"
                },
                {
                    "paragraph": "及晋围卫，午以徒七十人门于卫西门，杀人于门中，曰：“请报寒氏之役。”",
                    "zhushu": "卫开门与午𨷵。"
                },
                {
                    "paragraph": "涉佗曰：“夫子则勇矣，然我往，必不敢启门。”亦以徒七十人，且门焉，步左右，皆至而立，如植。",
                    "zhushu": "至其门下，步行门左右，然后立待，如立木不动以示整。佗，徒河切。植，市力切，一音值。"
                },
                {
                    "paragraph": "日中不启门，乃退。反役，晋人讨卫之叛故，曰：“由涉佗、成何。”",
                    "zhushu": "捘卫侯手故。"
                },
                {
                    "paragraph": "于是执涉佗以求成于卫。卫人不许，晋人遂杀涉佗。成何奔燕。君子曰：“此之谓弃礼，必不钧。",
                    "zhushu": "言必见杀，不得与人等。"
                },
                {
                    "paragraph": "诗曰：“人而无礼，胡不遄死？”涉佗亦遄矣哉！”",
                    "zhushu": "诗鄘风。遄，速也。遄，市专切。"
                },
                {
                    "paragraph": "○初，叔孙成子欲立武叔，公若藐固谏，曰：“不可。”",
                    "zhushu": "藐，叔孙氏之族。藐，音邈，又亡小切。"
                },
                {
                    "paragraph": "成子立之而卒。公南使贼射之，不能杀。",
                    "zhushu": "公南，叔孙家臣，武叔之党。射，食亦切。下同。"
                },
                {
                    "paragraph": "公南为马正，使公若为郈宰。武叔既定，使郈马正侯犯杀公若，弗能。其圉人曰：",
                    "zhushu": "武叔之圉人。"
                },
                {
                    "paragraph": "“吾以剑过朝，公若必曰：“谁之剑也？”吾称子以告，必观之。吾伪固而授之末，则可杀也。”",
                    "zhushu": "伪为固陋不知礼者，以剑锋末授之。锋，芳逢切。"
                },
                {
                    "paragraph": "使如之。公若曰：“尔欲吴王我乎？”",
                    "zhushu": "见剑向已，逆呵之，鱄诸杀具。王亦用剑刺之。向，许亮切。亦作向。呵，呼多切。刺，七亦切。"
                },
                {
                    "paragraph": "遂杀公若。侯犯以郈叛。",
                    "zhushu": "犯以不能副武叔之命，故叛。叛而以围告庙，故书围。"
                },
                {
                    "paragraph": "武叔、㦤子围郈，弗克。",
                    "zhushu": ""
                },
                {
                    "paragraph": "秋，二子及齐师复围郈，弗克。叔孙谓郈工师驷赤",
                    "zhushu": "工师，掌工匠之官。复，扶又切。"
                },
                {
                    "paragraph": "曰：“郈非唯叔孙氏之忧，社稷之患也。将若之何？”对曰：“臣之业，在扬水卒章之四言矣。”",
                    "zhushu": "扬水，诗唐风。卒章四言日：“我闻有命，在掦水卒章”，本或作“扬之水卒章”。"
                },
                {
                    "paragraph": "叔孙稽首。",
                    "zhushu": "谢其受已命。"
                },
                {
                    "paragraph": "驷赤谓侯犯曰：“居齐、鲁之际而无事，必不可矣。",
                    "zhushu": "无所服事。"
                },
                {
                    "paragraph": "子盍求事于齐以临民？不然，将叛。”侯犯从之。齐使至，驷赤与郈人为之宣言于郈中",
                    "zhushu": "诈为齐使言也。使，所吏切，注同。为，于伪切，下注“为齐”同。"
                },
                {
                    "paragraph": "曰：“侯犯将以郈易于齐，齐人将迁郈民。”",
                    "zhushu": "谓易其民人。"
                },
                {
                    "paragraph": "众凶惧。",
                    "zhushu": "不欲迁。凶，音凶，一音凶勇切。"
                },
                {
                    "paragraph": "驷赤谓侯犯曰：“众言异矣。",
                    "zhushu": "不与始同。"
                },
                {
                    "paragraph": "子不如易于齐。与其死也，犹是郈也，而得纾焉，何必此？",
                    "zhushu": "言以郈民易取齐人，与郈无异，胜于守郈为叛人所杀。纾，音舒。"
                },
                {
                    "paragraph": "齐人欲以此逼鲁，必倍与子地。",
                    "zhushu": "言非徒得民，又将得齐地。逼，彼力切。倍，步罪切。"
                },
                {
                    "paragraph": "且盍多舍甲于子之门，以备不虞。”侯犯曰：“诺。”乃多舍甲焉。侯犯请易于齐，齐有司观郈。将至，驷赤使周走呼曰：“齐师至矣！”郈人大骇，介侯犯之门甲，以围侯犯。驷赤将射之，",
                    "zhushu": "伪为侯犯射郈人。呼，火故切。介，音界。"
                },
                {
                    "paragraph": "侯犯止之，曰：“谋免我。”侯犯请行，许之。",
                    "zhushu": "郈人许之。"
                },
                {
                    "paragraph": "驷赤先如宿，",
                    "zhushu": "宿，东平无盐县，故宿国。"
                },
                {
                    "paragraph": "侯犯殿。毎出一门，郈人闭之。",
                    "zhushu": "闭其后门。殿，丁见切。"
                },
                {
                    "paragraph": "及郭门，止之曰：“子以叔孙氏之甲出，有司若诛之，",
                    "zhushu": "诛，责也。"
                },
                {
                    "paragraph": "群臣惧死。”驷赤曰：“叔孙氏之甲有物，吾未敢以出。”",
                    "zhushu": "物，识也。赤还救侯犯也。识，申志切，又如字。"
                },
                {
                    "paragraph": "犯谓驷赤曰：“子止而与之数。”",
                    "zhushu": "数甲以相付。数，色主切。"
                },
                {
                    "paragraph": "驷赤止，而纳鲁人。侯犯奔齐。齐人乃致郈。",
                    "zhushu": "致其名簿也。为下武如齐传。簿，步古切。"
                },
                {
                    "paragraph": "○宋公子地嬖蘧富猎，",
                    "zhushu": "地，宋景公弟辰之兄也。嬖，必计切。蘧，其居切。猎，力辄切。"
                },
                {
                    "paragraph": "十一分其室，而以其五与之。",
                    "zhushu": "与富猎也。"
                },
                {
                    "paragraph": "公子地有白马四，公嬖向魋，魋欲之。",
                    "zhushu": "向魋，司马桓魋也。"
                },
                {
                    "paragraph": "公取而朱其尾、鬛以与之。",
                    "zhushu": "与魋也。鬣，力辄切。尔雅舍人注云：马𩯣也。𩯣，子工切。"
                },
                {
                    "paragraph": "地怒，使其徒抶魋而夺之。魋惧，将走，公闭门而泣之，目尽肿。母弟辰曰：“子分室以与猎也，而独卑魋，亦有颇焉。子为君礼，",
                    "zhushu": "礼，辟君也。抶，敕乙切。肿，章勇切。颇，普多切。"
                },
                {
                    "paragraph": "不过出竟，君必止子。”公子地出奔陈，公弗止。辰为之请，弗听。辰曰：“是我迋吾兄也。",
                    "zhushu": "迋，欺也。竟，音境。为，于伪切。注“犹为”同。迋，求往切，又古况切。"
                },
                {
                    "paragraph": "吾以国人出，君谁与处？”冬，母弟辰暨仲佗、石彄出奔陈。",
                    "zhushu": "佗，仲几子。彄，褚师叚子。皆宋卿。众之所望，故言国人。褚，张吕切。"
                },
                {
                    "paragraph": "○武叔聘于齐。",
                    "zhushu": "谢致郈也。经书辰奔在聘后者，从告。"
                },
                {
                    "paragraph": "齐侯享之，曰：“子叔孙！若使郈在君之他竟，寡人何知焉？”属与敝邑际，故敢助君忧之。”",
                    "zhushu": "以致郈德叔孙。属，音烛。"
                },
                {
                    "paragraph": "对曰：“非寡君之望也。所以事君，封疆社稷是以，",
                    "zhushu": "以，犹为也。疆，居良切。"
                },
                {
                    "paragraph": "敢以家隷勤君之执事？夫不令之臣，天下之所恶也，君岂以为寡君赐？”",
                    "zhushu": "言义在讨恶，非所以赐寡君。恶乌切。十一年传、注皆同，又如字。",
                    "type": 2
                },
                {
                    "paragraph": "经十有一年，春，",
                    "zhushu": ""
                },
                {
                    "paragraph": "宋公之弟辰及仲佗、石彄、公子地自陈入于萧以叛。",
                    "zhushu": "萧，宋邑。称地，例在前年。"
                },
                {
                    "paragraph": "○夏，四月。",
                    "zhushu": ""
                },
                {
                    "paragraph": "秋，宋乐大心自曹入于萧。",
                    "zhushu": "入萧从叛人，叛可知，故不书叛。"
                },
                {
                    "paragraph": "○冬，及郑平。",
                    "zhushu": "平六年侵郑取匡之怨。"
                },
                {
                    "paragraph": "○叔还如郑涖盟。",
                    "zhushu": "还，叔□曽孙。还，音旋。还，叔诣曽孙。案世族谱，叔还是叔弓曽孙，此云叔诣，误也。",
                    "type": 2
                },
                {
                    "paragraph": "传十一年，春，宋公母弟辰暨仲佗、石彄、公子地入于萧以叛。秋，乐大心从之，大为宋患，宠向魋故也。",
                    "zhushu": "恶宋公宠不义，以致国患。"
                },
                {
                    "paragraph": "○冬，及郑平，始叛晋也。",
                    "zhushu": "鲁自僖公以来，世服于晋，至今而叛，故曰始。",
                    "type": 2
                },
                {
                    "paragraph": "经十有二年，春，薛伯定卒。",
                    "zhushu": "无传。四年盟皋鼬。"
                },
                {
                    "paragraph": "○夏，葬薛襄公。",
                    "zhushu": "无传。"
                },
                {
                    "paragraph": "○叔孙州仇帅师堕郈。",
                    "zhushu": "堕，毁也。患其险固，故毁壊其城。堕，许规切，下传同。坏，音怪，又户怪切。"
                },
                {
                    "paragraph": "○卫公孟彄帅师伐曹。",
                    "zhushu": "彄，孟絷子。彄，苦侯切。㙯，陟立切。"
                },
                {
                    "paragraph": "○季孙斯、仲孙何忌帅师堕费。",
                    "zhushu": "费，音秘。"
                },
                {
                    "paragraph": "○秋，大雩。",
                    "zhushu": "无传。书过。雩，音于。"
                },
                {
                    "paragraph": "○冬，十月，癸亥，公会齐侯，盟于黄。",
                    "zhushu": "无传。结叛晋。"
                },
                {
                    "paragraph": "○十有一月，丙寅，朔，日有食之。",
                    "zhushu": "无传。"
                },
                {
                    "paragraph": "○公至自黄。",
                    "zhushu": "无传。"
                },
                {
                    "paragraph": "○十有二月，公围成。○公至自围成。",
                    "zhushu": "无传。国内而书至者，成强若列国，兴动大众，故出入皆告庙。",
                    "type": 2
                },
                {
                    "paragraph": "传十二年，夏，卫公孟彄伐曹，克郊。",
                    "zhushu": "郊，曹邑。"
                },
                {
                    "paragraph": "还，滑罗殿。",
                    "zhushu": "罗，卫大夫。滑，于八切。殿，丁见切。下同。"
                },
                {
                    "paragraph": "未出，不退于列。",
                    "zhushu": "未出曹竟，罗不退在行列之后。竟，音境。行，户郎切。"
                },
                {
                    "paragraph": "其御曰：“殿而在列，其为无勇乎？”罗曰：“与其素厉，宁为无勇。”",
                    "zhushu": "素，空也。厉，猛也。言伐小国，当如畏者，以诱致之。"
                },
                {
                    "paragraph": "○仲由为季氏宰，",
                    "zhushu": "仲由，子路。"
                },
                {
                    "paragraph": "将堕三都。",
                    "zhushu": "三都，费、郈、成也。强盛将为国害，故仲由欲毁之。"
                },
                {
                    "paragraph": "于是叔孙氏堕郈。季氏将堕费，公山不狃、叔孙辄帅费人以袭鲁。",
                    "zhushu": "不狃，费宰也。辄不得志于叔孙氏。"
                },
                {
                    "paragraph": "公与三子入于季氏之宫，登武子之台。费人攻之，弗克。入及公侧。",
                    "zhushu": "至台下，"
                },
                {
                    "paragraph": "仲尼命申句须、乐颀下伐之，",
                    "zhushu": "二子，鲁大夫。仲尼时为司寇。句，音劬。颀，音祈。"
                },
                {
                    "paragraph": "费人北。国人追之，败诸姑蔑。二子奔齐，",
                    "zhushu": "二子，不狃、叔孙辄。"
                },
                {
                    "paragraph": "遂堕费。",
                    "zhushu": ""
                },
                {
                    "paragraph": "将堕成，公敛处父谓孟孙：“堕成，齐人必至于北门。",
                    "zhushu": "成在鲁北竟故。"
                },
                {
                    "paragraph": "且成，孟氏之保障也，无成，是无孟氏也。子伪不知，",
                    "zhushu": "佯不知，障，之尚切，又音章。“子伪不知”，并如字。一本“伪”作“为”。“佯”，本亦作“阳”，音同。"
                },
                {
                    "paragraph": "我将不堕。”",
                    "zhushu": ""
                },
                {
                    "paragraph": "冬，十二月，公围成，弗克。",
                    "zhushu": "",
                    "type": 2
                },
                {
                    "paragraph": "经十有三年，春，齐侯、卫侯次于垂葭。",
                    "zhushu": "二君将使师伐晋，次垂葭以为之援。葭，音加。"
                },
                {
                    "paragraph": "○夏，筑蛇渊囿。",
                    "zhushu": "无传。书不时也。囿，音又。"
                },
                {
                    "paragraph": "○大搜于比蒲。",
                    "zhushu": "无传。夏搜，非时。搜，所求切。比，音毗。"
                },
                {
                    "paragraph": "○卫公孟彄帅师伐曹。",
                    "zhushu": "无传。"
                },
                {
                    "paragraph": "○秋，晋赵鞅入于晋阳以叛。",
                    "zhushu": "书叛，恶可知。"
                },
                {
                    "paragraph": "○冬，晋荀寅、士吉射入于朝歌以叛。",
                    "zhushu": "吉射，士鞅子。射，食亦切，又食夜切。朝，如字。"
                },
                {
                    "paragraph": "○晋赵鞅归于晋。",
                    "zhushu": "韩、魏请而复之，故曰归。言韩、魏之强犹列国。"
                },
                {
                    "paragraph": "○薛弑其君比。",
                    "zhushu": "无传。称君，君无道。",
                    "type": 2
                },
                {
                    "paragraph": "传十三年，春，齐侯、卫侯次于垂葭，实郥氏。",
                    "zhushu": "垂葭，改名郥氏。髙平巨野县西南有郥亭。郥，古閴切。"
                },
                {
                    "paragraph": "使师伐晋。将济河，诸大夫皆曰：“不可。”邴意兹曰：“可。",
                    "zhushu": "意兹，齐大夫。邴，彼命切，又音丙。"
                },
                {
                    "paragraph": "锐师伐河内，",
                    "zhushu": "今河内汲郡。",
                    "type": 2
                },
                {
                    "paragraph": "传必数日而后及绛。",
                    "zhushu": "传告晋。传，张恋切，又直专切。数，所主切。"
                },
                {
                    "paragraph": "绛不三月，不能出河，则我既济水矣。”乃伐河内。",
                    "zhushu": ""
                },
                {
                    "paragraph": "齐侯皆敛诸大夫之轩，唯邴意兹乘轩。",
                    "zhushu": "以其言当。当，丁浪切。"
                },
                {
                    "paragraph": "齐侯欲与卫侯乘，",
                    "zhushu": "共载，乘，绳证切。下同。"
                },
                {
                    "paragraph": "与之宴，而驾乘广，载甲焉。使告曰：“晋师至矣。”齐侯曰：“比君之驾也，寡人请摄。”",
                    "zhushu": "以己车摄代卫车。广，古旷切。比，必利切。"
                },
                {
                    "paragraph": "乃介而与之乘，驱之。或告曰：“无晋师。”乃止。",
                    "zhushu": "传言齐侯轻，所以不能成。介，音界。轻，遣政切。"
                },
                {
                    "paragraph": "○晋赵鞅谓邯郸午曰：“归我卫贡五百家，吾舍诸晋阳。”午许诺。",
                    "zhushu": "十年，赵鞅围卫，卫人惧，贡五百家。鞅置之邯郸，今欲徙著晋阳。晋阳，赵鞅邑。著，丁略切。"
                },
                {
                    "paragraph": "归告其父兄，父兄皆曰：“不可。卫是以为邯郸，",
                    "zhushu": "言卫以五百家在邯郸，常为是故与邯郸亲。为，于伪切，又如字。"
                },
                {
                    "paragraph": "而置诸晋阳，绝卫之道也。不如侵齐而谋之。”",
                    "zhushu": "侵齐则齐当来报，欲因惧齐而徒，则卫与邯郸好不绝。置，之豉切。好，呼报切。"
                },
                {
                    "paragraph": "乃如之，而归之于晋阳。",
                    "zhushu": "欲如是谋而后归卫贡。"
                },
                {
                    "paragraph": "赵孟怒，召午，而囚诸晋阳。",
                    "zhushu": "赵鞅不察其谋，谓午不用命，故囚之。"
                },
                {
                    "paragraph": "使其从者说剑而入，涉宾不可。",
                    "zhushu": "涉宾，午家臣。不肯说剑入，欲谋叛。从，才用切。说，他活切。"
                },
                {
                    "paragraph": "乃使告邯郸人曰：“吾私有讨于午也，二三子唯所欲立。”",
                    "zhushu": "十。赵鞅同族，别封邯郸，故使邯郸人更立午宗亲。"
                },
                {
                    "paragraph": "遂杀午。赵稷、涉宾以邯郸叛。",
                    "zhushu": "稷，赵午子。"
                },
                {
                    "paragraph": "夏六月，上军司马籍秦围邯郸。午，荀寅之甥也；荀寅，范吉射之姻也，",
                    "zhushu": "壻父曰姻。荀寅子娶吉射女。"
                },
                {
                    "paragraph": "而相与睦，故不与围邯郸，将作乱。",
                    "zhushu": "作乱，攻赵鞅。与，音预，又如字。"
                },
                {
                    "paragraph": "董安于闻之，",
                    "zhushu": "安于，赵氏臣。"
                },
                {
                    "paragraph": "告赵孟曰：“先备诸？”赵孟曰：“晋国有命，始祸者死，为后可也。”安于曰：“与其害于民，宁我独死。",
                    "zhushu": "惧见攻必伤害民。"
                },
                {
                    "paragraph": "请以我说。”赵孟不可。",
                    "zhushu": "晋国若计，可杀我以自解说。"
                },
                {
                    "paragraph": "秋七月，范氏、中行氏伐赵氏之宫，赵鞅奔晋阳，晋人围之。",
                    "zhushu": ""
                },
                {
                    "paragraph": "范皋夷无宠于范吉射，而欲为乱于范氏。",
                    "zhushu": "皋夷，范氏侧室子。行，户郎切。"
                },
                {
                    "paragraph": "梁婴父嬖于知文子，",
                    "zhushu": "文子，荀跞。知，音智。"
                },
                {
                    "paragraph": "文子欲以为卿。韩简子与中行文子相恶，",
                    "zhushu": "简子，韩起孙不信也。中行文子，荀寅也。恶，如字，又乌路切。下同。"
                },
                {
                    "paragraph": "魏襄子亦与范昭子相恶。",
                    "zhushu": "襄子，魏舒孙曼多也。昭子，士吉射。曼，音万。"
                },
                {
                    "paragraph": "故五子谋，",
                    "zhushu": "五子，范皋夷、梁婴父、知文子、韩简子、魏襄子。"
                },
                {
                    "paragraph": "将逐荀寅，而以梁婴父伐之；逐范吉射而以范皋夷代之。荀跞言于晋侯曰：“君命大臣，始祸者死，载书在河。",
                    "zhushu": "为盟书，沈之河。跞，力狄切。沈，如字，又音鸩。"
                },
                {
                    "paragraph": "今三臣始祸，而独逐鞅，刑已不钧矣。请皆逐之。”冬十一月，荀跞、韩不信、魏曼多奉公以伐范氏、中行氏，弗克。",
                    "zhushu": ""
                },
                {
                    "paragraph": "二子将伐公，齐髙强曰：“三折肱知为良医。",
                    "zhushu": "高强，齐子尾之子，昭十年奔鲁，遂适晋。三，如字，又息暂切。折，之设切。肱，古𢎞切。"
                },
                {
                    "paragraph": "唯伐君为不可，民弗与也。我以伐君在此矣。三家未睦，",
                    "zhushu": "三家，知、韩、魏。"
                },
                {
                    "paragraph": "可尽克也。克之，君将谁与？若先伐君，是使睦也。”弗听，遂伐公。国人助公，二子败，从而伐之。丁未，荀寅、士吉射奔朝歌。",
                    "zhushu": ""
                },
                {
                    "paragraph": "韩、魏以赵氏为请。",
                    "zhushu": "经所以书赵鞅归。"
                },
                {
                    "paragraph": "十二月辛未，赵鞅入于绛，盟于公宫。",
                    "zhushu": "传录晋衰乱。"
                },
                {
                    "paragraph": "○初，卫公叔文子朝，而请享灵公。",
                    "zhushu": "欲令公临其家。令，力呈切。"
                },
                {
                    "paragraph": "退，见史䲡而告之。",
                    "zhushu": "史䲡，史鱼。䲡，音秋。"
                },
                {
                    "paragraph": "史䲡曰：“子必祸矣。子富而君贪，罪其及子乎！”文子曰：“然。吾不先告子，是吾罪也。君既许我矣，其若之何？”史䲡曰：“无害。子臣，可以免。",
                    "zhushu": "言能执臣礼。"
                },
                {
                    "paragraph": "富而能臣，必免于难。上下同之。",
                    "zhushu": "言尊卑皆然。难，乃旦切。"
                },
                {
                    "paragraph": "戍也骄，其亡乎！",
                    "zhushu": "戍，文子之子。"
                },
                {
                    "paragraph": "富而不骄者鲜，吾唯子之见。骄而不亡者，未之有也。戍必与焉。”",
                    "zhushu": "与祸难。鲜，息浅切。与，音预。"
                },
                {
                    "paragraph": "及文子卒，卫侯始恶于公叔戍，以其富也。公叔戍又将去夫人之党，",
                    "zhushu": "灵公夫人，南子。党，宋朝之徒。恶，乌路切。去，起吕切。朝，如字。"
                },
                {
                    "paragraph": "夫人愬之曰：“戍将为乱。”",
                    "zhushu": "为明年戊来奔传。愬，音素。",
                    "type": 2
                },
                {
                    "paragraph": "经十有四年春，卫公叔戍来奔。○卫赵阳出奔宋。",
                    "zhushu": "阳，赵黡孙。书名者，亲富不亲仁。黡，于减切。"
                },
                {
                    "paragraph": "○二月辛巳，楚公子结、陈公孙佗人帅师灭顿，以顿子牂归。○夏，卫北宫结来奔。",
                    "zhushu": "亦党公叔戊，皆恶之。佗，吐何切，又徒河切。牂，子郎切。恶，乌路切。"
                },
                {
                    "paragraph": "○五月，于越败吴于檇李。",
                    "zhushu": "于越，越国也。使罪人详吴乱陈，故从未陈之例书败也。檇李，吴郡嘉兴县南醉李城。檇，音醉，依说文从木。陈，直觐切。"
                },
                {
                    "paragraph": "○吴子光卒。",
                    "zhushu": "未同盟而赴以名。"
                },
                {
                    "paragraph": "○公会齐侯、卫侯于牵。",
                    "zhushu": "魏郡黎阳县东北有牵城。黎，力兮切。"
                },
                {
                    "paragraph": "○公至自会。",
                    "zhushu": "无传。"
                },
                {
                    "paragraph": "○秋，齐侯、宋公会于洮。",
                    "zhushu": "洗，曹地。洮，吐刀切。"
                },
                {
                    "paragraph": "○天王使石尚来归脤。",
                    "zhushu": "无传。石尚，天子之士。石，氏；尚，名。脤，祭社之肉，盛以脤器，以赐同姓诸侯，亲兄弟之国，与之共福。脤，市轸切。盛，音成。"
                },
                {
                    "paragraph": "○卫世子蒯聩出奔宋。",
                    "zhushu": "蒯，苦怪切。聩，五怪切。"
                },
                {
                    "paragraph": "○卫公孟彄出奔郑。",
                    "zhushu": "彄书名，与蒯聩党，罪之。"
                },
                {
                    "paragraph": "○宋公之弟辰自萧来奔。",
                    "zhushu": "无传。称宋公之弟，例在十年。"
                },
                {
                    "paragraph": "○大搜于比蒲。",
                    "zhushu": "比，音毗。"
                },
                {
                    "paragraph": "○邾子来会公。",
                    "zhushu": "无传。会公于比蒲，来而不用朝礼，故曰会。"
                },
                {
                    "paragraph": "○城莒父及霄。",
                    "zhushu": "无传。公叛晋，助范氏，故惧而城二邑也。此年无冬，史阙文。父，音甫切。",
                    "type": 2
                },
                {
                    "paragraph": "传十四年，春，卫侯逐公叔戍与其党，故赵阳奔宋，戍来奔。",
                    "zhushu": "终史鱼之言。"
                },
                {
                    "paragraph": "○梁婴父恶董安于，谓知文子曰：“不杀安于，使终为政于赵氏，赵氏必得晋国。盍以其先发难也，讨于赵氏？”文子使告于赵孟曰：“范、中行氏虽信为乱，安于则发之，是安于与谋乱也。晋国有命，始祸者死。二子既伏其罪矣，敢以告。”",
                    "zhushu": "告使讨安于。盍，户腊切。难，乃且切。与，音预。"
                },
                {
                    "paragraph": "赵孟患之。安于曰：“我死而晋国宁，赵氏定，将焉用生？人谁不死，吾死莫矣。”乃缢而死。赵孟尸诸市，而告于知氏曰：“主命戮罪人，安于既伏其罪矣，敢以告。”知伯从赵孟盟，",
                    "zhushu": "知伯，荀跞。焉，于虔切。莫，音暮。缢，一四切。"
                },
                {
                    "paragraph": "而后赵氏定，祀安于于庙。",
                    "zhushu": "赵氏庙。"
                },
                {
                    "paragraph": "○顿子牂欲事晋，背楚而绝陈好。二月，楚灭顿。",
                    "zhushu": "传言小不事大，所以亡。背，音佩。好，呼报切。"
                },
                {
                    "paragraph": "○夏，卫北宫结来奔，公叔戍之故也。○",
                    "zhushu": ""
                },
                {
                    "paragraph": "吴伐越，",
                    "zhushu": "报五年越入吴。"
                },
                {
                    "paragraph": "越子勾践御之，陈于擕李。",
                    "zhushu": "勾践，越王允常子。勾，古侯切。陈，直觐切。"
                },
                {
                    "paragraph": "勾践患吴之整也，使死士再禽焉，不动。",
                    "zhushu": "使敢死之士往，辄为吴所禽，欲使吴师乱取之，而吴不动。"
                },
                {
                    "paragraph": "使罪人三行，属剑于颈，",
                    "zhushu": "以剑注颈。行，户郎切，下同。属，之欲切，下同，又之住切。"
                },
                {
                    "paragraph": "而辞曰：“二君有治，",
                    "zhushu": "治军旅。"
                },
                {
                    "paragraph": "臣奸旗鼓。",
                    "zhushu": "犯军令，"
                },
                {
                    "paragraph": "不敏于君之行前，不敢逃刑，敢归死。”遂自到也。师属之目，越子因而伐之，大败之。灵姑浮以戈击阖庐，",
                    "zhushu": "姑浮，越大夫。到，古顶切。本又作刎。阖，户腊切。"
                },
                {
                    "paragraph": "阖庐伤将指，取其一屦。",
                    "zhushu": "其足大指见斩，遂失屦，姑浮取之。将，子匠切。屦，九具切。"
                },
                {
                    "paragraph": "还，卒于陉，去檇李七里。",
                    "zhushu": "释经所以不书灭。陉，音刑。"
                },
                {
                    "paragraph": "夫差使人立于庭，",
                    "zhushu": "夫差，阖庐嗣子。夫，音扶。庭，音廷。"
                },
                {
                    "paragraph": "苛出入，必谓己曰：“夫差，而忘越王之杀而父乎？”则对曰：“唯。不敢忘。”三年，乃报越。",
                    "zhushu": "后三年，哀元年。唯，惟鬼切，旧以水切。"
                },
                {
                    "paragraph": "○晋人围朝歌。公会齐侯、卫侯于脾、上梁之间，",
                    "zhushu": "脾、梁间，即牵脾，婢支切。"
                },
                {
                    "paragraph": "谋救范、中行氏。",
                    "zhushu": "齐、鲁叛晋，故助范、中行也。"
                },
                {
                    "paragraph": "析成鲋、小王桃甲率狄师以袭晋，",
                    "zhushu": "二子，晋大夫，范、中行氏之党。析，星历切。魝，音附。桃，如字，本又作姚。"
                },
                {
                    "paragraph": "战于绛中，不克而还。士鲋奔周，小王桃甲入于朝歌。",
                    "zhushu": ""
                },
                {
                    "paragraph": "秋，齐侯、宋公会于洮，范氏故也。",
                    "zhushu": "谋救范氏。"
                },
                {
                    "paragraph": "○卫侯为夫人南子召宋朝。",
                    "zhushu": "甫子，宋女也。朝，宋公子，旧通于南子，在宋呼之。为，于伪切。"
                },
                {
                    "paragraph": "会于洮，大子蒯聩献盂于齐，过宋野。",
                    "zhushu": "蒯聩，卫灵公大子。盂，邑名也。就会献之，故自卫行而过宋野。盂，音于。"
                },
                {
                    "paragraph": "野人歌之曰：“既定尔娄猪，盍归吾艾豭？”",
                    "zhushu": "娄猪，求子猪，以喻南子。艾豭，喻宋朝。艾，老也。娄，力侯切；字林作，力付切。猪，张鱼切。盍，户腊切。艾，五盖切，注同。字林作，音艾，三毛聚居者。豭，音加，牡豕也。"
                },
                {
                    "paragraph": "大子羞之，谓戏阳速曰：“从我而朝少君，",
                    "zhushu": "速，大子家臣。戏，许宜切。少，诗照切；本亦作小。"
                },
                {
                    "paragraph": "少君见我，我顾，乃杀之。”速曰：“诺。”乃朝夫人。夫人见大子，大子三顾，速不进。夫人见其色，啼而走，",
                    "zhushu": "见大子色变，知其欲杀己，"
                },
                {
                    "paragraph": "曰：“蒯聩将杀余。”公执其手以登台。大子奔宋。尽逐其党，故公孟彄出奔郑，自郑奔齐。",
                    "zhushu": ""
                },
                {
                    "paragraph": "大子告人曰：“戏阳速祸余。”戏阳速告人曰：“大子则祸余。大子无道，使余杀其母。余不许，将戕于余。",
                    "zhushu": "戕，残杀也。戕，在良切。"
                },
                {
                    "paragraph": "若杀夫人，将以余说。余是故许而弗为，以纾余死。谚曰：“民保于信。”吾以信义也。”",
                    "zhushu": "使义可信，不必信言。纾，音舒。谚，音彦。"
                },
                {
                    "paragraph": "○冬，十二月，晋人败范、中行氏之师于潞，获籍秦、髙强。",
                    "zhushu": "二子，党范氏者。终景王言籍父无后。路，音路。父，音甫。"
                },
                {
                    "paragraph": "又败郑师及范氏之师于百泉。",
                    "zhushu": "郑助范氏，故并败。",
                    "type": 2
                },
                {
                    "paragraph": "经十有五年，春，王正月，邾子来朝。○",
                    "zhushu": ""
                },
                {
                    "paragraph": "鼷鼠食郊牛，牛死，改卜牛。",
                    "zhushu": "无传。不言所食处，举死，重也。改卜，礼也。鼷，音兮。处，昌虑切。"
                },
                {
                    "paragraph": "○二月，辛丑，楚子灭胡，以胡子豹归。○夏，五月，辛亥，郊。",
                    "zhushu": "无传。书过。"
                },
                {
                    "paragraph": "○壬申，公薨于髙寝。",
                    "zhushu": "髙寝，宫名。不于路寝，失其所。"
                },
                {
                    "paragraph": "○郑罕达帅师伐宋。○",
                    "zhushu": ""
                },
                {
                    "paragraph": "齐侯、卫侯次于渠蒢。",
                    "zhushu": "不果救，故书“次”。蒢，直居切。"
                },
                {
                    "paragraph": "○邾子来奔丧。",
                    "zhushu": "无传。诸侯奔丧，非礼。"
                },
                {
                    "paragraph": "○秋，七月，壬申，姒氏卒。",
                    "zhushu": "定公夫人。"
                },
                {
                    "paragraph": "○八月，庚辰，朔，日有食之。",
                    "zhushu": "无传。"
                },
                {
                    "paragraph": "○九月，滕子来会葬。",
                    "zhushu": "无传。诸侯会葬，非礼也。"
                },
                {
                    "paragraph": "○丁巳，葬我君定公，雨，不克葬。戊午，日下𣅳，乃克葬。○辛巳，葬定姒。",
                    "zhushu": "辛巳，十月三日，有日无月。吴，音侧。"
                },
                {
                    "paragraph": "○冬，城漆。",
                    "zhushu": "邾庶其邑。漆，音七。",
                    "type": 2
                },
                {
                    "paragraph": "传十五年，春，邾隐公来朝。",
                    "zhushu": "邾子益。"
                },
                {
                    "paragraph": "子贡观焉。邾子执玉髙，其容仰；公受玉卑，其容俯。",
                    "zhushu": "王朝者之贽。贽，音至。"
                },
                {
                    "paragraph": "子贡曰：“以礼观之，二君者，皆有死亡焉。夫礼，死生存亡之体也，将左右周旋，进退俯仰，于是乎取之。朝祀丧戎，于是乎观之。今正月相朝，而皆不度，",
                    "zhushu": "不合法度。"
                },
                {
                    "paragraph": "心已亡矣。嘉事不体，何以能久？",
                    "zhushu": "嘉事，朝礼。"
                },
                {
                    "paragraph": "髙、仰，骄也；卑、俯，替也。骄近乱，替近疾。君为主，其先亡乎！”",
                    "zhushu": "为此年公薨，哀七年以邾子益归传。替，他计切。近，附近之近。"
                },
                {
                    "paragraph": "○吴之入楚也，",
                    "zhushu": "在四年。"
                },
                {
                    "paragraph": "胡子尽俘楚邑之近胡者。",
                    "zhushu": "俘，取也。"
                },
                {
                    "paragraph": "楚既定，胡子豹又不事楚，曰：“存亡有命，事楚何为？多取费焉。”二月，楚灭胡。",
                    "zhushu": "传：言小不事大，所以亡。费，芳味切。"
                },
                {
                    "paragraph": "○夏，五月，壬申，公薨。仲尼曰：“赐不幸言而中，是使赐多言者也。”",
                    "zhushu": "以微知著，知之难者。子贡，言语之士，今言而中，仲尼惧其易言，故抑之。中，丁仲切。微知著，知之难，并如字，又音智。易，以豉切。"
                },
                {
                    "paragraph": "○郑罕达败宋师于老丘。",
                    "zhushu": "罕达，子齹之子。老丘，宋地。宋公子地奔郑，郑人为之伐宋，欲取地以处之。事见哀十二年。齹，子何切。为，于伪切。见，贤遍切。"
                },
                {
                    "paragraph": "○齐侯、卫侯次于蘧挐，谋救宋也。",
                    "zhushu": "蘧，音渠。挐，女居切，又女加切。"
                },
                {
                    "paragraph": "○秋，七月，壬申，姒氏卒。不称夫人，不赴，且不祔也。",
                    "zhushu": "赴同祔姑，夫人之礼。二者皆阙，故不曰夫人”。祔，音附。"
                },
                {
                    "paragraph": "○葬定公，雨，不克襄事，礼也。",
                    "zhushu": "襄，成也。雨而成事，若汲汲于欲葬。襄，息羊切。"
                },
                {
                    "paragraph": "○葬定姒，不称小君，不成丧也。",
                    "zhushu": "公未葬而夫人薨，烦于丧礼，不赴不祔，故不称小君，臣子怠慢也。反哭于寝，故书葬。"
                },
                {
                    "paragraph": "○冬，城漆。书，不时告也。",
                    "zhushu": "实以秋城，冬乃告庙。鲁知其不时，故缓告，从而书之以示讥。"
                }
            ]
        },
        {
            "name": "哀公上第二十九",
            "paragraphs": [
                {
                    "paragraph": "哀公上第二十九",
                    "zhushu": "哀公名蒋，定公之子，盖夫人定姒所生。敬王二十八年即位。谥。法：“恭仁短折曰哀。”",
                    "type": 1
                },
                {
                    "paragraph": "杜氏  尽十三年经元年，春，王正月，公即位。",
                    "zhushu": "无传。"
                },
                {
                    "paragraph": "○楚子、陈侯、随侯、许男围蔡。",
                    "zhushu": "随世服于楚，不通中国。吴之入楚，昭王奔随，随人免之，卒复楚国。楚人德之，使列于诸侯，故得见经。定六年郑灭许，此复见者，盖楚封之。见，贤遍切。复，扶又切。"
                },
                {
                    "paragraph": "○鼷鼠食郊牛，改卜牛。夏，四月辛巳，郊。",
                    "zhushu": "无传。书过也。不言所食，所食非一处。处，昌虑切。"
                },
                {
                    "paragraph": "○秋，齐侯、卫侯伐晋。○冬，仲孙何忌帅师伐邾。",
                    "zhushu": "无传。",
                    "type": 2
                },
                {
                    "paragraph": "传元年，春，楚子围蔡，报柏举也。",
                    "zhushu": "在定四年。"
                },
                {
                    "paragraph": "里而栽，",
                    "zhushu": "栽，设板筑为围垒周帀，去蔡城一里。栽，才代切，又音再，注同。说文云：筑墙长版。垒，力轨切。帀，子合切。"
                },
                {
                    "paragraph": "广丈，髙倍",
                    "zhushu": "垒厚一丈，髙二丈。广，古旷切。髙、倍，并如字。髙，又古报切。厚，古豆切。"
                },
                {
                    "paragraph": "夫屯，昼夜九日，",
                    "zhushu": "夫，犹兵也。垒未成，故令人在垒里屯守蔡。屯，徒门切，注同。屯，守也。令，力呈切。"
                },
                {
                    "paragraph": "如子西之素。",
                    "zhushu": "子西本计，为垒当用九日而成。"
                },
                {
                    "paragraph": "蔡人男女以辨，",
                    "zhushu": "辨，别也。男女各别，系累而出降。辨，扶免切，又方免切。别，彼列切。累，力维切。降，户江切。"
                },
                {
                    "paragraph": "使疆于江、汝之间而还。",
                    "zhushu": "楚欲使蔡徙国在江水之北、汝水之南，求田以自安也。蔡权听命，故楚师还。疆，居良切。"
                },
                {
                    "paragraph": "蔡于是乎请迁于吴。",
                    "zhushu": "楚既还，蔡人更叛楚就吴，为明年蔡迁州来传。"
                },
                {
                    "paragraph": "○吴王夫差败越于夫椒，报檇李也。",
                    "zhushu": "檇李，在定十四年。夫椒，吴郡吴县西南大湖中椒山。夫，音扶。椒，作子消切。檇，音醉。大，音泰。"
                },
                {
                    "paragraph": "遂入越。越子以甲楯五千保于会稽，",
                    "zhushu": "上会稽山也。会稽在山阴县南。楯，食允切，又音允。会，古外切。稽，古兮切。上，时掌切。"
                },
                {
                    "paragraph": "使大夫种因吴大宰嚭以行成。吴子将许之。伍员曰：“不可。臣闻树德莫如滋，去疾莫如尽。”昔有过浇杀斟灌以伐斟鄩，",
                    "zhushu": "浇，寒浞子，封于过者。二斟，夏同姓诸侯。襄四年传曰：浇用师灭斟灌。嚭，普鄙切。员，音云。去，起吕切。一本又作“去恶”。过，古禾切，国名。浇，五叫切，又五报切。斟，之林切。灌，古乱切。鄩，音寻。浞，仕捉切。夏，户雅切。"
                },
                {
                    "paragraph": "灭夏后相。",
                    "zhushu": "夏后相，启孙也。后相失国，依于二㪸，复为浇所灭。相，息亮切。复，扶又切。"
                },
                {
                    "paragraph": "后緍方娠，逃出自窦，",
                    "zhushu": "后緍，相妻。娠，怀身也。緍，亡巾切。娠，音震，又音身。窦，音豆。"
                },
                {
                    "paragraph": "归于有仍，",
                    "zhushu": "后緍，有仍氏女。"
                },
                {
                    "paragraph": "生少康焉。为仍牧正，",
                    "zhushu": "牧官之长。少，诗照切。长，丁丈切。"
                },
                {
                    "paragraph": "惎浇能戒之。",
                    "zhushu": "惎，毒也。戒，备也。惎，音忌。"
                },
                {
                    "paragraph": "浇使椒求之，",
                    "zhushu": "椒，浇臣。"
                },
                {
                    "paragraph": "逃奔有虞，为之庖正，以除其害。",
                    "zhushu": "虞，舜后诸侯也。梁国有虞县。庖正，掌膳羞之官，赖此以得除已害。庖，步交切。"
                },
                {
                    "paragraph": "虞思于是妻之以二姚，",
                    "zhushu": "思，有虞君也。虞思自以二女妻少康。姚，虞姓。妻，七计切。姚，芉昭切。"
                },
                {
                    "paragraph": "而邑诸纶，",
                    "zhushu": "纶，虞邑。纶，音伦。"
                },
                {
                    "paragraph": "有田一成，有众一旅。",
                    "zhushu": "方十里为成，五百人为旅。"
                },
                {
                    "paragraph": "能布其德，而兆其谋，",
                    "zhushu": "兆，始。"
                },
                {
                    "paragraph": "以收夏众，抚其官职。",
                    "zhushu": "襄四年传曰：靡自有鬲氏□二国之烬，以灭浞而立少康。鬲，音革。烬，徐刃切，又秦刃切。"
                },
                {
                    "paragraph": "使女艾谍浇，",
                    "zhushu": "女艾，少康臣谍𠋫也。女，如字，又音汝。艾，五盖切。谍，音牒。"
                },
                {
                    "paragraph": "使季杼诱豷，",
                    "zhushu": "豷，浇弟也。季杼，少康子后杼也。杼，直吕切。豷，许器切。"
                },
                {
                    "paragraph": "遂灭过、戈，复禹之绩，",
                    "zhushu": "过，浇国。戈，豷国。过、戈，并古禾切。“绩”，一本作“迹”。"
                },
                {
                    "paragraph": "祀夏配天，不失旧物。",
                    "zhushu": "物，事也。"
                },
                {
                    "paragraph": "今吴不如过，而越大于少康，或将丰之，不亦难乎？",
                    "zhushu": "言与越成，是使越丰大，必为吴难。难，乃旦切。"
                },
                {
                    "paragraph": "句践能亲而务施，施不失人，",
                    "zhushu": "所加惠赐，皆得其人。施，始豉切。"
                },
                {
                    "paragraph": "亲不弃劳，",
                    "zhushu": "推亲爱之诚，则不遗小劳。"
                },
                {
                    "paragraph": "与我同壤，而世为仇雠。于是乎克而弗取，将又存之，违天而长寇雠，",
                    "zhushu": "犹言天与不取。长，丁丈切。"
                },
                {
                    "paragraph": "后虽悔之，不可食已。",
                    "zhushu": "食，消也。已，止也。"
                },
                {
                    "paragraph": "姫之衰也，日可俟也。",
                    "zhushu": "姫，吴姓。言可计日而待。俟，本又作娭，音仕。"
                },
                {
                    "paragraph": "介在蛮夷，而长寇雠，以是求伯，必不行矣。”弗听。退而告人曰：“越十年生聚，而十年教训，",
                    "zhushu": "生民聚财富而后教之。介，音界。伯，如字，又音霸。聚，才喻切，又如字。"
                },
                {
                    "paragraph": "二十年之外，吴其为沼乎！”",
                    "zhushu": "谓吴宫室废坏，当为污池。为二十二年越入吴起本。沼，之兆切。污，音乌。"
                },
                {
                    "paragraph": "三月，越及吴平。吴入越不书，吴不告庆，越不告败也。",
                    "zhushu": "嫌夷狄不与华同，故复发传。复，扶又切。"
                },
                {
                    "paragraph": "○夏四月，齐侯、卫侯救邯郸，围五鹿。",
                    "zhushu": "赵稷以邯郸叛，范、中行氏之党也。五鹿，晋邑。邯，音寒。郸，音丹。"
                },
                {
                    "paragraph": "○吴之入楚也，",
                    "zhushu": "在定四年。"
                },
                {
                    "paragraph": "使召陈怀公。怀公朝国人而问焉，曰：“欲与楚者右，欲与吴者左。陈人从田，无田从党。”",
                    "zhushu": "都邑之人，无田者随党而立，不知所与，故直从所居。田在西者居右，在东者居左。"
                },
                {
                    "paragraph": "逢滑当公而进",
                    "zhushu": "当公，不左不右。滑，于八切。"
                },
                {
                    "paragraph": "曰：“臣闻国之兴也以福，其亡也以祸。今吴未有福，楚未有祸，楚未可弃，吴未可从。而晋，盟主也，若以晋辞吴，若何？”公曰：“国胜君亡，非祸而何？”",
                    "zhushu": "楚为吴所胜。"
                },
                {
                    "paragraph": "对曰：“国之有是多矣，何必不复？小国犹复，况大国乎？臣闻国之兴也，视民如伤，是其福也；",
                    "zhushu": "如伤，恐惊动。"
                },
                {
                    "paragraph": "其亡也，以民为土芥，是其祸也。",
                    "zhushu": "芥，草也。芥，古迈切。"
                },
                {
                    "paragraph": "楚虽无德，亦不艾杀其民。吴日敝于兵，暴骨如莽，",
                    "zhushu": "草之生于广野莾莽然，故曰草莽。艾，鱼废切。暴，步卜切。莽，亡党切。"
                },
                {
                    "paragraph": "而未见德焉。天其或者正训楚也，",
                    "zhushu": "使惧而改过。"
                },
                {
                    "paragraph": "祸之适吴，其何日之有？”",
                    "zhushu": "言今至。"
                },
                {
                    "paragraph": "陈侯从之。及夫差克越，乃修先君之怨。秋八月，吴侵陈，修旧怨也。",
                    "zhushu": "传言吴不修德而修怨，所以亡。"
                },
                {
                    "paragraph": "○齐侯、卫侯会于乾侯，救范氏也。师及齐师、卫孔圉、鲜虞人伐晋，取棘蒲。",
                    "zhushu": "鲁师不书，非公命也。孔圉，孔烝鉏曾孙。鲜虞，狄帅，贱，故不书。圉，鱼吕切。烝，之承切。鉏，仕居切。"
                },
                {
                    "paragraph": "○吴师在陈，楚大夫皆惧，曰：“阖庐惟能用其民，以败我于柏举。今闻其嗣又甚焉，将若之何？”子西曰：“二三子恤不相睦，无患吴矣。昔阖庐食不二味，居不重席，室不崇坛，",
                    "zhushu": "平地作室，不起坛也。重，直龙切。坛，徒丹切。"
                },
                {
                    "paragraph": "器不彤镂，",
                    "zhushu": "彤，丹也。镂，刻也。彤，徒冬切。镂，鲁豆切。"
                },
                {
                    "paragraph": "宫室不观，",
                    "zhushu": "观，台榭。观，古乱切。榭，音谢。"
                },
                {
                    "paragraph": "舟车不饰，衣服财用，择不取费。",
                    "zhushu": "选取坚厚，不尚细靡。费，芳味切。"
                },
                {
                    "paragraph": "在国，天有菑疠，",
                    "zhushu": "疠，疾疫也。葘，音灾。□本或作“天无菑疠”，非。注同。疫，音役。"
                },
                {
                    "paragraph": "亲巡孤寡，而共其乏困。在军，熟食者分，而后敢食，",
                    "zhushu": "必须军士皆分熟食，不敢先食。分，犹徧也。共，音恭。“熟食者分”，如字，一读以“分”字连下句。徧，音遍。"
                },
                {
                    "paragraph": "其所尝者，卒乘与焉。",
                    "zhushu": "所尝甘珍非常食。卒，子忽切。乘，绳证切。与，音预。"
                },
                {
                    "paragraph": "勤恤其民，而与之劳逸，是以民不罢劳，死知不旷。",
                    "zhushu": "知身死不见旷弃。罢，音皮。"
                },
                {
                    "paragraph": "吾先大夫子常易之，所以败我也。",
                    "zhushu": "易，犹反也。"
                },
                {
                    "paragraph": "今闻夫差，次有台榭陂池焉，",
                    "zhushu": "积土为髙曰台，有木曰榭，过再宿曰次。陂，披宜切。"
                },
                {
                    "paragraph": "宿有妃嫱嫔御焉。",
                    "zhushu": "妃嫱，贵者；嫔御，贱者，皆内官。“嫱”，本又作“廧”，或作“嫱”，在羊切。嫔，毗人切。"
                },
                {
                    "paragraph": "一日之行，所欲必成，玩好必从。珍异是聚，观乐是务，视民如雠，而用之日新。夫先自败也已，安能败我？”",
                    "zhushu": "为二十二年越灭吴起。好，呼报切。“夫先自败也已”夫，音扶。本或作“夫差先自败”者，非。"
                },
                {
                    "paragraph": "○冬，十一月，晋赵鞅伐朝歌。",
                    "zhushu": "讨范、中行氏。",
                    "type": 2
                },
                {
                    "paragraph": "经二年，春，王二月，季孙斯、叔孙州仇、仲孙何忌帅师伐邾，取漷东田及沂西田。",
                    "zhushu": "邾人以赂，取之易也。漷，火虢切，又音郭。沂，鱼依切。易，以豉切。"
                },
                {
                    "paragraph": "○癸巳，叔孙州仇、仲孙何忌及邾子盟于句绎。",
                    "zhushu": "句绎，邾地。取邑，盟以要之。句，古侯切。绎，音亦。要，以遥切。"
                },
                {
                    "paragraph": "○夏，四月，丙子，卫侯元卒。",
                    "zhushu": "定四年盟皋鼬。"
                },
                {
                    "paragraph": "○滕子来朝。",
                    "zhushu": "无传。"
                },
                {
                    "paragraph": "○晋赵鞅帅师纳卫世子蒯聩于戚。○秋，八月，甲戌，晋赵鞅帅师及郑罕达帅师战于铁，郑师败绩。",
                    "zhushu": "皆陈曰战，大崩曰败绩。铁在戚城南。罕达，子皮孙。铁，天结切。陈，直觐切。"
                },
                {
                    "paragraph": "○冬，十月，葬卫灵公。",
                    "zhushu": "无传。七月而葬，缓。"
                },
                {
                    "paragraph": "○十有一月，蔡迁于州来。",
                    "zhushu": "长楚而请迁，故以自迁为文。"
                },
                {
                    "paragraph": "○蔡杀其大夫公子驷。",
                    "zhushu": "怀土而欺大国，故罪而书名。",
                    "type": 2
                },
                {
                    "paragraph": "传二年，春，伐邾，将伐绞。",
                    "zhushu": "绞，邾邑。绞，古卯切。"
                },
                {
                    "paragraph": "邾人爱其土，故赂以漷、沂之田而受盟。",
                    "zhushu": ""
                },
                {
                    "paragraph": "○初，卫侯游于郊，子南仆。",
                    "zhushu": "子南，灵公子郢也。仆，御也。郢，以井切。"
                },
                {
                    "paragraph": "公曰：“余无子，将立女。”",
                    "zhushu": "蒯聩奔，无大子。女，音汝。"
                },
                {
                    "paragraph": "不对。他日，又谓之。对曰：“郢不足以辱社稷，君其改图。君夫人在堂，三揖在下，",
                    "zhushu": "三揖，卿、大夫、士。揖，一入切。"
                },
                {
                    "paragraph": "君命祗辱。”",
                    "zhushu": "言立适当以礼，与外内同之。今君私命，事必不从，适为辱。祗，音支。适，丁历切，下“适孙”同。"
                },
                {
                    "paragraph": "夏，卫灵公卒。夫人曰：“命公子郢为大子，君命也。”对曰：“郢异于他子，",
                    "zhushu": "言用意不同。"
                },
                {
                    "paragraph": "且君没于吾手，若有之，郢必闻之。",
                    "zhushu": "言当以临没为正。"
                },
                {
                    "paragraph": "且亡人之子辄在。”",
                    "zhushu": "辄，蒯聩之子出公也，灵公适孙。"
                },
                {
                    "paragraph": "乃立辄。",
                    "zhushu": ""
                },
                {
                    "paragraph": "六月乙酉，晋赵鞅纳卫大子于戚。宵迷，阳虎曰：“右河而南，必至焉。”",
                    "zhushu": "是时河北流过元城界，戚在河外，晋军已渡河，故欲出河右而南。"
                },
                {
                    "paragraph": "使大子絻，",
                    "zhushu": "絻者，始发丧之服。絻，音问。丧，音桑。"
                },
                {
                    "paragraph": "八人衰绖，伪自卫逆者。",
                    "zhushu": "欲为卫人逆，故衰绖成服。衰，七雷切。绖，田结切。"
                },
                {
                    "paragraph": "告于门，哭而入，遂居之。",
                    "zhushu": ""
                },
                {
                    "paragraph": "○秋八月，齐人输范氏粟，郑子姚、子般送之。",
                    "zhushu": "子姚，罕达。子般，驷𢎞。般，音班。"
                },
                {
                    "paragraph": "士吉射逆之，赵鞅御之，遇于戚。阳虎曰：“吾车少，以兵车之旆与罕、驷，兵车先陈。",
                    "zhushu": "旆，先驱车也。以先驱车益以兵车以示众。陈，直觐切。"
                },
                {
                    "paragraph": "罕、驷自后随而从之，彼见吾貌，必有惧心。",
                    "zhushu": "晋人先陈，郑人随之，不知其虚实，见车多，必惧。"
                },
                {
                    "paragraph": "于是乎会之，",
                    "zhushu": "会，合战。"
                },
                {
                    "paragraph": "必大败之。”从之。卜战，龟焦。",
                    "zhushu": "兆不成。"
                },
                {
                    "paragraph": "乐丁曰：“诗曰：“爰始爰谋，爰契我龟。”",
                    "zhushu": "乐丁，晋大夫。诗大雅。言先人事，后卜筮。契，苦计切，又苦结切。"
                },
                {
                    "paragraph": "谋协，以故兆询可也。”",
                    "zhushu": "询，咨询也。故兆，始纳卫大子，卜得吉兆。言今既谋同，可不须更卜。谋协以故兆绝句。询，思遵切。"
                },
                {
                    "paragraph": "简子誓曰：“范氏、中行氏反易天明，",
                    "zhushu": "不事君也。"
                },
                {
                    "paragraph": "斩艾百姓，欲擅晋国而灭其君。寡君恃郑而保焉。今郑为不道，弃君助臣，二三子顺天明，从君命，经德义，除诟耻，在此行也。克敌者，上大夫受县，下大夫受郡，",
                    "zhushu": "周书作虽篇。千里百县，县有四郡。艾，鱼废切。擅，市战切。而灭其君灭，或作戕，音残。诟，呼豆切，又音苟。雒，音洛。千里百县，县方百里；县有四郡，郡方五十里。"
                },
                {
                    "paragraph": "士田十万，",
                    "zhushu": "十万𠭇也。"
                },
                {
                    "paragraph": "庶人、工、商遂，",
                    "zhushu": "得遂进仕。"
                },
                {
                    "paragraph": "人臣隷圉免。",
                    "zhushu": "去厮役。厮役，如字。字又作斯，音同。何休注公羊云：“艾草为防者曰厮，汲水浆者曰役。”苏林注汉书云：“厮，取薪者。”韦昭云：“析薪曰厮。”"
                },
                {
                    "paragraph": "志父无罪，君实图之。”",
                    "zhushu": "志父，赵简子之一名也。言已事济，君当图其赏。父，音甫。服云：“赵鞅入晋阳以畔，后得归，改名志父。春秋仍旧，犹书赵鞅。”"
                },
                {
                    "paragraph": "若其有罪，绞缢以戮，",
                    "zhushu": "绞，所以缢人物。缢，一赐切。戮，音六。"
                },
                {
                    "paragraph": "桐棺三寸，不设属辟，",
                    "zhushu": "属辟，棺之重数。王棺四重，君再重，大夫一重。释文：“桐棺三寸”，礼记云：“夫子制于中都，四寸之棺，五寸之椁，以斯知不欲速朽也。”郑康成注云：“此庶人之制也。”案礼，上大夫棺八十，属六寸；下大夫棺六寸，属四寸，无三寸棺制也。桐用难朽之木，桐木易坏，不堪为棺，故以为罚。墨子尚俭，有桐棺三寸。不设属，音烛，注同，次大棺也。辟，步历切，注同。亲身棺也。礼：大夫无辟。重，直龙切。下同。“王棺四重”，礼记云：“水兕革棺被之，其厚三寸，柂棺一，梓棺二。”柂棺，辟也。梓棺二，属与大棺也。被水牛及兕之革为一重，辟为二重，属为三重，大棺为四重。“君再重”，君，谓侯、伯、子、男。侯、伯已下无革棺，属与辟为一重，大棺为再重。上公则唯无水革耳。兄革与辟为一重，属为再重，大棺为三重。大夫一重。大夫唯属与大棺为一重。今云“不设辟”者，时僣耳，非王礼也。"
                },
                {
                    "paragraph": "素车朴马，",
                    "zhushu": "以载柩，朴，普角切。柩，其又切。"
                },
                {
                    "paragraph": "无入于兆，",
                    "zhushu": "兆，葬域。"
                },
                {
                    "paragraph": "下卿之罚也。”",
                    "zhushu": "为众设赏，自设罚，所以能克敌。为，于伪切。"
                },
                {
                    "paragraph": "甲戌，将战，邮无恤御简子，卫大子为右，",
                    "zhushu": "邮无恤，王良也。邮，音尤。"
                },
                {
                    "paragraph": "登铁上，",
                    "zhushu": "铁，丘名。"
                },
                {
                    "paragraph": "望见郑师众，大子惧，自投于车下。子良授大子绥而乘之，曰：“妇人也。”",
                    "zhushu": "言其怯。怯，去业切。"
                },
                {
                    "paragraph": "简子巡列，曰：“毕万，匹夫也，七战皆获，有马百乘，死于牖下。",
                    "zhushu": "毕万，晋献公卿也。皆获，有功。死于牖下，言得寿终。乘，绳证切。牖，羊九切。"
                },
                {
                    "paragraph": "群子勉之，死不在寇。”",
                    "zhushu": "言有命。"
                },
                {
                    "paragraph": "繁羽御赵罗，宋勇为右。",
                    "zhushu": "三子，晋大夫。"
                },
                {
                    "paragraph": "罗无勇，麋之。",
                    "zhushu": "麋，束缚也。麋，丘陨切。"
                },
                {
                    "paragraph": "吏诘之，御对曰：“痁作而伏。”",
                    "zhushu": "痁，疟疾也。诘，起吉切。痁，诗占切。疟，鱼略切。"
                },
                {
                    "paragraph": "卫大子祷曰：“曽孙蒯聩敢昭告皇祖文王、",
                    "zhushu": "周文王、皇，大也。祷，丁老切，又丁报切。"
                },
                {
                    "paragraph": "烈祖康叔、",
                    "zhushu": "烈，显也。"
                },
                {
                    "paragraph": "文祖襄公：",
                    "zhushu": "继业守文，故曰文祖。蒯聩，襄公之孙。"
                },
                {
                    "paragraph": "郑胜乱从，",
                    "zhushu": "胜，郑声公名。𤢟君助臣，为从于乱。"
                },
                {
                    "paragraph": "晋午在难，",
                    "zhushu": "午，晋定公名。鸡，乃且切。下注“为难”同。"
                },
                {
                    "paragraph": "不能治乱，使鞅讨之。",
                    "zhushu": "鞅，简子名。"
                },
                {
                    "paragraph": "蒯聩不敢自佚，备持矛焉。",
                    "zhushu": "戎右持矛。佚，音逸。矛，亡侯切。"
                },
                {
                    "paragraph": "敢告无绝筋，无折骨，无面伤，以集大事，无作三祖羞。",
                    "zhushu": "集，成也。筋，居银切。"
                },
                {
                    "paragraph": "大命不敢请，佩玉不敢爱。”",
                    "zhushu": "不敢爱，故以祈祷。"
                },
                {
                    "paragraph": "郑人击简子中肩，毙于车中，",
                    "zhushu": "毙，踣也。中，丁仲切。毙，婢世切。本亦作“𡚁”。踣，蒲北切。"
                },
                {
                    "paragraph": "获其蠭旗。",
                    "zhushu": "蠭旗，旗名。蠭，芳恭切。"
                },
                {
                    "paragraph": "大子救之以戈。郑师北，获温大夫赵罗。",
                    "zhushu": "罗无勇，故郑师虽北，犹获罗。"
                },
                {
                    "paragraph": "大子复伐之，郑师大败，获齐粟千车。赵孟喜曰：“可矣。”",
                    "zhushu": "赵孟，简子也。喜大子前怯，今更勇。复，扶又切。",
                    "type": 2
                },
                {
                    "paragraph": "传傁曰：“虽克郑，犹有知在，忧未艾也。”",
                    "zhushu": "传傁，简子属也。言知氏将为难，后竟有晋阳之患。傁，素口切，又作“叟”。知，音智。艾，鱼废切，又五盖切。"
                },
                {
                    "paragraph": "初，周人与范氏田，公孙尨税焉，",
                    "zhushu": "尨，范氏臣，为范氏收周人所与田之税。尨，武江切。税，始锐切。为，于伪切。下“为其主”同。"
                },
                {
                    "paragraph": "赵氏得而献之。",
                    "zhushu": "得尨以献简子。"
                },
                {
                    "paragraph": "吏请杀之，赵孟曰：“为其主也，何罪？”止而与之田。",
                    "zhushu": "还其所税。"
                },
                {
                    "paragraph": "及铁之战，以徒五百人宵攻郑师，取蠭旗于子姚之幕下，献，曰：“请报主德。”追郑师，姚、般、公孙林殿而射，前列多死。",
                    "zhushu": "晋前列暮，音莫。姚、般，子姚、子般。殿，丁电切。射，食亦切。"
                },
                {
                    "paragraph": "赵孟曰：“国无小。”",
                    "zhushu": "言虽小国，犹有善射者。"
                },
                {
                    "paragraph": "既战，简子曰：“吾伏弢呕血，",
                    "zhushu": "弢，弓不呕吐也。弢，吐刀切。呕，本又作𠴰，乌口切。吐，他路切。"
                },
                {
                    "paragraph": "鼓音不衰，今日我上也。”",
                    "zhushu": "功为上。"
                },
                {
                    "paragraph": "大子曰：“吾救主于车，退敌于下，我，右之上也。”邮良曰：“我两靷将绝，吾能止之，",
                    "zhushu": "止，使不绝。靷，以刃切。"
                },
                {
                    "paragraph": "我，御之上也。”驾而乘材，两靷皆绝。",
                    "zhushu": "村横木，明细小也。传言简子不让，下自伐"
                },
                {
                    "paragraph": "○吴泄庸如蔡纳聘，而稍纳师。师毕入，众知之。",
                    "zhushu": "元年，蔡请迁子，吴中悔，故因聘袭之。泄，息列切，又息引切。中，丁仲切。"
                },
                {
                    "paragraph": "蔡侯告大夫，杀公子驷以说。",
                    "zhushu": "杀驷以说吴，言不时迁。驷之为"
                },
                {
                    "paragraph": "哭而迁墓。",
                    "zhushu": "将迁，与先君辞，故哭。"
                },
                {
                    "paragraph": "冬，蔡迁于州来。",
                    "zhushu": "",
                    "type": 2
                },
                {
                    "paragraph": "经三年，春，齐国夏、卫石曼姑帅师围戚。",
                    "zhushu": "曼姑为子围父，知其不义，故推齐使为兵首。戚不称卫，非叛人。曼，音万。为，于伪切。"
                },
                {
                    "paragraph": "○夏，四月，甲午，地震。",
                    "zhushu": "无传。"
                },
                {
                    "paragraph": "○五月，辛卯，桓宫、僖宫灾。",
                    "zhushu": "天火曰灾。"
                },
                {
                    "paragraph": "○季孙斯、叔孙州仇帅师城启阳。",
                    "zhushu": "无传。鲁党范氏，故惧晋，比年四城。启阳，今琅邪开阳县。"
                },
                {
                    "paragraph": "○宋乐髠帅师伐曹。",
                    "zhushu": "无传。髠，苦孙切。"
                },
                {
                    "paragraph": "○秋，七月，丙子，季孙斯卒。○蔡人放其大夫公孙猎于吴。",
                    "zhushu": "无传。公子驷之党。"
                },
                {
                    "paragraph": "○冬，十月，癸卯，秦伯卒。",
                    "zhushu": "无传。不书名，未同盟。"
                },
                {
                    "paragraph": "○叔孙州仇、仲孙何忌帅师围邾。",
                    "zhushu": "无传。",
                    "type": 2
                },
                {
                    "paragraph": "传三年，春，齐、卫围戚，求援子中山。",
                    "zhushu": "中山，鲜虞。"
                },
                {
                    "paragraph": "○夏，五月，辛卯，司铎火。",
                    "zhushu": "司铎，宫名。铎，待洛切。"
                },
                {
                    "paragraph": "火逾公宫，桓、僖灾。",
                    "zhushu": "桓公、僖公庙。"
                },
                {
                    "paragraph": "救火者皆曰：“顾府。”",
                    "zhushu": "言常人爱财。"
                },
                {
                    "paragraph": "南宫敬叔至，命周人出御书，俟于宫，",
                    "zhushu": "敬叔，孔子弟子南宫阅。周人，司周书典籍之官。御书，进于君者也，使待命于官。阅，音悦。"
                },
                {
                    "paragraph": "曰：“庀女，而不在，死。”",
                    "zhushu": "庀，具也。庀，匹婢切。女，音汝。"
                },
                {
                    "paragraph": "子服景伯至，命宰人出礼书，",
                    "zhushu": "景伯，子服何也。宰人，冢宰之属。"
                },
                {
                    "paragraph": "以待命。命不共，有常刑。",
                    "zhushu": "待求之命。共，音恭。"
                },
                {
                    "paragraph": "校人乘马，巾车脂辖，",
                    "zhushu": "校人，掌马。巾车，掌车。乘马使四四相从，为驾之易。校，户教切。乘，绳证切。下同。辖，户瞎切，本又作鎋，同。为，于伪切。易，以豉切。"
                },
                {
                    "paragraph": "百官官备，府库慎守，官人肃给。",
                    "zhushu": "国有火灾，恐有变难，故慎为备。难，乃旦切。"
                },
                {
                    "paragraph": "济濡帷幕，郁攸从之。",
                    "zhushu": "郁攸，火气也。濡物于木，出用为济。济，子细切，又子礼切。帷，位悲切。幕，音莫。攸，音由。"
                },
                {
                    "paragraph": "蒙葺公屋，",
                    "zhushu": "以濡物冒覆公屋。葺，七入切，又子入切。"
                },
                {
                    "paragraph": "自太庙始，外内以悛。",
                    "zhushu": "悛，次也。先尊后卑，以次救之。悛，七全切。"
                },
                {
                    "paragraph": "助所不给。有不用命，则有常刑，无赦。公父文伯至，命校人驾乘车。",
                    "zhushu": "乘车，公车。"
                },
                {
                    "paragraph": "季桓子至，御公立于象魏之外，",
                    "zhushu": "象魏，门阙。"
                },
                {
                    "paragraph": "命救火者伤人则止，财可为也。命藏象魏，",
                    "zhushu": "周礼：正月县教令之法千象魏，使万民观之，故谓其书为象魏。县，音玄。"
                },
                {
                    "paragraph": "曰：“旧章不可亡也。”富父槐至，曰：“无备而官办者，犹拾沈也。”",
                    "zhushu": "槐，富父终生之后。沈，汁也。言不备而责办，不可得。父，音甫。槐，音懐。辨办具之办。拾，音十。沈，尺审切。北土呼汁为沈。"
                },
                {
                    "paragraph": "于是乎去表之槀，",
                    "zhushu": "表，表火道。风所向者，去其槀积。去，起吕切。槀，古老切。向，许亮切。积，子赐切。"
                },
                {
                    "paragraph": "道还公宫。",
                    "zhushu": "开除道周帀公宫，使火无相连。还，本又作“环”，户关切。又音患，同。"
                },
                {
                    "paragraph": "孔子在陈，闻火，曰：“其桓、僖乎！”",
                    "zhushu": "言桓、僖亲尽而庙不毁，宜为天所灾。"
                },
                {
                    "paragraph": "○刘氏、范氏世为婚姻，",
                    "zhushu": "刘氏，周卿士。范氏，晋大夫。"
                },
                {
                    "paragraph": "苌𢎞事刘文公，",
                    "zhushu": "为之属大夫，"
                },
                {
                    "paragraph": "故周与范氏。赵鞅以为讨。",
                    "zhushu": "责周与范氏。"
                },
                {
                    "paragraph": "六月，癸卯，周人杀苌𢎞。",
                    "zhushu": "终违天之祸。"
                },
                {
                    "paragraph": "○秋，季孙有疾，命正常曰：“无死。",
                    "zhushu": "正常，桓子之宠臣，欲付以从事，故敕令勿从。已死，今力呈切。"
                },
                {
                    "paragraph": "南孺子之子，男也，则以告而立之；",
                    "zhushu": "南孺子，季桓子之妻。言若生男，告公而立之。孺，如住切。"
                },
                {
                    "paragraph": "女也，则肥也可。”",
                    "zhushu": "肥，康子也。"
                },
                {
                    "paragraph": "季孙卒，康子即位。既葬，康子在朝。",
                    "zhushu": "在公朝也。"
                },
                {
                    "paragraph": "南氏生男，正常载以如朝，告曰：“夫子有遗言，命其圉臣曰：“南氏生男，则以告于君与大夫而立之。”今生矣，男也，敢告。”遂奔卫。康子请退。",
                    "zhushu": "退，辟位也。"
                },
                {
                    "paragraph": "公使共刘视之，",
                    "zhushu": "共刘，鲁大夫。共，音恭。"
                },
                {
                    "paragraph": "则或杀之矣。乃讨之。",
                    "zhushu": "讨杀者。"
                },
                {
                    "paragraph": "召正常，正常不反。",
                    "zhushu": "畏康子也。传仪言季氏家事。"
                },
                {
                    "paragraph": "○冬，十月，晋赵鞅围朝歌，师于其南。",
                    "zhushu": "范、中行所在。"
                },
                {
                    "paragraph": "荀寅伐其郛，",
                    "zhushu": "伐其北郭围。郛，芳夫切。"
                },
                {
                    "paragraph": "使其徒自北门入，已犯师而出。",
                    "zhushu": "荀寅使在外救己之徒击赵氏，围之北门。因外内攻得出。"
                },
                {
                    "paragraph": "癸丑，奔邯郸。十一月，赵鞅杀士皋夷，恶范氏也。",
                    "zhushu": "恶范氏而杀其族，言迁怒。恶，乌路切。",
                    "type": 2
                },
                {
                    "paragraph": "经四年，春，王二月，庚戌，盗杀蔡侯申。",
                    "zhushu": "贱者，故称盗。不言杀其君，贱盗也。杀，申志切。蔡侯申，今本皆如此。案宣十七年蔡侯申卒，是文侯也。今昭侯是其玄孙，不容与髙祖同名，未详何者误也。"
                },
                {
                    "paragraph": "○蔡公孙辰出奔吴。",
                    "zhushu": "弑君贼之党，故书名。"
                },
                {
                    "paragraph": "○葬秦惠公。",
                    "zhushu": "无传。"
                },
                {
                    "paragraph": "○宋人执小邾子。",
                    "zhushu": "无传。邾子无道于其民，故称“人”以执。"
                },
                {
                    "paragraph": "○夏，蔡杀其大夫公孙姓、公孙霍。",
                    "zhushu": "皆我君党。姓音生，又作生，或音性。"
                },
                {
                    "paragraph": "○晋人执戎蛮子赤归于楚。",
                    "zhushu": "晋耻为楚执诸侯，故称“人”以告，若蛮子不道于其民也。赤本属楚，故言“归”。耻为，于为切。"
                },
                {
                    "paragraph": "○城西郛。",
                    "zhushu": "无传。鲁西郭，备晋也。"
                },
                {
                    "paragraph": "○六月，辛丑，亳社灾。",
                    "zhushu": "无传。天火也。亳社，殷社，诸侯有之，所以戒亡国。亳，步各切。"
                },
                {
                    "paragraph": "○秋，八月，甲寅，滕子结卒。",
                    "zhushu": "无传。同盟于皋鼬。"
                },
                {
                    "paragraph": "○冬，十有二月，葬蔡昭公。",
                    "zhushu": "无传。乱故，是以缓。"
                },
                {
                    "paragraph": "○葬滕顷公。",
                    "zhushu": "无传。",
                    "type": 2
                },
                {
                    "paragraph": "传四年，春，蔡昭侯将如吴。诸大夫恐其又迁也，承。",
                    "zhushu": "承，音惩，盖楚言。惩，直升切。"
                },
                {
                    "paragraph": "公孙翩逐而射之，入于家人而卒。",
                    "zhushu": "翩，蔡大夫。翩，音篇。射，食亦切，下同。"
                },
                {
                    "paragraph": "以两矢门之，众莫敢进。",
                    "zhushu": "翩以矢自守其门。"
                },
                {
                    "paragraph": "文之锴后至，",
                    "zhushu": "锴，蔡大夫。锴，音楷，又音皆，又客骇切。"
                },
                {
                    "paragraph": "曰：“如墙而进，多而杀二人。”",
                    "zhushu": "并行，如墙俱进。并，步顶切。"
                },
                {
                    "paragraph": "锴执弓而先，翩射之，中肘，锴遂杀之。故逐公孙辰，而杀公孙姓、公孙盱。",
                    "zhushu": "肝，即霍也。中，丁仲切。肘，女九切。盱，况子切。"
                },
                {
                    "paragraph": "○夏，楚人既克夷虎，",
                    "zhushu": "夷虎，蛮夷叛楚者。"
                },
                {
                    "paragraph": "乃谋北万。左司马眅、申公寿余、叶公诸梁致蔡于负函，",
                    "zhushu": "三子，楚大夫也。此蔡之故地人民，楚因以为邑。致之者，会其众也。眅，普版切；字林：匹奸切。叶，始涉切。函，音咸。"
                },
                {
                    "paragraph": "致方城之外于缯关，",
                    "zhushu": "负函、缯关，皆楚地。缯，才陵切。"
                },
                {
                    "paragraph": "曰：“吴将溯江入郢，",
                    "zhushu": "逆流曰溯。溯，音素。郢，以井切，又以政切。"
                },
                {
                    "paragraph": "将奔命焉。”为一昔之期，袭梁及霍。",
                    "zhushu": "伪辞当备，吴夜结期，明日便袭梁、霍，使不知之。梁，河南梁县西南故城也。梁南有霍阳山，皆蛮子之邑也。"
                },
                {
                    "paragraph": "单浮余围蛮氏，蛮氏溃。",
                    "zhushu": "浮余，楚大夫。单，音善。溃，户内切。"
                },
                {
                    "paragraph": "蛮子赤奔晋阴地。",
                    "zhushu": "阴地，河南山北，自上雒以东至陆浑。浑，户门切。"
                },
                {
                    "paragraph": "司马起丰、析与狄戎，",
                    "zhushu": "楚司马眅也。析县，属南郷郡，析南有丰郷，皆楚邑。发此二邑人及戎狄。析，星历切。"
                },
                {
                    "paragraph": "以临上雒。左师军于菟和，",
                    "zhushu": "菟和山，在上雒东也。菟，音徒。"
                },
                {
                    "paragraph": "右师军于仓野，",
                    "zhushu": "仓野，在上雒县。"
                },
                {
                    "paragraph": "使谓阴地之命大夫士蔑",
                    "zhushu": "命大夫，别县监尹。监，古衔切。"
                },
                {
                    "paragraph": "曰：“晋、楚有盟，好恶同之。若将不废，寡君之愿也。不然，将通于少习以听命。”",
                    "zhushu": "少习，商县武关也。将大开武关道以伐晋。少，诗照切，又如字。"
                },
                {
                    "paragraph": "士蔑请诸赵孟。赵孟曰：“晋国未宁，安能恶于楚？必速与之。”",
                    "zhushu": "未宁，时有范、中行之难。难，乃旦切。"
                },
                {
                    "paragraph": "士蔑乃致九州之戎，",
                    "zhushu": "九州戎，在晋阴地陆浑者。"
                },
                {
                    "paragraph": "将裂田以与蛮子而城之，",
                    "zhushu": "以诈蛮子，"
                },
                {
                    "paragraph": "且将为之卜。",
                    "zhushu": "卜城。为，于伪切。"
                },
                {
                    "paragraph": "蛮子听卜，遂执之，与其五大夫，以𢌿楚师于三户。",
                    "zhushu": "今丹水县比三户亭。𢌿，必利切。"
                },
                {
                    "paragraph": "司马致邑立宗焉，以诱其遗民，",
                    "zhushu": "楚复诈为蛮子作邑，立其宗主。复，扶又切。"
                },
                {
                    "paragraph": "而尽俘以归。",
                    "zhushu": ""
                },
                {
                    "paragraph": "○秋七月，齐陈乞、弦施、卫寗跪救范氏。",
                    "zhushu": "陈乞，僖子。弦㢮，弦多。跪，其委切。"
                },
                {
                    "paragraph": "庚午，围五鹿。",
                    "zhushu": "五鹿，晋地。"
                },
                {
                    "paragraph": "九月，赵鞅围邯郸。冬十一月，邯郸降。荀寅奔鲜虞，赵稷奔临。",
                    "zhushu": "临，晋邑。降，户江切。"
                },
                {
                    "paragraph": "十二月，弦施逆之，遂堕临。国夏伐晋，取邢、任、栾、鄗、逆畤、阴人、盂、壶口。",
                    "zhushu": "八邑，晋地。栾在赵国平棘县西北。鄗，即髙邑县也。路县东有壶口关。堕，许规切。邢，音刑。任，音壬。栾，力官切。鄗，呼洛切；郭璞三苍解诂音𦞦；字林：火沃切；韦昭呼告切；阚驷云：读硗确同。畤，音止。盂，音于。"
                },
                {
                    "paragraph": "会鲜虞，纳荀寅于柏人。",
                    "zhushu": "晋邑也，今赵国柏人县也。弦施与鲜虞会也。",
                    "type": 2
                },
                {
                    "paragraph": "经五年，春，城毗。",
                    "zhushu": "无传。备晋也。毗，频夷切。"
                },
                {
                    "paragraph": "○夏，齐侯伐宋。",
                    "zhushu": "无传。"
                },
                {
                    "paragraph": "○晋赵鞅帅师伐卫。○秋，九月，癸酉，齐侯杵臼卒。",
                    "zhushu": "再同盟也。杵，昌吕切。臼，求又切。"
                },
                {
                    "paragraph": "○冬，叔还如齐。○闰月，葬齐景公。",
                    "zhushu": "无传。",
                    "type": 2
                },
                {
                    "paragraph": "传五年，春，晋围柏人，荀寅、士吉射奔齐。",
                    "zhushu": ""
                },
                {
                    "paragraph": "初，范氏之臣王生恶张柳朔，言诸昭子，使为柏人。",
                    "zhushu": "为柏人宰也。昭子，范吉射也。恶，乌路切，下同。柳，良久切。"
                },
                {
                    "paragraph": "昭子曰：“夫非而雠乎？”对曰：“私雠不及公，",
                    "zhushu": "公家之事也。夫，音扶。"
                },
                {
                    "paragraph": "好不废过，恶不去善，义之经也。臣敢违之？”及范氏出，",
                    "zhushu": "出柏人，奔齐。好，呼报切。去，起吕切。"
                },
                {
                    "paragraph": "张柳朔谓其子：“尔从主，勉之！我将止死，王生授我矣。",
                    "zhushu": "授我死节。"
                },
                {
                    "paragraph": "吾不可以僭之。”遂死于柏人。",
                    "zhushu": "为吉则距晋战死。僭，子念切，后同。为，于伪切。"
                },
                {
                    "paragraph": "○夏，赵鞅伐卫，范氏之故也，遂围中牟。",
                    "zhushu": "卫助范氏故也。"
                },
                {
                    "paragraph": "○齐燕姫生子，不成而死。",
                    "zhushu": "燕姫，景公夫人。不成，未冠也。燕，于贤切。冠，古唤切。"
                },
                {
                    "paragraph": "诸子鬻姒之子荼嬖。",
                    "zhushu": "诸子，庶公子也。鬻姒，景公妾茶安儒子。鬻，音育。姒，音似。茶，音舒，又音徒，又丈加切。嬖，必计切。"
                },
                {
                    "paragraph": "诸大夫恐其为大子也，言于公曰：“君之齿长矣，未有大子，若之何？”公曰：“二三子间于忧虞，则有疾疢，亦姑谋乐，何忧于无君？”",
                    "zhushu": "景公意欲立荼而未发，故以此言塞大夫请。长，丁丈切。间，音闲，又音间厕之间，又如字。疢，敕觐切。本或作疹，乃结切。乐，音洛。"
                },
                {
                    "paragraph": "公疾，使国惠子、髙昭子立荼，",
                    "zhushu": "惠子，国夏。昭子，髙张。"
                },
                {
                    "paragraph": "置群公子于莱。",
                    "zhushu": "莱，齐东鄙邑。置，之豉切。群，或作诸。莱，音来。"
                },
                {
                    "paragraph": "秋，齐景公卒。冬，十月，公子嘉、公子驹、公子黔奔卫，公子鉏、公子阳生来奔。",
                    "zhushu": "皆景公子在莱者。黔，巨廉切，又音琴。鉏，仕居切。"
                },
                {
                    "paragraph": "莱人歌之曰：“景公死乎不与埋，三军之事乎不与谋。师乎师乎，何党之乎？”",
                    "zhushu": "师，众也。党，所也。之，往也。称谥，盖葬后而为此歌，哀群公子失所。与，音预。埋，亡皆切。"
                },
                {
                    "paragraph": "○郑驷秦富而侈，嬖大夫也，而常陈卿之车服于其庭。郑人恶而杀之。子思曰：“诗曰：“不解于位，民之攸塈。”",
                    "zhushu": "子思，子产子国参也。诗大雅。改所也。塈，息也。侈，昌氏切，又尺氏切。恶，乌路切。解，佳卖切。暨，许器切。"
                },
                {
                    "paragraph": "不守其位而能久者，鲜矣。商颂曰：“不僭不滥，不敢怠皇，命以多福。”",
                    "zhushu": "僭，差也。滥，溢也。皇，暇也。言驷秦违诗商颂，故受祸。鲜，息浅切。滥，力暂切。溢，音逸。",
                    "type": 2
                },
                {
                    "paragraph": "经六年，春，城邾瑕。",
                    "zhushu": "无传。备晋也。任城亢父县北有邾娄城。瑕，音遐。任，音壬。亢，苦浪切，又音刚。父，音甫。"
                },
                {
                    "paragraph": "○晋赵鞅帅师伐鲜虞。○吴伐陈。○夏，齐国夏及髙张来奔。",
                    "zhushu": "二子阿君，废长立少，既受命，又不能全，书名，罪之也。长，丁丈切。少，诗照切。"
                },
                {
                    "paragraph": "○叔还会吴于柤。",
                    "zhushu": "无传。柤，庄加切。"
                },
                {
                    "paragraph": "○秋，七月，庚寅，楚子轸卒。",
                    "zhushu": "未同盟而赴以名。轸，之忍切。史记作“珍”。"
                },
                {
                    "paragraph": "○齐阳生入于齐。",
                    "zhushu": "为陈乞所逆，故书“入”。"
                },
                {
                    "paragraph": "○齐陈乞弑其君荼。",
                    "zhushu": "弑荼者，朱毛与阳生也。而书“陈乞”，所以明乞立阳生而荼见弑，则祸由乞始也。楚比劫立，陈乞流涕，子家惮老，皆疑于免罪，故春秋明而书之，以为弑主。弑，音试，下皆同。"
                },
                {
                    "paragraph": "○冬，仲孙何忌帅师伐邾。",
                    "zhushu": "无传。"
                },
                {
                    "paragraph": "○宋向巢帅师伐曹。",
                    "zhushu": "无传。",
                    "type": 2
                },
                {
                    "paragraph": "传六年，春，晋伐鲜虞，治范氏之乱也。",
                    "zhushu": "四年，鲜虞纳荀寅子柏人。"
                },
                {
                    "paragraph": "○吴伐陈，复修旧怨也。",
                    "zhushu": "元年未得志故也。复，扶又切。"
                },
                {
                    "paragraph": "楚子曰：“吾先君与陈有盟，不可以不救。”乃救陈，师于城父。",
                    "zhushu": "陈盟在昭十三年。父，音甫。"
                },
                {
                    "paragraph": "○齐陈乞伪事髙、国者，",
                    "zhushu": "髙飞、国夏受命立荼，陈乞欲害之，故先伪事焉。"
                },
                {
                    "paragraph": "毎朝，必骖乘焉。所从，必言诸大夫",
                    "zhushu": "言其罪也。乘，绳证切。"
                },
                {
                    "paragraph": "曰：“彼皆偃蹇，将弃子之命。",
                    "zhushu": "偃蹇，骄敖。偃，约免切。蹇，纪晚切。敖，五报切。"
                },
                {
                    "paragraph": "皆曰：“髙、国得君，",
                    "zhushu": "得君，宠也。"
                },
                {
                    "paragraph": "必逼我，盍去诸？”固将谋子，子早图之。图之，莫如尽灭之。需，事之下也。”",
                    "zhushu": "需，疑也。逼，音逼。盍，户腊切。去，起吕切。下同。需，音须，一音临。弱待疑也。”"
                },
                {
                    "paragraph": "及朝，则曰：“彼虎狼也，见我在子之侧，杀我无日矣。请就之位。”",
                    "zhushu": "欲与诸大夫谋髙、国，故求就之。"
                },
                {
                    "paragraph": "又谓诸大夫曰：“二子者祸矣，恃得君而欲谋二三子，曰：“国之多难，贵宠之由，尽去之而后君定。”既成谋矣，盍及其未作也先诸？作而后悔，亦无及也。”大夫从之。",
                    "zhushu": ""
                },
                {
                    "paragraph": "夏六月戊辰，陈乞、鲍牧",
                    "zhushu": "牧，鲍国孙。难，乃且切。牧，州牧之牧。"
                },
                {
                    "paragraph": "及诸大夫以甲入于公宫。昭子闻之，与惠子乘如公，战于庄，败。",
                    "zhushu": "髙、国败也。庄，六轨之道。乘，绳证切。"
                },
                {
                    "paragraph": "国人追之，国夏奔莒，遂及髙张、晏圉、弦施来奔。",
                    "zhushu": "晏圉，婴之子。圉、施不书，非卿。圉，鱼吕切。"
                },
                {
                    "paragraph": "○秋七月，楚子在城父，将救陈，卜战，不吉，卜退，不吉。王曰：“然则死也。再败楚师，不如死；",
                    "zhushu": "前已败于柏举，今若退还，亦是败。"
                },
                {
                    "paragraph": "弃盟逃雠，亦不如死。死一也，其死雠乎！”命公子申为王，不可；则命公子结，亦不可；则命公子启，",
                    "zhushu": "申，子西。结，子期。启，子闾。皆昭王兄。"
                },
                {
                    "paragraph": "五辞而后许。将战，王有疾。庚寅，昭王攻大冥，卒于城父。",
                    "zhushu": "大冥，阵地，吴师所在。辞，本又作辤。说文云：“辞，不受也。受辛宜辞也。”辞，籕文。冥，亡丁切。"
                },
                {
                    "paragraph": "子闾退，曰：“君王舍其子而让，群臣敢忘君乎？从君之命，顺也；",
                    "zhushu": "从命可立。舍，音舍。"
                },
                {
                    "paragraph": "立君之子，亦顺也。二顺不可失也。”与子西、子期谋，潜师闭涂，逆越女之子章立之，而后还。",
                    "zhushu": "潜师，密发也。闭涂，不通外使也。越女，昭王妾。章，惠王。"
                },
                {
                    "paragraph": "是𡻕也，有云如众赤鸟，夹日以飞日。楚子使问诸周大史。周大史曰：“其当王身乎！",
                    "zhushu": "日为人君，妖气守之，故以为当王身。云在楚上，唯楚见之，故祸不及他国。夹，古洽切。大，音泰。"
                },
                {
                    "paragraph": "若禜之，可移于令尹、司马。”",
                    "zhushu": "禜，禳祭。禜，音训。禳，如羊切。"
                },
                {
                    "paragraph": "王曰：“除腹心之疾，而置诸股肱，何益？不榖不有大过，天其天诸。有罪受罚，又焉移之？”遂弗禜。",
                    "zhushu": ""
                },
                {
                    "paragraph": "初，昭王有疾，卜曰：“河为祟。”王弗祭。大夫请祭诸郊。王曰：“三代命祀，祭不越望。",
                    "zhushu": "诸侯望祀竟内山川星辰。祟，息遂切。"
                },
                {
                    "paragraph": "江、汉、睢、漳，楚之望也。",
                    "zhushu": "四水在楚界。睢，七余切。"
                },
                {
                    "paragraph": "祸福之至，不是过也。不榖虽不德，河非所获罪也。”遂弗祭。",
                    "zhushu": ""
                },
                {
                    "paragraph": "孔子曰：“楚昭王知大道矣。其不失国也，宜哉！夏书曰：“惟彼陶唐，帅彼天常，",
                    "zhushu": "逸书。言尧循天之常道。释文：“楚昭王知大道矣”，本或作“天道”，非。夏，户雅切。此语在尚书五子之歌。书无“帅彼天常”一句，下亦微异。"
                },
                {
                    "paragraph": "有此冀方。今失其行，乱其纪纲，乃灭而亡。”",
                    "zhushu": "灭亡，谓夏桀也。唐、虞及夏同都冀州，不易地而亡，由于不知大道故。行，如字，又下孟切。尚书作“厥道乃灭而亡”。尚书乃作“厎灭亡”。"
                },
                {
                    "paragraph": "又曰：“允出兹在兹。”由己率常，可矣。”",
                    "zhushu": "又逸书。言信出己，则福亦在已。"
                },
                {
                    "paragraph": "○八月，齐邴意兹来奔。",
                    "zhushu": "高、国党。"
                },
                {
                    "paragraph": "○陈僖子使召公子阳生。",
                    "zhushu": "召在七月，今在八月下记事之次。"
                },
                {
                    "paragraph": "阳生驾而见南郭且于，",
                    "zhushu": "且于，齐公子鉏，在鲁南郭。且，子余切。"
                },
                {
                    "paragraph": "曰：“尝献马于季孙，不入于上乘，故又献此，请与子乘之。”",
                    "zhushu": "畏在家人闻其言，故欲二人共载，以试马为辞。上乘，绳证切。"
                },
                {
                    "paragraph": "出莱门而告之故。",
                    "zhushu": "鲁郭门也。"
                },
                {
                    "paragraph": "阚止知之，先待诸外。",
                    "zhushu": "阚止，阳生家臣子我也。待外，欲俱去。阚，昔暂切。"
                },
                {
                    "paragraph": "公子曰：“事未可知，反，与壬也处。”",
                    "zhushu": "壬，阳生子简公。"
                },
                {
                    "paragraph": "戒之，遂行。",
                    "zhushu": "戒使无泄言。泄，息列切。"
                },
                {
                    "paragraph": "逮夜，至于齐，国人知之。",
                    "zhushu": "故以昏至，不欲令人知之。国人知而不言，言陈氏得众。"
                },
                {
                    "paragraph": "僖子使子士之母养之，",
                    "zhushu": "隐于僖子家内。子士母，僖子妾。"
                },
                {
                    "paragraph": "与馈者皆入。",
                    "zhushu": "陈僖子又令阳生随馈食之人入处公宫。馈，其位切。"
                },
                {
                    "paragraph": "冬十月丁卯，立之。将盟，",
                    "zhushu": "盟诸大夫。"
                },
                {
                    "paragraph": "鲍子醉而往。其臣差车鲍点",
                    "zhushu": "点，鲍牧臣也。“差车”，王车之官。差，所宜切。点，之廉切，又如字。"
                },
                {
                    "paragraph": "曰：“此谁之命也？”陈子曰：“受命于鲍子。”遂诬鲍子曰：“子之命也。”",
                    "zhushu": "见其醉，故诬之。"
                },
                {
                    "paragraph": "鲍子曰：“女忘君之为孺子牛而折其齿乎？而背之也？”",
                    "zhushu": "“孺子”，荼也。景公尝衔绳为牛，使荼牵之，荼顿地，故折其齿。女，音汝。折，之舌切，又市列切。背，音佩。"
                },
                {
                    "paragraph": "悼公稽首",
                    "zhushu": "悼公，阳生。"
                },
                {
                    "paragraph": "曰：“吾子奉义而行者也。若我可，不必亡一大夫。",
                    "zhushu": "言己可为君，必不怨鲍子。"
                },
                {
                    "paragraph": "若我不可，不必亡一公子。",
                    "zhushu": "“公子”，自谓也。恐鲍子杀己，故要之。"
                },
                {
                    "paragraph": "义则进，否则退，敢不唯子是从。废兴无以乱，则所愿也。”鲍子曰：“谁非君之子？”乃受盟。",
                    "zhushu": "言阳生亦君之子，固可立。"
                },
                {
                    "paragraph": "使胡姫以安孺子如赖，",
                    "zhushu": "胡姫，景公妾也。赖，齐邑。安，号也。"
                },
                {
                    "paragraph": "去鬻姒，",
                    "zhushu": "荼之母。去，起吕切。"
                },
                {
                    "paragraph": "杀王甲，拘江说，囚王豹于句窦之丘。",
                    "zhushu": "三子，景公嬖臣，荼之党也。拘，音俱。说，音税。句，音钩。"
                },
                {
                    "paragraph": "公使朱毛告于陈子，",
                    "zhushu": "朱毛，齐大夫。"
                },
                {
                    "paragraph": "曰：“微子，则不及此。然君异于器，不可以二。器二不匮，君二多难。敢布诸大夫。”僖子不对而泣，曰：“君举不信群臣乎？",
                    "zhushu": "举，皆也。"
                },
                {
                    "paragraph": "以齐国之困，困又有忧。",
                    "zhushu": "内有饥荒之困，又有兵革之忧。"
                },
                {
                    "paragraph": "少君不可以访，是以求长君，庶亦能容群臣乎！不然，夫孺子何罪？”毛复命，公悔之。",
                    "zhushu": "悔失言。少，诗照切。长，丁丈切。夫，音扶。“孺”，或作“□”，同。"
                },
                {
                    "paragraph": "毛曰：“君大访于陈子，而图其小可也。”",
                    "zhushu": "大，谓国政。小，谓杀荼。"
                },
                {
                    "paragraph": "使毛迁孺子于骀。不至，杀诸野幕之下，葬诸殳冒淳。",
                    "zhushu": "恐骀人不从，故毛驻于野，张帐而杀之。骀，齐邑。殳冒淳，地名。实以冬杀，经书秋者，史书秋，记始事，遂连其死，通以冬吉鲁。骀，他才切，又徒来切。幕，音莫。殳，音珠。冒，亡报切。淳，音纯。驻，中住切。",
                    "type": 2
                },
                {
                    "paragraph": "经七年春，宋皇瑗帅师侵郑。",
                    "zhushu": ""
                },
                {
                    "paragraph": "○晋魏曼多帅师侵卫。○夏，公会吴于鄫。",
                    "zhushu": "鄫，今琅邪鄫县。瑗，于眷切。鄫，本又作缯，才陵切。"
                },
                {
                    "paragraph": "○秋，公伐邾。○八月，己酉，入邾，以邾子益来。",
                    "zhushu": "他国言“归”，于鲁言“来”，内外之辞。"
                },
                {
                    "paragraph": "○宋人围曹。○冬，郑驷𢎞帅师救曹。",
                    "zhushu": "",
                    "type": 2
                },
                {
                    "paragraph": "传七年，春，宋师侵郑，郑叛晋故也。",
                    "zhushu": "定八年，郑始叛。"
                },
                {
                    "paragraph": "○晋师侵卫，卫不服也。",
                    "zhushu": "五年，晋伐卫，至今未服。"
                },
                {
                    "paragraph": "○夏，公会吴于鄫。",
                    "zhushu": "吴欲霸中国。"
                },
                {
                    "paragraph": "吴来征百牢，子服景伯对曰：“先王未之有也。”吴人曰：“宋百牢我，",
                    "zhushu": "是时吴过宋，得百牢。牢，力刀切。过，古禾切。"
                },
                {
                    "paragraph": "鲁不可以后宋。且鲁牢晋大夫过十，",
                    "zhushu": "晋大夫，范鞅也。在昭二十一年。后，如字，又户豆切。"
                },
                {
                    "paragraph": "吴王百牢，不亦可乎？”景伯曰：“晋范鞅贪而弃礼，以大国惧敝邑，故敝邑十一牢之。君若以礼命于诸侯，则有数矣。",
                    "zhushu": "有常数。"
                },
                {
                    "paragraph": "君亦弃礼，则有淫者矣。",
                    "zhushu": "淫，过也。"
                },
                {
                    "paragraph": "周之王也，制礼，上物不过十二，",
                    "zhushu": "上物，天子之牢。上，如字，又时掌切。"
                },
                {
                    "paragraph": "以为天之大数也。",
                    "zhushu": "天有十一次，故制礼象之。"
                },
                {
                    "paragraph": "今弃周礼，而曰必百牢，亦唯执事。”吴人弗听。",
                    "zhushu": ""
                },
                {
                    "paragraph": "景伯曰：“吴将亡矣，弃天而背本。",
                    "zhushu": "违周为背本。"
                },
                {
                    "paragraph": "不与，必弃疾于我。”",
                    "zhushu": "放弃凶疾，来伐击我。"
                },
                {
                    "paragraph": "乃与之。大宰嚭召季康子，",
                    "zhushu": "嚭，吴大夫。"
                },
                {
                    "paragraph": "康子使子贡辞。大宰嚭曰：“国君道长，",
                    "zhushu": "盖言君长大于道路。长，丁丈切。"
                },
                {
                    "paragraph": "而大夫不出门，此何礼也？”对曰：“岂以为礼，畏大国也。",
                    "zhushu": "畏大国，不敢虚国尽行。"
                },
                {
                    "paragraph": "大国不以礼命于诸侯，苟不以礼，岂可量也？寡君既共命焉，其老岂敢弃其国？大伯端委以治周礼，仲雍嗣之，断发文身，裸以为饰，岂礼也哉？有由然也。”",
                    "zhushu": "大伯，周大王之长子。仲雍，大伯弟也。大伯、仲雍让其弟季历，俱适荆蛮，遂有民众。大伯卒，无子，仲雍嗣立，不能行礼致化，故效吴俗。言其权时制宜，以辟灾害，非以为礼也。端委，礼衣也。共，音恭。大，音泰。断，丁管切。裸，本又作祼，力果切。效，户孝切。"
                },
                {
                    "paragraph": "反自鄫，以吴为无能为也。",
                    "zhushu": "弃礼，知其不能覇也。"
                },
                {
                    "paragraph": "○季康子欲伐邾，乃飨大夫以谋之。子服景伯曰：“小所以事大，信也；大所以保小，仁也。背大国，不信；",
                    "zhushu": "大国，吴也。"
                },
                {
                    "paragraph": "伐小国，不仁。民保于城，城保于德。失二德者，危，将焉保？”",
                    "zhushu": "二德，信与仁也。焉，于虔切。"
                },
                {
                    "paragraph": "孟孙曰：“二三子以为何如？",
                    "zhushu": "怪诸大夫不言，故指问之。"
                },
                {
                    "paragraph": "恶贤而逆之？”",
                    "zhushu": "孟孙贤景伯，欲使大夫不逆其言。恶，犹安也。恶，音乌。"
                },
                {
                    "paragraph": "对曰：“禹合诸侯于涂山，执玉帛者万国。",
                    "zhushu": "诸大夫对也。诸侯执玉，附庸执帛。涂山，在寿春东北。"
                },
                {
                    "paragraph": "今其存者，无数十焉，唯大不字小，小不事大也。",
                    "zhushu": "言诸侯相伐，古来以然。数，所主切。"
                },
                {
                    "paragraph": "知必危，何故不言？”",
                    "zhushu": "知伐邾必危，自当言，今不言者，不危故也。大夫以答孟孙所怪，且阿附季孙。"
                },
                {
                    "paragraph": "“鲁德如邾，而以众加之，可乎？”",
                    "zhushu": "孟孙忿答大夫。今鲁德无以胜邾，但欲恃众，可乎？言不可。"
                },
                {
                    "paragraph": "不乐而出。",
                    "zhushu": "季、孟意异，佞直不同，故罢飨。乐，音岳，又音洛。"
                },
                {
                    "paragraph": "秋，伐邾，及范门，",
                    "zhushu": "邾郭门也。"
                },
                {
                    "paragraph": "犹闻钟声。",
                    "zhushu": "邾不御寇，御，鱼吕切。"
                },
                {
                    "paragraph": "大夫谏，不听。茅成子请告于吴，",
                    "zhushu": "成子，邾大夫茅夷鸿。"
                },
                {
                    "paragraph": "不许，曰：“鲁击柝闻于邾，",
                    "zhushu": "言以近。柝，音托。以两太相击以行夜也。字又作“𣝔”，同。闻，音问，又如字。"
                },
                {
                    "paragraph": "吴二千里，不三月不至，何及于我？且国内岂不足？”",
                    "zhushu": "言足以距鲁。"
                },
                {
                    "paragraph": "成子以茅叛。",
                    "zhushu": "髙平西南有茅郷亭。"
                },
                {
                    "paragraph": "师遂入邾，处其公宫。众师昼掠，",
                    "zhushu": "虏掠取财物也。昼，中救切。掠，音亮。"
                },
                {
                    "paragraph": "邾众保于绎。",
                    "zhushu": "绎，邾山也，在邹北县。绎，音亦。邹，侧留切。"
                },
                {
                    "paragraph": "师宵掠，以邾子益来，",
                    "zhushu": "益，邾隐公也。昼夜掠，传言康子无法。"
                },
                {
                    "paragraph": "献于亳社，",
                    "zhushu": "以其亡国与殷同。"
                },
                {
                    "paragraph": "囚诸负瑕。负瑕故有绎。",
                    "zhushu": "负瑕，鲁邑。髙平南平阳县西北有瑕丘城。前者鲁得邾之绎民，使在负瑕，故使相就以辱之。"
                },
                {
                    "paragraph": "邾茅夷鸿以束帛乘韦，自请救于吴，",
                    "zhushu": "无君命，故言自。乘，绳证切。"
                },
                {
                    "paragraph": "曰：“鲁弱晋而远吴，冯恃其众，",
                    "zhushu": "冯，依。冯，皮氷切。"
                },
                {
                    "paragraph": "而背君之盟，辟君之执事，",
                    "zhushu": "辟，陋。辟，匹亦切。"
                },
                {
                    "paragraph": "以陵我小国。邾非敢自爱也，惧君威之不立。君威之不立，小国之忧也。若夏盟于鄫衍，",
                    "zhushu": "鄫衍，即鄫也。鄫盟不书，吴行夷礼，礼仪不典，非所以结信义，故不录。"
                },
                {
                    "paragraph": "秋而背之，成求而不违，",
                    "zhushu": "言鲁成其所求，无违逆也。"
                },
                {
                    "paragraph": "四方诸侯其何以事君？且鲁赋八百乘，君之贰也。",
                    "zhushu": "贰，敌也。鲁以八百乘之赋贡于吴，言其国大。"
                },
                {
                    "paragraph": "邾赋六百乘，君之私也。",
                    "zhushu": "为私属。"
                },
                {
                    "paragraph": "以私奉贰，唯君图之。”吴子从之。",
                    "zhushu": "为明年吴伐我传。"
                },
                {
                    "paragraph": "○宋人围曹。郑栢子思曰：“宋人有曹，郑之患也。不可以不救。”",
                    "zhushu": "桓谥。"
                },
                {
                    "paragraph": "冬，郑师救曹，侵宋。",
                    "zhushu": ""
                },
                {
                    "paragraph": "初，曹人或梦众君子立于社宫",
                    "zhushu": "社宫，社也。"
                },
                {
                    "paragraph": "而谋亡曹。曹叔振铎请待公孙强，许之，",
                    "zhushu": "振铎，曹始祖。铎，待洛切。强，其良切。"
                },
                {
                    "paragraph": "且而求之曹，无之。戒其子曰：“我死，尔闻公孙强为政，必去之。”及曹伯阳即位，好田弋。曹鄙人公孙强好弋，获白鴈，献之，且言田弋之说，说之。因访政事，大说之。有宠，使为司城以听政。梦者之子乃行。",
                    "zhushu": ""
                },
                {
                    "paragraph": "强言霸说于曹伯，曹伯从之，乃背晋而奸宋。宋人伐之，晋人不救，筑五邑于其郊，曰黍丘、揖丘、大城、钟䢴。",
                    "zhushu": "为明年入曹传也。梁国下邑县西南有黍丘亭。好，呼报切。弋，以职切，缴射也。上说如字，下说音悦。䢴，大说同。霸说，如字，又始锐切。奸，音干。揖，音集，又于入切。邘，音干。",
                    "type": 2
                },
                {
                    "paragraph": "经八年，春，王正月，宋公入曹，以曹伯阳归。",
                    "zhushu": "曹人背晋而奸宋，是以致讨。宋公既还，而不忍褚师之诟，怒而反兵，一举灭曹。灭非本志，故以入告。褚，中吕切。诟，呼豆切。"
                },
                {
                    "paragraph": "○吴伐我。○夏，齐人取讙及阐。",
                    "zhushu": "不书伐，兵未加而鲁与之邑。阐，在东平刚县北。讙，音欢。阐，尺善切。"
                },
                {
                    "paragraph": "○归邾子益于邾。○秋，七月。○冬，十有二月，癸亥，𣏌伯过卒。",
                    "zhushu": "无传。未同盟而赴以名。过，古禾切。"
                },
                {
                    "paragraph": "○齐人归讙及阐。",
                    "zhushu": "不言来，命归之，无□使也。使，所吏切。",
                    "type": 2
                },
                {
                    "paragraph": "传八年，春，宋公伐曹，将还，褚师子肥殿。",
                    "zhushu": "子肥，宋大夫。殿，丁练切。"
                },
                {
                    "paragraph": "曹人诟之，不行。",
                    "zhushu": "诟，辱詈也。不行，殿兵止也。诟，本又作“訽”，呼豆切。詈，力智切。"
                },
                {
                    "paragraph": "师待之。公闻之，怒，命反之，遂灭曹。执曹伯及司城强以归，杀之。",
                    "zhushu": "终曹人之梦。"
                },
                {
                    "paragraph": "○吴为邾故，将伐鲁，问于叔孙辄。",
                    "zhushu": "问可伐不。辄，故鲁人。为，于伪切。"
                },
                {
                    "paragraph": "叔孙辄对曰：“鲁有名而无情，",
                    "zhushu": "有大国名，无情实。"
                },
                {
                    "paragraph": "伐之必得志焉。”退而告公山不狃。",
                    "zhushu": "不狃，亦故鲁人。狃，女九切。"
                },
                {
                    "paragraph": "公山不狃曰：“非礼也。君子违不适雠国。",
                    "zhushu": "违，奔亡也。"
                },
                {
                    "paragraph": "未臣而有伐之，奔命焉，死之可也。",
                    "zhushu": "未臣所适之国，告有伐本国者，则可还奔命，死其难。难，乃且切。"
                },
                {
                    "paragraph": "所托也则隐。",
                    "zhushu": "曽所因托，则为之隐恶。曽，在増切。"
                },
                {
                    "paragraph": "且夫人之行也，不以所恶废郷。",
                    "zhushu": "不以其私怨恶废弃其郷党之好。夫，音扶。行，下孟切，又如字。恶，乌路切，又如字。好，呼报切。下好焉同。"
                },
                {
                    "paragraph": "今子以小恶而欲复宗国，不亦难乎？",
                    "zhushu": "辄，鲁公族，故谓之宗国。覆，芳服切。"
                },
                {
                    "paragraph": "若使子率，子必辞，王将使我。”子张病之。",
                    "zhushu": "子张，辄也。"
                },
                {
                    "paragraph": "王问于子泄，",
                    "zhushu": "子泄，不狃。泄，息列切，又作泄。"
                },
                {
                    "paragraph": "对曰：“鲁虽无与立，",
                    "zhushu": "缓时若无能自立。"
                },
                {
                    "paragraph": "必有与毙。",
                    "zhushu": "急则人人知惧，皆将同死战。毙，婢世切。"
                },
                {
                    "paragraph": "诸侯将救之，未可以得志焉。晋与齐、楚辅之，是四雠也。",
                    "zhushu": "与鲁而四。"
                },
                {
                    "paragraph": "夫鲁，齐、晋之唇，唇亡齿寒，君所知也，不救何为？”",
                    "zhushu": ""
                },
                {
                    "paragraph": "三月，吴伐我。子泄率，故道险，从武城。",
                    "zhushu": "故由险道，欲使鲁成备。释文：子泄率，绝句。故道险，绝句。"
                },
                {
                    "paragraph": "初，武城人或有因于吴竟田焉，",
                    "zhushu": "侨田吴界。竟，音境。侨，其骄切。"
                },
                {
                    "paragraph": "拘鄫人之沤菅者，曰：“何故使吾水滋？”",
                    "zhushu": "鄫人亦侨田吴。滋，浊也。拘，音俱。沤，乌豆切。管，古颜切。滋，音玄。本亦作“兹”，子𢇁切。字林云：“黑也。”"
                },
                {
                    "paragraph": "及吴师至，拘者道之，以伐武城，克之。",
                    "zhushu": "鄫人教吴必可克。道，音导。"
                },
                {
                    "paragraph": "王犯尝为之宰，澹台子羽之父好焉，国人惧。",
                    "zhushu": "王犯，吴大夫，故尝奔鲁，为武城宰。澹台子羽，武城人，孔子弟子也。其父与王犯相善，国人惧其为内应。澹，待甘切。应，应对之应。"
                },
                {
                    "paragraph": "懿子谓景伯：“若之何？”对曰：“吴师来，斯与之战，何患焉？且召之而至，又何求焉？”",
                    "zhushu": "言犯盟伐邾，所以召吴。"
                },
                {
                    "paragraph": "吴师克东阳而进，舍于五梧。明日，舍于蚕室。",
                    "zhushu": "二邑，鲁地。"
                },
                {
                    "paragraph": "公宾庚、公甲叔子与战于夷，获叔子与析朱鉏，",
                    "zhushu": "公宾庚、公甲叔子并析朱鉏为三人，皆同车，传互言之。析，星历切。"
                },
                {
                    "paragraph": "献于王。王曰：“此同车，必使能，国未可望也。”",
                    "zhushu": "同车能俱死，是国能使人，故不可望得。"
                },
                {
                    "paragraph": "明日，舍于庚宗，遂次于泗上。微虎欲宵攻王舍，",
                    "zhushu": "微虎，鲁大夫。泗，音四。"
                },
                {
                    "paragraph": "私属徒七百人，三踊于幕庭，",
                    "zhushu": "于怅前设格，令士试跃之。篇，音烛。幕，亡博切。格，更百切。令，力呈切。跃，羊灼切。"
                },
                {
                    "paragraph": "卒三百人，有若与焉。",
                    "zhushu": "卒，终也。终得三百人任行。有若，孔子弟子。与在三百人中。与，音预。任，音壬。"
                },
                {
                    "paragraph": "及稷门之内，",
                    "zhushu": "三百人行至稷门。"
                },
                {
                    "paragraph": "或谓季孙曰：“不足以害吴，而多杀国士，不如已也。”乃止之。吴子闻之，一夕三迁。",
                    "zhushu": "畏微虎。三，息暂切。"
                },
                {
                    "paragraph": "吴人行成，",
                    "zhushu": "求与鲁成。"
                },
                {
                    "paragraph": "将盟，景伯曰：“楚人围宋，易子而食，析骸而爨，",
                    "zhushu": "在宣十五年。骸，户皆切，本又作骨。爨，七乱切。"
                },
                {
                    "paragraph": "犹无城下之盟。我未及亏，而有城下之盟，是弃国也。吴轻而远，不能久，将归矣，请少待之。”弗从。景伯负载，造于莱门，",
                    "zhushu": "以言不见从，故负载书，将欲出盟。亏，去危切。轻，遣政切。载，如字，或音戴。造，七报切。莱，音来。"
                },
                {
                    "paragraph": "乃请释子服何于吴，吴人许之，以王子姑曹当之，而后止。",
                    "zhushu": "释，舍也。鲁人不以盟为了，欲因留景伯为质于吴。既得吴之许，复求吴王之子以交质。吴人不欲留王子，故遂两止。质，音致。复，扶又切。"
                },
                {
                    "paragraph": "吴人盟而还。",
                    "zhushu": "不书盟，耻吴夷。"
                },
                {
                    "paragraph": "○齐悼公之来也，",
                    "zhushu": "在五年。"
                },
                {
                    "paragraph": "季康子以其妹妻之，即位而逆之。季鲂侯通焉，",
                    "zhushu": "鲂侯，康子叔父。妻，七计切。鲂，音房。"
                },
                {
                    "paragraph": "女言其情，弗敢与也。齐侯怒。夏，五月，齐鲍牧帅师伐我，取讙及阐。○或譛胡姫于齐侯，",
                    "zhushu": "胡姫，景公妾。"
                },
                {
                    "paragraph": "曰：“安孺子之党也。”六月，齐侯杀胡姫。",
                    "zhushu": "传言齐侯无道，所以不终。"
                },
                {
                    "paragraph": "○齐侯使如吴请师，将以伐我，乃归邾子。",
                    "zhushu": "齐未得季姫，故请师也。吴前为邾讨鲁，惧二国同心，故归邾子。为，于伪切。"
                },
                {
                    "paragraph": "邾子又无道，吴子使大宰子余讨之，",
                    "zhushu": "子余，大宰嚭。"
                },
                {
                    "paragraph": "囚诸楼台，栫之以棘。",
                    "zhushu": "栫，雍也。栫，本又作荐，在荐切。雍，于勇切。"
                },
                {
                    "paragraph": "使诸大夫奉大子革以为政。",
                    "zhushu": "革，邾大子桓公也。为十年邾子来奔传。"
                },
                {
                    "paragraph": "○秋，及齐平。九月，臧宾如如齐涖盟。",
                    "zhushu": "宾如，臧会子。"
                },
                {
                    "paragraph": "齐闾丘明来涖盟，",
                    "zhushu": "明，闾丘婴之子也。盟不书，讳略之。"
                },
                {
                    "paragraph": "且逆季姫以归，嬖。",
                    "zhushu": "季姫，鲂侯所通者。"
                },
                {
                    "paragraph": "○鲍牧又谓群公子曰：“使女有马千乘乎？”",
                    "zhushu": "有马千，东使为君也。鲍牧本不欲五阳生，故□动群公子。女，音□。乘，绳证切。□，方□切。"
                },
                {
                    "paragraph": "公子愬之。公谓鲍子：“或譛子，子姑居于路以察之。",
                    "zhushu": "路，齐邑。□，音素。□，音路。"
                },
                {
                    "paragraph": "若有之，则分室以行。若无之，则反子之所。”出门，使以三分之一行。半道，使以二乘。及潞，麇之以入，遂杀之。",
                    "zhushu": "麇，亦东缚。□，丘陨切。"
                },
                {
                    "paragraph": "○冬，十二月，齐人归讙及阐，季□嬖故也。",
                    "zhushu": "",
                    "type": 2
                },
                {
                    "paragraph": "经九年，春，王二月，葬杞僖公。",
                    "zhushu": "无传。三月而葬，速。"
                },
                {
                    "paragraph": "○宋皇瑗帅师取郑师于雍丘。",
                    "zhushu": "书□覆而败之。雍丘县，属陈留。雍，于勇切。"
                },
                {
                    "paragraph": "○夏，楚人伐陈。○秋，宋公伐郑。○冬，十月。",
                    "zhushu": "",
                    "type": 2
                },
                {
                    "paragraph": "传九年，春，齐侯使公孟绰辞师于吴。",
                    "zhushu": "齐与鲁平，故辞吴师。□，昌灼切。本又作卓，同。"
                },
                {
                    "paragraph": "吴子曰：“昔岁寡人闻命，今又革之，不知所从，将进受命于君。”",
                    "zhushu": "为十年吴伐齐传。"
                },
                {
                    "paragraph": "○郑武子賸之嬖许瑕求邑，无以与之。",
                    "zhushu": "賸，罕达也。瑕，武子之属。賸，以证切。"
                },
                {
                    "paragraph": "请外取，许之。",
                    "zhushu": "瑕请取于他国，"
                },
                {
                    "paragraph": "故围宋雍丘。宋皇瑗围郑师，许暇师每日迁舍。",
                    "zhushu": "作垒堑成，辄徒舍合其围。垒，力轨切。□，七艳切。"
                },
                {
                    "paragraph": "垒合，郑师哭。子姚救之，大败。",
                    "zhushu": "子姚，武子賸也。"
                },
                {
                    "paragraph": "二月，甲戌，宋取郑师子雍丘，使有能者无死，",
                    "zhushu": "惜其能也。"
                },
                {
                    "paragraph": "以郏张与郑罗归。",
                    "zhushu": "郑之有能者。郏，古洽切，又音甲。"
                },
                {
                    "paragraph": "○夏，楚人伐陈，陈即吴故也。○宋公伐郑。",
                    "zhushu": "报雍丘。"
                },
                {
                    "paragraph": "○秋，吴城䢴，沟通江、淮。",
                    "zhushu": "于䢴江筑城穿沟，东北通射阳湖，西北至末口入淮，通粮道也。今广陵韩江是。䢴，音寒。射，食亦切，又音亦。"
                },
                {
                    "paragraph": "○晋赵鞅卜救郑，遇水适火，",
                    "zhushu": "水火之兆。"
                },
                {
                    "paragraph": "占诸史赵、史墨、史龟。",
                    "zhushu": "皆晋史。"
                },
                {
                    "paragraph": "史龟曰：“是谓沈阳，",
                    "zhushu": "火阳得水，故沈。"
                },
                {
                    "paragraph": "可以兴兵。",
                    "zhushu": "兵，阴类也，故可以兴兵。"
                },
                {
                    "paragraph": "利以伐姜，不利子商。",
                    "zhushu": "姜，齐姓。子商谓宋："
                },
                {
                    "paragraph": "伐齐则可，敌宋不吉。”史墨曰：“盈，水名也；子，水位也。",
                    "zhushu": "赵鞅姓盈，宋姓子。水盈坎乃行，子姓又得北方水位。"
                },
                {
                    "paragraph": "名位敌，不可干也。",
                    "zhushu": "二水俱盛，言不可干。"
                },
                {
                    "paragraph": "故炎帝为火师，",
                    "zhushu": "神农有火瑞，以火名官。"
                },
                {
                    "paragraph": "姜姓其后也。水胜火，伐姜则可。”史赵曰：“是谓如川之满，不可游也。",
                    "zhushu": "既盈而得水位，故为如川之满，不可冯游，言其波流成㳺，音由。冯，皮氷切。"
                },
                {
                    "paragraph": "郑方有罪，不可救也。",
                    "zhushu": "郑以嬖宠伐人，故以为有罪。"
                },
                {
                    "paragraph": "救郑则不吉，不知其他。”",
                    "zhushu": "救郑则当伐宋，故不吉也。"
                },
                {
                    "paragraph": "阳虎以周易筮之，遇泰䷊",
                    "zhushu": "乾下坤上泰。"
                },
                {
                    "paragraph": "之需，䷄",
                    "zhushu": "乾下坎上，需。泰六五变。需，音须。"
                },
                {
                    "paragraph": "曰：“宋方吉，不可与也。",
                    "zhushu": "不可与战。泰六五曰：“帝乙归妹，以祉，元吉。”帝乙，纣父。五为天子，故称帝乙。阴而得中，有似王者嫁妹，得如其愿，受福禄而大吉。祉，音耻。"
                },
                {
                    "paragraph": "微子启，帝乙之元子也。宋、郑，甥舅也。",
                    "zhushu": "宋、郑为昏姻甥舅之国，宋为微子之后。今卜得帝乙之卦，故以为宋吉。"
                },
                {
                    "paragraph": "祉，禄也。若帝乙之元子归妹而有吉禄，我安得吉焉？”乃止。",
                    "zhushu": "吉在彼，则我伐之为不吉。"
                },
                {
                    "paragraph": "○冬，吴子使来儆师伐齐。",
                    "zhushu": "前年齐与吴谋伐鲁，齐既与鲁成而止，故吴恨之，反与鲁伐齐。儆，音景。",
                    "type": 2
                },
                {
                    "paragraph": "经十年，春，王二月，",
                    "zhushu": ""
                },
                {
                    "paragraph": "○邾子益来奔。○公会吴伐齐。",
                    "zhushu": "书“会”，从不与谋。与，音预。"
                },
                {
                    "paragraph": "○三月，戊戌，齐侯阳生卒。",
                    "zhushu": "以疾赴，故不书弑。弑，申志切。"
                },
                {
                    "paragraph": "○夏，宋人伐郑。",
                    "zhushu": "无传。"
                },
                {
                    "paragraph": "○晋赵鞅帅师侵齐。○五月，公至自伐齐。",
                    "zhushu": "无传。"
                },
                {
                    "paragraph": "○葬齐悼公。",
                    "zhushu": "无传。"
                },
                {
                    "paragraph": "○卫公孟彄自齐归于卫。",
                    "zhushu": "无传。书“归”，齐纳之。彄，苦侯切。"
                },
                {
                    "paragraph": "○薛伯夷卒。",
                    "zhushu": "无传。赴以名，故书。"
                },
                {
                    "paragraph": "○秋，葬薛惠公。",
                    "zhushu": "无传。"
                },
                {
                    "paragraph": "○冬，楚公子结帅师伐陈。○吴救陈。",
                    "zhushu": "季子不书，陈人来告，不以名。",
                    "type": 2
                },
                {
                    "paragraph": "传十年，春，邾隐公来奔。齐甥也，故遂奔齐。",
                    "zhushu": "终子贡之言。"
                },
                {
                    "paragraph": "○公会吴子、邾子、郯子伐齐南鄙，师于鄎。",
                    "zhushu": "鄎，齐地。邾、郯不书，兵并属吴，不列于诸侯。郯，音谈。鄎，音息，注同。并，必政切。"
                },
                {
                    "paragraph": "齐人弑悼公，赴于师。",
                    "zhushu": "以说吴。弑，申志切。"
                },
                {
                    "paragraph": "吴子三日哭于军门之外。徐承师舟师将自海入齐。齐人败之，吴师乃还。",
                    "zhushu": "承，吴大夫。"
                },
                {
                    "paragraph": "○夏，赵鞅帅师伐齐。",
                    "zhushu": "经书“侵”，以“侵”告。"
                },
                {
                    "paragraph": "大夫请卜之。赵孟曰：“吾卜于此起兵。",
                    "zhushu": "谓往岁卜伐宋不吉利以伐姜，故今兴兵。"
                },
                {
                    "paragraph": "事不再令，",
                    "zhushu": "再令，渎也。"
                },
                {
                    "paragraph": "卜不袭吉，",
                    "zhushu": "袭，重也。重，直龙切，又直用切，"
                },
                {
                    "paragraph": "行也。”于是乎取犁及辕，",
                    "zhushu": "犁，一名隰。济南有隰阴县，祝阿县西有辕城。犁，力兮切，又力之切。辕，音袁，又于眷切。隰，音习，本或作湿，音同。"
                },
                {
                    "paragraph": "毁髙唐之郭，侵及赖而还。",
                    "zhushu": ""
                },
                {
                    "paragraph": "○秋，吴子使来复儆师。",
                    "zhushu": "伐齐。未得志，故为明年吴伐齐传。复，扶又切。"
                },
                {
                    "paragraph": "○冬，公子期伐陈。",
                    "zhushu": "陈即吴，故"
                },
                {
                    "paragraph": "吴延州来季子救陈，谓子期曰：“二君不务德，",
                    "zhushu": "二君，吴、楚。"
                },
                {
                    "paragraph": "而力争诸侯，民何罪焉？我请退，以为子名，务德而安民。”乃还。",
                    "zhushu": "季子，吴王寿梦少子也。寿梦以襄十二年卒，至今十千七岁。寿梦卒，季子已能让国，年当十五六，至今盖九十余。梦，音蒙。少，诗照切。",
                    "type": 2
                },
                {
                    "paragraph": "经十有一年，春，齐国书帅师伐我。",
                    "zhushu": ""
                },
                {
                    "paragraph": "○夏，陈辕颇出奔郑。",
                    "zhushu": "书名，贪也。颇，破可切，又普河切。"
                },
                {
                    "paragraph": "○五月，公会吴伐齐。○甲戌，齐国书帅师及吴战于艾陵。齐师败绩，获齐国书。",
                    "zhushu": "公与伐而不与战。艾陵，齐地。女，五盖切。与，音预。"
                },
                {
                    "paragraph": "○秋，七月，辛酉，滕子虞母卒。",
                    "zhushu": "无传。赴以名，故书之。"
                },
                {
                    "paragraph": "○冬，十有一月，葬滕隐公。",
                    "zhushu": "无传。"
                },
                {
                    "paragraph": "○卫世叔齐出奔宋。",
                    "zhushu": "书名，淫也。",
                    "type": 2
                },
                {
                    "paragraph": "传十一年，春，齐为鄎故，",
                    "zhushu": "鄎在前年。为，于伪切。"
                },
                {
                    "paragraph": "国书、髙无㔻帅师伐我，及清。",
                    "zhushu": "清，济地。济北卢县东有清亭。㔻，普悲切。"
                },
                {
                    "paragraph": "季孙谓其宰冉求",
                    "zhushu": "冉求，鲁人，孔子弟子。"
                },
                {
                    "paragraph": "曰：“齐师在清，必鲁故也。若之何？”求曰：“一子守，二子从公御诸竟。”季孙曰：“不能。”",
                    "zhushu": "自度力不能使二子御诸竟。守，手又切。从，才用切。御，鱼吕切，亦作御。竟，音境。度，待洛切。"
                },
                {
                    "paragraph": "求曰：“居封疆之间。”",
                    "zhushu": "封疆，竟内近郊之地。疆，居良切。"
                },
                {
                    "paragraph": "季孙告二子，",
                    "zhushu": "二子，叔孙、孟孙也。"
                },
                {
                    "paragraph": "二子不可。求曰：“若不可，则君无出。一子帅师，背城而战。不属者，非鲁人也。",
                    "zhushu": "属，臣属也。言不战为不臣。"
                },
                {
                    "paragraph": "鲁之群室，众于齐之兵车，",
                    "zhushu": "群室，都邑。居家"
                },
                {
                    "paragraph": "一室敌车，优矣。子何患焉？二子之不欲战也宜，政在季氏。”",
                    "zhushu": "言二子恨季氏专政，故不尽力。释文：二子之不欲战也宜，绝句。"
                },
                {
                    "paragraph": "当子之身，齐人伐鲁而不能战，子之耻也，大不列于诸侯矣。”",
                    "zhushu": ""
                },
                {
                    "paragraph": "季孙使从于朝，",
                    "zhushu": "使冉求随己之公朝。"
                },
                {
                    "paragraph": "俟于党氏之沟。",
                    "zhushu": "党氏沟，朝中地名。党，音掌。"
                },
                {
                    "paragraph": "武叔呼而问战焉。",
                    "zhushu": "问冉求。"
                },
                {
                    "paragraph": "对曰：“君子有远虑，小人何知？”懿子强问之，对曰：“小人虑材而言，量力而共者也。”",
                    "zhushu": "言子所问，非己材力所及，故不能言。强，其丈切。共，音恭。"
                },
                {
                    "paragraph": "武叔曰：“是谓我不成丈夫也。”",
                    "zhushu": "知冉求非己不欲战，故不对。“不成丈夫也”，本或作“大夫”，非。"
                },
                {
                    "paragraph": "退而搜乘。",
                    "zhushu": "搜，阅。搜，所求切。乘，绳证切。阅，音悦。"
                },
                {
                    "paragraph": "孟孺子泄帅右师，",
                    "zhushu": "孺子，孟懿子之子武伯彘。孺，而住切。彘，直材切。"
                },
                {
                    "paragraph": "颜羽御，邴泄为右。",
                    "zhushu": "二子，孟氏臣。邴，音丙，又彼命切。"
                },
                {
                    "paragraph": "冉求帅左师，管周人御，樊遟为右。",
                    "zhushu": "樊遟，鲁人，孔子弟子樊须父，音甫。"
                },
                {
                    "paragraph": "季孙曰：“须也弱。”有子曰：“就用命焉。”",
                    "zhushu": "虽年少，能用命。有子，冉求也。少，诗照切。"
                },
                {
                    "paragraph": "季氏之甲七千，冉有以武城人三百为己徒卒，",
                    "zhushu": "步卒，精兵。卒，子忽切。"
                },
                {
                    "paragraph": "老幼守宫，次于雩门之外。",
                    "zhushu": "南城门也。雩，音于。"
                },
                {
                    "paragraph": "五日，右师从之。",
                    "zhushu": "五日乃从，言不欲战。"
                },
                {
                    "paragraph": "公叔务人",
                    "zhushu": "务人，公为，昭公子。"
                },
                {
                    "paragraph": "见保者而泣，",
                    "zhushu": "保，守城者。"
                },
                {
                    "paragraph": "曰：“事充，",
                    "zhushu": "繇役烦，繇，本亦作“徭”，同音遥。"
                },
                {
                    "paragraph": "政重，",
                    "zhushu": "赋务多，"
                },
                {
                    "paragraph": "上不能谋，士不能死，何以治民？吾既言之矣，敢不勉乎！”",
                    "zhushu": "既言人不能死，己不敢不死。"
                },
                {
                    "paragraph": "师及齐师战于郊，齐师自稷曲，",
                    "zhushu": "稷曲，郊地名。"
                },
                {
                    "paragraph": "师不逾沟。樊遟曰：“非不能也，不信子也。请三刻而逾之。”",
                    "zhushu": "与众三刻约信。"
                },
                {
                    "paragraph": "如之，众从之。",
                    "zhushu": "如樊遟言，乃逾沟。"
                },
                {
                    "paragraph": "师入齐军。",
                    "zhushu": "冉求之师。"
                },
                {
                    "paragraph": "右师奔，齐人从之。",
                    "zhushu": "逐右师。"
                },
                {
                    "paragraph": "陈瓘、陈庄涉泗。",
                    "zhushu": "二陈，齐大夫。瓘，古唤切。泗，音四。"
                },
                {
                    "paragraph": "孟之侧后入以为殿，",
                    "zhushu": "之侧，孟氏族也。子反。殿，丁练切。"
                },
                {
                    "paragraph": "抽矢策其马，曰：“马不进也。”",
                    "zhushu": "不欲伐善。抽，敕留切。策，初革切。本或作策。"
                },
                {
                    "paragraph": "林不狃之伍曰：“走乎？”",
                    "zhushu": "不狃，鲁士。五人为伍，败而欲走。"
                },
                {
                    "paragraph": "不狃曰：“谁不如？”",
                    "zhushu": "我不如谁而欲走。如，如字，又而庶切。"
                },
                {
                    "paragraph": "曰：“然则止乎？”不狃曰：“恶贤？”",
                    "zhushu": "言止战恶足为贤，皆无战志。恶，音乌。"
                },
                {
                    "paragraph": "徐步而死。",
                    "zhushu": "徐行而死，言鲁非狃壮士，俱季孙不能使。"
                },
                {
                    "paragraph": "师获甲首八十，",
                    "zhushu": "冉求所得。"
                },
                {
                    "paragraph": "齐人不能师。",
                    "zhushu": "不能整其师。"
                },
                {
                    "paragraph": "宵谍曰：“齐人遁。”",
                    "zhushu": "谍，间也。谍，音牒。遁，徒困切。间，间厕之间。"
                },
                {
                    "paragraph": "冉有请从之三，季孙弗许。",
                    "zhushu": ""
                },
                {
                    "paragraph": "孟孺子语人曰：“我不如颜羽，而贤于邴泄。",
                    "zhushu": "三子与孟孺子同车。语，鱼据切。"
                },
                {
                    "paragraph": "子羽锐敏，",
                    "zhushu": "子羽，颜羽。锐，精也。敏，疾也。言欲战。"
                },
                {
                    "paragraph": "我不欲战而能默。”",
                    "zhushu": "心虽不欲，口不言奔。默，本亦作嘿，亡北切。"
                },
                {
                    "paragraph": "泄曰“驱之”。",
                    "zhushu": "言驱马欲奔。"
                },
                {
                    "paragraph": "公为与其嬖僮汪锜乘，皆死，皆殡。",
                    "zhushu": "皆，俱也。嬖，必计切。僮，本亦作童，音同，江，乌黄切。锜，鱼绮切。乘，绳证切。"
                },
                {
                    "paragraph": "孔子曰：“能执干戈以卫社稷，可无殇也。”",
                    "zhushu": "时人疑童子当殇。殇，音商。八岁至十九岁为殇。"
                },
                {
                    "paragraph": "冉有用矛于齐师，故能入其军。孔子曰：“义也。”",
                    "zhushu": "言能以义勇。不书战，不皆陈也。不书败，胜负不殊。矛，亡侯切。陈，直觐切。"
                },
                {
                    "paragraph": "○夏，陈辕颇出奔郑。初，辕颇为司徒，赋封田以嫁公女，",
                    "zhushu": "封内之田，悉赋税之。"
                },
                {
                    "paragraph": "有余，以为己大器。",
                    "zhushu": "大器，钟鼎之属。"
                },
                {
                    "paragraph": "国人逐之，故出。道渴，其族辕咺进稻醴、梁糗、腵脯焉。",
                    "zhushu": "糗，乾饭也。咺，况阮切。醴，音礼，以稻米为醴酒。糗，起九切，以梁米为之，又昌绍切。腵，丁乱切，字亦作银，如姜桂日脯也。"
                },
                {
                    "paragraph": "喜曰：“何其给也？”对曰：“器成而具。”",
                    "zhushu": "具此醴糗。"
                },
                {
                    "paragraph": "曰：“何不吾谏？”对曰：“惧先行。”",
                    "zhushu": "恐言不从，先见逐。"
                },
                {
                    "paragraph": "○为郊战故，公会吴子伐齐。",
                    "zhushu": "欲以报也。为，于伪切。"
                },
                {
                    "paragraph": "五月，克博。壬申，至于嬴。",
                    "zhushu": "博、嬴，齐邑也，一县皆属泰山。嬴，音盈。"
                },
                {
                    "paragraph": "中军从王，",
                    "zhushu": "吴中军。"
                },
                {
                    "paragraph": "胥门巢将上军，王子姑曹将下军，展如将右军。",
                    "zhushu": "三将，吴大夫。"
                },
                {
                    "paragraph": "齐国书将中军，髙无㔻将上军，宗楼将下军。陈僖子谓其弟书：“尔死，我必得志。”",
                    "zhushu": "书，子占也。欲获死事之功。"
                },
                {
                    "paragraph": "宗子阳与闾丘明相厉也。",
                    "zhushu": "相对厉至死。子阳，宗楼也。"
                },
                {
                    "paragraph": "桑掩胥御国子。",
                    "zhushu": "国子，国书。"
                },
                {
                    "paragraph": "公孙夏曰：“二子必死。”",
                    "zhushu": "亦劝勉之。夏，户稚切。"
                },
                {
                    "paragraph": "将战，公孙夏命其徒歌虞殡。",
                    "zhushu": "虞殡，送葬歌曲，示必死。殡，必刃切。"
                },
                {
                    "paragraph": "陈子行命其徒具含玉。",
                    "zhushu": "子行，陈逆也。具含玉，亦示必死。行，如字，又户郎切。含，户暗切。本又作唅。"
                },
                {
                    "paragraph": "公孙挥命其徒曰：“人寻约，吴发短。”",
                    "zhushu": "约，绳也。八尺为寻。吴发短，欲以绳贯其首。挥，许韦切。"
                },
                {
                    "paragraph": "东郭书曰：“三战必死，于此三矣。”",
                    "zhushu": "三战，夷仪、五氏与今。"
                },
                {
                    "paragraph": "使问弦多以琴，",
                    "zhushu": "弦多，齐人也。六年奔鲁。问，遗也。遗，唯季切。"
                },
                {
                    "paragraph": "曰：“吾不复见子矣。”",
                    "zhushu": "言将死战。"
                },
                {
                    "paragraph": "陈书曰：“此行也，吾闻鼓而已，不闻金矣。”",
                    "zhushu": "鼓以进军，金以退军，不闻金，言将死也。传言吴师疆、齐人皆自知将败。"
                },
                {
                    "paragraph": "甲戌，战于艾陵。展如败髙子，",
                    "zhushu": "齐上军败。"
                },
                {
                    "paragraph": "国子败胥门巢，",
                    "zhushu": "吴上军亦败。"
                },
                {
                    "paragraph": "王卒助之，大败齐师，获国书、公孙夏、闾丘明、陈书、东郭书，革车八百乘，甲首三千，以献于公。",
                    "zhushu": "公以兵从，故以劳公。卒，子忽切。乘，绳证切。从，才用切，又如字。劳，力报切。"
                },
                {
                    "paragraph": "将战，吴子呼叔孙，",
                    "zhushu": "叔孙，武叔州仇。"
                },
                {
                    "paragraph": "曰：“而事何也？”",
                    "zhushu": "问何职。"
                },
                {
                    "paragraph": "对曰：“从司马。”",
                    "zhushu": "从吴司马所命。"
                },
                {
                    "paragraph": "王赐之甲、剑铍，曰：“奉尔君事，敬无废命。”叔孙未能对，卫赐进，",
                    "zhushu": "赐，子贡，孔子弟子。铍，普悲切。"
                },
                {
                    "paragraph": "曰：“州仇奉甲从君。”而拜。",
                    "zhushu": "拜受之。"
                },
                {
                    "paragraph": "公使大史固归国子之元，",
                    "zhushu": "归于齐也。元，首也。吴以献鲁。"
                },
                {
                    "paragraph": "置之新箧，褽之以玄纁，",
                    "zhushu": "褽，荐也。置，之豉切。箧，苦协切。褽，音尉。或作褽以玄纁。纁，许云切，本亦作勋。"
                },
                {
                    "paragraph": "加组带焉。置书于其上，曰：“天若不识不𠂻，何以使下国？”",
                    "zhushu": "言天识不善，故杀国子。组，音祖。𠂻，音忠。"
                },
                {
                    "paragraph": "吴将伐齐，越子率其众以朝焉，王及列士皆有馈赂。吴人皆喜，唯子胥惧，曰：“是豢吴也夫！”",
                    "zhushu": "豢，养也。若人养牺，往，非爱之。将杀之。馈，其位切。或作餽。赂，音路。豢，音患。夫，音扶。"
                },
                {
                    "paragraph": "谏曰：“越在我，心腹之疾也。壤地同，而有欲于我。",
                    "zhushu": "欲得吴。"
                },
                {
                    "paragraph": "夫其柔服，求济其欲也，不如早从事焉。",
                    "zhushu": "从事，击之。"
                },
                {
                    "paragraph": "得志于齐，犹获石田也，无所用之。",
                    "zhushu": "石田不可耕。"
                },
                {
                    "paragraph": "越不为沼，吴其泯矣。使医除疾，而曰“必遗类焉”者，未之有也。盘庚之诰曰：“其有颠越不共，则劓殄无遗育，无俾易种于兹邑。”",
                    "zhushu": "盘庚，商书也。颠越不共，从横不承命者也。劓，割也。殄，绝也。育，长也。俾，使也。易种，转生种类。沼，之兆切。泯，亡轸切。盘，步干切。诰，古报切。共，音恭，注同。劓，鱼器切。殄，大典切。俾，必耳切。种，章勇切。从，子容切。长，丁丈切。"
                },
                {
                    "paragraph": "是商所以兴也。今君易之，将以求大，不亦难乎？”弗听。使于齐，属其子于鲍氏，为王孙氏。",
                    "zhushu": "私使人至齐，属其子改姓为王孙，欲以辟吴祸。使，所吏切。属，音烛，下同。"
                },
                {
                    "paragraph": "反役，王闻之，使赐之属镂以死。",
                    "zhushu": "艾陵役也。属镂，剑名。镂，力俱切，又力侯切。"
                },
                {
                    "paragraph": "将死，曰：“树吾墓槚，槚可材也。吴其亡乎！三年，其始弱矣。盈必毁，天之道也。”",
                    "zhushu": "越人朝之，伐齐胜之，盈之极也。为十三年越伐吴起。槚，古雅切。木名。"
                },
                {
                    "paragraph": "○秋，季孙命修守备，曰：“小胜大，祸也。齐至，无曰矣。”",
                    "zhushu": "善有备。守，手又切。"
                },
                {
                    "paragraph": "○冬，卫大叔疾出奔宋。",
                    "zhushu": "疾，即齐也。"
                },
                {
                    "paragraph": "初，疾娶于宋子朝，",
                    "zhushu": "子朝，宋人，仕卫为大夫。朝，如字。"
                },
                {
                    "paragraph": "其娣嬖。",
                    "zhushu": "娣，所娶女之娣。"
                },
                {
                    "paragraph": "子朝出，",
                    "zhushu": "出奔。"
                },
                {
                    "paragraph": "孔文子使疾出其妻而妻之。疾使侍人诱其初妻之娣，置于犁，",
                    "zhushu": "犁，卫邑。妻，七计切。犁，力兮切。"
                },
                {
                    "paragraph": "而为之一宫，如二妻。文子怒，欲攻之，仲尼止之。遂夺其妻。或淫于外州，外州人夺之轩以献。",
                    "zhushu": "外州，卫邑。轩，车也。以献于君。"
                },
                {
                    "paragraph": "耻是二者，故出。卫人立遗，使室孔姞。",
                    "zhushu": "遗，疾之弟。孔姞，孔文子之女，疾之妻。姞，其乙切，又其吉切。"
                },
                {
                    "paragraph": "疾臣向魋，",
                    "zhushu": "为宋向魋臣。魋，徒囬切。"
                },
                {
                    "paragraph": "纳美珠焉，与之城鉏。",
                    "zhushu": "城鉏，宋邑。"
                },
                {
                    "paragraph": "宋公求珠，魋不与，由是得罪。及桓氏出，",
                    "zhushu": "出在十四年。"
                },
                {
                    "paragraph": "城鉏人攻大叔疾。卫庄公复之，",
                    "zhushu": "听使还。"
                },
                {
                    "paragraph": "使处巢，死焉。殡于郧，葬于少禘。",
                    "zhushu": "终言疾之失所也。巢、郧、少禘，皆卫地。郧，音云。少，诗照切。禘，大计切。"
                },
                {
                    "paragraph": "初，晋悼公子慭亡在卫，使其女仆而田。",
                    "zhushu": "仆，御。田，猎。慭，鱼觐切；一作整，征领切。"
                },
                {
                    "paragraph": "大叔懿子止而饮之酒，",
                    "zhushu": "㦤子，大叔仪之孙。饮，于鸩切。"
                },
                {
                    "paragraph": "遂聘之，生悼子。",
                    "zhushu": "悼子，大叔疾。聘，匹政切。"
                },
                {
                    "paragraph": "悼子即位，故夏戊为大夫。",
                    "zhushu": "夏戊，悼子之甥。夏，户雅切。戊，音茂。"
                },
                {
                    "paragraph": "悼子亡，卫人翦夏戊。",
                    "zhushu": "翦削其爵邑。"
                },
                {
                    "paragraph": "孔文子之将攻大叔也，访于仲尼。仲尼曰：“胡簋之事，则尝学之矣。",
                    "zhushu": "胡簋，礼器名。夏曰胡，周曰簋。簋，音轨。"
                },
                {
                    "paragraph": "甲兵之事，未之闻也。”退，命驾而行，曰：“鸟则择木，木岂能择鸟？”",
                    "zhushu": "以鸟自喻。"
                },
                {
                    "paragraph": "文子遽止之，曰：“圉岂敢度其私，访卫国之难也。”",
                    "zhushu": "围，文子名。度，谋也。遽，其据切。度，待洛切。下同。难，乃旦切。"
                },
                {
                    "paragraph": "将止，",
                    "zhushu": "仲尼止。"
                },
                {
                    "paragraph": "鲁人以币召之，乃归。",
                    "zhushu": "于是自卫反鲁，乐正，雅、颂各得其所。"
                },
                {
                    "paragraph": "○季孙欲以田赋，",
                    "zhushu": "丘赋之法，因其田财，通出马一疋，牛三头。今欲别其田及家，时各为一赋，故言田赋。别，如字，又彼列切。"
                },
                {
                    "paragraph": "使冉有访诸仲尼。仲尼曰：“丘不识也。”三发，",
                    "zhushu": "三发问。"
                },
                {
                    "paragraph": "卒曰：",
                    "zhushu": "卒，终也。"
                },
                {
                    "paragraph": "“子为国老，待子而行，若之何子之不言也？”仲尼不对，",
                    "zhushu": "不公答。"
                },
                {
                    "paragraph": "而私于冉有曰：“君子之行也，",
                    "zhushu": "行政事，"
                },
                {
                    "paragraph": "度于礼，施取其厚，事举其中，敛从其薄。如是，则以丘亦足矣。",
                    "zhushu": "丘，十六井，出戎马一疋，牛三头，是赋之常法。施，尸豉切。敛，力艳切。"
                },
                {
                    "paragraph": "若不度于礼，而贪冒无厌，则虽以田赋，将又不足。且子季孙若欲行而法，则周公之典在。若欲苟而行，又何访焉？”弗听。",
                    "zhushu": "为明年用田赋传。冒，亡北切，又莫报切。厌，于盐切。",
                    "type": 2
                },
                {
                    "paragraph": "经十有二年，春，用田赋。",
                    "zhushu": "直书之者，以示改法重赋。"
                },
                {
                    "paragraph": "○夏，五月，甲辰，孟子卒。",
                    "zhushu": "鲁人讳娶同姓，谓之孟子。春秋不改，所以顺时。娶，本或作取，七喻切，又如字。"
                },
                {
                    "paragraph": "○公会吴于橐皋。",
                    "zhushu": "橐皋，在淮南逡遒县东南。槖，章夜切，一音托。逡，音峻，又七伦切。道，音囚，又音巡。"
                },
                {
                    "paragraph": "○秋，公会卫侯、宋皇瑗于郧。",
                    "zhushu": "郧，发阳也。广陵海陵县东南有发繇口。繇，音遥。"
                },
                {
                    "paragraph": "○宋向巢帅师伐郑。○冬，十有二月，螽。",
                    "zhushu": "周十二月，今十月。是岁置闰而失不置，虽书十二月，实今之九月，司历误一月。九月之初尚温，故得有螽。螽，音终。",
                    "type": 2
                },
                {
                    "paragraph": "传十二年，春，王正月，用田赋。",
                    "zhushu": "终前年事。"
                },
                {
                    "paragraph": "○夏，五月，昭夫人孟子卒。昭公娶于吴，故不书姓。",
                    "zhushu": "讳娶同姓，故谓之孟子，若宋女。"
                },
                {
                    "paragraph": "死不赴，故不称夫人。",
                    "zhushu": "不称夫人，故不言薨。"
                },
                {
                    "paragraph": "不反哭，故不言葬小君。",
                    "zhushu": "反哭者，夫人礼也。以同姓故，不成其夫人丧。"
                },
                {
                    "paragraph": "孔子与吊，适季氏。季氏不絻，放绖而拜。",
                    "zhushu": "孔子始老，故与吊也。絻，丧冠也。孔子以小君礼往吊，季孙不服丧，故去绖，从主节制。与，音预。絻，音问。绖，大结切。去，起吕切。"
                },
                {
                    "paragraph": "○公会吴于橐皋，吴子使太宰嚭请寻盟。",
                    "zhushu": "寻鄫盟。"
                },
                {
                    "paragraph": "公不欲，使子贡对曰：“盟，所以周信也，",
                    "zhushu": "周，固。"
                },
                {
                    "paragraph": "故心以制之，",
                    "zhushu": "制其义。"
                },
                {
                    "paragraph": "玉帛以奉之，",
                    "zhushu": "奉贽明神。贽，音至。"
                },
                {
                    "paragraph": "言以结之，",
                    "zhushu": "结其信。"
                },
                {
                    "paragraph": "明神以要之。",
                    "zhushu": "要以祸福。要，一还切。"
                },
                {
                    "paragraph": "寡君以为苟有盟焉，弗可改也已。若犹可改，日盟何益？今吾子曰“必寻盟”，若可寻也，亦可寒也。”",
                    "zhushu": "寻，重也。寒，歇也。重，直龙切。歇，许谒切。"
                },
                {
                    "paragraph": "乃不寻盟。",
                    "zhushu": ""
                },
                {
                    "paragraph": "○吴征会于卫。初，卫人杀吴行人且姚而惧，谋于行人子羽。",
                    "zhushu": "子羽，卫大夫。且，子余切。"
                },
                {
                    "paragraph": "子羽曰：“吴方无道，无乃辱吾君，不如止也。”子木曰：“吴方无道，",
                    "zhushu": "子木，卫大夫。"
                },
                {
                    "paragraph": "国无道，必弃疾于人。吴虽无道，犹足以患卫。",
                    "zhushu": "为卫患也。"
                },
                {
                    "paragraph": "往也，长木之毙，无不摽也；",
                    "zhushu": "摽，击。毙，婢世切。摽，敷萧切，又普交切。"
                },
                {
                    "paragraph": "国狗之瘈，无不噬也，",
                    "zhushu": "瘈，狂也。噬，啮也。狗，音苟。瘈，吉世切。噬，市制切。啮，五结切，或作啮。"
                },
                {
                    "paragraph": "而况大国乎？”",
                    "zhushu": ""
                },
                {
                    "paragraph": "秋，卫侯会吴于郧。公及卫侯、宋皇瑗盟，",
                    "zhushu": "盟不书，畏吴窃盟。"
                },
                {
                    "paragraph": "而卒辞吴盟。吴人藩卫侯之舍。",
                    "zhushu": "藩，篱。藩，方元切。篱，力知切。"
                },
                {
                    "paragraph": "子服景伯谓子贡曰：“夫诸侯之会，事既毕矣，侯伯致礼，地主归饩，",
                    "zhushu": "侯伯致礼，以礼宾也。地主，所会主人也。饩，生物。饩，许气切。"
                },
                {
                    "paragraph": "以相辞也。",
                    "zhushu": "各以礼相辞让。"
                },
                {
                    "paragraph": "今吴不行礼于卫，而藩其君舍以难之，",
                    "zhushu": "难，苦困也。难，乃且切。"
                },
                {
                    "paragraph": "子盍见大宰？”乃请束锦以行。",
                    "zhushu": "以赂吴。盍，户腊切。"
                },
                {
                    "paragraph": "语及卫故，",
                    "zhushu": "若本不为卫请者。为，于伪切。"
                },
                {
                    "paragraph": "大宰嚭曰：“寡君愿事卫君，卫君之来也缓，寡君惧，故将止之。”",
                    "zhushu": "止，执。"
                },
                {
                    "paragraph": "子贡曰：“卫君之来，必谋于其众。其众或欲或否，是以缓来。其欲来者，子之党也。其不欲来者，子之雠也。若执卫君，是堕党而崇雠也。",
                    "zhushu": "堕，毁也。堕，许规切。下同。"
                },
                {
                    "paragraph": "夫堕子者得其志矣。且合诸侯而执卫君，谁敢不惧？堕党崇雠，而惧诸侯，或者难以霸乎！”大宰嚭说，乃舍卫侯。卫侯归，效夷言。子之尚幼，",
                    "zhushu": "子之，公孙弥牟。说，音悦，下同。舍，音舍，释也，又音赦。效，户教切。"
                },
                {
                    "paragraph": "曰：“君必不免，其死于夷乎！执焉而又说其言，从之固矣。”",
                    "zhushu": "出公辄后卒死于越。"
                },
                {
                    "paragraph": "○冬十二月，螽。季孙问诸仲尼。仲尼曰：“丘闻之，火伏而后蛰者毕。",
                    "zhushu": "火，心星也。火伏在今十月。蛰，直立切。"
                },
                {
                    "paragraph": "今火犹西流，司历过也。”",
                    "zhushu": "犹西流，言未尽没。如是九月，历官失一闰，释例论之备。"
                },
                {
                    "paragraph": "○宋、郑之间有隙地焉，",
                    "zhushu": "隙地，间田。隙，去逆切。间，音闲，一本作“间地”，又如字。"
                },
                {
                    "paragraph": "曰弥作、顷丘、玉畅、嵒、戈、锡。",
                    "zhushu": "凡六邑。弥，亡支切，又亡尔切。顷，苦颍切，又音倾。畅，敕亮切；一本作“壬畅”。嵒，五咸切。戈，古禾切。锡，音羊，又星历切。"
                },
                {
                    "paragraph": "子产与宋人为成，曰：“勿有是。”",
                    "zhushu": "俱弃之。"
                },
                {
                    "paragraph": "及宋平、元之族自萧奔郑，",
                    "zhushu": "在定十五年。"
                },
                {
                    "paragraph": "郑人为之城嵒、戈、锡。",
                    "zhushu": "城以处平、元之族。为，于伪切。"
                },
                {
                    "paragraph": "九月，宋向巢伐郑，取锡，杀元公之孙，遂围嵒。十二月，郑罕达救嵒。丙申，围宋师。",
                    "zhushu": "此事经在“十二月螽”上，今倒在下，更具列其月以为别者，丘明本不以为义例，故不皆齐同。别，如字，又彼列切。",
                    "type": 2
                },
                {
                    "paragraph": "经十有三年春，郑罕达帅师取宋师于嵒。",
                    "zhushu": "书“取”，覆而败之。"
                },
                {
                    "paragraph": "○夏，许男成卒。",
                    "zhushu": "无传。成，音城，本或作戍。"
                },
                {
                    "paragraph": "○公会晋侯及吴子于黄池。",
                    "zhushu": "陈留卦丘县南有黄亭，近济水。夫差欲霸中国，尊天子，自去其僭号而称子以告今诸侯故吏承而书之。近，附近之近。去，起吕切。僭，子念切。"
                },
                {
                    "paragraph": "○楚公子申帅师伐陈。",
                    "zhushu": "无传。"
                },
                {
                    "paragraph": "○于越入吴。",
                    "zhushu": ""
                },
                {
                    "paragraph": "○秋，公至自会。",
                    "zhushu": "无传。"
                },
                {
                    "paragraph": "○晋魏曼多帅师侵卫。",
                    "zhushu": "无传。"
                },
                {
                    "paragraph": "○葬许元公。",
                    "zhushu": "无传。"
                },
                {
                    "paragraph": "○九月，螽。",
                    "zhushu": "无传。书灾。"
                },
                {
                    "paragraph": "○冬，十有一月，有星孛于东方。",
                    "zhushu": "无传。平且众星皆没，而孛乃见，故不言所在之次。孛，步内切。见，贤遍切。"
                },
                {
                    "paragraph": "○盗杀陈夏区夫。",
                    "zhushu": "无传。称盗，非大夫。夏，户侯切。区，乌侯切。"
                },
                {
                    "paragraph": "○十有二月，螽。",
                    "zhushu": "无传。前年季孙虽闻仲尼之言，而不正历，失闰至此年，故复十二月螽，实十一月。复，扶又切。",
                    "type": 2
                },
                {
                    "paragraph": "传十三年，春，宋向魋救其师。",
                    "zhushu": "救前年国嵒师。"
                },
                {
                    "paragraph": "郑子賸使徇曰：“得桓魋者有赏。”魋也逃归。遂取宋师于嵒，获成讙、郜延。",
                    "zhushu": "二子，宋大夫。讙，火官切。郜，古报切，又古毒切。"
                },
                {
                    "paragraph": "以六邑为虚。",
                    "zhushu": "空虚之名不有。虚，如字。或音墟，非。"
                },
                {
                    "paragraph": "○夏，公会单平公、晋定公、吴夫差于黄池。",
                    "zhushu": "平公，周卿士也。不书，尊之，不与会。单，音善。与，音预。"
                },
                {
                    "paragraph": "○六月，丙子，越子伐吴，为二隧。",
                    "zhushu": "隧，道也。隧，音遂。"
                },
                {
                    "paragraph": "畴无余、讴阳自南方，",
                    "zhushu": "二子，越大夫。讴，乌侯切。"
                },
                {
                    "paragraph": "先及郊。吴大子友、王子地、王孙弥庸、寿于姚自泓上观之。",
                    "zhushu": "观越师。泓，水名。泓，乌宏切。"
                },
                {
                    "paragraph": "弥庸见姑蔑之旗，",
                    "zhushu": "姑蔑，越地，今东阳大末县。蔑，亡结切。旗，音其。大，音泰。孟康云：大，音闼。"
                },
                {
                    "paragraph": "曰：“吾父之旗也。",
                    "zhushu": "弥庸父为越所获，故姑蔑人得其旌旗。"
                },
                {
                    "paragraph": "不可以见雠而弗杀也。”大子曰：“战而不克，将亡国，请待之。”弥庸不可，属徒五十，",
                    "zhushu": "属，会也。属，音烛。"
                },
                {
                    "paragraph": "王子地助之。乙酉，战，弥庸获畴无余，地获讴阳。越子至，王子地守。丙戌，复战，大败吴师，获大子友、王孙弥庸、寿于姚。",
                    "zhushu": "地守，故不获。守，手又切。复，抶又切。"
                },
                {
                    "paragraph": "丁亥，入吴。吴人告败于王，王恶其闻也，",
                    "zhushu": "恶诸侯闻之。恶，乌路切。"
                },
                {
                    "paragraph": "自刭七人于幕下。",
                    "zhushu": "以绝口。刭，古项切。"
                },
                {
                    "paragraph": "○秋，七月，辛丑，盟，吴、晋争先。",
                    "zhushu": "争㰱血先后。㰱，所洽切，又所甲切。"
                },
                {
                    "paragraph": "吴人曰：“于周室，我为长。”",
                    "zhushu": "吴为大伯后，故为长。长，丁丈切。大，音泰。"
                },
                {
                    "paragraph": "晋人曰：“于姫姓，我为伯。”",
                    "zhushu": "为侯伯。"
                },
                {
                    "paragraph": "赵鞅呼司马寅",
                    "zhushu": "寅，晋大夫。"
                },
                {
                    "paragraph": "曰：“日旰矣，",
                    "zhushu": "旰，晚矣。旰，古旦切。"
                },
                {
                    "paragraph": "大事未成，二臣之罪也。",
                    "zhushu": "太事，盟也。二臣，鞅与寅。"
                },
                {
                    "paragraph": "建鼓整列，二臣死之，长幼必可知也。”对曰：“请姑视之。”反曰：“肉食者无墨，",
                    "zhushu": "墨，气色下。"
                },
                {
                    "paragraph": "今吴王有墨，国胜乎？",
                    "zhushu": "国为敌所胜。"
                },
                {
                    "paragraph": "大子死乎？且夷德轻，不忍久，请少待之。”",
                    "zhushu": "少待，无与争。轻，遣政切。"
                },
                {
                    "paragraph": "乃先晋人。",
                    "zhushu": "盟。不书，诸侯耻之，故不录。"
                },
                {
                    "paragraph": "吴人将以公见晋侯，子服景伯对使者曰：“王合诸侯，则伯帅侯牧以见于王；",
                    "zhushu": "伯，王官伯。侯牧，方伯。上见，如字，又贤遍切。使，所吏切。下见，贤遍切。"
                },
                {
                    "paragraph": "伯合诸侯，则侯帅子、男以见于伯。",
                    "zhushu": "伯，诸侯长。"
                },
                {
                    "paragraph": "自王以下，朝聘玉帛不同，故敝邑之职贡于吴，有丰于晋，无不及焉，以为伯也。今诸侯会，而君将以寡君见晋君，则晋成为伯矣，敝邑将改职贡。鲁赋于吴八百乘，若为子、男，则将半邾以属于吴，",
                    "zhushu": "半邾，三百乘。丰，芳中切。乘，绳证切。下同。"
                },
                {
                    "paragraph": "而如邾以事晋。",
                    "zhushu": "如邾，六百乘。"
                },
                {
                    "paragraph": "且执事以伯召诸侯，而以侯终之，何利之有焉？”吴人乃止。既而悔之，",
                    "zhushu": "谓景伯欺之，"
                },
                {
                    "paragraph": "将囚景伯。景伯曰：“何也立后于鲁矣，",
                    "zhushu": "何，景伯名。"
                },
                {
                    "paragraph": "将以二乘与六人从，遟速唯命。”遂囚以还。及户，",
                    "zhushu": "户，牖。陈留外黄县西北东皆城是。从，才用切。牖，音酉。"
                },
                {
                    "paragraph": "谓大宰曰：“鲁将以十月上辛有事于上帝、先王，季辛而毕。何世有职焉，",
                    "zhushu": "有职于祭事。"
                },
                {
                    "paragraph": "自襄以来，未之改也。",
                    "zhushu": "鲁襄公。"
                },
                {
                    "paragraph": "若不会，祝宗将曰：“吴实然。”",
                    "zhushu": "言鲁祝宗将告神云：景伯不会，坐为吴所囚。吴人信鬼，故以是恐之。坐，才卧切。恐，丘勇切。"
                },
                {
                    "paragraph": "且谓鲁不共而执其贱者七人，何损焉？”大宰嚭言于王曰：“无损于鲁，而祗为名，",
                    "zhushu": "适为恶名。共，音恭。祗，音支。"
                },
                {
                    "paragraph": "不如归之。”乃归景伯。",
                    "zhushu": ""
                },
                {
                    "paragraph": "吴申叔仪乞粮于公孙有山氏，",
                    "zhushu": "申叔仪，吴大夫。公孙有山，鲁大夫。旧相识。"
                },
                {
                    "paragraph": "曰：“佩玉橤兮，余无所系之。",
                    "zhushu": "繠然服饰备也，己独无以系佩。言吴王不恤下。繠，而捶切，又而水切。"
                },
                {
                    "paragraph": "𣅀酒一盛兮，余与褐之。”父睨之，",
                    "zhushu": "一盛，一器也。睨，视也。褐，寒贱之人。言但得视，不得饮。盛，音成，又市政切。褐，户葛切。父，音甫。睨，五计切。"
                },
                {
                    "paragraph": "对曰：“梁则无矣，粗则有之。若登首山以呼曰：“庚癸乎”，则诺。”",
                    "zhushu": "军中不得出粮，故为私隐。庚，西方，主榖。癸，北方，主水。传言吴子不与士共，饥渴所以亡。粗，七奴切。呼，火故切。"
                },
                {
                    "paragraph": "王欲伐宋，杀其丈夫，而囚其妇人。",
                    "zhushu": "以宋不会黄池故。言吴人悖惑文直两切。本或作大夫，误。悖，补内切。"
                },
                {
                    "paragraph": "人。宰嚭曰：“可胜也，而弗能居也。”乃归。",
                    "zhushu": ""
                },
                {
                    "paragraph": "○冬，吴及越平。",
                    "zhushu": "终伍员之言。"
                }
            ]
        },
        {
            "name": "哀公下第三十",
            "paragraphs": [
                {
                    "paragraph": "哀公下第三十",
                    "zhushu": "",
                    "type": 1
                },
                {
                    "paragraph": "经十有四年，春，西狩获麟。",
                    "zhushu": "麟者，仁兽，圣王之嘉瑞也。时无明王，出而遇获。仲尼伤周道之不兴，感嘉瑞之无应，故因鲁春秋而修中兴之教，绝笔于“获麟”之一句，所感而作，固所以为终也。冬猎曰狩，盖虞人修常职，故不书“狩”者，大野在鲁西，故言“西狩”。得用曰获。狩，手又切。麟，吕辛切，又力珍切，瑞兽也，解见诗音。瑞，常恚切。应，应对之应。中，丁仲切。"
                },
                {
                    "paragraph": "○小邾射以句绎来奔。",
                    "zhushu": "射，小邾大夫。句绎，地名。春秋止于获麟，故射不在三叛人之数。自此以下至十六年，皆鲁史记之文。弟子虽存，孔子卒，故并录以续孔子所修之经。射，音亦。句，古侯切。绎，音亦。"
                },
                {
                    "paragraph": "○夏，四月，齐陈恒执其君，置于舒州。",
                    "zhushu": "置之切。"
                },
                {
                    "paragraph": "○庚戌，叔还卒。",
                    "zhushu": "无传。"
                },
                {
                    "paragraph": "○五月庚申，朔，日有食之。",
                    "zhushu": "无传。"
                },
                {
                    "paragraph": "陈宗竖出奔楚。",
                    "zhushu": "无传。竖，上主切。"
                },
                {
                    "paragraph": "○宋向魋入于曹以叛。",
                    "zhushu": "曹，宋邑。向，舒亮切。魋，徒囬切。"
                },
                {
                    "paragraph": "○莒子狂卒。",
                    "zhushu": "无传。狂，其廷切。"
                },
                {
                    "paragraph": "○六月，宋向魋自曹出奔卫。○宋向巢来奔。○",
                    "zhushu": ""
                },
                {
                    "paragraph": "齐人弑其君壬于舒州。○",
                    "zhushu": ""
                },
                {
                    "paragraph": "秋，晋赵鞅帅师伐卫。",
                    "zhushu": "无传。鞅，于丈切。"
                },
                {
                    "paragraph": "○八月辛丑，仲孙何忌卒。○",
                    "zhushu": ""
                },
                {
                    "paragraph": "冬，陈宗竖自楚复入于陈，陈人杀之。",
                    "zhushu": "无传。复，扶又切。"
                },
                {
                    "paragraph": "○陈辕买出奔楚。",
                    "zhushu": "无传。"
                },
                {
                    "paragraph": "○有星孛。",
                    "zhushu": "无传。不言所在，史失之。孛，步内切。"
                },
                {
                    "paragraph": "○饥。",
                    "zhushu": "无传。",
                    "type": 2
                },
                {
                    "paragraph": "传十四年，春，西狩于大野，叔孙氏之车子鉏商获麟，",
                    "zhushu": "大野，在高平巨野县东北大泽是也。车子，微者。鉏商，名鉏，仕居切。"
                },
                {
                    "paragraph": "以为不祥，以赐虞人。",
                    "zhushu": "时所未尝见，故怪之。虞人，掌山泽之官。"
                },
                {
                    "paragraph": "仲尼观之，曰：“麟也。”然后取之。",
                    "zhushu": "言鲁史所以得书获麟。"
                },
                {
                    "paragraph": "○小邾射以句绎来奔，曰：“使季路要我，吾无盟矣。”",
                    "zhushu": "子路信诚，故欲得与相要誓，而不须盟。孔子弟子既续书鲁策以系于经，丘明亦随而传之，终于哀公以卒前事。其异事则皆略而不传，故此经无传者多。要，于妙切，又一遥切。"
                },
                {
                    "paragraph": "使子路，子路辞。季康子使冉有谓之曰：“千乘之国，不信其盟，而信子之言，子何辱焉？”对曰：“鲁有事于小邾，不敢问故，死其城下可也。彼不臣而济其言，是义之也，由弗能。”",
                    "zhushu": "济，成也。乘，绳证切。年内同。"
                },
                {
                    "paragraph": "○齐简公之在鲁也，阚止有宠焉。",
                    "zhushu": "简公，悼公阳生子壬也。阚止，子我也。事在六年。阚，苦暂切。"
                },
                {
                    "paragraph": "及即位，使为政。陈成子惮之，骤顾诸朝。",
                    "zhushu": "成子，陈常。心不安，故数顾之。惮，大旦切。骤，仕救切。数，所角切。"
                },
                {
                    "paragraph": "诸御鞅言于公",
                    "zhushu": "鞅，齐大夫。"
                },
                {
                    "paragraph": "曰：“陈、阚不可并也，君其择焉。”",
                    "zhushu": "择用一人。"
                },
                {
                    "paragraph": "弗听。",
                    "zhushu": ""
                },
                {
                    "paragraph": "子我夕，",
                    "zhushu": "夕视事。"
                },
                {
                    "paragraph": "陈逆杀人，逢之，",
                    "zhushu": "陈逆，子行，陈氏宗也。子我逢之，"
                },
                {
                    "paragraph": "遂执以入。",
                    "zhushu": "执逆至朝。"
                },
                {
                    "paragraph": "陈氏方睦，",
                    "zhushu": "欲谋齐国，故宗族和。"
                },
                {
                    "paragraph": "使疾，而遗之潘沐，备酒肉焉。",
                    "zhushu": "使诈病，因内潘沐，并得内酒肉。潘，米汁，可以沐头。遗，唯季切。潘，芳袁切。沐，音木。汁，之十切。"
                },
                {
                    "paragraph": "飨守囚者，醉而杀之，而逃。子我盟诸陈于陈宗。",
                    "zhushu": "失陈逆。惧其反为患，故盟之。"
                },
                {
                    "paragraph": "初，陈豹欲为子我臣，",
                    "zhushu": "豹，亦陈氏族。"
                },
                {
                    "paragraph": "使公孙言已，",
                    "zhushu": "言已，介达之，介，音界，媒介也，亦因也。"
                },
                {
                    "paragraph": "已有丧而止。既而言之，",
                    "zhushu": "既，终丧也。"
                },
                {
                    "paragraph": "曰：“有陈豹者，长而上偻，",
                    "zhushu": "肩背偻。长，如字，又丁丈切。偻，力主切。"
                },
                {
                    "paragraph": "望视，",
                    "zhushu": "目望阳。"
                },
                {
                    "paragraph": "事君子必得志，",
                    "zhushu": "得君子意。"
                },
                {
                    "paragraph": "欲为子臣。吾惮其为人也，",
                    "zhushu": "恐多诈，"
                },
                {
                    "paragraph": "故缓以告。”子我曰：“何害？是其在我也。”使为臣。他日，与之言政，说，遂有宠。谓之曰：“我尽逐陈氏而立女，若何？”对曰：“我远于陈氏矣。",
                    "zhushu": "言已疏远。说，音悦。女，音汝。远，如字，又于万切。"
                },
                {
                    "paragraph": "且其违者不过数人，",
                    "zhushu": "违，不从也。数，所主切。"
                },
                {
                    "paragraph": "何尽逐焉？”遂告陈氏。子行曰：“彼得君，弗先，必祸子。”子行舍于公宫。",
                    "zhushu": "子行逃而𨼆于陈氏，今又𨼆于公宫。"
                },
                {
                    "paragraph": "夏五月壬申，成子兄弟四乘如公。",
                    "zhushu": "成子之兄弟，昭子庄、简子齿、宣子夷、穆子安、廪丘子意、兹子芒盈、惠子得，凡八人，二人共一乘。廪，力甚切。芒，音亡。"
                },
                {
                    "paragraph": "子我在幄，",
                    "zhushu": "幄，帐也，听政之处。幄，于角切。处，昌虑切。"
                },
                {
                    "paragraph": "出逆之，遂入，闭门。",
                    "zhushu": "成子入，反闭门不纳子我。"
                },
                {
                    "paragraph": "侍人御之，",
                    "zhushu": "“子我侍人御”，本亦作“御”，鱼吕切。"
                },
                {
                    "paragraph": "子行杀侍人。",
                    "zhushu": "素在内，故得杀之。"
                },
                {
                    "paragraph": "公与妇人饮酒于檀台，成子迁诸寝。",
                    "zhushu": "徙公使居正寝。檀，大丹切。"
                },
                {
                    "paragraph": "公执戈将击之。",
                    "zhushu": "疑其欲作乱。"
                },
                {
                    "paragraph": "大史子余曰：“非不利也，将除害也。”",
                    "zhushu": "言将为公除害。大，音泰。为，于伪切。下“逆为”、下注“为公”同。"
                },
                {
                    "paragraph": "成子出舍于库，",
                    "zhushu": "以公怒故。"
                },
                {
                    "paragraph": "闻公犹怒，将出，曰：“何所无君？”子行抽剑曰：“需，事之贼也。",
                    "zhushu": "言需疑则害事。需，音须。"
                },
                {
                    "paragraph": "谁非陈宗？",
                    "zhushu": "言陈氏宗族众多。"
                },
                {
                    "paragraph": "所不杀子者，有如陈宗！”",
                    "zhushu": "言子若欲出，我必杀子，明如陈宗。"
                },
                {
                    "paragraph": "乃止。",
                    "zhushu": ""
                },
                {
                    "paragraph": "子我归，属徒，攻闱与大门，",
                    "zhushu": "闱，宫中小门。大门，公门也。属，之欲切。闱，音韦。"
                },
                {
                    "paragraph": "皆不胜，乃出。陈氏追之，失道于弇中，适丰丘。",
                    "zhushu": "弇中，狭路。丰丘，陈氏邑。弇，于检切，又音淹。狭，音洽。"
                },
                {
                    "paragraph": "丰丘人执之以告，杀诸郭关。",
                    "zhushu": "齐关名。"
                },
                {
                    "paragraph": "成子将杀大陆子方，",
                    "zhushu": "子方，子我臣。"
                },
                {
                    "paragraph": "陈逆请而免之。以公命取车于道，",
                    "zhushu": "子方取道中行人车。"
                },
                {
                    "paragraph": "及耏，众知而东之。",
                    "zhushu": "知其矫命，夺车逐使东。耏，音而。矫，本又作“桥”，居表切。"
                },
                {
                    "paragraph": "出雍门，",
                    "zhushu": "齐城门也。雍，于用切。"
                },
                {
                    "paragraph": "陈豹与之车，弗受，曰：“逆为余请，豹与余车，余有私焉。事子我而有私于其雠，何以见鲁、卫之士？”",
                    "zhushu": "传言陈氏务施。施，式氏切。"
                },
                {
                    "paragraph": "东郭贾奔卫。",
                    "zhushu": "贾，即子方。"
                },
                {
                    "paragraph": "庚辰，陈恒执公于舒州。公曰：“吾早从鞅之言，不及此。”",
                    "zhushu": "悔不诛陈氏。"
                },
                {
                    "paragraph": "○宋桓魋之宠害于公，",
                    "zhushu": "恃宠骄盈。"
                },
                {
                    "paragraph": "公使夫人骤请享焉，而将讨之。",
                    "zhushu": "夫人，景公母也。数请享饮，欲因请讨之。数，所角切。"
                },
                {
                    "paragraph": "未及，魋先谋公，请以鞍易薄。",
                    "zhushu": "鞍，向魋邑。薄，公邑。欲因易邑，为公享宴而作乱。鞍，音安。"
                },
                {
                    "paragraph": "公曰：“不可。薄，宗邑也。”",
                    "zhushu": "宗庙所在。"
                },
                {
                    "paragraph": "乃益鞍七邑，而请享公焉，",
                    "zhushu": "伪喜于受赐。"
                },
                {
                    "paragraph": "以日中为期，家备尽往。",
                    "zhushu": "甲兵之备。"
                },
                {
                    "paragraph": "公知之，告皇野曰：“余长魋也。",
                    "zhushu": "少长育之。皇野，司马子仲。长，丁丈切。少，诗照切。"
                },
                {
                    "paragraph": "今将祸余，请即救。”司马子仲曰：“有臣不顺，神之所恶也，而况人乎？敢不承命？不得左师不可，",
                    "zhushu": "左师，向魋兄向巢也。恶，乌路切。"
                },
                {
                    "paragraph": "请以君命召之。”左师毎食，击钟。闻钟声，公曰：“夫子将食。”既食，又奏。",
                    "zhushu": "奏乐。"
                },
                {
                    "paragraph": "公曰：“可矣。”以乘车往，曰：“迹人来告",
                    "zhushu": "主迹，禽兽者。迹，子亦切。"
                },
                {
                    "paragraph": "曰：“逢泽有介麋焉。”",
                    "zhushu": "地理志言逢泽在荧阳开封县东北。远，疑非。介，大也。介，音界。麋，九伦切。獐也。本又作麋，亡悲切。"
                },
                {
                    "paragraph": "公曰：“虽魋未来，得左师，吾与之田，若何？”",
                    "zhushu": "皇野称公命："
                },
                {
                    "paragraph": "君惮告子，",
                    "zhushu": "难以游戏烦大臣。”难，乃旦切。"
                },
                {
                    "paragraph": "野曰：“尝私焉。”",
                    "zhushu": "尝，试也。"
                },
                {
                    "paragraph": "君欲速，故以乘车逆子。”与之乘，至，公告之故，拜，不能起。司马曰：“君与之言。”",
                    "zhushu": "使公与要誓。"
                },
                {
                    "paragraph": "公曰：“所难子者，上有天，下有先君。”",
                    "zhushu": "言虽诛魋，要不负言，使祸难及子。"
                },
                {
                    "paragraph": "对曰：“魋之不共，宋之祸也，敢不唯命是听。”司马请瑞焉，",
                    "zhushu": "瑞，符节以发兵。"
                },
                {
                    "paragraph": "以命其徒攻桓氏。",
                    "zhushu": "桓氏，向魋。"
                },
                {
                    "paragraph": "其父兄故臣曰：“不可。”",
                    "zhushu": "司马故臣，与桓魋无怨者。"
                },
                {
                    "paragraph": "其新臣曰：“从吾君之命。”遂攻之。子颀骋而告桓司马。",
                    "zhushu": "子颀，桓魋弟。桓司马即魋也。颀，音祈。骋，敕领切。"
                },
                {
                    "paragraph": "司马欲入，",
                    "zhushu": "入攻君。"
                },
                {
                    "paragraph": "子车止之，",
                    "zhushu": "车亦魋弟。"
                },
                {
                    "paragraph": "曰：“不能事君，而又伐国，民不与也，祇取死焉。”向魋遂入于曹以叛。",
                    "zhushu": "八年，宋灭曹以为邑。祇音支。"
                },
                {
                    "paragraph": "六月，使左师巢伐之，欲质大夫以入焉。",
                    "zhushu": "巢不能克魋，恐公怒，欲得国内大夫为质。还八国。质，音致。下同。"
                },
                {
                    "paragraph": "不能，亦入于曹，取质。",
                    "zhushu": "不能得大夫，故入曹，劫曹人子弟而质之，欲以自固。"
                },
                {
                    "paragraph": "魋曰：“不可。既不能事君，又得罪于民，将若之何？乃舍之。",
                    "zhushu": "舍曹子弟。舍音赦，又音舍。"
                },
                {
                    "paragraph": "民遂叛之。向魋奔卫。向巢来奔，宋公使止之，曰：“寡人与子有言矣，不可以绝向氏之祀。”辞曰：“臣之罪大，尽灭桓氏可也。若以先臣之故，而使有后，君之惠也。若臣，则不可以入矣。”",
                    "zhushu": ""
                },
                {
                    "paragraph": "司马牛致其邑与珪焉，而适齐。",
                    "zhushu": "牛，桓魋弟也。珪，守邑符信。"
                },
                {
                    "paragraph": "向魋出于卫地，公文氏攻之，",
                    "zhushu": "公文氏，卫大夫。"
                },
                {
                    "paragraph": "求夏后氏之璜焉。与之他玉，而奔齐，陈成子使为次卿。司马牛又致其邑焉，而适吴。",
                    "zhushu": "示不与魋同。夏，户雅切。璜，音黄。"
                },
                {
                    "paragraph": "吴人恶之，而反。赵简子召之，陈成子亦召之，卒于鲁郭门之外，阬氏葬诸丘舆。",
                    "zhushu": "阬氏，鲁人也。秦山南城县西北有舆城。录其卒葬所在，愍贤者失所。恶，乌路切。阮，苦庚切，或音刚。舆，音余。"
                },
                {
                    "paragraph": "○甲午，齐陈恒弑其君壬于舒州。",
                    "zhushu": "壬，简公也。"
                },
                {
                    "paragraph": "孔丘三日齐，而请伐齐三。公曰：“鲁为齐弱久矣，子之伐之，将若之何？”对曰：“陈恒弑其君，民之不与者半。以鲁之众，加齐之半，可克也。”公曰：“子告季孙。”孔子辞，",
                    "zhushu": "辞不告。齐，侧皆切，一本又作齐。三，如字，又息暂切。"
                },
                {
                    "paragraph": "退而告人曰：“吾以从大夫之后也，故不敢不言。”",
                    "zhushu": "尝为大夫而去，故言后。"
                },
                {
                    "paragraph": "○初，孟孺子泄将圉马于成，",
                    "zhushu": "泄，孟㦤子之子孟武伯也。圉，畜养也。成，孟氏邑。泄，息列切。圉，鱼吕切。"
                },
                {
                    "paragraph": "成宰公孙宿不受，曰：“孟孙为成之病，不圉马焉。”",
                    "zhushu": "病，谓民贫困。为，于伪切。"
                },
                {
                    "paragraph": "孺子怒，袭成。从者不得入，乃反。成有司使，孺子鞭之。",
                    "zhushu": "恨恚，故鞭成有司之使人。从，才用切。恚，一瑞切。"
                },
                {
                    "paragraph": "秋八月辛丑，孟懿子卒。成人奔丧，弗内。袒、免哭于衢，听共，弗许。",
                    "zhushu": "请听命，共使。内，如字，又音纳。袒，音但。免，音问。衢，其俱切。共，音恭。"
                },
                {
                    "paragraph": "惧，不归。",
                    "zhushu": "不敢归成。为明年成叛传。",
                    "type": 2
                },
                {
                    "paragraph": "经十有五年春，王正月，成叛。○",
                    "zhushu": ""
                },
                {
                    "paragraph": "夏，五月，齐髙无㔻出奔北燕。",
                    "zhushu": "无传。平，普悲切。"
                },
                {
                    "paragraph": "○郑伯伐宋。",
                    "zhushu": "无传。"
                },
                {
                    "paragraph": "○秋，八月，大雩。",
                    "zhushu": "无传。雩，音于。"
                },
                {
                    "paragraph": "○晋赵鞅帅师伐卫。",
                    "zhushu": "无传。"
                },
                {
                    "paragraph": "○冬，晋侯伐郑，",
                    "zhushu": "无传。"
                },
                {
                    "paragraph": "○及齐平。",
                    "zhushu": "鲁与齐平。"
                },
                {
                    "paragraph": "○卫公孟彄出奔齐。",
                    "zhushu": "无传。彄，苦侯切。",
                    "type": 2
                },
                {
                    "paragraph": "传十五年，春，成叛于齐。武伯伐成，不克，遂城输。",
                    "zhushu": "以逼成。"
                },
                {
                    "paragraph": "○夏，楚子西、子期伐吴，及桐汭。",
                    "zhushu": "宣城广德县西南有桐水，出白石山，西北入丹阳湖。汭，如锐切。"
                },
                {
                    "paragraph": "陈侯使公孙贞子吊焉，",
                    "zhushu": "吊为楚所伐。"
                },
                {
                    "paragraph": "及良而卒，",
                    "zhushu": "良，吴地。"
                },
                {
                    "paragraph": "将以尸入。",
                    "zhushu": "聘礼：若宾死，未将命，则既敛于棺，造于朝，介将命。敛，力验切。造，七报切。介，音界。"
                },
                {
                    "paragraph": "吴子使大宰嚭劳，且辞曰：“以水潦之不时，无乃廪然陨大夫之尸，",
                    "zhushu": "廪然，倾动貌。劳，力报切，又音老。廪，力甚切。陨，于敏切。"
                },
                {
                    "paragraph": "以重寡君之忧，寡君敢辞。”上介。芋尹盖对",
                    "zhushu": "盖，陈大夫，贞子上介。重，直用切。寡君敢辞上介，绝句。芋，于付切。"
                },
                {
                    "paragraph": "曰：“寡君闻楚为不道，荐伐吴国，",
                    "zhushu": "荐，重也。荐，在徧切。"
                },
                {
                    "paragraph": "灭厥民人。寡君使盖备使，吊君之下吏。",
                    "zhushu": "备，犹副也。使，所吏切。尽。芋尹盖辞同。"
                },
                {
                    "paragraph": "无禄，使人逢天之戚，大命陨队，绝世于良。",
                    "zhushu": "绝世，犹言弃世。"
                },
                {
                    "paragraph": "废日共积，",
                    "zhushu": "废行道之日，以共具殡敛所积聚之用。共，音恭。积，子赐切，又如字。殡，必刃切。聚，才喻切，又如字。"
                },
                {
                    "paragraph": "一日迁次。",
                    "zhushu": "一日便迁次，不敢留君命。"
                },
                {
                    "paragraph": "今君命逆使人曰：“无以尸造于门”，是我寡君之命委于草莽也。且臣闻之曰：“事死如生，礼也。”于是乎有朝聘而终，以尸将事之礼，",
                    "zhushu": "朝聘道死，以尸行事。莽，亡党切。"
                },
                {
                    "paragraph": "又有朝聘而遭丧之礼。",
                    "zhushu": "遭所聘之丧，"
                },
                {
                    "paragraph": "若不以尸将命，是遭丧而还也，无乃不可乎？以礼防民，犹或逾之。今大夫曰“死而弃之”，是弃礼也，其何以为诸侯主？",
                    "zhushu": "谓主盟也。"
                },
                {
                    "paragraph": "先民有言曰：“无秽虐士。”",
                    "zhushu": "虐士，死者。"
                },
                {
                    "paragraph": "备使奉尸将命，苟我寡君之命达于君所，虽陨于深渊，则天命也，非君与涉人之过也。”吴人内之。",
                    "zhushu": "传言芋尹盖知礼。内，如字，又音纳。"
                },
                {
                    "paragraph": "○秋，齐陈瓘如楚，",
                    "zhushu": "瓘，陈恒之兄子玉也。瓘，古唤切。"
                },
                {
                    "paragraph": "过卫，仲由见之，",
                    "zhushu": "仲由，子路。过，古禾切。"
                },
                {
                    "paragraph": "曰：“天或者以陈氏为斧斤，既斲丧公室，而他人有之，不可知也。其使终飨之，亦不可知也。",
                    "zhushu": "飨，受也。斲，陟角切。丧，息浪切。下同。"
                },
                {
                    "paragraph": "若善鲁以待时，不亦可乎？何必恶焉？”",
                    "zhushu": "仲由事孔子，故为鲁言。为，子伪切。下“为卫”、“为请”同。"
                },
                {
                    "paragraph": "子玉曰：“然。吾受命矣。”子使告我弟。”",
                    "zhushu": "弟，成子也。"
                },
                {
                    "paragraph": "○冬，及齐平。子服景伯如齐，子赣为介，见公孙成",
                    "zhushu": "公孙成，成宰公孙宿也。"
                },
                {
                    "paragraph": "曰：“人皆臣人，而有背人之心，况齐人虽为子役，其有不贰乎？",
                    "zhushu": "言子叛鲁，齐人亦将叛子。背，音佩。"
                },
                {
                    "paragraph": "子，周公之孙也，多飨大利，犹思不义。利不可得，而丧宗国，将焉用之？”",
                    "zhushu": "丧宗国，谓以邑入齐，使鲁有危亡之祸。焉，于虔切。"
                },
                {
                    "paragraph": "成曰：“善哉！吾不早闻命。”",
                    "zhushu": "传言仲尼之徒，皆忠于鲁国。"
                },
                {
                    "paragraph": "陈成子馆客，",
                    "zhushu": "使景伯、子赣就馆。"
                },
                {
                    "paragraph": "曰：“寡君使恒告曰：“寡人愿事君如事卫君。”",
                    "zhushu": "言卫与齐同好，西鲁未肯。好，呼报切。"
                },
                {
                    "paragraph": "景伯揖子赣而进之，对曰：“寡君之愿也。昔晋人伐卫，",
                    "zhushu": "在定八年。"
                },
                {
                    "paragraph": "齐为卫故，伐晋冠氏，丧车五百。",
                    "zhushu": "在定九年。冠氏，阳平馆陶县。冠，如字，又古唤切。"
                },
                {
                    "paragraph": "因与卫地，自济以西，禚、媚、杏以南，书社五百。",
                    "zhushu": "二十五家为一社，籍书而致之。济，子礼切。禚，诸若切。"
                },
                {
                    "paragraph": "吴人加敝邑以乱，",
                    "zhushu": "在八年。"
                },
                {
                    "paragraph": "齐因其病，取讙与阐，",
                    "zhushu": "亦在八年。"
                },
                {
                    "paragraph": "寡君是以寒心。若得视卫君之事君也，则固所愿也。”成子病之，乃归成。",
                    "zhushu": "病其言也。"
                },
                {
                    "paragraph": "公孙宿以其兵甲入于嬴。",
                    "zhushu": "嬴，齐邑。嬴，音盈。"
                },
                {
                    "paragraph": "○卫孔圉取大子蒯聩之姊，生悝。",
                    "zhushu": "孔圉，孔文子也。蒯聩姊，孔伯姫。圉，鱼吕切。蒯，苦怪切。聩，鱼怪切。悝，苦回切。"
                },
                {
                    "paragraph": "孔氏之肾浑良夫长而美，孔文子卒，通于内。",
                    "zhushu": "通伯姫。浑，户门切。长，丁丈切，又如字。"
                },
                {
                    "paragraph": "大子在戚，孔姫使之焉。",
                    "zhushu": "使良夫诣大子所。使，所吏切，又如字。"
                },
                {
                    "paragraph": "大子与之言曰：“苟使我入获国，服冕乘轩，三死无与。”",
                    "zhushu": "冕，大夫服。轩，大夫车。三死，死罪三。与，音预。"
                },
                {
                    "paragraph": "与之盟，为请于伯姫。",
                    "zhushu": "良夫为大子请。"
                },
                {
                    "paragraph": "闰月，良夫与大子入，舍于孔氏之外圃。",
                    "zhushu": "圃，园圃，布五切。"
                },
                {
                    "paragraph": "昏，二人蒙衣而乘，",
                    "zhushu": "二人，大子与良夫。蒙衣，为妇人服也。乘，绳证切。下同。"
                },
                {
                    "paragraph": "寺人罗御，如孔氏。孔氏之老栾宁问之，称姻妾以告。",
                    "zhushu": "自称昏姻家妾。栾，力丸切。姻，音因。"
                },
                {
                    "paragraph": "遂入，适伯姫氏。既食，孔伯姫杖戈而先，大子与五人介，舆豭从之。",
                    "zhushu": "介，被甲。舆豭豚，欲以盟。杖，直亮切，又音丈。豭，音加。被，皮寄切。"
                },
                {
                    "paragraph": "迫孔悝于厕，强盟之，",
                    "zhushu": "孔氏专政，故劫孔悝，欲令逐辄。孔悝，本又作“叔悝”。厕，初吏切。强，其丈切。劫，居业切，今力呈切。"
                },
                {
                    "paragraph": "遂劫以登台。栾宁将饮酒，炙未熟，闻乱，使告季子。",
                    "zhushu": "季子，子路也，为孔氏邑宰。炙，章夜切。"
                },
                {
                    "paragraph": "召获驾乘车，",
                    "zhushu": "召获，卫大夫。驾乘车，言不欲战。召，上照切。"
                },
                {
                    "paragraph": "行爵食炙，奉卫侯辄来奔。",
                    "zhushu": ""
                },
                {
                    "paragraph": "季子将入，遇子羔将出，",
                    "zhushu": "子羔，卫大夫髙柴，孔子弟子。将出奔。"
                },
                {
                    "paragraph": "曰：“门已闭矣。”季子曰：“吾姑至焉。”",
                    "zhushu": "且欲至门。"
                },
                {
                    "paragraph": "子羔曰：“弗及，不践其难。”",
                    "zhushu": "言政不及己，可不须践其难。难，乃旦切。下皆同。"
                },
                {
                    "paragraph": "季子曰：“食焉，不辟其难。”",
                    "zhushu": "谓食孔氏禄。"
                },
                {
                    "paragraph": "子羔遂出，子路入。及门，公孙敢门焉，",
                    "zhushu": "守门。"
                },
                {
                    "paragraph": "曰：“无入为也。”",
                    "zhushu": "言辄已出，无为复入。复，扶又切。"
                },
                {
                    "paragraph": "季子曰：“是公孙也，求利焉而逃其难。由不然，利其禄，必救其患。”有使者出，乃入。",
                    "zhushu": "因门开而入。使，所吏切。"
                },
                {
                    "paragraph": "曰：“大子焉用孔悝？虽杀之，必或继之。”",
                    "zhushu": "言己必继孔悝为难，攻大子。焉，于虔切。"
                },
                {
                    "paragraph": "且曰：“大子无勇，若燔台，半，必舍孔叔。”大子闻之，惧，下石乞、盂黡敌子路。",
                    "zhushu": "二子，蒯聩党。敌，当也。燔，音烦。舍，音舍，又如字。盂，音于。黡，于减切。"
                },
                {
                    "paragraph": "以戈击之，断缨。子路曰：“君子死，冠不免。”",
                    "zhushu": "不使冠在地。断，丁管切。"
                },
                {
                    "paragraph": "结缨而死。孔子闻卫乱，曰：“柴也其来，由也死矣。”",
                    "zhushu": ""
                },
                {
                    "paragraph": "孔悝立庄公。",
                    "zhushu": "庄公，蒯聩也。"
                },
                {
                    "paragraph": "庄公害故政，欲尽去之，",
                    "zhushu": "故政，辄之臣。去，起吕切。"
                },
                {
                    "paragraph": "先谓司徒瞒成曰：“寡人离病于外久矣，子请亦尝之。”归告褚师比，欲与之伐公，不果。",
                    "zhushu": "比，褚师声子。为明年瞒成奔起。瞒，莫干切。褚，中吕切。",
                    "type": 2
                },
                {
                    "paragraph": "经十有六年，春，王正月，己卯，卫世子蒯聩自戚入于卫。○卫侯辄来奔。",
                    "zhushu": "书此春，皆从告。"
                },
                {
                    "paragraph": "○二月，卫子还成出奔宋。",
                    "zhushu": "即瞒成。还，音旋。"
                },
                {
                    "paragraph": "○夏，四月，己丑，孔丘卒。",
                    "zhushu": "仲尼既告老去位，犹书“卒”者，鲁之君臣宗其圣德，殊而异之。鲁襄二十二年生，至今七十三也。四月十八日乙丑，无己丑。己丑，五月十二日。日月必有误。释文：孔子卒孔子作春秋，终于“获麟”之一句，公羊、榖梁经是也。弟子欲记圣师之卒，故采鲁史记以续夫子之经，而终于此。丘明因随而作传，终于哀公。从此已下，无复经矣。“鲁襄二十二年生，至今七十三也”，本或作“鲁襄二十三年生，至今七十二”，则与史记孔子世家异，此本非也。",
                    "type": 2
                },
                {
                    "paragraph": "传十六年，春，瞒成、褚师比出奔宋。",
                    "zhushu": "欲伐庄公，不果而奔。"
                },
                {
                    "paragraph": "○卫侯使鄢武子告于周，",
                    "zhushu": "武子，卫大夫𦙝也。鄢，于虔切。𦙝，许乙切。"
                },
                {
                    "paragraph": "曰：“蒯聩得罪于君父、君母，逋窜于晋。晋以王室之故，不弃兄弟，置诸河上。",
                    "zhushu": "河上，戚也。逋，布吴切。窜，七乱切。置，之豉切。"
                },
                {
                    "paragraph": "天诱其𠂻，获嗣守封焉。使下臣𦙝敢告执事。”王使单平公对曰：“𦙝以嘉命来告余一人。”往谓叔父，余嘉乃成世，复尔禄次，敬之哉！",
                    "zhushu": "继父之世，还居君之禄次。𠂻，音忠。单，音善。“余嘉乃成世”，绝句。"
                },
                {
                    "paragraph": "方天之休，",
                    "zhushu": "言天方受尔以休。休，许虬切，美也。"
                },
                {
                    "paragraph": "弗敬弗休，悔其可追？”",
                    "zhushu": "传终蒯聩之事。"
                },
                {
                    "paragraph": "○夏四月己丑，孔丘卒。公诔之曰：“旻天不吊，不慭遗一老，俾屏余一人以在位，",
                    "zhushu": "仁覆闵下，故称旻天。吊，至也。慭，且也。俾，使也。屏，蔽也。诔，力䡃切；说文云：谥也。旻，亡巾切。吊，如字，又音的。慭，鱼觐切。俾，必尔切。屏，必领切。"
                },
                {
                    "paragraph": "茕茕余在疚。呜呼哀哉！尼父，无自律。”",
                    "zhushu": "疚，病也。律，法也。言丧尼父，无以自为法。茕，求营切。疚，久又切。父，音甫。丧，息浪切。"
                },
                {
                    "paragraph": "子赣曰：“君其不没于鲁乎！夫子之言曰：“礼失则昏，名失则愆。失志为昏，失所为愆。”生不能用，死而诔之，非礼也；称一人，非名也。",
                    "zhushu": "天子称一人，非诸侯之名。愆，起虔切。"
                },
                {
                    "paragraph": "君两失之。”○",
                    "zhushu": ""
                },
                {
                    "paragraph": "六月，卫侯饮孔悝酒于平阳，",
                    "zhushu": "东郡燕县东北有平阳亭。饮，于鸩切。"
                },
                {
                    "paragraph": "重酬之。大夫皆有纳焉。",
                    "zhushu": "纳财贿也。"
                },
                {
                    "paragraph": "醉而送之，夜半而遣之。",
                    "zhushu": "夜遣者，惭负孔悝，不欲令人见。令，力呈切。"
                },
                {
                    "paragraph": "载伯姫于平阳而行，",
                    "zhushu": "载其母俱去。"
                },
                {
                    "paragraph": "及西门，",
                    "zhushu": "平阳门。"
                },
                {
                    "paragraph": "使贰车反祏于西圃。",
                    "zhushu": "使副车还取庙主。西圃，孔氏庙所在。祏，藏主石函。祏，音石。圃，布五切。函，音咸。"
                },
                {
                    "paragraph": "子伯季子初为孔氏臣，新登于公，",
                    "zhushu": "升为大夫。"
                },
                {
                    "paragraph": "请追之，遇载祏者，杀而乘楚车。",
                    "zhushu": "子伯杀载祏者，"
                },
                {
                    "paragraph": "许公为反祏，",
                    "zhushu": "孔悝怪载祏者久不来，使公为反逆之。许公为，如字，人姓名。反，本亦作返，音同。"
                },
                {
                    "paragraph": "遇之，曰：“与不仁人争，明，无不胜。”",
                    "zhushu": "不仁人，谓子伯季子也。明无不胜，言必胜。争，争𨷵之争。"
                },
                {
                    "paragraph": "必使先射，射三发，皆远许为。许为射之，殪。",
                    "zhushu": "传言子伯不仁，所以死也。射，食亦切，下同。发，如字，一音废。远，于万切。殪，于计切。"
                },
                {
                    "paragraph": "或以其车从，",
                    "zhushu": "从公为。从，才用切，又如字。"
                },
                {
                    "paragraph": "得祐于橐中。孔悝出奔宋。",
                    "zhushu": "槖，音托。"
                },
                {
                    "paragraph": "○楚大子建之遇䜛也，自城父奔宋，",
                    "zhushu": "在昭十九年。父，音甫。"
                },
                {
                    "paragraph": "入辟华氏之乱于郑，",
                    "zhushu": "在昭二十年。华，户化切。"
                },
                {
                    "paragraph": "郑人甚善之。又适晋，与晋人谋袭郑，乃求复焉。郑人复之如初。晋人使谍于子木，请行而期焉。",
                    "zhushu": "请行袭郑之期。子木，即建也。谍，徒协切。"
                },
                {
                    "paragraph": "子木暴虐于其私邑，邑人诉之，郑人省之，得晋谍焉，遂杀子木。其子曰胜，在吴，子西欲召之，叶公曰：“吾闻胜也诈而乱，无乃害乎？”",
                    "zhushu": "叶公子髙，沈诸梁也。叶，始涉切。"
                },
                {
                    "paragraph": "子西曰：“吾闻胜也信而勇，不为不利，舍诸边竟，使卫藩焉。”",
                    "zhushu": "使为藩屏之卫。竟，音境。藩，方元切。"
                },
                {
                    "paragraph": "叶公曰：“周仁之谓信，",
                    "zhushu": "周，亲也。"
                },
                {
                    "paragraph": "率义之谓勇。",
                    "zhushu": "率，行也。"
                },
                {
                    "paragraph": "吾闻胜也好复言，",
                    "zhushu": "言之所许，必欲复行之，不顾道理。好，呼报切。"
                },
                {
                    "paragraph": "而求死士，殆有私乎？",
                    "zhushu": "私谋复雠。"
                },
                {
                    "paragraph": "复言，非信也；期死，非勇也。",
                    "zhushu": "期，必也。"
                },
                {
                    "paragraph": "子必悔之。”弗从。召之，使处吴竟，为白公。",
                    "zhushu": "白，楚邑也。汝阴襃信县西南有白亭。"
                },
                {
                    "paragraph": "请伐郑，子西曰：“楚未节也，",
                    "zhushu": "言楚国新复，政令犹未得节制。"
                },
                {
                    "paragraph": "不然，吾不忘也。”他日，又请，许之。未起师，晋人伐郑，楚救之，与之盟。胜怒曰：“郑人在此，雠不远矣。”",
                    "zhushu": "比子西于郑人。"
                },
                {
                    "paragraph": "胜自厉剑，子期之子平见之，曰：“王孙何自厉也？”曰：“胜以直闻，不告女，庸为直乎？将以杀尔父。”平以告子西，子西曰：“胜如卵，余翼而长之。",
                    "zhushu": "以鸟为喻。女，音汝。卵，来管切。长，丁丈切。"
                },
                {
                    "paragraph": "楚国第，",
                    "zhushu": "用士之次第。第，大细切。注同。"
                },
                {
                    "paragraph": "我死，令尹、司马，非胜而谁？”胜闻之曰：“令尹之狂也，得死，乃非我。”",
                    "zhushu": "言我必杀之。若得自死，我乃不复成人。复，扶又切。"
                },
                {
                    "paragraph": "子西不悛。胜谓石乞",
                    "zhushu": "石乞，胜之徒。悛，七全切。"
                },
                {
                    "paragraph": "曰：“王与二卿士，",
                    "zhushu": "二卿士，子西、子期。"
                },
                {
                    "paragraph": "皆五百人当之，则可矣。”乞曰：“不可得也。”",
                    "zhushu": "五百人不可得。"
                },
                {
                    "paragraph": "曰：“市南有熊宜僚者，若得之，可以当五百人矣。”乃从白公而见之。与之言，说。告之故，辞。",
                    "zhushu": "告欲作乱。宜僚辞距之。熊，音雄。宜僚者，本或作熊相宜僚。相，息亮切。说，音悦。"
                },
                {
                    "paragraph": "承之以剑，不动。",
                    "zhushu": "拔剑指其喉。喉，音侯。"
                },
                {
                    "paragraph": "胜曰：“不为利謟，不为威惕，不泄人言以求媚者，去之。”",
                    "zhushu": ""
                },
                {
                    "paragraph": "吴人伐慎，曰：“公败之。",
                    "zhushu": "汝阴。慎县也。为，于伪切。謟，敕捡切。惕，他历切。泄，息列切，又以制切。"
                },
                {
                    "paragraph": "请以战备献。”",
                    "zhushu": "与吴战之所得铠杖兵器，皆备而献之。欲固以为乱。铠，苦代切。杖，直亮切。"
                },
                {
                    "paragraph": "许之。遂作乱。秋七月，杀子西、子期于朝，而劫惠王。子西以袂掩面而死。",
                    "zhushu": "惭于叶公。劫，居业切。袂，弥世切。"
                },
                {
                    "paragraph": "子期曰：“昔者吾以力事君，不可以弗终。”抉豫章以杀人而后死。",
                    "zhushu": "以效其多力。豫章，大木。抉，乌穴切。"
                },
                {
                    "paragraph": "石乞曰：“焚库弑王，不然不济。”白公曰：“不可。弑王不祥，焚库无聚，将何以守矣？”乞曰：“有楚国而治其民，以敬事神，可以得祥，且有聚矣，何患？”弗从。",
                    "zhushu": ""
                },
                {
                    "paragraph": "叶公在蔡，",
                    "zhushu": "蔡迁州来，楚并其地。聚，才住切。"
                },
                {
                    "paragraph": "方城之外皆曰：“可以入矣。”子髙曰：“吾闻之，以险徼幸者，其求无餍，偏重必离。”",
                    "zhushu": "险，犹恶也。所求无餍则不安，譬如物偏重则离败，欲须其毙而讨之。徼，古尧切。餍，于艳切。"
                },
                {
                    "paragraph": "闻其杀齐管修也，而后入。",
                    "zhushu": "管修，楚贤大夫，故齐管仲之后。闻其杀贤，知其可讨。"
                },
                {
                    "paragraph": "白公欲以子闾为王，",
                    "zhushu": "子闾，平王子启，五辞玉者。"
                },
                {
                    "paragraph": "子闾不可，遂劫以兵。子闾曰：“王孙若安靖楚国，厈正王室，而后庇焉，启之愿也，敢不听从？若将专利以倾王室，不顾楚国，有死不能。”",
                    "zhushu": "不能从。庇，必利切，又音秘。"
                },
                {
                    "paragraph": "遂杀之，而以王如髙府。",
                    "zhushu": "髙府，楚别府。"
                },
                {
                    "paragraph": "石乞尹门，",
                    "zhushu": "为门尹。"
                },
                {
                    "paragraph": "圉公阳，穴宫，负王以如昭夫人之宫。",
                    "zhushu": "公阳，楚大夫。昭夫人，王母，越女。圉，鱼吕切。"
                },
                {
                    "paragraph": "叶公亦至，及北门，或遇之，曰：“君胡不胄？国人望君如望慈父母焉。盗贼之矢若伤君，是绝民望也。若之何不胄？”乃胄而进。又遇一人，曰：“君胡胄？国人望君如望岁焉，",
                    "zhushu": "岁，年榖也。胄，直又切。"
                },
                {
                    "paragraph": "日日以几。",
                    "zhushu": "冀君来，几，音冀，本或作冀。"
                },
                {
                    "paragraph": "若见君面，是得艾也。",
                    "zhushu": "艾，安也。艾，鱼废切，又五盖切。"
                },
                {
                    "paragraph": "民知不死，其亦夫有奋心，犹将旌君以徇于国。",
                    "zhushu": "旌，表也。夫，方于切，或音扶。奋，方问切。旌，音精。徇，似俊切。"
                },
                {
                    "paragraph": "而文掩面以绝民望，不亦甚乎？”乃免胄而进。",
                    "zhushu": "言叶公得民心。"
                },
                {
                    "paragraph": "遇箴尹固帅其属将与白公。",
                    "zhushu": "欲与白公井。箴，之林切。"
                },
                {
                    "paragraph": "子髙曰：“微二子者，楚不国矣。",
                    "zhushu": "二子，子西、子期也。柏举之败，二子功多，"
                },
                {
                    "paragraph": "弃德从贼，其可保乎？”乃从叶公。使与国人以攻白公。白公奔山而缢，其徒微之。",
                    "zhushu": "微，匿也。与，羊汝切。一本作使兴国人，如字。兴，谓兴废也。缢，一赐切。微，如字。尔雅云：匿，微也。匿，女力切。"
                },
                {
                    "paragraph": "王拘石乞而问白公之死焉。对曰：“余知其死所，而长者使余勿言。”",
                    "zhushu": "长者，谓白公也。拘，音俱。长，丁丈切。注同。"
                },
                {
                    "paragraph": "曰：“不言将烹。”乞曰：“此事克则为卿，不克则烹，固其所也。何害？”乃烹石乞。王孙燕奔頯黄氏。",
                    "zhushu": "燕，胜弟。頯黄，吴地。烹，普庚切。燕，乌贤切，又乌练切。頯，求龟切，旧求悲切。"
                },
                {
                    "paragraph": "沈诸梁兼二事，",
                    "zhushu": "二事，令尹、司马"
                },
                {
                    "paragraph": "国宁，",
                    "zhushu": "宁，安也。"
                },
                {
                    "paragraph": "乃使宁为令尹，",
                    "zhushu": "子西之子子国也。"
                },
                {
                    "paragraph": "使宽为司马，",
                    "zhushu": "子期之子。"
                },
                {
                    "paragraph": "而老于叶。",
                    "zhushu": "传终言之。叶，始涉切。"
                },
                {
                    "paragraph": "○卫侯占梦，嬖人",
                    "zhushu": "以能占梦见爱。嬖，必计切。"
                },
                {
                    "paragraph": "求酒于大叔僖子，",
                    "zhushu": "僖子，大叔遗。大，音泰。"
                },
                {
                    "paragraph": "不得，与卜人比，而告公曰：“君有大臣在西南隅，弗去，惧害。”",
                    "zhushu": "托占卜梦而言。比，毗志切。去，起吕切。"
                },
                {
                    "paragraph": "乃逐大叔遗。遗奔晋。",
                    "zhushu": ""
                },
                {
                    "paragraph": "卫侯谓浑良夫曰：“吾继先君而不得其器，若之何？”",
                    "zhushu": "国之寳器，辄皆将去。"
                },
                {
                    "paragraph": "良夫代执火者而言",
                    "zhushu": "将密谋。屏左右，"
                },
                {
                    "paragraph": "曰：“疾与亡君，皆君之子也。召之而择材焉可也。",
                    "zhushu": "召辄"
                },
                {
                    "paragraph": "若不材，器可得也。”",
                    "zhushu": "辄若不材，可废其身，自得其器。"
                },
                {
                    "paragraph": "竖告大子。",
                    "zhushu": "大子疾。"
                },
                {
                    "paragraph": "大子使五人舆豭从己，劫公而强盟之，",
                    "zhushu": "盟求必立己。豭，音加。强，其丈切。"
                },
                {
                    "paragraph": "且请杀良夫。公曰：“其盟免三死。”",
                    "zhushu": "盟在十五年。"
                },
                {
                    "paragraph": "曰：“请三之后，有罪杀之。”公曰：“诺哉！”传十七年春，卫侯为虎幄于籍圃，",
                    "zhushu": "于籍田之圃，新造幄幕，皆以虎兽为饰。幄，于角切。幕，武博切。"
                },
                {
                    "paragraph": "成，求令名者，而与之始食焉。大子请使良夫。",
                    "zhushu": "以良夫应为今名。释文：成，绝句。“求令名者”，绝句。应，应对之应。"
                },
                {
                    "paragraph": "良夫乘𠂻甸两牡，",
                    "zhushu": "𠂻甸，一辕卿车。甸，时证切。说文作“佃”，云：中也。春秋：乘中佃，一辕车也。牡，茂后切。"
                },
                {
                    "paragraph": "紫衣狐裘。",
                    "zhushu": "紫衣，君服。"
                },
                {
                    "paragraph": "至，袒裘，不释剑而食。",
                    "zhushu": "食而热，故偏袒，亦不敬。袒，音但。"
                },
                {
                    "paragraph": "大子使牵以退，数之以三罪而杀之。",
                    "zhushu": "三罪，紫衣、袒裘、带剑。"
                },
                {
                    "paragraph": "○三月，越子伐吴。吴子御之笠泽，夹水而陈。越子为左右句卒，",
                    "zhushu": "句卒，钩伍相著，别为左右屯。御，鱼吕切。笠，音立。夹，居洽切。陈，直觐切。句，古侯切。卒，子忽切。著，直略切。"
                },
                {
                    "paragraph": "使夜或左或右，鼓噪而进。吴师分以御之。越子以三军潜涉当吴中军而鼓之，吴师大乱，遂败之。",
                    "zhushu": "左右句卒为声势以分吴军，而三军精卒并力击其中军，故得胜也。噪，素报切，并如字，又必政切。"
                },
                {
                    "paragraph": "○晋赵鞅使告于卫曰：“君之在晋也，志父为主。请君若大子来，以免志父。不然，寡君其曰志父之为也。”",
                    "zhushu": "恐晋君为志父教，使不来。"
                },
                {
                    "paragraph": "卫侯辞以难，大子又使㭬之。",
                    "zhushu": "㭬，许父，欲速得其处。难，乃旦切。㭬，中角切。处，昌虑切。"
                },
                {
                    "paragraph": "夏六月，赵鞅围卫。齐国观、陈瓘救卫，",
                    "zhushu": "国观，国书之子。观，亡唤切。下陈瓘音同。"
                },
                {
                    "paragraph": "得晋人之致师者。子玉使服而见之，",
                    "zhushu": "释囚服，服其本服。"
                },
                {
                    "paragraph": "曰：“国子实执齐柄，而命瓘曰：“无辟晋师。”岂敢废命？",
                    "zhushu": "欲必敌晋。柄，彼命切。"
                },
                {
                    "paragraph": "子又何辱？”",
                    "zhushu": "言不须来致师，自将往战。"
                },
                {
                    "paragraph": "简子曰：“我卜伐卫，未卜与齐战。”乃还。",
                    "zhushu": "畏子玉。"
                },
                {
                    "paragraph": "○楚白公之乱，陈人恃其聚而侵楚。",
                    "zhushu": "聚，积聚也。聚，才住切。下注邑聚同。积，子赐切。"
                },
                {
                    "paragraph": "楚既宁，将取陈麦。楚子问师于大师子榖与叶公诸梁。子榖曰：“右领差车与左史老，皆相令尹、司马以伐陈，其可使也。”",
                    "zhushu": "言此二人皆尝辅相子西、子期伐陈，今复可使。帅，所类切。相，息亮切。下而相同。复，扶又切。"
                },
                {
                    "paragraph": "子髙曰：“率贱，民慢之，惧不用命焉。”",
                    "zhushu": "右须、左史，皆楚贱官。率，所𩔗切。本又作帅，下同。"
                },
                {
                    "paragraph": "子榖曰：“观丁父，都俘也，武王以为军率，",
                    "zhushu": "楚武王鄀。音若。俘，芳夫切。"
                },
                {
                    "paragraph": "是以克州、蓼，服随、唐，大启群蛮。彭仲爽，申俘也，文王以为今尹，实县申、息，",
                    "zhushu": "楚文王灭申、息以为县。蓼，本又作鄝，音了。"
                },
                {
                    "paragraph": "朝陈、蔡，封畛于汝。",
                    "zhushu": "开封畛，比至汝水。畛，之忍切，一音真。"
                },
                {
                    "paragraph": "唯其任也，何贱之有？”子髙曰：“天命不謟。",
                    "zhushu": "謟，疑也。謟，本又作滔，佗刀切。"
                },
                {
                    "paragraph": "令尹有憾于陈，",
                    "zhushu": "十五年，子西伐吴，陈使贞子吊吴，以此为恨。憾，本又作感，户暗切。"
                },
                {
                    "paragraph": "天若亡之，其必令尹之子是与，君盖舍焉。",
                    "zhushu": "舍右领与左史。盍，户腊切。舍，音舍，又音赦。"
                },
                {
                    "paragraph": "臣惧右领与左史有二俘之贱，而无其令德也。”王卜之，武城尹吉，",
                    "zhushu": "武城尹，子西子公孙朝。朝，如字。"
                },
                {
                    "paragraph": "使帅师取陈麦。陈人御之，败。遂围陈。秋七月己卯，楚公孙朝帅师灭陈。",
                    "zhushu": "终郑禆灶言，五及鹑火，陈卒亡。鹑，音纯。"
                },
                {
                    "paragraph": "○王与叶公枚卜子良以为令尹。",
                    "zhushu": "枚卜，不斥言所卜以令龟。子良，惠王弟。枚，亡杯切。"
                },
                {
                    "paragraph": "沈尹朱曰：“吉。过于其志。”",
                    "zhushu": "志，望也。"
                },
                {
                    "paragraph": "叶公曰：“王子而相国，过将何为？”",
                    "zhushu": "过相，将为王也。"
                },
                {
                    "paragraph": "他日，改卜子国而使为令尹。",
                    "zhushu": "子国宁也。"
                },
                {
                    "paragraph": "○卫侯梦于北宫，见人登昆吾之观，",
                    "zhushu": "卫有观，在古昆吾氏之虚，今濮阳城中。观，工唤切。注同。虚，去鱼切。下同。濮，音卜。"
                },
                {
                    "paragraph": "被发北面而噪曰：“登此昆吾之虚，绵绵生之瓜。",
                    "zhushu": "绵绵，瓜初生也。良夫言己有以小成大之功，若瓜之初生，谓使卫侯得国。被，皮义切。瓜，古华切。"
                },
                {
                    "paragraph": "余为浑良夫，叫天无辜。”",
                    "zhushu": "本盟当免三死，而并数一时之事为三罪杀之，故自谓无辜。并，必政切。数，所主切。"
                },
                {
                    "paragraph": "公亲筮之。胥弥赦占之，",
                    "zhushu": "赦，卫筮史。"
                },
                {
                    "paragraph": "曰：“不害。”与之邑，置之而逃，奔宋。",
                    "zhushu": "言卫侯无道。卜人不敢以实对，惧难而逃。难，乃旦切。及下难作同。"
                },
                {
                    "paragraph": "卫侯贞卜，",
                    "zhushu": "正卜梦之吉，㓙。"
                },
                {
                    "paragraph": "其繇曰：“如鱼竀尾，",
                    "zhushu": "竀，赤色。鱼劳则尾赤。繇，直又切。竀，敕呈切。"
                },
                {
                    "paragraph": "衡流而方羊。裔焉",
                    "zhushu": "横流方羊，不能自安。裔，水边。言卫侯将若此鱼。衡，华盲切，又如字。羊，蒲郎切。裔，以制切。"
                },
                {
                    "paragraph": "大国，灭之，将亡。阖门塞窦，乃自后逾。”",
                    "zhushu": "此皆繇辞。阖，户腊切。窦，音豆。"
                },
                {
                    "paragraph": "冬十月，晋复伐卫，",
                    "zhushu": "春伐未得志故。复，扶又切。"
                },
                {
                    "paragraph": "入其郛。将入城，简子曰：“止。叔向有言曰：“怙乱灭国者无后。”",
                    "zhushu": "不欲乘人之衰。向，许丈切。怙，音户。"
                },
                {
                    "paragraph": "卫人出庄公而与晋乎！”晋立襄公之孙般师而还。",
                    "zhushu": ""
                },
                {
                    "paragraph": "十一月，卫侯自鄄入，般师出。",
                    "zhushu": "辟蒯聩也。般，音班。鄄，音绢。"
                },
                {
                    "paragraph": "初，公登城以望，见戎州。",
                    "zhushu": "戎州，戎邑。"
                },
                {
                    "paragraph": "问之，以告。公曰：“我姫姓也，何戎之有焉？”",
                    "zhushu": "言姫姓国何故有戎邑。"
                },
                {
                    "paragraph": "翦之。",
                    "zhushu": "削坏其邑聚。"
                },
                {
                    "paragraph": "公使匠久。",
                    "zhushu": "久不休息。"
                },
                {
                    "paragraph": "公欲逐石圃，",
                    "zhushu": "石圃，卫卿石恶从子。从，才用切。"
                },
                {
                    "paragraph": "未及而难作。辛巳，石圃因匠氏攻公。公阖门而请，弗许。逾于北方而队，折股。",
                    "zhushu": "终如卜言，乃自后逾。队，直类切。折，之设切。股，音古。"
                },
                {
                    "paragraph": "戎州人攻之，大子疾、公子青逾从公，",
                    "zhushu": "青，疾弟。"
                },
                {
                    "paragraph": "戎州人杀之。公入于戎州己氏。",
                    "zhushu": "己氏，戎人姓。己，音纪，又音祀。"
                },
                {
                    "paragraph": "初，公自城上见己氏之妻发美，使髠之，以为吕姜髢。",
                    "zhushu": "吕姜，庄公夫人。髢，髲也。髠，苦存切。髢，大计切，又庭计切。髲，皮义切。"
                },
                {
                    "paragraph": "既入焉，而示之璧，曰：“活我，吾与女璧。”己氏曰：“杀女，璧其焉往？”遂杀之，而取其璧。卫人复公孙般师而立之。十二月，齐人伐卫。卫人请平，立公子起，",
                    "zhushu": "起，灵公子。女，音汝。下同。焉，于虔切。"
                },
                {
                    "paragraph": "执般师以归，舍诸潞。",
                    "zhushu": "潞，齐邑。潞，音路。"
                },
                {
                    "paragraph": "○公会齐侯，盟于蒙，",
                    "zhushu": "齐侯，简公弟平公敬也。蒙，在东莞蒙阴县西，故蒙阴城也。敬，如字，一本作骜，五报切，又五刀切。莞，音官。"
                },
                {
                    "paragraph": "孟武伯相。齐侯稽首，公拜。齐人怒。武伯曰：“非天子，寡君无所稽首。”武伯问于髙柴曰：“诸侯盟，谁执牛耳？”",
                    "zhushu": "执牛耳，尸盟者。相，息亮切。"
                },
                {
                    "paragraph": "季羔曰：“鄫衍之役，吴公子姑曹。",
                    "zhushu": "季羔，髙柴也。鄫衍，在七年。衍，以善切。"
                },
                {
                    "paragraph": "发阳之役，卫石魋。”",
                    "zhushu": "发阳，郧也。在十二年。石魋，石曼姑之子。魋，徒囬切。郧，音云。"
                },
                {
                    "paragraph": "武伯曰：“然则彘也。”",
                    "zhushu": "彘，武伯名也。鄫衍则大国执，发阳则小国执。据时执者无常，故武伯自以为可执。彘，直例切。"
                },
                {
                    "paragraph": "○宋皇瑗之子麇",
                    "zhushu": "瑗，宋右师。瑗，于眷切。麇，九伦切。"
                },
                {
                    "paragraph": "有友曰田丙，而夺其兄酁般邑以与之。酁般愠而行，告桓司马之臣子仪克。",
                    "zhushu": "克在下邑，不与魋乱，故在。酁，仕咸切。愠，纡问切，怒也。与，音预。"
                },
                {
                    "paragraph": "子仪克适宋，告夫人曰：“麇将纳桓氏。”公问诸子仲。",
                    "zhushu": "子仲，皇野。"
                },
                {
                    "paragraph": "初，子仲将以𣏌姒之子非我为子。",
                    "zhushu": "为适子。𣏌姒，子仲妻。姒，音似。适，丁历切。"
                },
                {
                    "paragraph": "麇曰：“必立伯也，",
                    "zhushu": "伯，非我兄，"
                },
                {
                    "paragraph": "是良材。”子仲怒，弗从。故对曰：“右师则老矣，不识麇也。”",
                    "zhushu": "言右师老，不能为乱，麇则不可知。"
                },
                {
                    "paragraph": "公执之。",
                    "zhushu": "执麇。"
                },
                {
                    "paragraph": "皇瑗奔晋，召之。",
                    "zhushu": "召，今还。令，力呈切。",
                    "type": 2
                },
                {
                    "paragraph": "传十八年，春，宋杀皇瑗。公闻其情，复皇氏之族，使皇缓为右师。",
                    "zhushu": "言宋景公无常也。缓，瑗从子。瑗，户管切。从，才用切。"
                },
                {
                    "paragraph": "○巴人伐楚，围鄾。",
                    "zhushu": "鄾，楚邑。鄾，音忧。"
                },
                {
                    "paragraph": "初，右司马子国之卜也，观瞻曰：“如志。”",
                    "zhushu": "子国未为令尹时，卜为右司马，得吉兆，如其志。观瞻，楚开卜大夫，观从之后。"
                },
                {
                    "paragraph": "故命之。",
                    "zhushu": "命以为右司马。"
                },
                {
                    "paragraph": "及巴师至，将卜帅。王曰：“宁如志，何卜焉？”",
                    "zhushu": "宁，子国也。帅，所类切。"
                },
                {
                    "paragraph": "使帅师而行。请承，",
                    "zhushu": "承，佐。"
                },
                {
                    "paragraph": "王曰：“寝尹、二尹，勤先君者也。”",
                    "zhushu": "栢举之役，寝尹吴由干以，皆受戈，工尹固执燧象奔吴师。皆为先君勤劳。燧，音遂。为，于伪切。"
                },
                {
                    "paragraph": "三月，楚公孙宁、吴由于、䓕固败巴师于鄾，故封子国于析。",
                    "zhushu": ""
                },
                {
                    "paragraph": "君子曰：“惠王知志。",
                    "zhushu": "知用其意。䓕，于委切。析，星历切。"
                },
                {
                    "paragraph": "夏书曰：“官占唯能蔽志，昆命于元龟。”",
                    "zhushu": "逸书也。官占，卜筮之官。蔽，断也。昆，后也。言当先断意，后用龟也。蔽，必世切。尚书“能”作“克”，克亦能也。“昆命于元龟”，本依尚书。断，丁乱切。"
                },
                {
                    "paragraph": "其是之谓乎！志曰：“圣人不烦卜筮。”惠王其有焉。”",
                    "zhushu": "不疑，故不卜也。"
                },
                {
                    "paragraph": "○夏，卫石圃逐其君起，起奔齐。",
                    "zhushu": "齐所立故。"
                },
                {
                    "paragraph": "卫侯辄自齐复归，逐石圃，而复石魋与大叔遗。",
                    "zhushu": "皆蒯聩所逐。",
                    "type": 2
                },
                {
                    "paragraph": "传十九年，春，越人侵楚，以误吴也。",
                    "zhushu": "误吴，使不为备。"
                },
                {
                    "paragraph": "夏，楚公子庆、公孙宽追越师，至冥，不及，乃还。",
                    "zhushu": "冥，越地。冥，亡丁切。"
                },
                {
                    "paragraph": "○秋，楚沈诸梁伐东夷，",
                    "zhushu": "报越。"
                },
                {
                    "paragraph": "三夷男女及楚师盟于敖。",
                    "zhushu": "从越之夷三种。敖，东夷地。敖，五刀切。种，章勇切。"
                },
                {
                    "paragraph": "○冬，叔青如京师，敬王崩故也。",
                    "zhushu": "言敬王能终其世。终苌𢎞言东王必大克。叔青，叔还子。释文。“敬王崩故也。案传，敬王崩在此年，世本亦尔。世族谱云：“敬王四十二年崩，敬王子元王十年，春秋之传终矣。”据此，则敬王崩当在哀公十七年。史记周本纪及十二诸侯年表，敬王四十二年崩，子元王仁立。则敬王是鲁哀十八年崩也。六国年表起自元王，及本纪皆云元王八年崩，子定王介立。定王元年，是鲁哀公之二十七年，与杜预世族谱为异。又世本云：“鲁哀公二十年，是定王介崩，子元王赤立。”则定王之崩年，是鲁哀公二十七年也。众说不同，未详其正也。",
                    "type": 2
                },
                {
                    "paragraph": "传二十年，春，齐人来征会。夏，会于廪丘，为郑故，谋伐晋。",
                    "zhushu": "十五年，晋伐郑。廪，力甚切。为，于伪切，下“为降”同。"
                },
                {
                    "paragraph": "郑人辞诸侯。秋，师还。",
                    "zhushu": "终叔向言晋公室卑。"
                },
                {
                    "paragraph": "○吴公子庆忌骤谏吴子曰：“不改，必亡。”弗听。",
                    "zhushu": "吴子弗听，"
                },
                {
                    "paragraph": "出居于艾，",
                    "zhushu": "艾，吴邑，豫章有艾县。艾，五盖切。"
                },
                {
                    "paragraph": "遂适楚。闻越将伐吴，冬，请归平越，遂归。欲除不忠者以说于越，吴人杀之。",
                    "zhushu": "言其不量力。说，如字，又音悦。"
                },
                {
                    "paragraph": "十一月，越围吴，赵孟降于丧食。",
                    "zhushu": "赵孟，襄子无恤，时有父简子之丧。"
                },
                {
                    "paragraph": "楚隆曰：“三年之丧，亲暱之极也。主又降之，无乃有故乎？”",
                    "zhushu": "楚隆，襄子家日暇，女乙切。"
                },
                {
                    "paragraph": "赵孟曰：“黄池之役，先主与吴王有质，",
                    "zhushu": "黄池在十三年。先主，简子。质，盟信也。质，如字。"
                },
                {
                    "paragraph": "曰：“好恶同之。”今越围吴，嗣子不废旧业而敌之，",
                    "zhushu": "嗣子，襄子自谓。欲敌越救吴。"
                },
                {
                    "paragraph": "非晋之所能及也，吾是以为降。”楚隆曰：“若使吴王知之，若何？”赵孟曰：“可乎？”隆曰：“请尝之。”",
                    "zhushu": "尝，试也。"
                },
                {
                    "paragraph": "乃往，先造于越军，曰：“吴犯间上国多矣，闻君亲讨焉，诸夏之人莫不欣喜，唯恐君志之不从，请入视之。”许之。告于吴王曰：“寡君之老无恤，使陪臣隆敢展谢其不共。",
                    "zhushu": "展，陈也。造，七报切。间，间厕之间。夏，户雅切。共，音恭。"
                },
                {
                    "paragraph": "黄池之役，君之先臣志父得承齐盟，曰：“好恶同之。”今君在难，无恤不敢惮劳，非晋国之所能及也，使陪臣敢展布之。”王拜稽首曰：“寡人不佞，不能事越，以为大夫忧，拜命之辱。”与之一箪珠，",
                    "zhushu": "箪，小笥。难，乃旦切。箪，音丹。笥，𢇁嗣切。"
                },
                {
                    "paragraph": "使问赵孟",
                    "zhushu": "问，遗也。遗，唯季切。"
                },
                {
                    "paragraph": "曰：“句践将生忧寡人，寡人死之不得矣。”王曰：“溺人必笑，吾将有问也。",
                    "zhushu": "以自喻所问不急，犹溺人不知所为而反笑。句，古侯切。溺，乃历切。"
                },
                {
                    "paragraph": "史黯何以得为君子？”",
                    "zhushu": "晋史黯云：“不及四十年，吴当亡。”吴王感问此也。黯，于减切。"
                },
                {
                    "paragraph": "对曰：“黯也进不见恶，",
                    "zhushu": "时行则行；"
                },
                {
                    "paragraph": "退无谤言。”",
                    "zhushu": "时止则止。谤，博浪切。"
                },
                {
                    "paragraph": "王曰：“宜哉！”",
                    "zhushu": "",
                    "type": 2
                },
                {
                    "paragraph": "传二十一年，夏，五月，越人始来。",
                    "zhushu": "越既胜吴，欲霸中国，始遣使适鲁。使，所吏切。"
                },
                {
                    "paragraph": "○秋，八月，公及齐侯、邾子盟于顾。齐人责稽首，",
                    "zhushu": "责十七年齐侯为公稽首不见答。顾，齐地。为，于伪切。年末文注同。"
                },
                {
                    "paragraph": "因歌之曰：“鲁人之皋，数年不觉，使我髙蹈。",
                    "zhushu": "皋，缓也。髙蹈，犹远行也。言鲁人皋缓，数年不知答齐稽首，故使我高蹈来为此会。皋，古刀切。数，所主切。觉，音角，又古孝切。蹈，徒报切。"
                },
                {
                    "paragraph": "唯其儒书，以为二国忧。”",
                    "zhushu": "二国，齐、邾也。言鲁据周礼不肯答稽首，令齐、邾远至。令，力呈切。"
                },
                {
                    "paragraph": "是行也，公先至于阳榖。",
                    "zhushu": "先期至也。先，悉荐切。"
                },
                {
                    "paragraph": "齐闾丘息曰：“君辱举玉趾，以在寡君之军。",
                    "zhushu": "息，闾丘明之后。"
                },
                {
                    "paragraph": "群臣将传遽以告寡君。比其复也，君无乃勤。为仆人之未次，",
                    "zhushu": "次，舍也。传，中恋切。遽，其据切。比，必利切。"
                },
                {
                    "paragraph": "请除馆于舟道。”",
                    "zhushu": "舟道，齐地。"
                },
                {
                    "paragraph": "辞曰：“敢勤仆人？”",
                    "zhushu": "不敢勤齐。仆，为鲁除馆。",
                    "type": 2
                },
                {
                    "paragraph": "传二十二年，夏，四月，邾隐公自齐奔越，曰：“吴为无道，执父立子。”越人归之。大子革奔越。",
                    "zhushu": "邾隐公八年为吴所囚，十年奔齐。"
                },
                {
                    "paragraph": "○冬，十一月，丁卯，越灭吴。请使吴王居甬东。",
                    "zhushu": "甬东，越地，会稽句章县东海中洲也。甬，音勇。会，古外切。稽，古兮切。句，九具切，如淳音枸，韦昭亦音枸。洲，音州。水中可居曰洲。"
                },
                {
                    "paragraph": "辞曰：“孤老矣，焉能事君？”乃缢。越人以归。",
                    "zhushu": "以其尸归。终史墨、子胥之言也。焉，于虔切。缢，一赐切。",
                    "type": 2
                },
                {
                    "paragraph": "传二十三年，春，宋景曹卒。",
                    "zhushu": "景曹，宋元公夫人，小邾女，季桓子外祖母。"
                },
                {
                    "paragraph": "季康子使冉有吊，且送葬，曰：“敝邑有社稷之事，使肥与有职竞焉，",
                    "zhushu": "肥，康子名。竞，遽也。与，音预。"
                },
                {
                    "paragraph": "是以不得助执绋，使求从舆人，",
                    "zhushu": "求，冉有名。舆，众也。绋，音弗。舆，音余。"
                },
                {
                    "paragraph": "曰：“以肥之得备弥甥也，",
                    "zhushu": "弥，远也。康子父之舅氏，故称弥甥。"
                },
                {
                    "paragraph": "有不腆先人之产马，使求荐诸夫人之宰，",
                    "zhushu": "荐，进也。腆，他典切。"
                },
                {
                    "paragraph": "其可以称旌繁乎？”",
                    "zhushu": "称，举也。繁，马饰繁缨也。终乐祁之言，政在季氏。繁，步干切。"
                },
                {
                    "paragraph": "○夏六月，晋荀瑶伐齐，",
                    "zhushu": "荀瑶，荀跞之孙，知伯襄子。知，音智。"
                },
                {
                    "paragraph": "髙无㔻帅师御之。知伯视齐师，马骇，遂驱之，曰：“齐人知余旗，其谓余畏而反也。”及垒而还。",
                    "zhushu": ""
                },
                {
                    "paragraph": "将战，长武子请卜。",
                    "zhushu": "武子，晋大夫。御，鱼吕切。垒，力轨切。"
                },
                {
                    "paragraph": "知伯曰：“君告于天子，而卜之以守龟于宗桃，吉矣。吾又何卜焉？且齐人取我英丘，君命瑶，非敢燿武也，治英丘也。",
                    "zhushu": "治齐取英丘。守，手又切。桃，他雕切。"
                },
                {
                    "paragraph": "以辞伐罪足矣，何必卜？”",
                    "zhushu": ""
                },
                {
                    "paragraph": "壬辰，战于犁丘，",
                    "zhushu": "犁丘，隰也。犁，力兮切。隰，音习，本亦作湿。"
                },
                {
                    "paragraph": "齐师败绩。知伯亲禽颜庚。",
                    "zhushu": "颜庚，齐大夫颜𣵠聚。𣵠，丁角切。"
                },
                {
                    "paragraph": "○秋，八月，叔青如越，始使越也。越诸鞅来聘，报叔青也。",
                    "zhushu": "使，所吏切。",
                    "type": 2
                },
                {
                    "paragraph": "传二十四年，夏，四月，晋侯将伐齐，使来乞师，曰：“昔臧文仲以楚师伐齐，取榖；",
                    "zhushu": "在僖二十六年。"
                },
                {
                    "paragraph": "宣叔以晋师伐齐，取汶阳。",
                    "zhushu": "在成二年。汶，音问。"
                },
                {
                    "paragraph": "寡君欲徼福于周公，愿乞灵于臧氏。”",
                    "zhushu": "以臧氏出胜齐，故欲乞其威灵。徼，古尧切。"
                },
                {
                    "paragraph": "臧石帅师会之，取廪丘。",
                    "zhushu": "石，臧宾如之子。"
                },
                {
                    "paragraph": "军吏令缮，将进。",
                    "zhushu": "晋军吏也。缮，治战备。缮，市战切。"
                },
                {
                    "paragraph": "莱章曰：“君卑政暴，",
                    "zhushu": "莱章，齐大夫。莱，音来。"
                },
                {
                    "paragraph": "往岁克敌，",
                    "zhushu": "禽颜庚。"
                },
                {
                    "paragraph": "今又胜都，",
                    "zhushu": "取廪丘。"
                },
                {
                    "paragraph": "天奉多矣，又焉能进？是躗言也。",
                    "zhushu": "躗，过也。奉，扶用切。焉，于虔切。躗，户快切，谓过谬之言。服云：伪不信言也。字林作“㦣”，云：梦言，意不慧也。音于例切。"
                },
                {
                    "paragraph": "役将班矣。”晋师乃还。饩臧石牛。",
                    "zhushu": "生曰饩。饩，许器切。"
                },
                {
                    "paragraph": "大史谢之，",
                    "zhushu": "晋大史。大，音泰。"
                },
                {
                    "paragraph": "曰：“以寡君之在行，",
                    "zhushu": "在军行。"
                },
                {
                    "paragraph": "牢礼不度，",
                    "zhushu": "不如礼度。"
                },
                {
                    "paragraph": "敢展谢之。”",
                    "zhushu": "终臧氏有后于鲁。"
                },
                {
                    "paragraph": "○邾子又无道，越人执之以归，",
                    "zhushu": "终子赣之言。"
                },
                {
                    "paragraph": "而立公子何。何亦无道。",
                    "zhushu": "何，大子革弟。"
                },
                {
                    "paragraph": "○公子荆之母嬖，",
                    "zhushu": "荆，哀公庶子。嬖，必计切。"
                },
                {
                    "paragraph": "将以为夫子，使宗人衅夏献其礼。",
                    "zhushu": "宗人，礼官也。衅，许靳切。夏，户雅切。"
                },
                {
                    "paragraph": "对曰：“无之。”公怒，曰：“女为宗司，立夫人，国之大礼也，何故无之？”对曰：“周公及武公娶于薛，",
                    "zhushu": "武公，敖也。女，音汝。娶，七住切。"
                },
                {
                    "paragraph": "孝、惠娶于商，",
                    "zhushu": "孝公，称惠公弗皇。商，宋也。释文：孝、惠娶垂。商，定公名。宋是哀公之父，故衅夏为讳而称商也。称，尺证切，又如字。"
                },
                {
                    "paragraph": "自桓以下娶于齐，",
                    "zhushu": "桓公始娶文姜。"
                },
                {
                    "paragraph": "此礼也则有。若以妾为夫人，则固无其礼也。”公卒立之，而以荆为大子。国人始恶之。",
                    "zhushu": "恶公。恶，乌路切。"
                },
                {
                    "paragraph": "○闰月，公如越，得大子适郢，",
                    "zhushu": "适郢，越王大子。得，相亲说也。郢，以井切。适郢，越王句践之大子名。说，音悦。"
                },
                {
                    "paragraph": "将妻公，而多与之地。公孙有山使告于季孙。季孙惧，使因大宰嚭而纳赂焉，乃止。",
                    "zhushu": "嚭，故吴臣也。季孙恐公因越讨己，故惧。妻，七计切。嚭，普美切。赂，音路。",
                    "type": 2
                },
                {
                    "paragraph": "传二十五年，夏，五月庚辰，卫侯出奔宋。",
                    "zhushu": "卫侯辄也。"
                },
                {
                    "paragraph": "卫侯为灵台于籍圃，与诸大夫饮酒焉。褚师声子韤而登席，",
                    "zhushu": "古者见君解韤。圃，布五切。褚，张吕切。韤，亡伐切，足衣也。见，贤遍切。"
                },
                {
                    "paragraph": "公怒。辞曰：“臣有疾，异于人。",
                    "zhushu": "足有创疾，创，初羊切。"
                },
                {
                    "paragraph": "若见之，君将㱿之，",
                    "zhushu": "㱿，呕吐也。㱿，许角切，又许各切。呕，于口切。吐，他故切。"
                },
                {
                    "paragraph": "是以不敢。”",
                    "zhushu": "不敢解袜。"
                },
                {
                    "paragraph": "公愈怒。大夫辞之，不可。",
                    "zhushu": "共辞谢公，公不可解。"
                },
                {
                    "paragraph": "褚师出，公戟其手，",
                    "zhushu": "抵，徙手屈肘如戟形。抵，音抵。肘，竹九切。"
                },
                {
                    "paragraph": "曰：“必断而足！”闻之。褚师与司寇亥乘，曰：“今日幸而后亡。”",
                    "zhushu": "恐死，以得亡为幸。断，丁管切。乘，时证切。"
                },
                {
                    "paragraph": "公之入也，夺南氏邑，",
                    "zhushu": "南氏，子南之子公孙弥牟。"
                },
                {
                    "paragraph": "而夺司宼亥政。公使侍人纳公文懿子之车于池。",
                    "zhushu": "懿子，公文要。公有忿，使人投其车于池水中。要，一遥切。"
                },
                {
                    "paragraph": "初，卫人翦夏丁氏，",
                    "zhushu": "在十一年。夏，户雅切。"
                },
                {
                    "paragraph": "以其帑赐彭封弥子。",
                    "zhushu": "彭封弥子，弥子瑕。帑，音奴。"
                },
                {
                    "paragraph": "弥子饮公酒，纳夏戊之女，嬖，以为夫人。其弟期，大叔疾之从孙甥也，",
                    "zhushu": "期，夏戊之子，姊姝之孙为从孙甥，与孙同列。饮，于鸩切。大，音泰。从，如字，又才用切。"
                },
                {
                    "paragraph": "少畜于公，以为司徒。夫人宠衰，期得罪。公使三匠久。公使优狡盟拳弥，",
                    "zhushu": "优狡，俳优也。拳弥，卫大夫。使俳优盟之，欲耻辱也。少，诗照切。优，音忧。狡，古卯切。拳，音权。俳，皮皆切。"
                },
                {
                    "paragraph": "而甚近信之。故褚师比、",
                    "zhushu": "韈，登席者。近，附近之近。"
                },
                {
                    "paragraph": "公孙弥牟、",
                    "zhushu": "丧邑者。丧，息浪切。"
                },
                {
                    "paragraph": "公文要、",
                    "zhushu": "失车者。"
                },
                {
                    "paragraph": "司寇亥、",
                    "zhushu": "夺政者。"
                },
                {
                    "paragraph": "司徒期因三匠与拳弥以作乱，皆执利兵，无者执斤。",
                    "zhushu": "斤，工匠所执。"
                },
                {
                    "paragraph": "使拳弥入于公宫，",
                    "zhushu": "信近之，故得入。"
                },
                {
                    "paragraph": "而自大子疾之宫噪以攻公。鄄子士请御之。",
                    "zhushu": "鄄子士，卫大夫。噪，息报切。鄄，音绢。御，鱼吕切。"
                },
                {
                    "paragraph": "弥援其手，曰：“子则勇矣，将若君何？",
                    "zhushu": "言不可救。援，音袁。"
                },
                {
                    "paragraph": "不见先君乎？君何所不逞欲？",
                    "zhushu": "先君，蒯聩也。乱不速奔，故为戎州所杀。欲令早去。令，力呈切。"
                },
                {
                    "paragraph": "且君尝在外矣，岂必不反？当今不可，众怒难犯，休而易间也。”乃出。将适蒲，",
                    "zhushu": "蒲，近晋邑。易，以豉切。间，间厕之间。下注“内间”、“君间”同。"
                },
                {
                    "paragraph": "弥曰：“晋无信，不可。”将适鄄，",
                    "zhushu": "鄄，齐、晋界上邑。弥诈不知谋，故公信之。"
                },
                {
                    "paragraph": "弥曰：“齐、晋争我，不可。”将适泠，",
                    "zhushu": "泠，近鲁邑。泠，力丁切。"
                },
                {
                    "paragraph": "弥曰：“鲁不足与，请适城鉏",
                    "zhushu": "城鉏，近宋邑。鉏，仕居切。"
                },
                {
                    "paragraph": "以钩越，越有君。”",
                    "zhushu": "宋南近越，转相钩牵。钩，古侯切，本或作“拘”，同。"
                },
                {
                    "paragraph": "乃适城鉏。弥曰：“卫盗不可知也，请速，自我始。”乃载寳以归。",
                    "zhushu": "欺卫君，言君以寳自随，将致卫盗。请速行。已为先发，而同载寳归卫也。"
                },
                {
                    "paragraph": "公为支离之卒，",
                    "zhushu": "支离，陈名。卒，子忽切。陈，直觐切。"
                },
                {
                    "paragraph": "因祝史挥以侵卫。",
                    "zhushu": "挥，卫祝史。挥，音晖。"
                },
                {
                    "paragraph": "卫人病之。懿子知之，",
                    "zhushu": "知挥为内间。"
                },
                {
                    "paragraph": "见子之，",
                    "zhushu": "子之，公孙弥牟文子也。"
                },
                {
                    "paragraph": "请逐挥。文子曰：“无罪。”懿子曰：“彼好专利而妄。",
                    "zhushu": "妄，不法。好，呼报切。"
                },
                {
                    "paragraph": "夫见君之入也，将先道焉。",
                    "zhushu": "若见君有入势，必道助之。道，音导。"
                },
                {
                    "paragraph": "若逐之，必出于南门而适君所。",
                    "zhushu": "虽知其为君间，不审察。私共评之。评，音平，又音病。"
                },
                {
                    "paragraph": "夫越新得诸侯，将必请师焉。”挥在朝，使吏遣诸其室。",
                    "zhushu": "难面逐之。先逐其家。难，乃旦切。"
                },
                {
                    "paragraph": "挥出，信，弗内。",
                    "zhushu": "再宿为信。内，如字，又音纳。"
                },
                {
                    "paragraph": "五日，乃馆诸外里，",
                    "zhushu": "外里，公所在。"
                },
                {
                    "paragraph": "遂有宠，使如越请师。",
                    "zhushu": "请师伐卫，求入。"
                },
                {
                    "paragraph": "○六月，公至自越。",
                    "zhushu": "前年行，今还。"
                },
                {
                    "paragraph": "季康子、孟武伯逆于五梧。",
                    "zhushu": "鲁南鄙也。梧，音吾。"
                },
                {
                    "paragraph": "郭重仆，",
                    "zhushu": "为公仆。重，直龙切，又直用切。"
                },
                {
                    "paragraph": "见二子，曰：“恶言多矣，君请尽之。”",
                    "zhushu": "二子不臣之言甚多，欲使公尽极以观之。"
                },
                {
                    "paragraph": "公宴于五梧，武伯为祝，",
                    "zhushu": "祝，上寿酒。祝，之六切，又之又切。上，时掌切。寿，音授，又音受。"
                },
                {
                    "paragraph": "恶郭重，曰：“何肥也？”",
                    "zhushu": "訾，毁其貌。恶，乌路切。訾，音紫。"
                },
                {
                    "paragraph": "季孙曰：“请饮彘也。",
                    "zhushu": "饮，罚也。饮，于鸩切。"
                },
                {
                    "paragraph": "以鲁国之密迩仇雠，臣是以不获从君，克免于大行，又谓重也肥。”",
                    "zhushu": "言重随君远行劬劳，不宜称肥。从，才用切，又如字。劬，其居切。"
                },
                {
                    "paragraph": "公曰：“是食言多矣，能无肥乎？”",
                    "zhushu": "以激三桓之数食言。激，古历切。数，所角切。"
                },
                {
                    "paragraph": "饮酒不乐，公与大夫始有恶。",
                    "zhushu": "为二十七年公孙邾起。乐，音洛。孙，音逊，本又作逊。",
                    "type": 2
                },
                {
                    "paragraph": "传二十六年，夏，五月，叔孙舒帅师会越皋如、后庸、宋乐茷纳卫侯。",
                    "zhushu": "舒，武叔之子文子也。皋如、后庸，越大夫。乐茷，宋司城子潞。卫侯辄也。茷，扶废切。"
                },
                {
                    "paragraph": "文子欲纳之。懿子曰：“君愎而虐，少待之，必毒于民，",
                    "zhushu": "愎，很也。愎，皮逼切。很，胡恳切。"
                },
                {
                    "paragraph": "乃睦于子矣。”",
                    "zhushu": "民睦。"
                },
                {
                    "paragraph": "师侵外州，大获。",
                    "zhushu": "越纳辄之师"
                },
                {
                    "paragraph": "出御之，大败。",
                    "zhushu": "卫师败。"
                },
                {
                    "paragraph": "掘褚师定子之墓，焚之于平庄之上。",
                    "zhushu": "定子，褚师比之父也。平庄，陵名也。掘，其勿切，又其月切。本或作猾，胡忽切。"
                },
                {
                    "paragraph": "文子使王孙齐私于皋如，",
                    "zhushu": "齐，卫大夫，王孙贾之子昭子也。"
                },
                {
                    "paragraph": "曰：“子将大灭卫乎？抑纳君而已乎？”皋如曰：“寡君之命无他，纳卫君而已。”文子致众而问焉，曰：“君以蛮夷伐国，国几亡矣，请纳之。”众曰：“勿纳。”曰：“弥牟亡而有益，请自北门出。”",
                    "zhushu": "欲以观众心。几，音祈，又音机。"
                },
                {
                    "paragraph": "众曰：“勿出。”重赂越人，申开守陴而纳公，",
                    "zhushu": "申，重也。开重门而严设守备，欲以恐公，故不敢入。陴，毗支切。重，直龙切。守，手又切。恐，丘勇切。"
                },
                {
                    "paragraph": "公不敢入。师还。立悼公，",
                    "zhushu": "悼公，蒯聩庶弟公子黚也。黚，起廉切。"
                },
                {
                    "paragraph": "南氏相之。以城鉏与越人。公曰：“期则为此。",
                    "zhushu": "司徒期也。相，息亮切。"
                },
                {
                    "paragraph": "今苟有怨于夫人者，报之。”",
                    "zhushu": "夫人，期姊也。怒期而不得加戮，故敕宫女令苦困期姊。令，力呈切。"
                },
                {
                    "paragraph": "司徒期聘于越，",
                    "zhushu": "为悼公聘。为，于伪切。"
                },
                {
                    "paragraph": "公攻而夺之币。期告王，",
                    "zhushu": "越，王也。"
                },
                {
                    "paragraph": "王命取之，期以众取之。公怒，杀期之甥之为大子者，",
                    "zhushu": "忿期而及其姊为夫人者，遂复及夫人之子，复，扶又切。"
                },
                {
                    "paragraph": "遂卒于越。",
                    "zhushu": "终言之也。终效夷言，死于夷。"
                },
                {
                    "paragraph": "○宋景公无子，取公孙周之子得与启，畜诸公宫，",
                    "zhushu": "周，元公孙子髙也。得，昭公也。启，得弟。畜，养也。"
                },
                {
                    "paragraph": "未有立焉。于是皇缓为右师，皇非我为大司马，皇怀为司徒，",
                    "zhushu": "皇懐，非我从昆弟。从，才用切。"
                },
                {
                    "paragraph": "灵不缓为左师，",
                    "zhushu": "不缓，子灵，围龟之后。"
                },
                {
                    "paragraph": "乐茷为司城，",
                    "zhushu": "茷，乐溷之子。溷，户门切，又户困切。"
                },
                {
                    "paragraph": "乐朱鉏为大司寇。",
                    "zhushu": "朱鉏，乐挽之子。鉏，仕居切。挽，音晚。"
                },
                {
                    "paragraph": "六卿三族降听政，",
                    "zhushu": "三族，皇、灵、乐也。降，和同也。"
                },
                {
                    "paragraph": "因大尹以达。",
                    "zhushu": "大丑。近官有宠者，六卿因之以自通达于君。"
                },
                {
                    "paragraph": "大尹常不告，而以其欲称君命以令，",
                    "zhushu": "不告君也。"
                },
                {
                    "paragraph": "国人恶之。司城欲去大尹，左师曰：“纵之，使盈其罪。",
                    "zhushu": "盈，满也。恶，乌路切。下注“恶其”同。去，起吕切。"
                },
                {
                    "paragraph": "重而无基，能无敝乎？”",
                    "zhushu": "言势重而无德以为基，必败也。"
                },
                {
                    "paragraph": "冬十月，公游于空泽。",
                    "zhushu": "空泽，宋邑。"
                },
                {
                    "paragraph": "辛巳，卒于连中。",
                    "zhushu": "连中，馆名。连，如字，又音辇。"
                },
                {
                    "paragraph": "大尹兴空泽之士千甲，",
                    "zhushu": "甲士千人。兴，如字，兴，发也。或作“与”，非。"
                },
                {
                    "paragraph": "奉公自空桐入，如沃宫。",
                    "zhushu": "奉公尸也。梁国虞县东南有地名空桐。沃宫，宋都内宫名。沃，乌毒切。"
                },
                {
                    "paragraph": "使召六子，曰：“闻下有师，君请六子画。”",
                    "zhushu": "画，计策。画，音获。"
                },
                {
                    "paragraph": "六子至，以甲劫之，曰：“君有疾病，请二三子盟。”乃盟于少寝之庭，曰：“无为公室不利。”大尹立启，奉丧殡于大宫，三日而后国人知之。司城茷使宣言于国曰：“大尹惑蛊其君而专其利。今君无疾而死，死又匿之，是无他矣，大尹之罪也。”",
                    "zhushu": "言大尹所弑。劫，居业切。少，诗照切。大，音泰。蛊，音古。匿，女力切。弑，申志切。"
                },
                {
                    "paragraph": "得梦启北首而寝于卢门之外，",
                    "zhushu": "卢门，宋东门。北首，死象。在门外，失国也。首，手又切。"
                },
                {
                    "paragraph": "已为乌而集于其上，咮加于南门，尾加于桐门，曰：“余梦美，必立。”",
                    "zhushu": "桐门，北门。咮，张又切。鸟口。"
                },
                {
                    "paragraph": "大尹谋曰：“我不在盟，",
                    "zhushu": "少寝。盟伹以君命盟六卿。大尹不盟，"
                },
                {
                    "paragraph": "无乃逐我？复盟之乎？”使祝为载书。六子在唐盂，",
                    "zhushu": "地名。复，扶又切。盂，音于。"
                },
                {
                    "paragraph": "将盟之。祝襄以载书告皇非我。",
                    "zhushu": "襄，祝名。"
                },
                {
                    "paragraph": "皇非我因子潞、",
                    "zhushu": "子潞，乐茂。潞，音路。"
                },
                {
                    "paragraph": "门尹得、",
                    "zhushu": "乐得。"
                },
                {
                    "paragraph": "左师谋曰：“民与我，逐之乎？”皆归授甲，使徇于国曰：“大尹惑蛊其君，以陵虐公室。与我者，救君者也。”众曰：“与之。”大尹徇曰：“戴氏、皇氏将不利公室，",
                    "zhushu": "戴氏，即乐氏。徇，似俊切。"
                },
                {
                    "paragraph": "与我者，无忧不富。”众曰：“无别。”",
                    "zhushu": "恶其号令与君无别。别，彼列切。"
                },
                {
                    "paragraph": "戴氏、皇氏欲伐公，",
                    "zhushu": "公谓启。"
                },
                {
                    "paragraph": "乐得曰：“不可。彼以陵公有罪，我伐公则甚焉。”使国人施于大尹，",
                    "zhushu": "施罪于大尹。"
                },
                {
                    "paragraph": "大尹奉启以奔楚，乃立得。司城为上卿，盟曰：“三族共政，无相害也。”○",
                    "zhushu": ""
                },
                {
                    "paragraph": "卫出公自城鉏使以弓问子赣，且曰：“吾其入乎？”子赣稽首受弓，对曰：“臣不识也。”私于使者曰：“昔成公孙于陈，",
                    "zhushu": "僖二十八年，卫成公奔楚，遂适陈。使，所吏切。孙，音逊，本亦作逊，除孙庄子皆同。"
                },
                {
                    "paragraph": "寗武子、孙庄子为宛濮之盟而君入。",
                    "zhushu": "盟在僖二十八年。𡩋，乃定切。宛，于阮切。濮，音卜。"
                },
                {
                    "paragraph": "献公孙于齐，",
                    "zhushu": "在襄十四年。"
                },
                {
                    "paragraph": "子鲜、子展为夷仪之盟而君入。",
                    "zhushu": "在襄二十六年。"
                },
                {
                    "paragraph": "今君再在孙矣，",
                    "zhushu": "谓十五年孙鲁，今又孙宋。"
                },
                {
                    "paragraph": "内不闻献之亲，外不闻成之卿，则赐不识所由入也。诗曰：“无竞惟人，四方其顺之。”",
                    "zhushu": "诗周颂。言无强惟得人也。"
                },
                {
                    "paragraph": "若得其人，四方以为主，",
                    "zhushu": "为主，主四方。"
                },
                {
                    "paragraph": "而国于何有？”",
                    "zhushu": "",
                    "type": 2
                },
                {
                    "paragraph": "传二十七年，春，越子使后庸来聘，且言邾田，封于骀上。",
                    "zhushu": "欲使鲁还邾田，封竟至骀上。骀，他来切，又音台。竟，音境。"
                },
                {
                    "paragraph": "二月，盟于平阳，",
                    "zhushu": "西平阳。"
                },
                {
                    "paragraph": "三子皆从。",
                    "zhushu": "季康子、叔孙文子、孟武伯皆从后庸盟。从，如字，或才用切，非也。"
                },
                {
                    "paragraph": "康子病之，",
                    "zhushu": "耻从蛮夷盟。"
                },
                {
                    "paragraph": "言及子赣，",
                    "zhushu": "思。子赣"
                },
                {
                    "paragraph": "曰：“若在此，吾不及此夫！”",
                    "zhushu": "不及与越盟。夫，音扶。"
                },
                {
                    "paragraph": "武伯曰：“然。何不召？”曰：“固将召之。”文子曰：“他日请念。”",
                    "zhushu": "言季孙不能用子赣，临难而思之。难，乃旦切。"
                },
                {
                    "paragraph": "○夏四月己亥，季康子卒。公吊焉，降礼。",
                    "zhushu": "礼不备也。言公之多妄。妄，亡亮切。本又作“忘”，下放此。"
                },
                {
                    "paragraph": "○晋荀瑶帅师伐郑，次于桐丘。郑驷𢎞请救于齐。",
                    "zhushu": "𢎞，驷歂子。歂，市专切。"
                },
                {
                    "paragraph": "齐师将兴，陈成子属孤子，三日朝。",
                    "zhushu": "属会死事者之子，使朝三日以礼之。属，音烛。"
                },
                {
                    "paragraph": "设乘车两马，系五邑焉。",
                    "zhushu": "乘车两马，大夫服。又加之五邑。乘，绳证切，下同。"
                },
                {
                    "paragraph": "召颜涿聚之子晋，曰：“隰之役，而父死焉。",
                    "zhushu": "隰役在二十三年。涿，中角切。隰，音习。"
                },
                {
                    "paragraph": "以国之多难，未女恤也。今君命女以是邑也，服车而朝，母废前劳。”乃救郑。及留舒，违榖七里，榖人不知。",
                    "zhushu": "害其整也。留舒，齐地。违，去也。难，乃旦切。女，音汝，下同。母，音无。"
                },
                {
                    "paragraph": "及濮，雨，不涉。",
                    "zhushu": "濮水自陈留酸枣县傍河东北经济阴至髙平入济。傍，蒲浪切。济，子礼切。"
                },
                {
                    "paragraph": "子思曰：“大国在敝邑之宇下，是以告急。今师不行，恐无及也。”",
                    "zhushu": "子思，国参。参，七南切。"
                },
                {
                    "paragraph": "成子衣制杖戈，",
                    "zhushu": "制，雨衣也。衣，于既切。制，音制。杖，直亮切，又音丈。"
                },
                {
                    "paragraph": "立于阪上，马不出者，助之鞭之。知伯闻之，乃还，",
                    "zhushu": "畏其得众心。阪，音反，又扶版切。"
                },
                {
                    "paragraph": "曰：“我卜伐郑，不卜敌齐。”使谓成子曰：“大夫陈子，陈之自出。陈之不祀，郑之罪也。",
                    "zhushu": "十七年，楚独灭陈，非郑之罪，盖知伯诬陈子故陈子怒，谓其多陵人。"
                },
                {
                    "paragraph": "故寡君使瑶察陈𠂻焉。",
                    "zhushu": "𠂻，善也。𠂻，音忠。"
                },
                {
                    "paragraph": "谓大夫其恤陈乎？若利本之颠，瑶何有焉？”",
                    "zhushu": "言陈灭于己无伤。"
                },
                {
                    "paragraph": "成子怒曰：“多陵人者皆不在，知伯其能久乎？”",
                    "zhushu": ""
                },
                {
                    "paragraph": "中行文子告成子",
                    "zhushu": "文子，荀寅，此时奔在齐。行，户郎切。"
                },
                {
                    "paragraph": "曰：“有自晋师告寅者，将为轻车千乘，以厌齐师之门，则可尽也。”成子曰：“寡君命恒曰：“无及寡，无畏众。”虽过千乘，敢辟之乎？将以子之命告寡若。”",
                    "zhushu": "成子疑其有为晋之心。轻，遣政切。厌，于甲切，又于辄切。为，于伪切。下“为郑”同。"
                },
                {
                    "paragraph": "文子曰：“吾乃今知所以亡。",
                    "zhushu": "自恨己无知。"
                },
                {
                    "paragraph": "君子之谋也，始、𠂻、终皆举之，而后入焉。",
                    "zhushu": "谋一事则当虑此三变，然后入而行之，所谓君子三思。三，息暂切，又如字。"
                },
                {
                    "paragraph": "今我三不知而入之，不亦难乎？”",
                    "zhushu": "悔其言不可复。"
                },
                {
                    "paragraph": "○公患三桓之侈也，欲以诸侯去之。",
                    "zhushu": "欲求诸侯师以逐三桓。侈，昌氏切，又尺氏切。去，起吕切。下“而去”同。"
                },
                {
                    "paragraph": "三桓亦患公之妄也，故君臣多间。",
                    "zhushu": "间，隙也。"
                },
                {
                    "paragraph": "公游于陵阪，遇孟武伯于孟氏之衢，曰：“请有问于子，余及死乎？”",
                    "zhushu": "问已可得以寿死不。"
                },
                {
                    "paragraph": "对曰：“臣无由知之。”三问，卒辞不对。公欲以越伐鲁而去三桓。秋八月甲戌，公如公孙有陉氏，",
                    "zhushu": "有陉氏，即有山氏。衢，其俱切。陉，音刑。"
                },
                {
                    "paragraph": "因孙于邾，乃遂如越。国人施公孙有山氏。",
                    "zhushu": "以公从其家出故也。终子赣之言，君不没于鲁。因孙，音逊，下同。"
                },
                {
                    "paragraph": "○悼之四年，晋荀瑶帅师围郑。",
                    "zhushu": "悼公，哀公之子宁也，哀公出孙。鲁人立悼公，"
                },
                {
                    "paragraph": "未至，郑驷𢎞曰：“知伯愎而好胜，早下之，则可行也。”",
                    "zhushu": "行，去也。好，呼报切。早，一本作卑。下，户嫁切。"
                },
                {
                    "paragraph": "乃先保南里以待之。",
                    "zhushu": "保，守也。南里，在城外。"
                },
                {
                    "paragraph": "知伯入南里，门于桔柣之门。郑人俘酅魁垒，",
                    "zhushu": "酅魁垒，晋士。桔，户结切。抶，大结切。俘，芳夫切。酅，户圭切。魁，苦囬切。垒，力轨切。"
                },
                {
                    "paragraph": "赂之以知政，",
                    "zhushu": "欲使反为郑。"
                },
                {
                    "paragraph": "闭其口而死。将门，",
                    "zhushu": "攻郑门。"
                },
                {
                    "paragraph": "知伯谓赵孟：“入之。”对曰：“主在此。”",
                    "zhushu": "主，谓知伯也。言主在此，何不自入。"
                },
                {
                    "paragraph": "知伯曰：“恶而无勇，何以为子？”",
                    "zhushu": "恶，貌丑也。简子废嫡子伯鲁而立襄子，故知伯言其丑且无勇，何故立以为子。嫡，丁历切。"
                },
                {
                    "paragraph": "对曰：“以能忍耻，庶无害赵宗乎！”知伯不悛，赵襄子由是惎知伯，",
                    "zhushu": "惎，毒也。悛，七全切。惎，其冀切。"
                },
                {
                    "paragraph": "遂丧之。知伯贪而愎，故韩、魏反而丧之。",
                    "zhushu": "史记：晋懿公之四年，鲁悼公之十四年，知伯帅韩、魏围赵襄子于晋阳。韩、魏反与赵氏谋杀知伯于晋阳之下，在春秋后二十七年。丧，息浪切。"
                }
            ]
        },
        {
            "name": "后序",
            "paragraphs": [
                {
                    "paragraph": "后序",
                    "zhushu": "",
                    "type": 1
                },
                {
                    "paragraph": "太康元年三月，吴冦始平。余自江陵还襄阳，解甲休兵，乃申杼旧意，",
                    "zhushu": "杼，时汝反，又直吕反。"
                },
                {
                    "paragraph": "修成春秋释例及经传集解。始讫，会汲郡汲县",
                    "zhushu": "汲，音急。"
                },
                {
                    "paragraph": "有发其界内旧冢者，大得古书，皆简编科斗文字。",
                    "zhushu": "“科，苦和反。利斗，虫名，形似科斗。"
                },
                {
                    "paragraph": "发冢者不以为意，往往散乱。科斗书久废，推寻不能尽通。始者藏在秘府，余晚得见之。所记大凢七十五卷，多杂碎恠妄，不可训知。周易及纪年最为分了。周易上下篇与今正同，别有“阴阳”说”，而无彖、象、文言、系辞，",
                    "zhushu": "彖，此乱反。系，户计反。"
                },
                {
                    "paragraph": "疑于时仲尼造之于鲁，尚未播之于远国也。其纪年篇起自夏、殷、周，皆三代王事，无诸国别也。唯特记晋国，起自殇叔，",
                    "zhushu": "殇，音伤。"
                },
                {
                    "paragraph": "次文侯、昭侯，以至曲沃庄伯。庄伯之十一年十一月，鲁隐公之元年正月也，皆用夏正建寅之月为岁首，编年相次。晋国灭，独记魏事，下至魏哀王之二十年，盖魏国之史记也。推校哀王二十年，大岁在壬戌，",
                    "zhushu": "大，音泰。"
                },
                {
                    "paragraph": "是周赧王之十六年，",
                    "zhushu": "赧，女版反。"
                },
                {
                    "paragraph": "秦昭王之八年，韩襄王之十三年，赵武灵王之二十七年，楚怀王之三十年，燕昭王之十三年，齐涽王之二十五年也。",
                    "zhushu": "涽，亡谨反，一音亡巾反。"
                },
                {
                    "paragraph": "上去孔丘卒百八十一岁，下去今大康三年五百八十一岁。哀王于史记，襄王之子，惠王之孙也。惠王三十六年卒，而襄王立，立十六年卒，而哀王立。古书纪年篇惠王三十六年改元，从一年始，至十六年而称惠成王卒”，即惠王也。疑史记误分惠成之世以为后王年也。哀王二十三年乃卒，故特不称谥，谓之今王。其著书文意，大似春秋经，推此足见古者国史策书之常也。",
                    "zhushu": "见，贤遍反。"
                },
                {
                    "paragraph": "文称“鲁隐公及邾庄公盟于姑蔑”，即春秋所书“邾仪父",
                    "zhushu": "音甫。"
                },
                {
                    "paragraph": "未王命，故不书爵，曰仪父贡之也”。又称“晋献公会虞师伐□，灭下阳”，即春秋所书“虞师、晋师灭下阳。先书虞，贿故也”。又称“周襄王会诸侯于河阳”，即春秋所书“天王狩于河阳。以臣召君，不可以训也”。诸若此軰甚多，略举数条，",
                    "zhushu": "数，所主反。"
                },
                {
                    "paragraph": "以明国史皆承告据实而书时事，仲尼修春秋以义而制异文也。又称“卫懿公及赤翟战于洞泽”，",
                    "zhushu": "洞，大弄反，一音童。"
                },
                {
                    "paragraph": "疑“洞”当为“泂”，",
                    "zhushu": "泂，古荧反，又音萤，亦音逈。"
                },
                {
                    "paragraph": "即左传所谓“荧泽”也。",
                    "zhushu": "荧，音萤。"
                },
                {
                    "paragraph": "“齐国佐来献玉磬、纪公之甗”，",
                    "zhushu": "鱼辇反，又音言，一音彦。"
                },
                {
                    "paragraph": "即左传所谓“宾媚人”也。诸所记多与左传符同，异于公羊、榖梁，知此二书近世穿凿，非春秋本意审矣。虽不皆与史记、尚书同，然参而求之，可以端正学者。又别有一卷，纯集疏左氏传卜筮事，上下次第及其文义皆与左传同，名曰师春。“师春”似是抄集者人名也。纪年又称“殷仲壬即位居亳，",
                    "zhushu": "壬，而林反。"
                },
                {
                    "paragraph": "其卿士伊尹。仲壬崩，伊尹放大甲于桐，",
                    "zhushu": "大，音泰。"
                },
                {
                    "paragraph": "乃自立也”。伊尹即位，放大甲七年，大甲潜出自桐，杀伊尹，乃立其子伊陟、伊奋，命复其父之田宅而中分之。",
                    "zhushu": "中分，并如字，又丁仲反。"
                },
                {
                    "paragraph": "左氏传“伊尹放大甲而相之，",
                    "zhushu": "相，息亮反。下同。"
                },
                {
                    "paragraph": "卒无怨色。然则大甲虽见放，还杀伊尹，而犹以其子为相也。此为大与尚书叙说大甲事乖异，不知老叟之伏生，或致昏忘，",
                    "zhushu": "亡亮反。"
                },
                {
                    "paragraph": "将此古书亦当时杂记，未足以取审也？为其粗有益于左氏，",
                    "zhushu": "为，于伪反。粗，才故反，又音粗。"
                },
                {
                    "paragraph": "故略记之，附集解之末焉。",
                    "zhushu": ""
                }
            ]
        }
    ]
}
