{
    "name": "春秋公羊传",
    "author": "东汉・何休",
    "loadChapterCount": 1,
    "hasZhushu": true,
    "chapters": [
        {
            "name": "春秋公羊传序",
            "paragraphs": [
                {
                    "paragraph": "春秋公羊传序",
                    "zhushu": "",
                    "type": 1
                },
                {
                    "paragraph": "昔者，孔子有云：“吾志在春秋，行在孝经。”此二学者，圣人之极致，治世之要务也。",
                    "zhushu": "○治，直吏反。"
                },
                {
                    "paragraph": "传春秋者非一，本据乱而作，其中多非常异义可怪之论，",
                    "zhushu": "〇论，卢困反。下持论同。"
                },
                {
                    "paragraph": "说者疑惑，至有倍经任意，反传违戾者，其势虽问，不得不广。是以讲诵师言，至于百万，犹有不解，时加酿嘲辞，",
                    "zhushu": "〇让嘲，陟交反。"
                },
                {
                    "paragraph": "援引他经，失其句读，以无为有，甚可闵笑者，不可胜记也。是以治古学、贵文章者，谓之俗儒。至使贾逵缘隙奋笔，以为公羊可夺，左氏可兴。恨先师观听不决，多随二创，此世之余事，斯岂非守文持论，败绩失据之过哉？余窃悲之久矣。",
                    "zhushu": ""
                },
                {
                    "paragraph": "往者略依胡母生条例，",
                    "zhushu": "〇母，音无。"
                },
                {
                    "paragraph": "多得其正，故遂隐括，使就绳墨焉。",
                    "zhushu": "○隐括，古夺反，结也。"
                },
                {
                    "paragraph": "公羊、榖梁二书，书肆苦无善本，谨以家藏监本及江浙诸处官本参校，颇加厘正。惟是陆氏释音字或与正文字不同。如此，序酿嘲陆氏酿作让，隐元年嫡子作适，归含作唅，召公作邵，桓四年曰搜作廋。若此者众，皆不敢以臆见更定，姑两存之，以俟知者。绍熙辛亥孟冬朔日，建安余仁仲敬书。",
                    "zhushu": ""
                }
            ]
        },
        {
            "name": "隐公第一",
            "paragraphs": [
                {
                    "paragraph": "隐公第一",
                    "zhushu": "",
                    "type": 1
                },
                {
                    "paragraph": "元年，春，王正月。",
                    "zhushu": "〇正月，音征，又音政，后放此。"
                },
                {
                    "paragraph": "元年者何？",
                    "zhushu": "诸据疑问所不知，故曰者何。"
                },
                {
                    "paragraph": "君之始年也。",
                    "zhushu": "以常录即位，知君之始年。君，鲁侯隐公也。年者，十二月之摠号，春秋书十二月称年是也。变一为元，元者，气也，无形以起，有形以分，造起天地，天地之始也，故上无所系，而使春系之也。不言公，言君之始年者，王者、诸侯皆称君，所以通其义于王者，惟王者然后改元立号。春秋托新王受命于鲁，故因以录即位，明王者当继天奉元，养成万物。"
                },
                {
                    "paragraph": "春者何？",
                    "zhushu": "独在王上，故执不知问。"
                },
                {
                    "paragraph": "岁之始也。",
                    "zhushu": "以上系元年在王正月之上，知岁之始也。春者，天地开辟之端，养生之首，法象所出，四时本名也。昏斗指东方曰春，指南方曰夏，指西方曰秋，指北方曰冬。岁者，摠号其成功之称。尚书“以闰月定四时成岁”是也。〇辟，婢亦反，本亦作辟。称，尺证反，下之称、 卑称同。"
                },
                {
                    "paragraph": "王者孰谓？",
                    "zhushu": "孰，谁也。欲言时王则无事，欲言先王又无谥，故问谁谓。"
                },
                {
                    "paragraph": "谓文王也。",
                    "zhushu": "以上系王于春，知谓文王也。文王，周始受命之王，天之所命，故上系天端。方陈受命制正月，故假以为王法。不言谥者，法其生，不法其死，与后王共之，人道之始也。"
                },
                {
                    "paragraph": "曷为先言王而后言正月？",
                    "zhushu": "据下秋七月天王，先言月而后言王。"
                },
                {
                    "paragraph": "王正月也。",
                    "zhushu": "以上系于王，知王者受命，布政施教所制月也。王者受命，必徙居处，改正朔，易服色，殊徽号，变牺牲，异器械，明受之于天，不受之于人。夏以斗建寅之月为正，平旦为朔，法物见，色尚黑。殷以斗建丑之月为正，鸡鸣为朔，法物牙，色尚白。周以斗建子之月为正，夜半为朔，法物萌，色尚赤。〇徽，许韦反。械，户戒反。夏以户雅反，后放此，以意求之。见，贤徧反，下“并见”同。"
                },
                {
                    "paragraph": "何言乎王正月？",
                    "zhushu": "据定公有王无正月。"
                },
                {
                    "paragraph": "大一统也。",
                    "zhushu": "统者，始也，摠系之辞。夫王者始受命改制，布政施教于天下，自公侯至于庶人，自山川至于草木昆虫，莫不一一系于正月，故云政教之始。"
                },
                {
                    "paragraph": "公何以不言即位？",
                    "zhushu": "据文公言即位也。即位者，一国之始。政莫大于正始，故春秋以元之气正天之端，以天之端正王之政，以王之政正诸侯之即位，以诸侯之即位正竟内之治。诸侯不上奉王之政，则不得即位，故先言正月，而后言即位。政不由王出，则不得为政，故先言王，而后言正月也。王者不承天以制号令，则无法，故先言春而后言王。夫不深正其元，则不能成其化，故先言元而后言春。五者同日并见，相须成体，乃天人之大本，万物之所系，不可不察也。〇治，直吏反。夫，音扶。"
                },
                {
                    "paragraph": "成公意也。",
                    "zhushu": "以不有正月而去即位，知其成公意。〇而去，起吕反，下“去”同。"
                },
                {
                    "paragraph": "何成乎公之意？",
                    "zhushu": "据刺欲救纪而后不能。〇刺欲，七赐反，后皆同，更不音。"
                },
                {
                    "paragraph": "公将平国而反之桓。",
                    "zhushu": "平，治也。时，废桓立隐，不平，故曰乎反还之。"
                },
                {
                    "paragraph": "曷为反之桓？",
                    "zhushu": "据已立也。"
                },
                {
                    "paragraph": "桓幼而贵，隐长而卑。",
                    "zhushu": "长者，已冠也。礼：年二十见正而冠。士冠礼曰：嫡子冠于阼，以著代也。醮于客位，加有成也。三加弥尊，谕其志也。冠而字之，敬其名也。公侯之有冠礼，夏之末造也。天子之元子，犹士也，天下无生而贵者。○隐长，丁丈反，注及下皆同。已冠，工乱反，下同。适子，丁历反，下同。醮，子笑反。"
                },
                {
                    "paragraph": "其为尊卑也微，",
                    "zhushu": "母俱媵也。〇媵，以证反，又绳证反。"
                },
                {
                    "paragraph": "国人莫知。",
                    "zhushu": "国人，谓国中凡人。莫知者，言恵公不早分别也。男子年六十闭房，无世子则命贵公子，将薨亦如之。"
                },
                {
                    "paragraph": "隐长又贤，",
                    "zhushu": "此以上皆道立隐所缘。○以上，时掌反，他皆放此。"
                },
                {
                    "paragraph": "诸大夫扳隐而立之。",
                    "zhushu": "扳，引也。诸大夫立隐不起者，在春秋前，明王者受命，不追治前事。孔子曰：“不教而杀谓之虐，不戒视成谓之暴。”〇扳，普颜反，又必颜反，引也，旧敖间反。"
                },
                {
                    "paragraph": "隐于是焉而辞立，",
                    "zhushu": "辞，让也。言隐欲让。"
                },
                {
                    "paragraph": "则未知桓之将必得立也。",
                    "zhushu": "是时，公子非一。"
                },
                {
                    "paragraph": "且如桓立，",
                    "zhushu": "且如，假设之辞。"
                },
                {
                    "paragraph": "则恐诸大夫之不能相幼君也，",
                    "zhushu": "隐见诸大夫背正而立己不正，恐其不能相之。〇相，息亮反。背正，步内反，下同。"
                },
                {
                    "paragraph": "故凡隐之立，为桓立也。",
                    "zhushu": "凡者，凡上所虑二事皆不可，故于是己立，欲须桓长大而归之，故曰为桓立。明其本无受国之心，故不书即位，所以起其让也。〇为，于伪反，注同。"
                },
                {
                    "paragraph": "隐长又贤，何以不宜立？",
                    "zhushu": "据贤缪公与大夫貜且长以得立。〇缪，音穆。貜且，俱䌸反，下子余反。"
                },
                {
                    "paragraph": "立适以长不以贤，立子以贵不以长。",
                    "zhushu": "适，谓适夫人之子，尊无与敌，故以齿。子，谓左右媵及姪娣之子，位有贵贱，又防其同时而生，故以贵也。礼：适夫人无子，立右媵；右媵无子，立左媵；左媵无子，立嫡姪娣；嫡姪娣无子，立右媵姪娣；右媵姪娣无子，立左媵姪娣。质家亲亲，先立娣；文家尊尊，先立姪。嫡子有孙而死，质家亲亲，先立弟；文家尊尊，先立孙。其双生也，质家据见立先生，文家据本意立后生，皆所以防爱争。○姪娣，大结反，下大计反。争，争鬭之争，下同。"
                },
                {
                    "paragraph": "桓何以贵？",
                    "zhushu": "据俱公子也。"
                },
                {
                    "paragraph": "母贵也。",
                    "zhushu": "据桓母右媵。"
                },
                {
                    "paragraph": "母贵，则子何以贵？",
                    "zhushu": "据俱言公子。"
                },
                {
                    "paragraph": "子以母贵，",
                    "zhushu": "以母秩次立也。"
                },
                {
                    "paragraph": "母以子贵。",
                    "zhushu": "礼：妾子立，则母得为夫人，夫人，成风是也。"
                },
                {
                    "paragraph": "〇三月，公及邾娄仪父盟于眛。及者何？与也。",
                    "zhushu": "若曰公与邾娄盟也。〇邾，音诛。娄，力俱反。邾人语声后曰娄，故曰邾娄。礼记同，左氏、榖梁无娄字。仪父，音甫，本亦作甫，人名，字放此。眛，亡结反，榖梁同，左氏作蔑。"
                },
                {
                    "paragraph": "会、及、暨，皆与也，",
                    "zhushu": "都解经上会、及、暨也。〇暨，其器反，下皆同。"
                },
                {
                    "paragraph": "曷为或言会，或言及，或言暨？会，犹最也；",
                    "zhushu": "最，聚也。直自若平时聚会，无他深浅意也。最之为言聚，若今聚民为投最。〇曷为，如字，或于伪反，后皆同此。"
                },
                {
                    "paragraph": "及，犹汲汲也；暨，犹暨暨也。及，我欲之；暨，不得已也。",
                    "zhushu": "我者，谓鲁也。内鲁，故言我。举及、暨者，明当随意善恶而原之。欲之者，善重恶深；不得已者，善轻恶浅，所以原心定罪。"
                },
                {
                    "paragraph": "仪父者何？邾娄之君也。",
                    "zhushu": "以言“公及”不讳，知为君也。"
                },
                {
                    "paragraph": "何以名？",
                    "zhushu": "据齐侯以禄父为名。"
                },
                {
                    "paragraph": "字也。",
                    "zhushu": "以当襃，知为字。"
                },
                {
                    "paragraph": "曷为称字？",
                    "zhushu": "据诸侯当称爵。"
                },
                {
                    "paragraph": "襃之也。",
                    "zhushu": "以宿与微者盟书卒，知与公盟，当襃之。有土嘉之曰襃，无土建国曰封。称字所以为襃之者，仪父本在春秋前失爵，在名例尔。〇襃之，保刀反。"
                },
                {
                    "paragraph": "曷为襃之？",
                    "zhushu": "据功不见。〇不见，贤徧反，下皆同。"
                },
                {
                    "paragraph": "为其与公盟也。",
                    "zhushu": "为其始与公盟。盟者，杀生歃血，诅命相誓，以盟约束也。传不足言“托始”者，仪父比宿、滕、薛最在前，嫌独为仪父发始，下三国意不见，故顾之。○为其，于伪反，注为其、独为皆同。歃，所洽反，又所甲反。诅，庄虑反。约束，并如字；一音上于妙反，下音戍。"
                },
                {
                    "paragraph": "与公盟者众矣，曷为独襃乎此？",
                    "zhushu": "据戎、齐侯、莒人皆与公盟，传不足托始，故复据众也。○复，扶又反，下“复为”同。"
                },
                {
                    "paragraph": "因其可襃而襃之。",
                    "zhushu": "春秋王鲁，托隐公以为始受命王，因仪父先与隐公盟，可假以见襃赏之法，故云尔。〇王鲁，于况反，下“而王”同，一音如字，后“王鲁”皆放此。"
                },
                {
                    "paragraph": "此其为可襃奈何？渐进也。",
                    "zhushu": "渐者，物事之端，先见之辞。去恶就善曰进。譬若隐公受命而王，诸侯有倡始先归之者，当进而封之，以率其后。不言先者，亦为所襃者法，明当积渐，深知圣德灼然之后乃往，不可造次，陷于不义。〇倡，尺亮反。造，七报反。"
                },
                {
                    "paragraph": "昧者何？地期也。",
                    "zhushu": "会、盟、战，皆录地其所期处，重期也。凡书盟者，恶之也，为其约誓大甚，朋党深背之，生患祸重。胥命于蒲，善近正是也。君、大夫盟例日，恶不信也。此月者，隐推让以立，邾娄慕义而来相亲信，故为小信辞也。大信者时，柯之盟是也。鲁称公者，臣子心所欲尊号其君父。公者，五等之爵最尊，王者探臣子心，欲尊其君父，使得称公，故春秋以臣子书葬者皆称公。于者，于也。凡以事定地者，加于例；以地定事者，不加于例。〇处，昌虑反。恶之，乌路反，下恶不、恶其皆同。大甚，音泰，或敕贺反。近正，附近之近。柯，音歌。"
                },
                {
                    "paragraph": "○夏，五月，郑伯克段于鄢。克之者何？",
                    "zhushu": "加“之”者，问训诂，并问施于之为。〇段，徒乱反。鄢，音偃。"
                },
                {
                    "paragraph": "杀之也。杀之则曷为谓之克？大郑伯之恶也。",
                    "zhushu": "以弗克纳，大郤缺之善；知加“克”，大郑伯之恶也。〇郤缺，去逆反，下起悦反。"
                },
                {
                    "paragraph": "曷为大郑伯之恶？",
                    "zhushu": "据晋侯杀其世子申生，不加“克”以大之。"
                },
                {
                    "paragraph": "母欲立之，己杀之，如勿与而已矣。",
                    "zhushu": "“如”即不如，齐人语也。加“克”者，有嫌也。段无弟文，称君，甚之不明。又段当国，嫌郑伯杀之无恶，故变“杀”言“克”，明郑伯为人君，当如传辞，不当自己行诛杀，使执政大夫当诛之。“克”者，诂为“杀”，亦为能，恶其能忍戾母而亲杀之。礼：公族有罪，有司谳于公，公曰：“宥之。”及三宥，不对，走出。公又使人赦之，以不及反命，公素服不举，而为之变，如其伦之丧，无服，亲哭之。〇戾，力计反。谳，鱼列反。宥之，音又，赦也。"
                },
                {
                    "paragraph": "段者何？郑伯之弟也。",
                    "zhushu": "杀母弟，故直称君。"
                },
                {
                    "paragraph": "何以不称弟？",
                    "zhushu": "据“天王杀其弟年夫”称弟。"
                },
                {
                    "paragraph": "当国也。",
                    "zhushu": "欲当国为之君，故如其意，使如国君，氏上郑，所以见段之逆。"
                },
                {
                    "paragraph": "其地何？",
                    "zhushu": "据“齐人杀无知”不地。"
                },
                {
                    "paragraph": "当国也。齐人杀无知，何以不地？",
                    "zhushu": "据俱欲当国也。"
                },
                {
                    "paragraph": "在内也。在内，虽当国，不地也；",
                    "zhushu": "其不当国而见杀者，当以杀大夫书，无取于地也。其当国者，杀于国内，祸已绝，故亦不地。"
                },
                {
                    "paragraph": "不当国，虽在外，亦不地也。",
                    "zhushu": "明当国者在外乃地尔，为其将交连邻国，复为内难，故录其地，明当急诛之。不当国，虽在外，祸轻，故不地也。月者，责臣子不以时讨，与杀州吁同例。不从讨贼辞者，主恶以失亲亲，故书之。○难，乃旦反，下“此难”同。吁，况于反。"
                },
                {
                    "paragraph": "○秋，七月，天王使宰咺来归惠公、仲子之赗。宰者何？官也。",
                    "zhushu": "以周公加“宰”，知为官也。○咺，况阮反，一音况元反。赗，芳仲反。"
                },
                {
                    "paragraph": "咺者何？名也。",
                    "zhushu": "别何之者，以有宰周公，本嫌宰为官。"
                },
                {
                    "paragraph": "曷为以官氏？",
                    "zhushu": "据石尚。"
                },
                {
                    "paragraph": "宰，士也。",
                    "zhushu": "天子上士以名氏通，中士以官录，下士略称人。"
                },
                {
                    "paragraph": "惠公者何？隐之考也。",
                    "zhushu": "生称父，死称考，入庙称祢。〇祢，乃礼反。"
                },
                {
                    "paragraph": "仲子者何？桓之母也。",
                    "zhushu": "以无谥也。仲，字；子，姓。妇人以姓配字，不忘本也，因示不适同姓。生称母，死称妣。〇妣，必履反。"
                },
                {
                    "paragraph": "何以不称夫人？",
                    "zhushu": "此难生时之称也。据“秦人来归僖公、成风之禭”，成风称谥。今仲子无谥，知生时不称夫人。"
                },
                {
                    "paragraph": "桓未君也。赗者何？丧事有赗。赗者，盖以马，以乘马束帛。",
                    "zhushu": "此道周制也。以马者，谓士不借四也。礼既夕曰“公赗，玄纁束帛两马”是也。乘马者，谓大夫以上备四也。礼，大夫以上至天子皆乘四马，所以通四方也。天子马曰龙，髙七尺以上。诸侯曰马，髙六尺以上。卿大夫、士曰驹，髙五尺以上。束帛，谓玄三纁二。玄三法天，纁二法地，因取足以共事。〇乘马，绳证反，注“乘马”同。纁，许云反。共，音恭。"
                },
                {
                    "paragraph": "车马曰赗，货财曰赙，衣被曰禭。",
                    "zhushu": "此者，春秋制也。赗，犹覆也；赙，犹助也。皆助生送死之礼。禭，犹遗也，遗是助死之礼。知生者赗赙，知死者赠襚。○赙，音附。禭，音遂。犹遗，唯季反。"
                },
                {
                    "paragraph": "桓未君，则诸侯曷为来赗之？",
                    "zhushu": "据非礼。"
                },
                {
                    "paragraph": "隐为桓立，故以桓母之丧告于诸侯。",
                    "zhushu": "经言王者赗，赴告王者可知，故传但言诸侯。○隐为，于伪反，下注“为井”“年末”注同。告，古毒反，一音古报反。"
                },
                {
                    "paragraph": "然则何言尔？成公意也。",
                    "zhushu": "尊贵桓母，以赴告天子、诸侯，彰桓当立，得事之宜，故善而书“仲子”，所以起其意，成其贤。"
                },
                {
                    "paragraph": "其言来何？",
                    "zhushu": "据“归含且赗”不言“来”。〇归唅，本又作含，户暗反，下同。"
                },
                {
                    "paragraph": "不及事也。",
                    "zhushu": "比于去“来”，为不及事。时以葬事毕，无所复施，故云尔。去“来”所以为及事者，若已在于内者。"
                },
                {
                    "paragraph": "其言惠公、仲子何？",
                    "zhushu": "据“归含且赗”，不言主名。"
                },
                {
                    "paragraph": "兼之。兼之，非礼也。",
                    "zhushu": "礼不赗妾，既善而赗之，当各使一使，所以异尊卑也。言“之赗”者，起两赗也。〇一使，所吏反。"
                },
                {
                    "paragraph": "何以不言及仲子？",
                    "zhushu": "据及者，别公夫人尊卑文也。仲子，即卑称也。○别，彼列反。"
                },
                {
                    "paragraph": "仲子微也。",
                    "zhushu": "比夫人微，故不得并及公也。月者，为内恩录之也。诸侯不月，比于王者轻，会葬皆同例。言“天王”者，时吴、楚上僭称王，王者不能正，而上自系于天也。春秋不正者，因以广是非。称“使”者，王尊敬诸侯之意也。王者，据上与诸侯分职，俱南面而治，有不纯臣之义，故异姓谓之伯舅、叔舅，同姓谓之伯父、叔父。言“归”者，与使有之辞也。天地所生，非一家之有，有无当相通。所传闻之世，外小恶不书，书者，来接内也。春秋王鲁，以鲁为天下化首，明亲来被王化，渐渍礼义者，在可备责之域，故从内小恶举也。主书者，从不及事也。○僭，子念反。而治，直吏反，下皆同。所传，直专反，下文“所传”并注同。被，皮寄反。"
                },
                {
                    "paragraph": "○九月，及宋人盟于宿。孰及之？内之微者也。",
                    "zhushu": "内者，谓鲁也。微者，谓士也。不名者，略微也。大者正，小者治，近者说，远者来，是以春秋上刺王公，下讥卿大夫，而逮士庶人。宋称“人”者，亦微者也。鲁不称“人”者，自内之辞也。宿不出主名者，主国主名与可知，故省文，明宿当自首其荣辱也。微者，盟例时，不能专正，故责略之。此月者，隐公贤君，虽使微者，有可采取，故录也。○于宿，音夙，国名。说，音悦。逮，音代，又大计反。故省，所景反，后“省文”皆同。"
                },
                {
                    "paragraph": "○冬，十有二月，祭伯来。祭伯者何？天子之大夫也。",
                    "zhushu": "以无所系，言来也。〇祭伯，侧界反，五年注放此。"
                },
                {
                    "paragraph": "何以不称使？",
                    "zhushu": "据凡伯称使。"
                },
                {
                    "paragraph": "奔也。",
                    "zhushu": "奔者，走也。以不称使而无事，知其奔。"
                },
                {
                    "paragraph": "奔则曷为不言奔？",
                    "zhushu": "据齐庆封来言奔。"
                },
                {
                    "paragraph": "王者无外，言奔，则有外之辞也。",
                    "zhushu": "言奔，则与外大夫来奔同文，故去奔，明王者以天下为家，无绝义。主书者，以罪举；内外皆书者，重乖离之祸也。当春秋时，废选举之务，置不肖于位，辄退绝之以生过失，至于君臣忿争出奔，国家之所以昏乱，社稷之所以危亡，故皆录之。录所奔者，为受义者，明当受贤者，不当受恶人也。祭者，采邑也。伯者，字也。天子上大夫字，尊尊之义也。月者，为下卒也。当案下例，当蒙上月，日不也。奔例时。一月二事，月当在上。十言有二者，起十复有二，非十中之二。〇选，息变反。肖，音笑。采，七代反。"
                },
                {
                    "paragraph": "○公子益师卒。何以不日？",
                    "zhushu": "据臧孙辰书日。〇不日，人实反。此传皆以日月为例，后放此。"
                },
                {
                    "paragraph": "远也。",
                    "zhushu": "孔子所不见。"
                },
                {
                    "paragraph": "所见异辞，所闻异辞，所传闻异辞。",
                    "zhushu": "所见者，谓昭、定、哀，已与父时事也。所闻者，谓文、宣、成、襄，王父时事也。所传闻者，谓隐、桓、庄、闵、僖，髙祖、曽祖时事也。异辞者，见恩有厚薄，义有深浅。时，恩衰义缺，将以理人伦，序人类，因制治乱之法。故于所见之世，恩已与父之臣尤深，大夫卒，有罪无罪皆日录之，“丙申，季孙隐如卒”是也。于所闻之世，王父之臣恩少杀，大夫卒，无罪者日录，有罪者不日，略之，“叔孙得臣卒”是也。于所传闻之世，髙祖、曽祖之臣恩浅，大夫卒，有罪无罪皆不日，略之也，“公子葢师、无骇卒”是也。于所传闻之世，见治起于衰乱之中，用心尚粗觕，故内其国而外诸夏，先详内而后治外，录大略小，内小恶书，外小恶不书，大国有大夫，小国略称人，内离会书，外离会不书是也。于所闻之世，见治升平，内诸夏而外夷狄，书外离会，小国有大夫，宣十一年“秋，晋侯会狄于攅函”，襄二十三年“邾娄劓我来奔”是也。至所见之世，著治大平，夷狄进至于爵，天下远近，小大若一，用心尤深而详，故崇仁义，讥二名，晋魏曼多、仲孙何忌是也。所以三世者，礼为父母三年，为祖父母期，为曽祖父母齐衰三月，立爱自亲始，故春秋据哀录隐，上治祖祢。所以二百四十二年者，取法十二公，天数备足，著治法式。又因周道始坏绝于惠、隐之际，主所以卒大夫者，明君当隐痛之也。君敬臣则臣自重，君爱臣则臣自尽。公子者，氏也。益师者，名也。诸侯之子称公子，公子之子称公孙。〇见恩，贤遍反，下“见治”皆同。杀，所介反。粗觕，才古反，又七奴反，说文：大也。诸夏，户雅反，凡“诸夏”皆放此。攅函，才官反；下音咸。大平，音泰。期，音基。齐衰，音咨，本亦作斋；下七雷反。尽，津忍反。",
                    "type": 2
                },
                {
                    "paragraph": "二年，春，公会戎于潜。",
                    "zhushu": "凡书“会”者，恶其虚内务，恃外好也。古者诸侯非朝时不得逾竟。所传闻之世，外离会不书，书内离会者。春秋王鲁，明当先自详正，躬自厚而薄责于人，故略外也。王者不治夷狄，录戎者，来者勿拒，去者勿追。东方曰夷，南方曰蛮，西方曰戎，北方曰狄。朝、聘、会、盟例皆时。〇恶，乌路反。好，呼报反。非朝，直遥反，凡此字不音者皆同。逾竟，音境，今本多即作境字，更不音。所传，直专反，年末“相传”同。"
                },
                {
                    "paragraph": "○夏，五月，莒人入向。入者何？得而不居也。",
                    "zhushu": "入者，以兵入也。已得其国而不居，故云尔。凡书兵者，正不得也。外内深浅皆举之者，因重兵害众，兵动则怨结祸构，更相报偿，伏尸流血无已时。诸侯擅兴兵，不为大恶者，保伍连帅本有用兵征伐之道，鲁入𣏌不讳是也。入例时，伤害多则月。〇莒，音举。向，舒亮反，国名。更，音庚。偿，时亮反。擅，市战反。"
                },
                {
                    "paragraph": "○无骇帅师入极。无骇者何？展无骇也。何以不氏？",
                    "zhushu": "据公子遂帅师入𣏌，氏公子也。〇骇，户楷反。"
                },
                {
                    "paragraph": "贬。",
                    "zhushu": "贬，犹损也。〇贬，彼检反，损也。"
                },
                {
                    "paragraph": "曷为贬？",
                    "zhushu": "据公子遂俱用兵入𣏌，不贬也。"
                },
                {
                    "paragraph": "疾始灭也。",
                    "zhushu": "以下终其身不氏，知贬。疾始灭，非但起入为灭。"
                },
                {
                    "paragraph": "始灭昉于此乎？",
                    "zhushu": "昉，适也，齐人语。据传言拨乱世。○昉，甫往反，适也。"
                },
                {
                    "paragraph": "前此矣。",
                    "zhushu": "前此者，在春秋前，谓宋灭郜是也。〇郜，古报反。"
                },
                {
                    "paragraph": "前此，则曷为始乎此？托始焉尔。",
                    "zhushu": "焉尔，犹于是也。"
                },
                {
                    "paragraph": "曷为托始焉尔？",
                    "zhushu": "据战、伐不言托始。"
                },
                {
                    "paragraph": "春秋之始也。",
                    "zhushu": "春秋托王者始，起所当诛也。言疾始灭者，诸灭复见不复，贬，皆从此取法，所以省文也。○复见，扶又反；下“不复”同。见，音贤徧反。"
                },
                {
                    "paragraph": "此灭也，其言入何？",
                    "zhushu": "据齐师灭谭不言入。"
                },
                {
                    "paragraph": "内大恶，讳也。",
                    "zhushu": "明鲁臣子当为君父讳。灭例月，不复出月者，与上同月。常案下例当蒙上月，日不。○当为，于伪反。下“为后背隐”同。"
                },
                {
                    "paragraph": "○秋，八月庚辰，公及戎盟于唐。",
                    "zhushu": "后不相犯。日者，为后背隐，而善桓能自复为唐之盟。○背，音佩。"
                },
                {
                    "paragraph": "○九月，纪履緰来逆女。纪履緰者何？纪大夫也。",
                    "zhushu": "以逆女不称使，知为大夫。○履緰，音须。左氏为“裂繻”。"
                },
                {
                    "paragraph": "何以不称使？",
                    "zhushu": "据宋公使公孙夀来纳币称使。"
                },
                {
                    "paragraph": "㛰礼不称主人。",
                    "zhushu": "为养廉远耻也。"
                },
                {
                    "paragraph": "然则曷称？称诸父兄师友。宋公使公孙寿来纳币，则其称主人何？辞穷也。辞穷者何？无母也。",
                    "zhushu": "礼：有母，母当命诸父兄师友，称诸父兄师友以行。宋公无母，莫使命之，辞穷，故自命之。自命之，则不得不称使。"
                },
                {
                    "paragraph": "然则纪有母乎？曰：有。",
                    "zhushu": "以不称使，知有母。"
                },
                {
                    "paragraph": "有则何以不称母？",
                    "zhushu": "据非主人，何不称母？通使文。"
                },
                {
                    "paragraph": "母不通也。",
                    "zhushu": "礼：妇人无外事，但得命诸父兄师友，称诸父兄师友以行耳。母命不得达，故不得称母。通使文，所以远别也。〇别，彼列反。"
                },
                {
                    "paragraph": "外逆女不书，此何以书？",
                    "zhushu": "据伯姫归于宋，不书逆人。"
                },
                {
                    "paragraph": "讥。",
                    "zhushu": "讥，犹谴也。〇谴，遣战反。"
                },
                {
                    "paragraph": "何讥尔？讥始不亲迎也。",
                    "zhushu": "礼所以必亲迎者，所以示男先女也。于庙者，告本也。夏后氏逆于庭，殷人逆于堂，周人逆于户。〇亲迎，鱼敬反，注及下同。先，悉荐反。"
                },
                {
                    "paragraph": "始不亲迎，昉于此乎？前此矣。",
                    "zhushu": "以惠公妃匹不正，不嫌无前也。〇妃，音配，又芳非反。"
                },
                {
                    "paragraph": "前此，则曷为始乎此？托始焉尔。",
                    "zhushu": "焉尔，犹于是也。"
                },
                {
                    "paragraph": "曷为托始焉尔？",
                    "zhushu": "据纳币不托始。"
                },
                {
                    "paragraph": "春秋之始也。",
                    "zhushu": "春秋，正夫妇之始也。夫妇正则父子亲，父子亲则君臣和，君臣和则天下治。故夫妇者，人道之始，王教之端。内逆女常书，外逆女但疾始不常书者，明当先自正，躬自厚而薄责于人，故略外也。〇治，直吏反。"
                },
                {
                    "paragraph": "女曷为或称女，或称妇，或称夫人？女在其国称女，",
                    "zhushu": "未离父母之辞，“纪履緰来逆女”是也。〇未离，力智反，下同。"
                },
                {
                    "paragraph": "在涂称妇，",
                    "zhushu": "在涂见夫，服从之辞，“公子结媵陈人之妇”是也。"
                },
                {
                    "paragraph": "入国称夫人。",
                    "zhushu": "入国则尊尊，有臣子之辞，“夫人姜氏入”是也。纪无大夫，耆纪履緰者，重婚礼也。月者，不亲迎例月，重录之。亲迎例时。"
                },
                {
                    "paragraph": "○冬，十月，伯姫归于纪。伯姫者何？内女也。",
                    "zhushu": "以无所系也。不称公子者，妇人外成，不得独系父母。"
                },
                {
                    "paragraph": "其言归何？",
                    "zhushu": "据去父母国也。"
                },
                {
                    "paragraph": "妇人谓嫁曰归。",
                    "zhushu": "妇人生以父母为家，嫁以夫为家，故谓嫁曰归，明有二归之道。书者，父母恩录之也。礼：男之将取，三日不举乐，思嗣亲也；女之将嫁，三夜不息烛，思相离也。内女归例月，恩录之。〇取，七住反。"
                },
                {
                    "paragraph": "〇纪子伯、莒子盟于密。纪子伯者何？无闻焉尔。",
                    "zhushu": "言无闻者，春秋有改周受命之制，孔子畏时远害，又知秦将燔诗书，其说口授相传，至汉公羊氏及弟子胡母生等，乃始记于竹帛，故有所失也。○纪子伯，左氏作“子帛”。远，于万反。燔，扶元反。母，音无。"
                },
                {
                    "paragraph": "〇十有二月乙卯，夫人子氏薨。夫人子氏者何？隐公之母也。",
                    "zhushu": "以不书葬。"
                },
                {
                    "paragraph": "何以不书葬？",
                    "zhushu": "据姒氏书葬。〇姒，音似。"
                },
                {
                    "paragraph": "成公意也。何成乎公之意？",
                    "zhushu": "据已去即位。〇去，起吕反。"
                },
                {
                    "paragraph": "子将不终为君，故母亦不终为夫人也。",
                    "zhushu": "时，隐公屈卑其母，不以夫人礼葬之，以妾礼葬之，以卑下桓母，无终为君之心，得事之宜，故善而不书葬，所以起其意而成其贤。子者，姓也。夫人以姓配号，义与仲子同。书薨者，为隐公恩录，痛之也。日者，恩录之，公、夫人皆同例也。〇下，遐嫁反。"
                },
                {
                    "paragraph": "○郑人伐卫。",
                    "zhushu": "书者，与“入向”同。侵、伐、围、入，例皆时。",
                    "type": 2
                },
                {
                    "paragraph": "三年，春，王二月，",
                    "zhushu": "二月、三月皆有“王”者，二月，殷之正月也；三月，夏之正月也。王者，存二王之后，使统其正朔，服其服色，行其礼乐，所以尊先圣，通三统，师法之义，恭让之礼，于是可得而观之。"
                },
                {
                    "paragraph": "己巳，日有食之。何以书？",
                    "zhushu": "诸言“何以书”者，问主书。"
                },
                {
                    "paragraph": "记异也。",
                    "zhushu": "异者，非常可怪，先事而至者。是后卫州吁弑其君完，诸侯初僭，鲁隐系获，公子翚进謟谋。〇杀其，申志反，下“杀其君”同。翚，许韦反。謟，敕检反。"
                },
                {
                    "paragraph": "日食，则曷为或日或不日，或言朔或不言朔？曰：某月某日朔，日有食之者，食正朔也。",
                    "zhushu": "桓三年“秋，七月壬辰朔，日有食之”是也。此象君行外强内虚，是故日月之行无迟疾，食不失正朔也。"
                },
                {
                    "paragraph": "其或日或不日，或失之前，或失之后。失之前者，朔在前也；",
                    "zhushu": "谓二日食，“己巳，日有食之”是也。此象君行暴急，外见畏，故日行疾，月行遟，过朔乃食，失正朔于前也。"
                },
                {
                    "paragraph": "失之后者，朔在后也。",
                    "zhushu": "谓晦日食，庄公十八年三月“日有食之”是也。此象君行懦弱见陵，故日行迟，月行疾，未至朔而食，失正朔于后也。不言月食之者，其形不可得而睹也，故疑言日有食之。孔子曰：“多闻阙疑，慎言其余，则寡尤。”不传天下异者，从王内录可知也。〇懦，乃乱反，又乃卧反。"
                },
                {
                    "paragraph": "〇三月庚戌，天王崩。",
                    "zhushu": "平王也。"
                },
                {
                    "paragraph": "何以不书葬？",
                    "zhushu": "据书葬桓王。"
                },
                {
                    "paragraph": "天子记崩不记葬，必其时也。",
                    "zhushu": "至尊无所屈也。"
                },
                {
                    "paragraph": "诸侯记卒记葬，有天子存，",
                    "zhushu": "存，在。"
                },
                {
                    "paragraph": "不得必其时也。",
                    "zhushu": "设有王后崩，当越绋而奔丧，不得必其时，故恩录之。〇绋，音弗。"
                },
                {
                    "paragraph": "曷为或言崩，或言薨？天子曰崩，",
                    "zhushu": "大毁坏之辞。"
                },
                {
                    "paragraph": "诸侯曰薨，",
                    "zhushu": "小毁坏之辞。"
                },
                {
                    "paragraph": "大夫曰卒，",
                    "zhushu": "卒，犹终也。"
                },
                {
                    "paragraph": "士曰不禄。",
                    "zhushu": "不禄，无禄也。皆所以别尊卑也。葬不别者，从恩杀略也。书崩者，为天下恩，痛王者也。记诸侯卒葬者，王者亦当加之以恩礼，故为恩录。〇以别，彼列反，下同。恩杀，所界反。为天，于伪反，下故为、王为、传“所为”同。"
                },
                {
                    "paragraph": "〇夏，四月辛卯，尹氏卒。尹氏者何？天子之大夫也。",
                    "zhushu": "以尹氏立王子朝也。〇尹氏，左氏作“君氏”。朝，如字。"
                },
                {
                    "paragraph": "其称尹氏何？",
                    "zhushu": "据“宰渠”氏官，“刘卷卒”名。〇卷，音权。"
                },
                {
                    "paragraph": "贬。曷为贬？",
                    "zhushu": "据俱卒也。"
                },
                {
                    "paragraph": "讥世卿。",
                    "zhushu": "世卿者，父死子继也。贬去名言氏者，起其世也，若曰世世尹氏也。〇去，起吕反。"
                },
                {
                    "paragraph": "世卿，非礼也。",
                    "zhushu": "礼，公、卿、大夫、士，皆选贤而用之。卿大夫任重职大，不当世，为其秉政久，恩德广大。小人居之，必夺君之威权。故尹氏世，立王子朝；齐崔氏世，弑其君光。君子疾其末，则正其本。见讥于卒者，亦不可造次，无故驱逐，必因其过卒绝之。明君案见劳授赏，则众誉不能进无功；案见恶行诛，则众谗不能退无罪。○见讥，贤徧反；下同。造，七报反。"
                },
                {
                    "paragraph": "外大夫不卒，此何以卒？",
                    "zhushu": "据原仲不卒。"
                },
                {
                    "paragraph": "天王崩，诸侯之主也。",
                    "zhushu": "时，天王崩，鲁隐往奔丧，尹氏主傧賛诸侯，与隐交接而卒，恩隆于王者，则加礼录之，故为隐恩录痛之。日者，恩录之。明当有恩礼。"
                },
                {
                    "paragraph": "〇秋，武氏子来求赙。武氏子者何？天子之大夫也。其称武氏子何？",
                    "zhushu": "据宰渠氏官，仍叔不称氏，尹氏不称子。"
                },
                {
                    "paragraph": "讥。何讥尔？父卒，子未命也。",
                    "zhushu": "时，虽世大夫，缘孝子之心，不忍便当父位，故顺古先试一年，乃命于宗庙。武氏子父新死，未命而便为大夫，薄父子之恩，故称氏言子，见未命以讥之。"
                },
                {
                    "paragraph": "何以不称使？",
                    "zhushu": "据南季称使。"
                },
                {
                    "paragraph": "当丧未君也。",
                    "zhushu": "当丧，谓天子也。未君者，未三年也，未可居君位称使也。故绝正其义，与毛伯同。"
                },
                {
                    "paragraph": "武氏子来求赙，何以书？",
                    "zhushu": "不但言何以书者，嫌以主覆问上所以说二事，不问求赙。〇覆，芳服反。"
                },
                {
                    "paragraph": "讥。何讥尔？丧事无求，求赙，非礼也。",
                    "zhushu": "主为求赙书也。礼本为有财者制，有则送之，无则致哀而已，不当求，求则皇皇伤孝子之心。"
                },
                {
                    "paragraph": "盖通于下。",
                    "zhushu": "云尔者，嫌天子财多不当求，下财少可求，故明皆不当求之。"
                },
                {
                    "paragraph": "○八月庚辰，宋公和卒。",
                    "zhushu": "不言薨者，春秋王鲁，死当有王文。圣人之为文辞孙顺，不可言崩，故贬外言卒，所以襃内也。宋称公者，殷后也。王者封二王后，地方百里，爵称公，客待之而不臣也。诗云“有客宿宿，有客信信”是也。○孙，音逊。"
                },
                {
                    "paragraph": "○冬，十有二月，齐侯、郑伯盟于石门。○癸未，葬宋缪公。葬者曷为或日或不日？不及时而日，渴葬也；",
                    "zhushu": "不及时，不及五月也。礼，天子七月而葬，同轨毕至；诸侯五月而葬，同盟至；大夫三月而葬，同位至；士逾月，外姻至。孔子曰：“葬于北方，北首，三代之达礼也，之幽之故也。”渴，喻急也，乙未葬齐孝公是也。○宋缪公，音穆，左氏作穆，凡此后放此。首，手又反。"
                },
                {
                    "paragraph": "不及时而不日，慢葬也。",
                    "zhushu": "慢葬，不能以礼葬也，八月葬蔡宣公是也。"
                },
                {
                    "paragraph": "过时而日，隐之也；",
                    "zhushu": "隐，痛也。痛贤君不得以时葬，丁亥葬齐桓公是也。"
                },
                {
                    "paragraph": "过时而不日，谓之不能葬也。",
                    "zhushu": "解缓不能以时葬，夏四月葬卫桓公是也。〇解，古邂反，又古卖反。"
                },
                {
                    "paragraph": "当时而不日，正也；",
                    "zhushu": "六月葬陈惠公是也。〇当时，下浪反，又如字，下同。"
                },
                {
                    "paragraph": "当时而日，危不得葬也。此当时，何危尔？宣公谓缪公曰：“以吾爱与夷，则不若爱女；以为社稷宗庙主，则与夷不若女。盍终为君矣。”",
                    "zhushu": "与夷者，宣公之子。缪公者，宣公之弟。○与夷，如字，又音余，凡人名字及地名之类皆放首音，借假字则时复重出。爱女，音汝，下及注同。盍终，户腊反，四年传同。"
                },
                {
                    "paragraph": "宣公死，缪公立。缪公逐其二子庄公冯与左师勃，",
                    "zhushu": "左师，官。勃，名也。○冯，皮冰反。"
                },
                {
                    "paragraph": "曰：“尔为吾子，生毋相见，死毋相哭。”",
                    "zhushu": "所以远绝之。〇生毋，音无，下同。"
                },
                {
                    "paragraph": "与夷复曰：",
                    "zhushu": "复，报。"
                },
                {
                    "paragraph": "“先君之所为不与臣国，而纳国乎君者，以君可以为社稷宗庙主也。今君逐君之二子，而将致国乎与夷，此非先君之意也。且使子而可逐，则先君其逐臣矣。”缪公曰：“先君之不尔逐，可知矣。",
                    "zhushu": "尔，女也。可知者，欲使我反国。"
                },
                {
                    "paragraph": "吾立乎此，摄也。”",
                    "zhushu": "暂摄行君事，不得传与子也。谦辞。○传与，直专反；下音与。"
                },
                {
                    "paragraph": "终致国乎与夷。庄公冯弑与夷。",
                    "zhushu": "冯与督共弑殇公，在桓二年。危之于此者，死乃反国。非至贤之君，不能不争也。○冯弑，音试，注同。争，争鬭之争。"
                },
                {
                    "paragraph": "故君子大居正，",
                    "zhushu": "明修法守正，最计之要者。"
                },
                {
                    "paragraph": "宋之祸，宣公为之也。",
                    "zhushu": "言死而让，开争原也。缪公亦死而让，得为功者，反正也。外小恶不书，录渴隠者，明诸侯卒，王者当加恩意，忧劳其国，所以哀死闵患也。",
                    "type": 2
                },
                {
                    "paragraph": "四年，春，王二月，莒人伐𣏌，取牟娄。牟娄者何？𣏌之邑也。",
                    "zhushu": "以上有伐𣏌。○牟，武侯反。"
                },
                {
                    "paragraph": "外取邑不书，此何以书？",
                    "zhushu": "据楚子伐宋取彭城不书。"
                },
                {
                    "paragraph": "疾始取邑也。",
                    "zhushu": "外小恶不书，以外见疾始，著取邑以自广大，比于贪利差为重，故先治之也。内取邑常书，外但疾始。不常书者，义与上逆女同。不传托始者，前此有灭，不嫌无取邑，当托始明，故省文也。取邑例时。〇见疾，贤徧反，年末“见众”同。差，初卖反。"
                },
                {
                    "paragraph": "○戊申，卫州吁弑其君完。曷为以国氏？",
                    "zhushu": "据齐公子商人弑其君舍，氏公子。〇弑其，申志反。“弑”字从“式”，“杀”字从“殳”，不同也。君父言“弑”，积渐之名也；臣子云“杀”，卑贱之意也。字多乱，故时复音之，可知则不重出也。完，音丸。"
                },
                {
                    "paragraph": "当国也。",
                    "zhushu": "与“叚”同义。日者，从外赴辞。以贼闻例。"
                },
                {
                    "paragraph": "〇夏，公及宋公遇于清。遇者何？不期也。一君出，一君要之也。",
                    "zhushu": "古者有遇礼，为朝天子若朝罢朝，卒相遇于涂，近者为主，远者为宾，称先君以相接，所以崇礼让，绝慢易也。当春秋时，出入无度，祸乱奸宄，多在不虞，无故卒然相要，小人将以生心，故重而书之，所以防祸原也。言“及”者，起公要之，明非常遇也。地者，重录之。遇例时。○要之，一遥反，注同。易，以豉反。"
                },
                {
                    "paragraph": "〇宋公、陈侯、蔡人、卫人伐郑。○秋，翚帅师会宋公、陈侯、蔡人、卫人，伐郑。翚者何？公子翚也。",
                    "zhushu": "以入桓称公子。"
                },
                {
                    "paragraph": "何以不称公子？贬。曷为贬？",
                    "zhushu": "据“叔老会郑伯伐许”不贬。"
                },
                {
                    "paragraph": "与弑公也。",
                    "zhushu": "弑者，杀也，臣弑君之辞。以终隐之篇贬，知与弑公也。○与弑，音预，下及注同。"
                },
                {
                    "paragraph": "其与弑公奈何？公子翚謟乎隐公，",
                    "zhushu": "謟，犹佞也。"
                },
                {
                    "paragraph": "谓隐公曰：“百姓安子，诸侯说子，盍终为君矣？”隐曰：“吾否，",
                    "zhushu": "否，不也。○说，音悦。"
                },
                {
                    "paragraph": "吾使修涂裘，吾将老焉。”",
                    "zhushu": "涂裘者，邑名也。“将老焉”者，将辟桓，居之以自终也。故南面之君，势不可复为臣，故云尔。不以成公意者，隐本为桓守国，国邑皆桓之有，不当取以自为也。〇将辟，音避，今本多即作“辟”字，后不更音。复，扶又反。本为，于伪反，下自为、传“吾为”皆同。"
                },
                {
                    "paragraph": "公子翚恐若其言闻乎桓，于是谓桓曰：“吾为子口隐矣。",
                    "zhushu": "口，犹口语，相发动也。"
                },
                {
                    "paragraph": "隐曰：‘吾不反也。’”桓曰：“然则奈何？”曰：“请作难，",
                    "zhushu": "难，兵难也。〇难，乃旦反，注同。"
                },
                {
                    "paragraph": "弑隐公。”",
                    "zhushu": "谥者，传家所加。"
                },
                {
                    "paragraph": "于钟巫之祭焉，弑隐公也。",
                    "zhushu": "钟者，地名也。巫者，事鬼神祷解以治病请福者也。男曰觋，女曰巫。传道此者，以起淫祀之无福。〇祷解，丁老反，或丁报反；下古卖反，又古买反。觋，户狄反。"
                },
                {
                    "paragraph": "〇九月，卫人杀州吁于濮。其称人何？",
                    "zhushu": "据晋杀大夫里克，俱弑君贼，不称人。〇濮，音卜，一音剥。"
                },
                {
                    "paragraph": "讨贼之辞也。",
                    "zhushu": "讨者，除也。明国中人人得讨之，所以广忠孝之路。书者，善之也。讨贼例时，此月者，久之也。"
                },
                {
                    "paragraph": "〇冬，十有二月，卫人立晋。晋者何？公子晋也。",
                    "zhushu": "以下有卫侯晋卒，又言立。"
                },
                {
                    "paragraph": "立者何？立者不宜立也。",
                    "zhushu": "诸侯立不言立，此独言立，明不宜立之辞。"
                },
                {
                    "paragraph": "其称人何？",
                    "zhushu": "据尹氏立王子朝也。"
                },
                {
                    "paragraph": "众立之之辞也。",
                    "zhushu": "晋得众，国中人人欲立之。"
                },
                {
                    "paragraph": "然则孰立之？石碏立之。石碏立之，则其称人何？",
                    "zhushu": "据尹氏立王子朝，不称人。〇碏，七略反，一音七洛反。"
                },
                {
                    "paragraph": "众之所欲立也。众虽欲立之，其立之，非也。",
                    "zhushu": "凡立君为众，众皆欲立之，嫌得立无恶，故使称“人”，见众言立也。明下无废上之义。听众立之，为立篡也。不刺嗣子失位者，时未当丧，典主得权重也。月者，大国篡例月，小国时。立、纳、入皆为篡。卒日，葬月，达于春秋，为大国例。主书，从受位也。〇篡，初患反。",
                    "type": 2
                },
                {
                    "paragraph": "五年，春，公观鱼于棠。何以书？讥。何讥尔？远也。公曷为远而观鱼？",
                    "zhushu": "据浚洙也。○观鱼，左氏作“矢鱼”。浚，思俊反。洙，常朱反。"
                },
                {
                    "paragraph": "登来之也。",
                    "zhushu": "“登”读言“得来”。得来之者，齐人语也。齐人名“求得”为“得来”。作“登来”者，其言大而急，由口授也。○登来，依注“登”音得。"
                },
                {
                    "paragraph": "百金之鱼，公张之。",
                    "zhushu": "解言“登来”之意也。百金，犹百万也。古者以金重一斤，若今万钱矣。张，谓张罔罟障谷之属也。〇罟，音古。鄣，之尚反，又音章。"
                },
                {
                    "paragraph": "登来之者何？",
                    "zhushu": "弟子未解其言大小缓急，故复问之。○解，户买反，或佳买反。故复，扶又反，下“不得复”同。"
                },
                {
                    "paragraph": "美大之之辞也。",
                    "zhushu": "其言大而急者，美大多得利之辞也。实讥张鱼，而言观讥远者，耻公去南面之位，下与百姓争利，匹夫无异，故讳，使若以远观为讥也。诸讳主书者，从实也。观例时，从行贱，略之。"
                },
                {
                    "paragraph": "棠者何？济上之邑也。",
                    "zhushu": "济者，四渎之别名。江、河、淮、济为四渎。〇济上，子礼反，注同，济水之上。"
                },
                {
                    "paragraph": "〇夏，四月，葬卫桓公。〇秋，卫师入盛。曷为或言率师，或不言率师？将尊师众，称某率师；",
                    "zhushu": "将尊者，谓大夫也。师众者，满二千五百人以上也。二千五百人称师，“无骇率师入极”是也。礼：天子六师，方伯二师，诸侯一师。○入盛，音成，左氏作“郕”。将尊，子匠反，注及下皆同。"
                },
                {
                    "paragraph": "将尊师少称将；",
                    "zhushu": "师少者，不满二千五百人也。“卫孙良夫伐廧咎如”是也。〇咎，音羔。"
                },
                {
                    "paragraph": "将卑师众称师；",
                    "zhushu": "将卑者，谓士也，“卫师入盛”是也。"
                },
                {
                    "paragraph": "将卑师少称人。",
                    "zhushu": "“郑人伐卫”是也。"
                },
                {
                    "paragraph": "君将不言率师，书其重者也。",
                    "zhushu": "分别之者，责元帅因录功，恶有小大，“救徐从王伐郑”是也。〇分别，彼列反。元率，所类反，本又作“帅”。"
                },
                {
                    "paragraph": "〇九月，考仲子之宫。考宫者何？考，犹入室也，始祭仲子也。",
                    "zhushu": "考，成也。成仲子之宫庙而祭之，所以居其鬼神，犹生人入宫室，必有饮食之事。不就惠公庙者，妾母卑，故虽为夫人，犹特庙而祭之。礼，妾庙子死则废矣。不言立者，得变礼也。加“之”者，宫庙尊卑共名，非配号称之辞，故加“之”以绝也。"
                },
                {
                    "paragraph": "桓未君，则曷为祭仲子？",
                    "zhushu": "据无子不庙也。"
                },
                {
                    "paragraph": "隐为桓立，故为桓祭其母也。然则何言尔？成公意也。",
                    "zhushu": "尊桓之母，为立庙，所以彰桓当立，得事之宜，故善而书之，所以起其意，成其贤也。〇隐为，于伪反；下注同。"
                },
                {
                    "paragraph": "初献六羽。初者何？始也。六羽者何？舞也。",
                    "zhushu": "持羽而舞。"
                },
                {
                    "paragraph": "初献六羽何以书？讥。何讥尔？讥始僭诸公也。",
                    "zhushu": "僭，齐也，下傚上之辞。〇傚，户教反。"
                },
                {
                    "paragraph": "六羽之为僭奈何？天子八佾，",
                    "zhushu": "佾者，列也。八人为列，八八六十四人，法八风。〇佾，音逸，列也。"
                },
                {
                    "paragraph": "诸公六，",
                    "zhushu": "八人为列，六六三十六人，法六律。"
                },
                {
                    "paragraph": "诸侯四。",
                    "zhushu": "四人为列，四四十六人，法四时。"
                },
                {
                    "paragraph": "诸公者何？诸侯者何？天子三公称公，王者之后称公，其余大国称侯，",
                    "zhushu": "大国，谓百里也。"
                },
                {
                    "paragraph": "小国称伯、子、男。",
                    "zhushu": "小国，谓伯七十里，子、男五十里。"
                },
                {
                    "paragraph": "天子三公者何？天子之相也。",
                    "zhushu": "相，助也。〇之相，息亮反，注及下同。"
                },
                {
                    "paragraph": "天子之相则何以三？",
                    "zhushu": "据经但有祭公、周公。"
                },
                {
                    "paragraph": "自陜而东者，周公主之；自陜而西者，召公主之；一相处乎内。",
                    "zhushu": "陜者，盖今弘农陜县是也。礼，司马主兵，司徒主教，司空主土。春秋拨乱世，以绌陟为本，故举绌陟以所主者言之。〇陜，失冉反。何云：弘农陜县也。一云当作郏，古洽反，王城郏鄏。邵公，上照反，又作召，音同。绌，敕律反。"
                },
                {
                    "paragraph": "始僭诸公昉于此乎？前此矣。前此则曷为始乎此？僭诸公犹可言也，僭天子不可言也。",
                    "zhushu": "传云尔者，解不托始也。前僭八佾于惠公庙，大恶不可言也，还从僭六羽议，本所当托者，非但六也，故不得复传上也。加“初”者，以为常也。“献”者，下奉上之辞。不言“六佾”者，言“佾”则干舞在其中，明妇人无武事，独奏文乐。“羽”者，鸿羽也，所以象文德之风化疾也。夫乐本起于和顺，和顺积于中，然后荣华发于外。是故八音者，德之华也；歌者，德之言也；舞者，德之容也。故听其音可以知其德，察其诗可以达其意，论其数可以正其容，荐之宗庙足以享鬼神，用之朝廷足以序群臣，立之学官足以恊万民。凡人之从上教也，皆始于音，音正则行正。故闻宫声，则使人温雅而广大；闻商声，则使人方正而好义；闻角声，则使人恻隐而好仁；闻征声，则使人整齐而好礼；闻羽声，则使人乐养而好施。所以感荡血脉，通流精神，存宁正性，故乐从中出，礼从外作也。礼乐接于身，望其容而民不敢慢，观其色而民不敢争。故礼乐者，君子之深教也，不可须臾离也。君子须臾离礼，则暴慢袭之；须臾离乐，则奸邪入之。是以古者天子、诸侯雅乐钟磬未曾离于庭，卿、大夫御琴瑟未曾离于前，所以养仁义而除淫辟也。鲁诗传曰：天子食日举乐，诸侯不释县，大夫、士日琴瑟。王者治定制礼，功成作乐。未制作之时，取先王之礼乐宜于今者用之。尧曰大章，舜曰箫韶，夏曰大夏，殷曰大护，周曰大武，各取其时民所乐者名之。尧时民乐其道章明也，舜时民乐其修绍尧道也，夏时民乐大其三圣相承也，殷时民乐大其护己也，周时民乐其伐讨也。盖异号而同意，异歌而同归。失礼鬼神例日，此不日者，嫌独考宫以非礼书，故从未言初可知。〇夫乐，音扶，发句之端放此。朝廷，徒佞反。好义，呼报反，下同。征，张里反。施，式豉反。争，争鬭之争。离也，力智反，下同。邪，似嗟反。未曾，在能反，下同。淫辟，匹亦反。县，音玄。治定，直吏反。韶，常昭反。夏日，户雅反，下同。护，户故反。纣，直久反。"
                },
                {
                    "paragraph": "〇邾娄人、郑人伐宋。",
                    "zhushu": "邾娄，小国，序上者，主会也。"
                },
                {
                    "paragraph": "〇螟。何以书？记灾也。",
                    "zhushu": "灾者，有害于人物，随事而至者。先是，隐公张百金之鱼，设苛令急法，以禁民之所致。○螟，亡丁反，虫食苗心。苛，音河。"
                },
                {
                    "paragraph": "〇冬，十有二月辛巳，公子彄卒。",
                    "zhushu": "日者，隐公贤君，宜有恩礼于大夫。益师始见法，无骇有罪，据侠又未命也，故独得于此日。〇彄，苦侯反。见，贤徧反。"
                },
                {
                    "paragraph": "〇宋人伐郑，围长葛。邑不言围，此其言围何？",
                    "zhushu": "据伐于余丘不言围。"
                },
                {
                    "paragraph": "强也。",
                    "zhushu": "至邑虽围，当言伐，恶其强而无义也。必欲为得邑，故如其意言围也。所以不知郑强者，公以楚师伐宋围缗，不言强也。〇强，渠羌反，下同。恶，乌路反。",
                    "type": 2
                },
                {
                    "paragraph": "六年，春，郑人来输平。输平者何？输平，犹堕成也。何言乎堕成？",
                    "zhushu": "据翚会诸侯伐郑后，未道平也。何道堕成？〇输平，式朱反，堕也，左氏作“渝平”。堕，许规反。"
                },
                {
                    "paragraph": "败其成也。",
                    "zhushu": "翚伐郑后，已相与平，但外平不书，故云尔。"
                },
                {
                    "paragraph": "曰：“吾成败矣，",
                    "zhushu": "吾，鲁也。"
                },
                {
                    "paragraph": "吾与郑人，末有成也。”",
                    "zhushu": "末，无也。此传发者，解郑称人，为共国辞。"
                },
                {
                    "paragraph": "吾与郑人，则曷为末有成？",
                    "zhushu": "据无战、伐之文。"
                },
                {
                    "paragraph": "狐壤之战，隐公获焉。",
                    "zhushu": "时，与郑人战于狐壤，为郑所获。〇壤，如丈反。"
                },
                {
                    "paragraph": "然则何以不言战？",
                    "zhushu": "战者，内败文也，据鞍战君获言师败绩。"
                },
                {
                    "paragraph": "讳获也。",
                    "zhushu": "君获不言师败绩，故以输平讳也。与鞍战辟内败文异。战例时，偏战日，诈战月。不日者，郑诈之。不月者，正月也。见隐终无奉正月之意。不地者，深讳也。使若实输平，故不地也。称人，共国辞者，嫌来输平独恶郑，明郑擅获诸侯，鲁不能死难，皆当绝之。○见，贤徧反。恶，乌路反。难，乃旦反。"
                },
                {
                    "paragraph": "〇夏，五月辛酉，公会齐侯，盟于艾。秋，七月。此无事，何以书？春秋虽无事，首时过则书。",
                    "zhushu": "首，始也。时，四时也。过，历也。春以正月为始，夏以四月为始，秋以七月为始，冬以十月为始。历一时无事，则书其始月也。○艾，王盖反。"
                },
                {
                    "paragraph": "首时过则何以书？",
                    "zhushu": "据无事也。"
                },
                {
                    "paragraph": "春秋编年，四时具，然后为年。",
                    "zhushu": "明王者当奉顺四时之正也，尚书曰“钦若昊天，历象日月星辰，敬授民时”是也。有事不月者，人道正则天道定矣。〇编，必连反，字林、声类皆布千反，一音甫连反。昊，户老反。"
                },
                {
                    "paragraph": "〇冬，宋人取长葛。外取邑不书，此何以书？久也。",
                    "zhushu": "古者师出不逾时，今宋更年取邑，久暴师，苦众居外，故书以疾之。不系郑举伐者，明因上伐围取也。〇更，音庚。暴，步卜反。",
                    "type": 2
                },
                {
                    "paragraph": "七年，春，王三月，叔姫归于纪。",
                    "zhushu": "叔姬者，伯姬之媵也。至是乃归者，待年父母国也。妇人八岁备数，十五从嫡，二十承事君子。媵贱书者，后为嫡，终有贤行。纪侯为齐所灭，纪季以酅入于齐，叔姫归之，能处隐约，全竟妇道，故重录之。〇从适，丁历反，本亦作嫡，下同。贤行，下孟反；下“异行”同。酅，户圭反。"
                },
                {
                    "paragraph": "滕侯卒。何以不名？",
                    "zhushu": "据蔡侯考父卒名。"
                },
                {
                    "paragraph": "微国也。",
                    "zhushu": "小国，故略不名。"
                },
                {
                    "paragraph": "微国则其称侯何？",
                    "zhushu": "据大国称侯，小国称伯、子、男。"
                },
                {
                    "paragraph": "不嫌也。",
                    "zhushu": "滕侯卒不名，下常称子，不嫌，称侯为大国。"
                },
                {
                    "paragraph": "春秋贵贱不嫌同号，",
                    "zhushu": "贵贱不嫌者，通同号称也。若齐亦称侯，滕亦称侯。微者亦称人，贬亦称人。皆有起文，贵贱不嫌同号是也。〇号称，尺证反。"
                },
                {
                    "paragraph": "美恶不嫌同辞。",
                    "zhushu": "若继体君亦称即位，继弑君亦称即位，皆有起文，美恶不嫌同辞是也。滕，微国，所传闻之世未可卒，所以称侯而卒者，春秋王鲁，托隐公以为始受命王，滕子先朝隐公，春秋褒之以礼，嗣子得以其禄祭，故称侯，见其义。〇恶，乌路反，又如字，注同。传，直专反。见，贤徧反。"
                },
                {
                    "paragraph": "〇夏，城中丘。中丘者何？内之邑也。城中丘何以书？",
                    "zhushu": "上问“中丘者何”，指问邑也。故因言“何以书”。嫌但问书中丘，故复言“城中丘，何以书”也。○复，扶又反。"
                },
                {
                    "paragraph": "以重书也。",
                    "zhushu": "以功重，故书也。当稍稍补完之，至令大崩弛坏败，然后发众城之，猥苦百姓，空虚国家，故言城，明其功重，与始作城无异。城邑例时。〇令，力呈反。弛，户尔反，又式氏反。"
                },
                {
                    "paragraph": "〇齐侯使其弟年来聘。其称弟何？",
                    "zhushu": "据诸侯之子称公子。"
                },
                {
                    "paragraph": "母弟称弟，母兄称兄。",
                    "zhushu": "母弟，同母弟。母兄，同母兄。不言同母，言母弟者，若谓不如为如矣，齐人语也。分别同母者，春秋变周之文，从殷之质。质家亲亲，明当亲厚异于群公子也。聘者，问也。来聘书者，皆喜内见聘事也。古者诸侯朝罢朝聘，为慕贤考礼，一法度，尊天子。不言聘公者，礼，聘受之于大庙，孝子谦，不敢以己当之，归美于先君，且重宾也。〇别，彼列反。大庙，音泰，下同。"
                },
                {
                    "paragraph": "〇秋，公伐邾娄。〇冬，天王使凡伯来聘。",
                    "zhushu": "书者，喜之也。古者诸侯有较德殊风异行，天子聘问之，当北面称臣，受之于大庙，所以尊王命，归美于先君，不敢以己当之。"
                },
                {
                    "paragraph": "戎伐凡伯于楚丘以归。凡伯者何？",
                    "zhushu": "上言聘，此言伐，嫌其异，故执不知问。"
                },
                {
                    "paragraph": "天子之大夫也。此聘也，其言伐之何？",
                    "zhushu": "据出聘与郊、柳异，不得言伐也。问伐加“之”者，辟问轻重两举之。"
                },
                {
                    "paragraph": "执之也。执之则其言伐之何？",
                    "zhushu": "据执季孙隐如不言伐。"
                },
                {
                    "paragraph": "大之也。",
                    "zhushu": "尊大王命，责当死位，故使与国同。"
                },
                {
                    "paragraph": "曷为大之？",
                    "zhushu": "据王子突系诸人。"
                },
                {
                    "paragraph": "不与夷狄之执中国也。",
                    "zhushu": "因地不接京师，故以中国正之。中国者，礼义之国也。执者，治文也。君子不使无礼义制治有礼义，故绝不言执，正之言伐也。执天子大夫而以中国正之者，执中国尚不可，况执天子之大夫乎？所以降夷狄，尊天子，为顺辞。"
                },
                {
                    "paragraph": "其地何？",
                    "zhushu": "据执季孙隐如不地。"
                },
                {
                    "paragraph": "大之也。",
                    "zhushu": "顺上伐文，使若楚丘为国者，犹庆父伐于余丘也。不地以卫者，天子大夫衔王命至尊，顾在所诸侯，有出入所在赴其难，当与国君等也。录“以归”者，恶凡伯不死位，以辱王命也。○难，乃旦反。恶，乌路反。",
                    "type": 2
                },
                {
                    "paragraph": "八年，春，宋公、卫侯遇于垂。",
                    "zhushu": "宋公字上者，时卫侯要宋公，使不虞者为主，明当戒慎之。无主者，遇在其间，置上则嫌为事出，置下则嫌无天法，可以制月，文不可施也。〇要，一遥反。为事，于伪反，下欲为鲁、为小国、为桓并年末注皆同。"
                },
                {
                    "paragraph": "〇三月，郑伯使宛来归邴。宛者何？郑之微者也。邴者何？郑汤沐之邑也。天子有事于泰山，诸侯皆从。泰山之下，诸侯皆有汤沐之邑焉。",
                    "zhushu": "有事者，巡守祭天告至之礼也。当沐浴絜齐，以致其敬，故谓之汤沐邑也，所以尊待诸侯，而共其费也。礼：四井为邑，邑方二里。东方二州，四百二十国，凡为邑，广四十里，袤四十二里，取足舍止共槀榖而已。“归邴”书者，甚恶郑伯无尊事天子之心，专以汤沐邑归鲁，背叛当诛也。录使者，重尊汤沐邑也。王者所以必巡守者，天下虽平，自不亲见，犹恐远方独有不得其所，故三年一使，三公绌陟，五年亲自巡守。巡，犹循也，守，犹守也，循行守视之辞，亦不可国至人见为烦扰，故至四岳，足以知四方之政而已。尚书曰：岁二月，东巡守，至于岱宗，柴。望秩于山川，遂觐东后。协时、月正日，同律、度、量、衡。修五礼、五玉、三帛、二生、一死贽，如五器，卒乃复。五月，南巡守，至于南岳，如岱礼。八月，西巡狩，至于西岳，如初。十有一月，朔巡守，至于北岳，如西礼。还至嵩，如初礼。归，格于祢祖，用特是也。〇宛，于阮反，人名也，一音乌卵反，又乌勉反。邴，彼命反，又音丙，郑邑，左氏作“祊”。从，才用反。巡守，手又反，本又作狩，下除犹守、守视以外同。絜齐，侧皆反，本多即作“齐”字，后放此，更不音。而共，音恭，下同。费，芳味反。广，古圹反。袤，音茂。槀，古老反。甚恶，乌路反，下同。背，步内反。使，所吏反。行，下孟反。量，音亮。贽，音至。嵩，夙忠反。格，本又作“假”，同古百反。祢，乃礼反，本又作“艺”。"
                },
                {
                    "paragraph": "庚寅，我入邴。其言入何？",
                    "zhushu": "据上书归，取邑已明，无事复书入也。〇复书，扶又反，下“故复”同。"
                },
                {
                    "paragraph": "难也。",
                    "zhushu": "入者，非已至之文，难辞也。此鲁受邴，与郑同罪当诛，故书入，欲为鲁见重难辞。〇难也，乃旦反，一音如字，注及下同。见重，贤徧反，下同。"
                },
                {
                    "paragraph": "其日何？",
                    "zhushu": "据取邑不日。"
                },
                {
                    "paragraph": "难也。",
                    "zhushu": "以归后乃日也。言时重难，不可即入，至此日乃入。"
                },
                {
                    "paragraph": "其言我何？",
                    "zhushu": "据吴伐我，以吴伐，故言我。"
                },
                {
                    "paragraph": "言我者，非独我也，",
                    "zhushu": "自入邑不得言我，有他人在其中，乃得言我，故能起其非独我。"
                },
                {
                    "paragraph": "齐亦欲之。",
                    "zhushu": "时，齐与郑、鲁比聘会者亦欲得之，故以非独我，起齐恶。齐恶起，则鲁蒙欲邑，见于恶愈矣。"
                },
                {
                    "paragraph": "○夏，六月，己亥，蔡侯考父卒。〇辛亥，宿男卒。",
                    "zhushu": "宿本小国，不当卒，所以卒而日之者，春秋王鲁，以隐公为始受命王，宿男先与隐公交接，故卒襃之也。不名、不书葬者，与微者盟，功薄，当襃之，为小国，故从小国例。"
                },
                {
                    "paragraph": "○秋，七月，庚午，宋公、齐侯、卫侯盟于瓦屋。〇八月，葬蔡宣公。卒何以名，而葬不名？卒从正",
                    "zhushu": "，卒当赴告天子，君前臣名，故从君臣之正义言也。"
                },
                {
                    "paragraph": "而葬从主人。",
                    "zhushu": "至葬者有常月可知，不赴告天子，故自从蔡臣子辞称公。"
                },
                {
                    "paragraph": "卒何以日而葬不日？卒赴，",
                    "zhushu": "赴天子也。缘天子闵伤，欲其知之，又臣子疾痛，不能不具以告。"
                },
                {
                    "paragraph": "而葬不告。",
                    "zhushu": "不告天子也。发传于葬者，从正也。"
                },
                {
                    "paragraph": "○九月辛卯，公及莒人盟于包来。公曷为与微者盟？",
                    "zhushu": "据与齐髙傒盟讳之。〇包来，左氏作“浮来”。傒，音兮。"
                },
                {
                    "paragraph": "称人，则从不疑也。",
                    "zhushu": "从者，随从也。实莒子也。言莒子，则嫌公行微不肖，诸侯不肯随从公盟，而公反随从之，故使称人，则随从公不疑矣。隐为桓立，狐壤之战，不能死难，又受汤沐邑，卒无廉耻，令翚有缘谄，为桓所疑，故著其不肖，仅能使微者随从之耳。盖痛录隐所以失之，又见获受邑，皆讳不明，因与上相起也。〇行，户孟反。难，乃旦反。令，力呈反。仅，其靳反。"
                },
                {
                    "paragraph": "〇螟。",
                    "zhushu": "先是有狐壤之战、中丘之役，又受邴田，烦扰之应。〇应，应对之应。"
                },
                {
                    "paragraph": "〇冬，十有二月，无骇卒。此展无骇也，何以不氏？",
                    "zhushu": "据公子彄卒氏公子。"
                },
                {
                    "paragraph": "疾始灭也，故终其身不氏。",
                    "zhushu": "嫌上贬主，起入为灭，不为疾始，故复为疾始灭。终身贬之，足见上贬为疾始灭。",
                    "type": 2
                },
                {
                    "paragraph": "九年，春，天王使南季来聘。〇三月癸酉，大雨震电。何以书？记异也。何异尔？不时也。",
                    "zhushu": "震雷电者，阳气也。有声名曰雷，无声名曰电。周之三月，夏之正月，雨当水雪杂下，雷当闻于地中，其雉雊，电未可见，而大雨震电，此阳气大失其节，犹隐公久居位，不反于桓，失其宜也。日者，一日之中也。凡灾异，一日者日，历日者月，历月者时，历时者加自文为异。发于九年者，阳数可以极，而不还国于桓之所致。〇震电，徒练反。雊，古豆反。见，贤徧反。"
                },
                {
                    "paragraph": "〇庚辰，大雨雪。何以书？记异也。何异尔？俶甚也。",
                    "zhushu": "俶，始怒也。始怒甚，犹大甚也。盖师说以为平地七尺雪者，盛阴之气也。八日之间，先示隐公以不宜久居位，而继以盛阴之气大怒，此桓将怒而弑隐公之象。〇雨，于付反。俶甚，天叔反，始也。大甚，音泰。"
                },
                {
                    "paragraph": "〇侠卒。侠者何？吾大夫之未命者也。",
                    "zhushu": "以无氏而卒之也。未命所以卒之者，赏疑从重。无氏者，少略也。〇侠卒，音恊，榖梁云“所侠”。少，诗照反。"
                },
                {
                    "paragraph": "○夏，城郎。〇秋，七月。〇冬，公会齐侯于邴。",
                    "zhushu": "〇于邴，左氏作“防”。",
                    "type": 2
                },
                {
                    "paragraph": "十年，春，王二月，公会齐侯、郑伯于中丘。",
                    "zhushu": "月者，隐前为郑所获，今始与相见，故危录内，明君子当犯而不校也。"
                },
                {
                    "paragraph": "○夏，翚帅师会齐人、郑人，伐宋。此公子翚也，何以不称公子？",
                    "zhushu": "据楚公子婴齐贬后复称公子。〇复，扶又反，又音服。"
                },
                {
                    "paragraph": "贬。曷为贬？隐之罪人也，故终隐之篇贬也。",
                    "zhushu": "嫌上一贬可移于他事者，故终隐之篇贬之。明为隐贬，所以起隐之罪人也。〇明为，于伪反；下“先为”同。"
                },
                {
                    "paragraph": "〇六月壬戌，公败宋师于菅。",
                    "zhushu": "〇公败，必迈反，凡临佗曰败，皆同此音。菅，古颜反。"
                },
                {
                    "paragraph": "辛未，取郜。",
                    "zhushu": "〇郜，古报反。"
                },
                {
                    "paragraph": "辛巳，取防。取邑不日，此何以日？",
                    "zhushu": "据取阚不日也。〇阚，苦暂反。"
                },
                {
                    "paragraph": "一月而再取也。",
                    "zhushu": "欲起一月而再取，故日。"
                },
                {
                    "paragraph": "何言乎一月而再取？",
                    "zhushu": "据取漷东田及沂西田，亦一月再取两邑，不日。〇漷，火号反，又音郭。沂，鱼依反。"
                },
                {
                    "paragraph": "甚之也。",
                    "zhushu": "甚鲁因战见利生事，利心数动。〇数，所角反。"
                },
                {
                    "paragraph": "内大恶讳，此其言甚之何？春秋录内而略外，于外大恶书，小恶不书；于内大恶讳，小恶书。",
                    "zhushu": "明取邑为小恶，一月再取，小恶中甚者耳，故书也。于内大恶讳，于外大恶书者，明王者起，当先自正，内无大恶，然后乃可治诸夏大恶，因见臣子之义，当先为君父讳大恶也。内小恶书，外小恶不书者，内有小恶，适可治诸夏大恶，未可治诸夏小恶，明当先自正，然后正人。小恶不讳者，罪薄耻轻。败宋师日者，见结日偏战也。不言战者，托王于鲁，故不以敌辞言之，所以强王义也。〇见，贤徧反，下同。"
                },
                {
                    "paragraph": "○秋，宋人、卫人入郑。〇宋人、蔡人、卫人伐载，郑伯伐取之。其言伐取之何？",
                    "zhushu": "据国言灭，邑言取。又“徐人取舒”不言伐。"
                },
                {
                    "paragraph": "易也。其易奈何？因其力也。因谁之力？因宋人、蔡人、卫人之力也。",
                    "zhushu": "载属为上三国所伐，郑伯无仁心，因其困而灭之。易君取邑，故言取。欲起其易，因上伐力，故同其文言伐，就上载言取之也。不月者，移恶上三国。〇易，以豉反，下及注同。属，音烛，适也。"
                },
                {
                    "paragraph": "〇冬，十月壬午，齐人、郑人入盛。",
                    "zhushu": "日者，盛、鲁同姓。于隐篇再见入者，明当忧录之。〇入盛，左氏作“郕”，后皆放此。",
                    "type": 2
                },
                {
                    "paragraph": "十有一年，春，滕侯、薛侯来朝。其言朝何？",
                    "zhushu": "据内言如。"
                },
                {
                    "paragraph": "诸侯来曰朝，大夫来曰聘。",
                    "zhushu": "传言来者，解内外也。春秋王鲁，王者无朝诸侯之义，故内适外言“如”，外适内言“朝聘”，所以别外尊内也。不言朝公者，礼，朝受之于大庙，与聘同义。○别，彼列反。"
                },
                {
                    "paragraph": "其兼言之何？",
                    "zhushu": "据邓、榖来朝，不兼言朝。"
                },
                {
                    "paragraph": "微国也。",
                    "zhushu": "略小国也。称侯者，春秋托隐公以为始受命王，滕、薛先朝隐公，故襃之。已于仪父见法，复出滕、薛者，仪父盟功浅，滕、薛朝功大，宿与微者盟，功尤小，起行之当各有差也。滕序上者，春秋变周之文，从殷之质，质家亲亲，先封同姓。〇见法，贤徧反，年末注同。复出，扶又反，下文不复、注“故复”同。"
                },
                {
                    "paragraph": "○夏，五月，公会郑伯于祁𥠖。",
                    "zhushu": "〇祁𥠖，祁音巨之反，又上之反。𥠖音力兮反，又力私反。左氏作“时来”。"
                },
                {
                    "paragraph": "○秋，七月壬午，公及齐侯、郑伯入许。",
                    "zhushu": "日者，危录隐公也。为弟守国，不尚推让，数行不义，皇天降灾，謟臣进谋，终不觉悟，又复搆怨入许，危亡之衅，外内并生，故危录之。○为弟，于伪反；年末注同。数，所角反。衅，许靳反。"
                },
                {
                    "paragraph": "○冬，十有一月壬辰，公薨。何以不书葬？",
                    "zhushu": "据庄公书葬。"
                },
                {
                    "paragraph": "隐之也。何隐尔？弑也。",
                    "zhushu": "为桓公所弑。〇弑，申志反，注及下并同。"
                },
                {
                    "paragraph": "弑则何以不书葬？",
                    "zhushu": "据桓公书葬。"
                },
                {
                    "paragraph": "春秋君弑，贼不讨，不书葬，以为无臣子也。",
                    "zhushu": "道春秋通例，与文、武异。"
                },
                {
                    "paragraph": "子沈子曰：“君弑，臣不讨贼，非臣也；子不复雠，非子也。葬，生者之事也。春秋君弑，贼不讨，不书葬，以为不系乎臣子也。”",
                    "zhushu": "子沈子，后师。明说此意者，明臣子不讨贼当绝，君丧无所系也。沈子称子，冠氏上者，著其为师也。不但言“子曰”者，辟孔子也。其不冠子者，他师也。〇冠氏，古乱反；下同。"
                },
                {
                    "paragraph": "公薨何以不地？",
                    "zhushu": "据庄公薨于路寝。"
                },
                {
                    "paragraph": "不忍言也。",
                    "zhushu": "不忍言其僵尸之处。〇僵，居良反。处，昌虑反。"
                },
                {
                    "paragraph": "隐何以无正月？",
                    "zhushu": "据六年输平不月。"
                },
                {
                    "paragraph": "隐将让乎桓，故不有其正月也。",
                    "zhushu": "嫌上诸成公意，适可见始让，不能见终，故复为终篇去正月，明隐终无有国之心，但桓疑而弑之。公薨，主书者为臣子恩痛之，他国自从王者恩例录也。〇去，起吕反。"
                }
            ]
        },
        {
            "name": "桓公第二",
            "paragraphs": [
                {
                    "paragraph": "桓公第二",
                    "zhushu": "",
                    "type": 1
                },
                {
                    "paragraph": "元年，春，王正月，公即位。继弑君不言即位，此其言即位何？",
                    "zhushu": "据庄公不言即位。〇继弑，申志反。注皆同，二年放此。"
                },
                {
                    "paragraph": "如其意也。",
                    "zhushu": "弑君欲即位，故如其意，以著其恶。直而不显，讳而不盈。桓本贵当立，所以为篡者，隐权立，桓北面君事隐也。即者，就也。先谒宗庙，明继祖也。还之朝，正君臣之位也。事毕而反，凶服焉。"
                },
                {
                    "paragraph": "○三月，公会郑伯于垂。",
                    "zhushu": "桓公会皆月者，危之也。桓弑贤君，篡慈兄，专易朝宿之邑，无王而行，无仁义之心，与人交接，则有危也，故为臣子忧之。不致之者，为下去王，适足以起无王，未足以见无王罪之深浅，故复夺臣子辞，成诛文也。○为下，于伪反，下“为告”同。去，起吕反。见，贤徧反。故复，扶又反，下同。"
                },
                {
                    "paragraph": "○郑伯以璧假许田。其言以璧假之何？",
                    "zhushu": "据实假不当持璧也。"
                },
                {
                    "paragraph": "易之也。易之则其言假之何？为恭也。",
                    "zhushu": "为恭孙之辞，使若暂假借之辞。○孙，音逊。"
                },
                {
                    "paragraph": "曷为为恭？",
                    "zhushu": "据取邑不为恭敬辞。"
                },
                {
                    "paragraph": "有天子存，则诸侯不得专地也。许田者何？",
                    "zhushu": "地皆不得专，而此独为恭辞，疑非凡邑，故更问之。"
                },
                {
                    "paragraph": "鲁朝宿之邑也。诸侯时朝乎天子，天子之郊，诸侯皆有朝宿之邑焉。",
                    "zhushu": "时朝者，顺四时而朝也。缘臣子之心，莫不欲朝朝莫夕。王者与诸侯别治，势不得自专朝，故即位比年使大夫小聘，三年使上卿大聘，四年又使大夫小聘，五年一朝。王者亦贵得天下之欢心，以事其先王，因助祭以述其职，故分四方诸侯为五部，部有四辈，辈主一时。孝经曰“四海之内，各以其职来助祭”，尚书曰“群后四朝，敷奏以言，明试以功，车服以庸”是也。宿者，先诫之辞，古者天子邦畿千里，远郊五百里，诸侯至远郊，不敢便入，必先告至，由如他国至竟而假涂也。皆所以防未然，谨事上之敬也。王者以诸侯远来朝，亦加殷勤之礼以接之。为告至之须，当有所住止，故赐邑于远郊，其实天子地，诸侯不得专也。桓公无尊事天子之心，专以朝宿之邑与郑，背叛当诛，故深讳，使若暂假借之者。不举假为重，复举上会者，方讳言许田，不举会，无以起从鲁假之也。○朝朝，上如字，下直遥反。莫，音暮。治，直吏反。背叛，音佩，凡“背叛”之类皆放此。"
                },
                {
                    "paragraph": "此鲁朝宿之邑也，则曷为谓之许田？讳取周田也。讳取周田，则曷为谓之许田？系之许也。曷为系之许？近许也。此邑也，其称田何？田多邑少称田，邑多田少称邑。",
                    "zhushu": "分别之者，古有分土，无分民，明当察民多少，课功德。○近，“附近”之近。别，彼列反。"
                },
                {
                    "paragraph": "〇夏，四月，丁未，公及郑伯盟于越。",
                    "zhushu": "〇越，本亦作“粤”，音同。"
                },
                {
                    "paragraph": "〇秋，大水。何以书？记灾也。",
                    "zhushu": "灾伤二榖以上，书灾也。经曰：秋，大水，无麦、苗。传曰“待无麦，然后书无苗”是也。先是桓篡隐，百姓痛伤，悲哀之心既蓄积，而复专易朝宿之邑，阴逆而与怨气并之所致。〇以上，时掌反，凡言“以上”皆放此。蓄，敕六反。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "二年，春，王正月，戊申，宋督弑其君与夷及其大夫孔父。",
                    "zhushu": "贤者不名，故孔父称字。督，未命之大夫，故国氏之。"
                },
                {
                    "paragraph": "及者何？",
                    "zhushu": "以公夫人言“及”，仲子微不得及君，上下大夫言“及”，知君尊亦不得及臣，故问之。"
                },
                {
                    "paragraph": "累也。",
                    "zhushu": "累，累从君而死，齐人语也。"
                },
                {
                    "paragraph": "弑君多矣，舍此无累者乎？曰：有，仇牧、荀息皆累也。舍仇牧、荀息无累者乎？曰：有。",
                    "zhushu": "叔仲惠伯是也。○舍此，音舍，下同。"
                },
                {
                    "paragraph": "有则此何以书？贤也。何贤乎孔父？",
                    "zhushu": "据叔仲惠伯不贤。"
                },
                {
                    "paragraph": "孔父可谓义形于色矣。",
                    "zhushu": "以称字见先君死。〇见先，贤遍反，下“形见”“目见”“斥见”“见恩”并同；下悉荐反。"
                },
                {
                    "paragraph": "其义形于色奈何？督将弑殇公，孔父生而存，则殇公不可得而弑也，故于是先攻孔父之家。",
                    "zhushu": "大夫称家父者，字也。礼，臣死，君字之。以君得字之，知先攻孔父之家。〇殇，式羊反。"
                },
                {
                    "paragraph": "殇公知孔父死，己必死，趋而救之，皆死焉。",
                    "zhushu": "趋，走也。传道此者，明殇公知孔父贤而不能用，故致此祸。设使殇公不知孔父贤，焉知孔父死，己必死？设使鲁庄公不知季子贤，焉知以病召之？皆患安存之时，则轻废之急，然后思之，故常用不免。○死焉，于虔反，注同。"
                },
                {
                    "paragraph": "孔父正色而立于朝，则人莫敢过而致难于其君者，孔父可谓义形于色矣。",
                    "zhushu": "内有其义，而外形见于颜色。孔子曰“君子正其衣冠，尊其瞻视，俨然人望而畏之”是也。重道义形于色者，君子乐道人之善。言及者，使上及其君，若附大国以名通，明当封为附庸，不绝其祀，所以重社稷之臣也。督不氏者，起冯当国。不举冯弑为重者，缪公废子而反国，得正，故为之讳也。不得为让者，死乃反之，非所以全其让意也。〇难，乃旦反。严，鱼检反，本又作“俨”。重，直用反。故为，于伪反，传“为隐讳”，下注“不为讳”“为后”同。"
                },
                {
                    "paragraph": "〇滕子来朝。○三月，公会齐侯、陈侯、郑伯于稷，以成宋乱。内大恶讳，此其目言之何？",
                    "zhushu": "目，见也。斥见其恶，言成宋乱。"
                },
                {
                    "paragraph": "远也。所见异辞，所闻异辞，所传闻异辞。",
                    "zhushu": "所以复发传者，益师以臣见恩，此以君见恩，嫌义异也。所见之世，臣子恩其君父尤厚，故多微辞是也；所闻之世，恩王父少杀，故立炀宫不日，武宫日是也；所传闻之世，恩髙祖、曾祖又少杀，故子赤卒不日，子般卒日是也。〇传闻，直专反，注“传闻”及下注“传之”皆同。以复，扶又反，下“反复”同。少杀，所介反，下同。炀，余亮反，旧始鄣反。般，音班。"
                },
                {
                    "paragraph": "隐亦远矣，曷为为隐讳？",
                    "zhushu": "据观鱼讳。"
                },
                {
                    "paragraph": "隐贤而桓贱也。",
                    "zhushu": "宋公冯与督共弑君而立，诸侯会于稷，欲共诛之，受赂便还，令宋乱遂成。桓公本亦弑隐而立，君子疾同类相养，小人同恶相长，故贱不为讳也。古者诸侯五国为属，属有长；二属为连，连有帅；三连为卒，卒有正；七卒为州，州有伯也。州中有为无道者，则长、帅、卒、正、伯当征之，不征则与同恶。当春秋时，天下散乱，保伍坏败，虽不诛，不为成乱。今责其成乱者，疾其受赂也。加“以”者，辟直成乱也。〇令，力呈反。相长，丁丈反，下同。帅，所类反，下同。为卒，子忽反，下皆同。"
                },
                {
                    "paragraph": "〇夏，四月，取郜大鼎于宋。此取之宋，其谓之郜鼎何？",
                    "zhushu": "据莒人伐𣏌取牟娄，后莒牟夷以牟娄来奔，不系𣏌也。"
                },
                {
                    "paragraph": "器从名，",
                    "zhushu": "从本主名名之。"
                },
                {
                    "paragraph": "地从主人。",
                    "zhushu": "从后所属主人。"
                },
                {
                    "paragraph": "器何以从名？地何以从主人？",
                    "zhushu": "据错。"
                },
                {
                    "paragraph": "器之与人，非有即尔。",
                    "zhushu": "即，就也。若曰取，彼器与此人异国物，凡人取异国物，非就有取之者，皆持以归为有，为后不可分明，故正其本名。"
                },
                {
                    "paragraph": "宋始以不义取之，故谓之郜鼎。",
                    "zhushu": "宋始以不义取之，不应得，故正之，谓之郜鼎。如以义应得，当言取宋大鼎。郜本所以有大鼎者，周家以世孝，天瑞之鼎，以助享祭。诸侯有世孝者，天子亦作鼎以赐之。礼，祭天子九鼎，诸侯七，卿大夫五，元士三也。"
                },
                {
                    "paragraph": "至乎地之与人则不然，",
                    "zhushu": "凡取地，皆就有之，与器异也。"
                },
                {
                    "paragraph": "俄而可以为其有矣。",
                    "zhushu": "俄者，谓须臾之间，制得之顷也。诸侯土地各有封疆里数，今日取之，然后王者起兴，灭国继绝，世反取邑，不嫌不明，故卒可使以为其有，不复追录系本主。〇疆，居良反。"
                },
                {
                    "paragraph": "然则为取，可以为其有乎？",
                    "zhushu": "为取，恣意辞也。弟子未解，故云尔。〇解，音蟹。"
                },
                {
                    "paragraph": "曰：否。何者？",
                    "zhushu": "何者，将设事类之辞。"
                },
                {
                    "paragraph": "若楚王之妻媦，无时焉可也。",
                    "zhushu": "媦，妹也。引此为喻者，明其终不可名有也。经不正者，从可知，省文也。〇媦，音胃，妹也。"
                },
                {
                    "paragraph": "戊申，纳于大庙。何以书？讥。何讥尔？遂乱受赂，纳于大庙，非礼也。",
                    "zhushu": "纳者，入辞也。周公称大庙，所以必有庙者，缘生时有宫室也。孝子三年丧毕，思念其亲，故为之立宗庙，以鬼享之。庙之为言貌也，思想仪貌而事之，故曰：“齐之日，思其居处，思其笑语，思其志意，思其所乐，思其所嗜。祭之日，入室，僾然必有见乎其位；周旋出入，肃然必有闻乎其容声；出户而听，慨然必有闻乎其叹息之声。”孝子之至也。质家右宗庙，上亲亲；文家右社稷，尚尊尊。○大庙，音泰，下及注同。嗜，市志反。僾，音爱，又乌改反。慨，苦爱反。"
                },
                {
                    "paragraph": "秋，七月，纪侯来朝。",
                    "zhushu": "称侯者，天子将娶于纪，与之奉宗庙，传之无穷，重莫大焉，故封之百里。月者，明当尊而不臣，所以广孝敬。盖以为天子得娶庶人女，以其得专封也。"
                },
                {
                    "paragraph": "〇蔡侯、郑伯会于邓。离不言会，此其言会何？",
                    "zhushu": "据齐侯、郑伯如纪。二国会曰离。二人议，各是其所是，非其所非，所道不同，不能决事，定是非，立善恶，不足采取，故谓之离会。"
                },
                {
                    "paragraph": "盖邓与会尔。",
                    "zhushu": "时因邓都得与邓会。自三国以上言会者，重其少从多也。能决事，定是非，立善恶。尚书曰：“三人议，则从二人之言。”盖取诸此。〇与会，音预。"
                },
                {
                    "paragraph": "〇九月，入𣏌。〇公及戎盟于唐。",
                    "zhushu": "不日者，戎怨隐不反国，善桓能自复，翕然相亲信。"
                },
                {
                    "paragraph": "〇冬，公至自唐。",
                    "zhushu": "致者，君子疾贤者失其所，不肖者反以相亲荣，故与隐相违也。明前隐与戎盟，虽不信，犹可安也。今桓与戎盟，虽信，犹可危也，所以深抑小人也。凡致者，臣子喜其君父脱危而至。",
                    "type": 2
                },
                {
                    "paragraph": "三年，春，正月，公会齐侯于嬴。",
                    "zhushu": "无王者，以见桓公无王而行也。二年有王者，见始也；十年有王者，数之终也；十八年有王者，桓公之终也。明终始有王，桓公无之尔。不就元年见始者，未无王也。二月非周之正月，所以复去之者，明春秋之道亦通于三王，非主假周以为汉制而已。○嬴，音盈。以见，贤徧反，下并年末“以见”同。复，扶又反，下同。去，起吕反。"
                },
                {
                    "paragraph": "〇夏，齐侯、卫侯胥命于蒲。胥命者何？相命也。",
                    "zhushu": "胥，相也。时盟不歃血，但以命相誓。〇歃，本又作“歃”，所洽反，又所甲反。"
                },
                {
                    "paragraph": "何言乎相命？",
                    "zhushu": "据盟亦相命，不道也。"
                },
                {
                    "paragraph": "近正也。",
                    "zhushu": "以不言盟也。〇近正，“附近”之近，下及注同。"
                },
                {
                    "paragraph": "此其为近正奈何？古者不盟，结言而退。",
                    "zhushu": "善其近正，似于古而不相背，故书以拨乱也。〇背，音佩。"
                },
                {
                    "paragraph": "○六月，公会纪侯于盛。",
                    "zhushu": "○盛，音成。"
                },
                {
                    "paragraph": "○秋，七月，壬辰，朔，日有食之，既。既者何？尽也。",
                    "zhushu": "光明灭尽也。是后，楚灭邓、榖，上僭称王，故尤甚也。楚灭邓、榖不书者，后治夷狄。"
                },
                {
                    "paragraph": "〇公子翚如齐逆女。○九月，齐侯送姜氏于讙。何以书？讥。何讥尔？诸侯越竟送女，非礼也。",
                    "zhushu": "以言姜氏也。礼，送女，父母不下堂，姑姊妹不出门。○讙，呼官反。"
                },
                {
                    "paragraph": "此入国矣，何以不称夫人？",
                    "zhushu": "据讙鲁地。"
                },
                {
                    "paragraph": "自我言齐，",
                    "zhushu": "恕己以及人也。"
                },
                {
                    "paragraph": "父母之于子，虽为邻国夫人，犹曰吾姜氏。",
                    "zhushu": "所以崇父子之亲，从父母辞。不言“孟姜”言“姜氏”者，从鲁辞，起鲁地。"
                },
                {
                    "paragraph": "〇公会齐侯于讙。夫人姜氏至自齐。翚何以不致？",
                    "zhushu": "据“遂以夫人妇姜至自齐”致。"
                },
                {
                    "paragraph": "得见乎公矣。",
                    "zhushu": "本所以致夫人者，公不亲迎，有危也。翚当井致者，翚亲迎，重在翚也。上会讙时，夫人以得见公，得礼失礼在公，不复在翚，故不复致。不就讙上致者，妇人危重，故据都城乃致也。月者，为夫人至例危重之。〇亲迎，鱼敬反，下同。为夫，于伪反，下同。"
                },
                {
                    "paragraph": "○冬，齐侯使其弟年来聘。○有年。有年何以书？",
                    "zhushu": "方分别问“大有年”，故不但言“何以书”。〇别，彼列反。"
                },
                {
                    "paragraph": "以喜书也。大有年，何以书？亦以喜书也。此其曰有年何？仅有年也。",
                    "zhushu": "仅，犹劣也，谓五榖多少皆有，不能大成熟。○仅，其靳反，劣也。"
                },
                {
                    "paragraph": "彼其曰大有年何？",
                    "zhushu": "问宣十六年也。"
                },
                {
                    "paragraph": "大丰年也。",
                    "zhushu": "谓五榖皆大熟成。"
                },
                {
                    "paragraph": "仅有年亦足以当喜乎？恃有年也。",
                    "zhushu": "恃，赖也。若桓公之行，诸侯所当诛，百姓所当叛，而又元年大水，二年耗减，民人将去，国丧无日，赖得五榖皆有，使百姓安土乐业，故喜而书之，所以见不肖之君为国尤危，又明为国家者不可不有年。○行，下孟反。耗减，呼报反；下佳斩反。丧，息浪反。",
                    "type": 2
                },
                {
                    "paragraph": "四年，春，正月，公狩于郎。狩者何？田狩也。",
                    "zhushu": "田者，搜狩之摠名也。古者肉食，衣皮服，捕禽兽，故谓之田。取兽于田，故曰狩。易曰：“结绳罔以田鱼。”○狩，手又反，冬猎也。"
                },
                {
                    "paragraph": "春曰苗，",
                    "zhushu": "苗，毛也，明当见物取未怀任者。"
                },
                {
                    "paragraph": "秋曰搜，",
                    "zhushu": "搜，简择也，简择幼稚，取其大者。○曰廋，本又作“搜”，亦作“搜”，所求反，简择也。"
                },
                {
                    "paragraph": "冬曰狩。",
                    "zhushu": "狩，犹兽也，冬时禽兽长大，遭兽可取。不以夏田者，春秋制也，以为飞鸟未去于巢，走兽未离于穴，恐伤害于幼稚，故于苑囿中取之。○长大，丁丈反，年末同。离，力智反。囿，音又。"
                },
                {
                    "paragraph": "常事不书，此何以书？讥。何讥尔？远也。",
                    "zhushu": "以其地远。礼，诸侯田狩不过郊。"
                },
                {
                    "paragraph": "诸侯曷为必田狩？",
                    "zhushu": "据有囿也。"
                },
                {
                    "paragraph": "一曰乾豆，",
                    "zhushu": "一者，第一之杀也。自左膘射之，达于右髃，中心，死疾鲜絜，故乾而豆之中，荐于宗庙。豆，祭器名，状如镫，天子二十有六，诸公十有六，诸侯十有二，卿上大夫八，下大夫六，士二。○左膘，毗小反，又扶了反，三苍云“小腹两边肉”，说文云“胁后髀前肉”。射之，食亦反，下同。右髃，本又作“腢”，鱼俱反，又五苟反，说文云“肩前也”，字林云“肩前两乳骨也，五口反”。中心，丁仲反，下同。镫，都邓反，又音登。"
                },
                {
                    "paragraph": "二曰宾客，",
                    "zhushu": "二者，第二之杀也。自左膘射之，达于右脾，远心，死难，故以为宾客。〇远，于万反。"
                },
                {
                    "paragraph": "三曰充君之庖。",
                    "zhushu": "充，备也。庖，厨也。三者，第三之杀也。自左膘射之，达于右䯚，中膓𦝩，污泡，死遟，故以充君之庖厨。已有三牲，必田狩者，孝子之意，以为己之所养，不如天地自然之牲逸豫肥美。禽兽多则伤五榖，因习兵事，又不空设，故因以捕禽兽，所以共承宗庙，示不忘武备，又因以为田除害。狩例时，此月者，讥不时也。周之正月，夏之十一月，阳气始施，乌兽怀任，草木萌牙，非所以养微。○庖，步苞反。左脾，方尔反，又步启反，股外也，本又作“膘”。右䯚，羊绍反，字林子小反，一本作“胘”，音贤。泡，普交反，又百交反。捕，音步，本又作“搏”，音博，又音付。共，音恭。为田，于伪反，下皆同。"
                },
                {
                    "paragraph": "夏，天王使宰渠伯纠来聘。宰渠伯纠者何？天子之大夫也。其称宰渠伯纠何？",
                    "zhushu": "据刘卷卒，氏采，不名且字。〇纠，居黝反。氏采，七代反，后放此。"
                },
                {
                    "paragraph": "下大夫也。",
                    "zhushu": "天子下大夫，系官氏名且字。系官者，卑不得专官事也。称伯者，上敬老也。上敬老则民益孝，上尊齿则民益弟。是以王者以父事三老，兄事五更，食之于辟雝，天子亲袒而割牲，执酱而馈，执爵而酳，冕而摠干，率民之至也。先王之所以治天下者有五：贵有徳，为其近于道也；贵臣，为其近于君也；贵老，为其近于父也；敬长，为其近于兄也；慈幼，为其近于子弟也。礼，君于臣而不名者有五：诸父兄不名，经曰“王札子”是也，诗曰“王谓叔父”是也；上大夫不名，“祭伯”是也；盛徳之士不名，“叔𦙝”是也；老臣不名，“宰渠伯纠”是也。下去二时者，桓公无王而行，天子不能诛，反下聘之，故为贬，见其罪，明不宜。〇弟，大计反。更，音庚。食，音嗣。辟，必亦反。袒，音但。馈，其愧反。酳，以刃反，又士刃反。其近，“附近”之近，下同。札，侧八反。𦙝，许乙反。去，起吕反。见，贤偏反。",
                    "type": 2
                },
                {
                    "paragraph": "五年，春，正月，甲戌，己丑，陈侯鲍卒。曷为以二日卒之？㤜也。",
                    "zhushu": "㤜者，狂也，齐人语。〇㤜，呼述反，狂也，齐人语。"
                },
                {
                    "paragraph": "甲戌之日亡，己丑之日死而得，君子疑焉，故以二日卒之也。",
                    "zhushu": "君子，谓孔子也。以二日卒之者，阙疑。"
                },
                {
                    "paragraph": "〇夏，齐侯、郑伯如纪。外相如不书，此何以书？",
                    "zhushu": "据蔡侯东国卒于楚不言如也。"
                },
                {
                    "paragraph": "离不言会也。",
                    "zhushu": "时，纪不与会，故略言如也。春秋始录内小恶，书内离会；略外小恶，不书外离会。至所闻之世，著治升平，内诸夏而详录之，乃书外离会。嫌外离会常书，故变文见意，以别嫌明疑。〇与，音预。治，直吏反。见意，贤徧反，下文注并同。别，彼列反。"
                },
                {
                    "paragraph": "○天王使仍叔之子来聘。仍叔之子者何？天子之大夫也。其称仍叔之子何？",
                    "zhushu": "据宰渠氏官，武氏子不称字，又不加之，尹氏不称子。"
                },
                {
                    "paragraph": "讥。何讥尔？讥父老，子代从政也。",
                    "zhushu": "礼，七十县车致仕。不言氏者，起父在也。加之者，起子辟一人。〇县，音玄。"
                },
                {
                    "paragraph": "〇葬陈桓公。",
                    "zhushu": "不月者，责臣子也。知君父有疾，当营卫不谨而失之也。传曰：“葬，生者之事。”"
                },
                {
                    "paragraph": "○城祝丘。○秋，蔡人、卫人、陈人从王伐郑。其言从王伐郑何？",
                    "zhushu": "据河阳举“王狩”，别出“朝”文，文不连“王”，王师不道所加。○从王，如字，又才用反，下及注同。"
                },
                {
                    "paragraph": "从王，正也。",
                    "zhushu": "美其得正义也，故以从王征伐录之。盖起时天子微弱，诸侯背叛，莫肯从王者征伐，以善三国之君独能尊天子死节。称人者，刺王者也。天下之君，海内之主，当秉纲撮要，而亲自用兵，故见其微弱。仅能从微者，不能从诸侯，犹莒称人，则从不疑也。不使王者首兵者，本不为王举也，知实诸侯者，以美得正。〇撮，七活反。不为，于伪反，下“所为”“与为六年”同。"
                },
                {
                    "paragraph": "〇大雩。大雩者何？旱祭也。",
                    "zhushu": "雩，旱请雨祭名。不解大者，祭言大雩，大旱可知也。君亲之南郊，以六事谢过，自责曰：“政不一与？民失职与？宫室禜与？妇谒盛与？苞苴行与？谗夫倡与？”使童男女各八人舞而呼雩，故谓之雩。不地者，常地也。○一与，音余，下同。苴，子余反。"
                },
                {
                    "paragraph": "然则何以不言旱？",
                    "zhushu": "据日食鼓用牲于社。"
                },
                {
                    "paragraph": "言雩，则旱见；言旱，则雩不见。",
                    "zhushu": "从可知，故省文也。日食独不省文者，与大水同礼，若但言鼓用牲，则不知其所为。必见雩者，善其能戒惧天灾，应变求雨，忧民之急也。〇应，“应对”之应，下同。"
                },
                {
                    "paragraph": "何以书？记灾也。",
                    "zhushu": "旱者，政教不施之应。先是，桓公无王行，比为天子所聘，得志益骄，去国远狩，大城祝丘，故致此旱。"
                },
                {
                    "paragraph": "〇𧑄。何以书？记灾也。",
                    "zhushu": "𧑄者，烦扰之所生，与上旱同说。○𧑄，音终，本亦作𧑸，说文𧑸或螽字。"
                },
                {
                    "paragraph": "○冬，州公如曹。外相如不书，此何以书？过我也。",
                    "zhushu": "为六年化我张本也。传：“不言化我者，张本非再化也。”称公者，申其尊，起其慢，责无礼。○过，古禾反，又古卧反。",
                    "type": 2
                },
                {
                    "paragraph": "六年，春，正月，寔来。寔来者何？犹曰是人来也。",
                    "zhushu": "犹曰是人来，不录何等人之辞。〇寔，市力反。"
                },
                {
                    "paragraph": "孰谓？谓州公也。",
                    "zhushu": "以上如曹书。"
                },
                {
                    "paragraph": "曷为谓之寔来？慢之也。曷为慢之？",
                    "zhushu": "据葵丘之盟日。"
                },
                {
                    "paragraph": "化我也。",
                    "zhushu": "行过无礼谓之化，齐人语也。诸侯相过，至竟必假涂，入都必朝，所以崇礼让，绝慢易，戒不虞也。今州公过鲁都不朝鲁，是慢之为恶，故书“寔来”，见其义也。月者，危录之。无礼之人，不可备责之。〇易，以豉反。见其，贤徧反，下“见无正”同。"
                },
                {
                    "paragraph": "○夏，四月，公会纪侯于成。〇秋，八月，壬午，大阅。大阅者何？简车徒也。",
                    "zhushu": "大简，阅兵车，使可任用而习之。〇阅，音悦。任，音壬。"
                },
                {
                    "paragraph": "何以书？盖以罕书也。",
                    "zhushu": "空，希也。孔子曰：“以不教民战，是谓弃之。”故比年简徒谓之搜，三年简车谓之大阅，五年大简车徒谓之大搜。存不忘亡，安不忘危。不地者，常地也。搜例时，此日者，桓既无文德，又忽忘武备，故尤危录。"
                },
                {
                    "paragraph": "〇蔡人杀陈佗。陈佗者何？陈君也。",
                    "zhushu": "以跃卒，不书葬也。○佗，大阿反。"
                },
                {
                    "paragraph": "陈君则曷为谓之陈佗？",
                    "zhushu": "据杀蔡侯般，不言蔡般。〇侯般，音班。"
                },
                {
                    "paragraph": "绝也。",
                    "zhushu": "绝者，国当绝。"
                },
                {
                    "paragraph": "曷为绝之？",
                    "zhushu": "据戕鄫子不绝。〇戕，在良反。鄫，才陵反。"
                },
                {
                    "paragraph": "贱也。其贱奈何？外淫也。恶乎淫？",
                    "zhushu": "恶乎，犹于何也。〇恶，音乌。乌乎，犹于何也，注同。"
                },
                {
                    "paragraph": "淫于蔡，蔡人杀之。",
                    "zhushu": "蔡称人者，与使得讨之，故从讨贼辞也。贱而去其爵者，起其见卑贱，犹律文立子奸母，见乃得杀之也。不日不书葬者，从贱文。〇去，起吕反。"
                },
                {
                    "paragraph": "〇九月，丁卯，子同生。子同生者孰谓？谓庄公也。",
                    "zhushu": "以夫人言，同非吾子。〇严公，音庄，本亦作“庄”。案：后汉讳庄，改为“严”。"
                },
                {
                    "paragraph": "何言乎子同生？",
                    "zhushu": "据君存称世子，子般不言生。"
                },
                {
                    "paragraph": "喜有正也。",
                    "zhushu": "喜国有正嗣。"
                },
                {
                    "paragraph": "未有言喜有正者，此其言喜有正何？久无正也。子公羊子曰：“其诸以病桓与？”",
                    "zhushu": "其诸，辞也。本所以书庄公生者，感隐、桓之祸生于无正，故喜有正。而不以世子正称书者，明欲以正见无正，疾恶桓公。日者，喜录之。礼，生与来日，死与往日，各取其所见日也。礼，世子生三日，卜士负之寝门外，以桑狐蓬矢射天地四方，明当有天地四方之事。三月，君名之，大夫负朝于庙，以名徧告之。〇桓与，音余。称，尺证反。恶，乌路反。射，食亦反。徧，音遍。"
                },
                {
                    "paragraph": "○冬，纪侯来朝。",
                    "zhushu": "朝聘例时。",
                    "type": 2
                },
                {
                    "paragraph": "七年，春，二月，己亥，焚咸丘。焚之者何？樵之也。",
                    "zhushu": "樵，薪也。以樵烧之，故因谓之樵之。樵之，齐人语。○樵，似遥反，薪也。"
                },
                {
                    "paragraph": "樵之者何？以火攻也。何言乎以火攻？",
                    "zhushu": "据战伐不道所用兵。○攻，音贡，又如字，下同。"
                },
                {
                    "paragraph": "疾始以火攻也。",
                    "zhushu": "征伐之道，不过用兵，服则可以退，不服则可以进。火之盛炎，水之盛冲，虽欲服罪，不可复禁，故疾其暴而不仁也。传不托始者，前此未有，无所托也。〇复，扶又反。"
                },
                {
                    "paragraph": "咸丘者何？邾娄之邑也。曷为不系乎邾娄？",
                    "zhushu": "据郱、鄑、郚系纪。〇郱，步丁反。鄑，子斯反，一音晋。郚，音吾。"
                },
                {
                    "paragraph": "国之也。",
                    "zhushu": "欲使如国，故无所系。加之者，辟寔国也。"
                },
                {
                    "paragraph": "曷为国之？",
                    "zhushu": "据郱、鄑、郚不国。"
                },
                {
                    "paragraph": "君存焉尔。",
                    "zhushu": "所以起邾娄君在咸丘邑，明臣子当赴其难，与在国等也。日者，重录以火攻也。〇难，乃旦反。"
                },
                {
                    "paragraph": "〇夏，榖伯绥来朝，邓侯吾离来朝。皆何以名？",
                    "zhushu": "据滕、薛不名也。"
                },
                {
                    "paragraph": "失地之君也。其称侯朝何？",
                    "zhushu": "据以贱也。"
                },
                {
                    "paragraph": "贵者无后，待之以初也。",
                    "zhushu": "榖、邓本与鲁同贵为诸侯，今失爵亡土来朝，托寄也，义不可卑，故明当待之如初，所谓“故旧不遗，则民不偷”。无后者，施于所奔国也。独妻得配夫，托衣食于公家，子孙当受田而耕，故云尔。下去二时者，桓公以火攻人君，故贬，明大恶。不月者，失地君朝，恶人轻也。名者，见不世也。〇不偷，他侯反，本又作“偷”。去，起吕反。见，贤徧反。",
                    "type": 2
                },
                {
                    "paragraph": "八年，春，正月，己卯，烝。烝者何？冬祭也。春曰祠，",
                    "zhushu": "荐尚韭、卵。祠，犹食也，犹继嗣也。春物始生，孝子思亲，继嗣而食之，故曰祠，因以别死生。〇烝，之承反，冬祭也。祠，嗣丝反。卵，力管反。犹食，音饲，下同。别，彼列反。"
                },
                {
                    "paragraph": "夏曰礿，",
                    "zhushu": "荐尚麦、苗。麦始熟可礿，故曰礿。〇礿，予若反，本又作“禴”，同。"
                },
                {
                    "paragraph": "秋曰尝，",
                    "zhushu": "荐尚黍、肫。尝者，先辞也。秋榖成者非一，黍先熟，可得荐，故曰尝。"
                },
                {
                    "paragraph": "冬曰烝。",
                    "zhushu": "荐尚稻、鴈。烝，众也，气盛貌。冬，万物毕成，所荐众多，芬芳备具，故曰烝。无牲而祭谓之荐。天子四祭四荐，诸侯二祭三荐，大夫、士再祭再荐。祭于室，求之于幽；祭于堂，求之于明；祭于祊，求之于远。皆孝子博求之意也。大夫求诸明，士求诸幽，尊卑之差也。殷人先求诸明，周人先求诸幽，质文之义也。礼，天子、诸侯、卿、大夫，牛羊豕凡三牲，曰大牢；天子元士、诸侯之卿、大夫，羊豕凡二牲，曰少牢；诸侯之士特豕。天子之牲角握，诸侯角尺，卿大夫索牛。〇祊，必庚反。少，诗照反。索，所百反。"
                },
                {
                    "paragraph": "常事不书，此何以书？讥。何讥尔？讥亟也。",
                    "zhushu": "亟，数也。属十二月已烝，今复烝也。不异烝祭名，而言“烝”者，取冬祭所荐众多，可以包四时之物。○亟，去冀反，数也，注及下同。数，所角反。属十，音烛，下同。今复，抶又反，下同。"
                },
                {
                    "paragraph": "亟则黩，黩则不敬。",
                    "zhushu": "黩，渫黩也。〇黩，徒木反。渫，息列反。"
                },
                {
                    "paragraph": "君子之祭也，敬而不黩。",
                    "zhushu": "君子生则敬养，死则敬享。故将祭，宫室既修，墙屋既缮，百物既备，序其礼乐，具其百官，散齐七日，致齐三日，夫妇齐戒沐浴，盛服。君牵牲，夫人奠酒；君亲献尸，夫人荐豆。卿大夫相君，命妇相夫人。洞洞乎，属属乎，如弗胜，如将失之。济济乎，致其敬也；愉愉乎，尽其忠也；勿勿乎，其欲飨之也。文王之祭，事死如事生，孝子之至也。〇养，余亮反。散齐，素旦反；下侧皆反。相君，息亮反，下同。洞洞，大董反。胜，音升。济济，子礼反，又似兮反。愉愉，羊朱反。勿勿，如字。"
                },
                {
                    "paragraph": "疏则怠，怠则忘。",
                    "zhushu": "怠，解。〇疏，音疏，下注同。解，古卖反。"
                },
                {
                    "paragraph": "士不及兹四者，则冬不裘，夏不葛。",
                    "zhushu": "礼本下为士制。兹，此也。四者，四时祭也。疏数之节，靡所折中，是故君子合诸天道，感四时物而思亲也，祭必于夏之孟月者，取其见新物之月也。裘葛者，御寒暑之美服。士有公事，不得及此四时祭者，则不敢美其衣服，盖思念亲之至也。故孔子曰：“吾不与祭，如不祭。”○折中，之设反，下丁仲反。御寒，鱼吕反，又如字。不与，音预。"
                },
                {
                    "paragraph": "〇天王使家父来聘。",
                    "zhushu": "家，采地。父，字也。天子中大夫氏采，故称字，不称伯仲也。"
                },
                {
                    "paragraph": "〇夏，五月，丁丑，烝。何以书？讥亟也。",
                    "zhushu": "与上祀同为亟也。"
                },
                {
                    "paragraph": "〇秋，伐邾娄。〇冬，十月，雨雪。何以书？记异也。何异尔？不时也。",
                    "zhushu": "周之十月，夏之八月，未当雨雪，此阴气大盛，兵象也。是后有郎师、龙门之战，㳅血尤深。〇雨雪，于付反。㳅，古“流”字。"
                },
                {
                    "paragraph": "〇祭公来，遂逆王后于纪。祭公者何？天子之三公也。",
                    "zhushu": "天子置三公、九卿、二十七大夫、八十一元士，凡百二十官，下应十二子。祭者，采也。天子三公，氏采称爵。〇祭公，侧介反，后“祭仲”“祭叔”放此。应，“应对”之应。"
                },
                {
                    "paragraph": "何以不称使？",
                    "zhushu": "据宰周公称使。"
                },
                {
                    "paragraph": "㛰礼不称主人。",
                    "zhushu": "时，王者有母也。"
                },
                {
                    "paragraph": "遂者何？生事也。",
                    "zhushu": "生，犹造也，专事之辞。"
                },
                {
                    "paragraph": "大夫无遂事，此其言遂何？",
                    "zhushu": "据待君命，然后卒大夫也。"
                },
                {
                    "paragraph": "成使乎我也。",
                    "zhushu": "以上来无事，知遂成使于我。〇成使，所吏反，注及下“成使”同。"
                },
                {
                    "paragraph": "其成使乎我奈何？使我为媒，可则因用是往逆矣。",
                    "zhushu": "㛰礼成于五：先纳采、问名、纳吉、纳征、请期，然后亲迎。时，王者遣祭公来，使鲁为媒，可则因用鲁往迎之，不复成礼。疾王者不重妃匹，逆天下之母，若逆婢妾，将谓海内何哉？故讥之。不言如纪者，辟有外文。〇媒，亡杯反。请期，音情，又七井反。迎，鱼敬反。妃匹，音配，绝句。"
                },
                {
                    "paragraph": "女在其国称女，此其称王后何？王者无外，其辞成矣。",
                    "zhushu": "",
                    "type": 2
                },
                {
                    "paragraph": "九年，春，纪季姜归于京师。其辞成矣，则其称纪季姜何？自我言纪。父母之于子，虽为天王后，犹曰吾季姜。",
                    "zhushu": "明子尊不加于父母。"
                },
                {
                    "paragraph": "京师者何？天子之居也。",
                    "zhushu": "以季姜言归。"
                },
                {
                    "paragraph": "京者何？大也。师者何？众也。天子之居，必以众大之辞言之。",
                    "zhushu": "地方千里，周城千雉，宫室官府，制度广大，四方各以其职来贡，莫不备具。所以必自有地者，治自近始，故据土与诸侯分职而听其政焉，即春秋所谓“内治其国”也。书“季姜归”者，明鲁为媒，当有送迎之礼。〇治自，直吏反。"
                },
                {
                    "paragraph": "○夏，四月。○秋，七月。○冬，曹伯使其世子射姑来朝。诸侯来曰朝，此世子也，其言朝何？",
                    "zhushu": "据臣子一例当言聘。〇射，音亦。"
                },
                {
                    "paragraph": "春秋有讥父老子代从政者，则未知其在齐与？曹与？",
                    "zhushu": "在齐者，世子光也。时，曹伯年老有疾，使世子行聘礼，恐卑，故使自代朝。虽非礼，有尊厚鲁之心。传见下卒葬详录，故序经意依违之也。小国无大夫，所以书者，重恶世子之不孝甚。〇齐与，音余，绝句，下同。恶，或乌路反。",
                    "type": 2
                },
                {
                    "paragraph": "十年，春，王正月，庚申，曹伯终生卒。〇夏，五月，葬曹桓公。",
                    "zhushu": "小国始卒，当卒月葬时，而卒日葬月者，曹伯年老，使世子来朝，春秋敬老重恩，故为鲁恩录之尤深。"
                },
                {
                    "paragraph": "○秋，公会卫侯于桃丘，弗遇。会者何？期辞也。其言弗遇何？公不见要也。",
                    "zhushu": "时实桓公欲要见卫侯，卫侯不肯见，公以非礼动，见拒有耻，故讳使若会而不相遇。言弗遇者，起公要之也。弗者，不之深也，起公见拒深。传言公不要见者，顺经讳文。〇见要，一遥反，注同。"
                },
                {
                    "paragraph": "〇冬，十有二月，丙午，齐侯、卫侯、郑伯来战于郎。郎者何？吾近邑也。",
                    "zhushu": "以言来也。"
                },
                {
                    "paragraph": "吾近邑，则其言来战于郎何？",
                    "zhushu": "据齐师、宋师次于郎不言来，公败宋师不言战，龙门之战，不举地也。"
                },
                {
                    "paragraph": "近也。恶乎近？近乎围也。",
                    "zhushu": "地而言来者，明近都城，几与围无异。不辞战者，从下说可知。〇恶，音乌。明近，“附近”之近。几，音祈。"
                },
                {
                    "paragraph": "此偏战也，何以不言师败绩？",
                    "zhushu": "据十三年师败绩。偏，一面也。结日定地，各居一面，鸣鼓而战，不相诈。"
                },
                {
                    "paragraph": "内不言战，言战乃败矣。",
                    "zhushu": "春秋托王于鲁。战者，敌文也。王者兵不与诸侯敌，战乃其已败之文，故不复言师败绩。鲁不复出主名者，兵近都城，明举国无大小，当戮力拒之。○不复，扶又反，下同。戮，音六，又力雕反，字亦作“勠”。",
                    "type": 2
                },
                {
                    "paragraph": "十有一年，春，正月，齐人、卫人、郑人盟于恶曹。",
                    "zhushu": "月者，桓公行恶，诸侯所当诛，属上三国来战于郎，今复使微者盟，故为鲁惧，危录之。〇行，下孟反。属，音烛。今复，扶又反，下“故复”同。为，于伪反。"
                },
                {
                    "paragraph": "○夏，五月，癸未，郑伯寤生卒。",
                    "zhushu": "○寤，吾故反。"
                },
                {
                    "paragraph": "〇秋，七月，葬郑庄公。",
                    "zhushu": "庄公杀叚，所以书葬者，叚当国，本当从讨贼辞，不得与杀大夫同例。"
                },
                {
                    "paragraph": "九月，宋人执郑祭仲。祭仲者何？郑相也。",
                    "zhushu": "不言大夫者，欲见持国重。〇相，息亮反。见，贤徧反，下同。"
                },
                {
                    "paragraph": "何以不名？贤也。何贤乎祭仲？",
                    "zhushu": "据身执君出，不能防难。〇防难，乃旦反，下同。"
                },
                {
                    "paragraph": "以为知权也。",
                    "zhushu": "权者，称也，所以别轻重，喻祭仲知国重君轻。君子以存国，除逐君之罪，虽不能防其难，罪不足而功有余，故得为贤也。不引度量者，取其平实以无私。〇称，尺证反。别，彼列反。"
                },
                {
                    "paragraph": "其为知权奈何？古者郑国处于留，先郑伯有善于郐公者，通乎夫人，以取其国，而迁郑焉，",
                    "zhushu": "迁郑都于郐也。〇郐，古外反。"
                },
                {
                    "paragraph": "而野留。",
                    "zhushu": "野，鄙也。传本上事者，解宋所以得执祭仲，因以为戒。"
                },
                {
                    "paragraph": "庄公死，已葬，祭仲将往省于留，涂出于宋。宋人执之，",
                    "zhushu": "宋人，宋庄公也。"
                },
                {
                    "paragraph": "谓之曰：“为我出忽而立突。”",
                    "zhushu": "突，宋外甥。〇为，于伪反，下注“为突”“非能为突”“为赂”“为突归”“为承”同。"
                },
                {
                    "paragraph": "祭仲不从其言，则君必死，国必亡；",
                    "zhushu": "祭仲死，而忽旋为突所驱逐而出奔。经不书忽奔，见微弱甚。是时，宋强而郑弱，祭仲探宋庄公本弑君而立，非能为突，将以为赂动，守死不听，令自入，见国无拒难者，必乘便将灭郑，故深虑其大者也。〇令自，力呈反，下同。便，婢面反。"
                },
                {
                    "paragraph": "从其言，则君可以生易死，国可以存易亡。少辽缓之，",
                    "zhushu": "宋当从突求赂，郑守正不与，则突外乖于宋，内不行于臣下。辽，假缓之。"
                },
                {
                    "paragraph": "则突可故出，而忽可故反，是不可得则病，",
                    "zhushu": "使突有贤才，是计不可得行，则己病逐君之罪。"
                },
                {
                    "paragraph": "然后有郑国。",
                    "zhushu": "己虽病逐君之罪，讨出突，然后能保有郑国，犹愈于国之亡。"
                },
                {
                    "paragraph": "古人之有权者，祭仲之权是也。",
                    "zhushu": "古人，谓伊尹也。汤孙大甲骄蹇乱德，诸侯有叛志，伊尹放之桐宫，令自思过，三年而复成汤之道。前虽有逐君之负，后有安天下之功，犹祭仲逐君存郑之权是也。〇大，音泰。"
                },
                {
                    "paragraph": "权者何？权者反于经，然后有善者也。权之所设，舍死亡无所设。",
                    "zhushu": "设，施也。舍，置也。如置死亡之事不得施。"
                },
                {
                    "paragraph": "行权有道，自贬损以行权，",
                    "zhushu": "身蒙逐君之恶以存郑是也。"
                },
                {
                    "paragraph": "不害人以行权。",
                    "zhushu": "已纳突，不害忽是也。"
                },
                {
                    "paragraph": "杀人以自生，亡人以自存，君子不为也。",
                    "zhushu": "𥙊仲死则忽死，忽死则郑亡。生者，乃所以生忽存郑，非苟杀忽以自生，亡郑以自存。反复道此者，皆所以解上死亡不施于己。宋不称公者，胁郑立篡，首恶当诛，非伯执也。祭仲不称行人者，时不衔君命出使，但往省留耳。执例时，此月者，为突归郑夺正，郑伯出奔。○覆，芳服反。使，所吏反。"
                },
                {
                    "paragraph": "〇突归于郑。突何以名？",
                    "zhushu": "据忽复归子郑，俱祭仲所纳，系国称世子，不但名也。"
                },
                {
                    "paragraph": "挈乎祭仲也。",
                    "zhushu": "挈，犹提挈也。突当国，本当言郑突，欲明祭仲从宋人命，提挈而纳之，故上系于祭仲。不系国者，使与外纳同也。时，祭仲势可杀突以除忽害，而立之者，忽内未能怀保其民，外未能结助诸侯，如杀之，则宋军强乘其弱，灭郑不可救，故少辽缓之。○挈，苦结反，提挈也。"
                },
                {
                    "paragraph": "其言归何？",
                    "zhushu": "据小白言入。"
                },
                {
                    "paragraph": "顺祭仲也。",
                    "zhushu": "顺其计策，与使行权，故使无恶。"
                },
                {
                    "paragraph": "○郑忽出奔卫。忽何以名？",
                    "zhushu": "据朱子“既葬称子”。"
                },
                {
                    "paragraph": "春秋伯、子、男，一也，辞无所贬。",
                    "zhushu": "春秋改周之文，从殷之质，合伯、子、男为一，一辞无所贬，皆从子，夷狄进爵称子是也。忽称子，则与诸侯改伯从子辞同，于成君无所贬损，故名也。名者，缘君薨有降既葬名义也，此非罪贬也。君子不夺人之亲，故使不离子行也。王者起，所以必改质文者，为承衰乱，救人之失也。天道本下，亲亲而质省；地道敬上，尊尊而文烦。故王者始起，先本天道以治天下，质而亲亲；及其衰敝，其失也亲亲而不尊。故后王起，法地道以治天下，文而尊尊；及其衰敝，其失也尊尊而不亲，故复反之于质也。质家爵三等者，法天之有三光也；文家爵五等者，法地之有五行也。合三从子者，制由中也。○省，所景反。"
                },
                {
                    "paragraph": "〇柔会宋公、陈侯、蔡叔，盟于折。柔者何？吾大夫之未命者也。",
                    "zhushu": "以侠卒也。辄发传者，无氏，嫌贬也。所以不卒柔者，深薄桓公，不与有恩礼于大夫也。盟不日者，未命大夫盟会用兵，上不及大夫，下重于十，罚疑从轻，故责之略。蔡侯称叔者，不能防正其姑姊妹，使淫于陈佗，故贬在字例。○折，之设反，又时设反，一本作“析”，思历反。"
                },
                {
                    "paragraph": "○公会宋公于夫童。",
                    "zhushu": "〇夫童，音扶，下音钟，又如字，左氏作“夫钟”。"
                },
                {
                    "paragraph": "○冬，十有二月，公会宋公于阚。",
                    "zhushu": "○阚，口暂反。",
                    "type": 2
                },
                {
                    "paragraph": "十有二年，春，正月。○夏，六月，壬寅，公会纪侯、莒子，盟于殴蛇。",
                    "zhushu": "○殴蛇，丘于反，又音曲侯反。蛇，音移，又音池，左氏作“曲池”。"
                },
                {
                    "paragraph": "○秋，七月，丁亥，公会宋公、燕人，盟于榖丘。",
                    "zhushu": "○燕，音烟。"
                },
                {
                    "paragraph": "○八月，壬辰，陈侯跃卒。",
                    "zhushu": "不书葬者，佗子也。佗不称侯者，嫌贬在名例，不当绝，故复去跃葬也。○跃，予若反。佗子，大何反。故复，扶又反，下同。去，起吕反。"
                },
                {
                    "paragraph": "○公会宋公于郯。",
                    "zhushu": "〇郯，音谈，二传作“虚”。"
                },
                {
                    "paragraph": "〇冬，十有一月，公会宋公于龟。○",
                    "zhushu": ""
                },
                {
                    "paragraph": "丙戍，公会郑伯，盟于武父。",
                    "zhushu": "〇父，音甫。"
                },
                {
                    "paragraph": "〇丙戍，卫侯晋卒。",
                    "zhushu": "不蒙上日者，春秋独晋书立记卒耳。当蒙上日，与不嫌异于篡例，故复出日明同。"
                },
                {
                    "paragraph": "〇十有二月，及郑师伐宋。丁未，战于宋。战不言伐，此其言伐何？辟嫌也。恶乎嫌？嫌与郑人战也。",
                    "zhushu": "时宋主名不出，不言伐，则嫌内微者与郑人战于宋地，故举伐以明之。宋不出主名者，兵攻都城，与郎同义。○恶乎，音乌，十三年传同。"
                },
                {
                    "paragraph": "此偏战也，何以不言师败绩？内不言战，言战乃败矣。",
                    "zhushu": "",
                    "type": 2
                },
                {
                    "paragraph": "十有三年，春，二月，公会纪侯、郑伯。己巳，及齐侯、宋公、卫侯、燕人战。齐师、宋师、卫师、燕师败绩。曷为后日？",
                    "zhushu": "据鞍之战先书日。○鞍，音安。"
                },
                {
                    "paragraph": "恃外也。其恃外奈何？得纪侯、郑伯，然后能为日也。",
                    "zhushu": "得纪侯、郑伯之助，然后乃能结战日以胜。君子不掩人之功，不蔽人之善，故后日以明之。〇胜，诗证反。蔽，必婢反。"
                },
                {
                    "paragraph": "内不言战，此其言战何？",
                    "zhushu": "据公败宋师于菅。〇菅，古颜反。"
                },
                {
                    "paragraph": "从外也。",
                    "zhushu": "从外，诸侯相与战例。"
                },
                {
                    "paragraph": "曷为从外？",
                    "zhushu": "据战于宋，不从外言败绩。"
                },
                {
                    "paragraph": "恃外，故从外也。",
                    "zhushu": "明当归功于纪、郑，故从纪、郑言战。"
                },
                {
                    "paragraph": "何以不地？",
                    "zhushu": "据在下句。"
                },
                {
                    "paragraph": "近也。恶乎近？近乎围。郎亦近矣，郎何以地？郎犹可以地也。",
                    "zhushu": "郎虽近，犹尚可言其处。今亲战龙门，兵攻城池，尤危，故耻之。绩，功也。非义不战，故以功言之。不言功者，取其积聚师众，有尊卑上下、次第行伍，必出万死而不奔北，故以自败为文，明当坐也。燕战称人，败绩称师者，重败也。战少而败多。言及者，明见我者为主，故得汲汲败胜之文。〇处，昌虑反。行，户郎反。"
                },
                {
                    "paragraph": "○三月，葬卫宣公。",
                    "zhushu": "背𣩵。用兵而月，不危之者，卫弱于齐、宋，不从亦有危，故量力不责也。〇背𣩵，音佩，后“背瑸”皆放此。"
                },
                {
                    "paragraph": "○夏，大水。",
                    "zhushu": "为龙门之战，死伤者众，民悲哀之所致。〇为，于伪反。"
                },
                {
                    "paragraph": "〇秋，七月。〇冬，十月。",
                    "zhushu": "",
                    "type": 2
                },
                {
                    "paragraph": "十有四年，春，正月，公会郑伯于曹。○无冰。何以书？记异也。",
                    "zhushu": "周之正月，夏之十一月，法当坚冰。无冰者，温也。此夫人淫泆，阴而阳行之所致。〇泆，音逸。行，下孟反。"
                },
                {
                    "paragraph": "〇夏，五。郑伯使其弟语来盟。夏五者何？无闻焉尔。",
                    "zhushu": "来盟者，聘而盟也。不言聘者，举重也。内不出主名者，主国也，莅盟可知。莅盟、来盟例皆时。时者，从内为王义，明王者当以至信先天下。〇莅盟，音利，又音类，下同。"
                },
                {
                    "paragraph": "○秋，八月，壬申，御廪灾。御廪者何？粢盛委之所藏也。",
                    "zhushu": "黍稷曰粢，在器曰盛。委，积也。御者，谓御用于宗庙。廪者，释治榖名。礼，天子亲耕东田千亩，诸侯百亩，后夫人亲西郊采桑，以共粢盛、祭服，躬行孝道，以先天下。〇廪，力甚反。粢盛，音咨，下音成。委，于鬼反，注同。积，子赐反。共，音恭。"
                },
                {
                    "paragraph": "御廪灾，何以书？记灾也。",
                    "zhushu": "火自出烧之曰灾。先是龙门之战，死伤者众，桓无恻痛于民之心，不重宗庙之尊，逆天危先祖，鬼神不飨，故天应以灾御廪。〇应，应对之应。"
                },
                {
                    "paragraph": "○乙亥，尝。常事不书，此何以书？讥。何讥尔？讥尝也。",
                    "zhushu": "讥新有御廪灾而尝之。"
                },
                {
                    "paragraph": "曰：“犹尝乎？”",
                    "zhushu": "难曰：“四时之祭不可废，则无犹尝乎？”〇难，乃旦反。"
                },
                {
                    "paragraph": "御廪灾，不如勿尝而已矣。",
                    "zhushu": "当废一时祭，自责以奉天灾也。知不以不时者，书本不当尝也。"
                },
                {
                    "paragraph": "○冬，十有二月，丁巳，齐侯禄父卒。〇宋人以齐人、卫人、蔡人、陈人伐郑。以者何？行其意也。",
                    "zhushu": "以已从人曰行。言四国行宋意也。宋前纳突求赂，突背恩伐宋，故宋结四国伐之。四国本不起兵，当分别之，故加以也。宋恃四国，乃伐郑，四国当与宋同罪，非为四国见轻重。〇背，音佩。别，彼列反。见，贤偏反。",
                    "type": 2
                },
                {
                    "paragraph": "十有五年，春，二月，天王使家父来求车。何以书？讥。何讥尔？王者无求，求车，非礼也。",
                    "zhushu": "王者千里，畿内租税，足以共费；四方各以其职来贡，足以尊荣。当以至廉无为率先天下，不当求。求则诸侯贪，大夫鄙，士庶盗窃。求例时，此月者，桓行恶不能诛，反从求之，故独月。〇共费，音恭，下芳味反。行，下孟反，下“行恶”同。"
                },
                {
                    "paragraph": "○三月，乙未，天王崩。",
                    "zhushu": "桓王也。"
                },
                {
                    "paragraph": "〇夏，四月，已巳，葬齐僖公。",
                    "zhushu": "当时而日者，背𣩵伐郑，危之。"
                },
                {
                    "paragraph": "○五月，郑伯突出奔蔡。突何以名？",
                    "zhushu": "据卫侯出奔楚不名。不连爵问之者，井问。上已名，今复名，故使文相顾。○复，扶又反，下注“故复”及传文“复入井”注下“不复”皆同。"
                },
                {
                    "paragraph": "夺正也。",
                    "zhushu": "明祭仲得出之，故复于此名者，其夺正，不以失众录也。月者，大国奔例月，重乖离之祸。小国例时。"
                },
                {
                    "paragraph": "〇郑世子。忽复归于。郑。其称世子何？",
                    "zhushu": "据上出奔，不称世子。"
                },
                {
                    "paragraph": "复正也。",
                    "zhushu": "欲言郑忽，则嫌其出奔还入，与当国同文，反更成上郑忽为当国，故使称世子。 明复正，以效祭仲之权，亦所以解上非当国也。"
                },
                {
                    "paragraph": "曷为或言归，或言复归？复归者，出恶，归无恶；复入者，出无恶，入有恶。入者，出入恶；归者，出入无恶。",
                    "zhushu": "皆于还入乃别之者，入国犯命，祸重也。忽未成君出奔，不应绝。出恶者，不如死之荣也。入无恶者，出不应绝，则还入不应盗国。○别，彼列反。"
                },
                {
                    "paragraph": "○许叔入于许。",
                    "zhushu": "称叔者，春秋前失爵，在字例也。入者，出入恶，明当诛也。不书出时者，略小国。"
                },
                {
                    "paragraph": "〇公会齐侯于鄗。",
                    "zhushu": "〇鄗，户老反，又火各反。左传作“艾”，榖梁作“蒿”。"
                },
                {
                    "paragraph": "〇邾娄人、牟人、葛人来朝。皆何以称人？",
                    "zhushu": "据言朝也。"
                },
                {
                    "paragraph": "夷狄之也。",
                    "zhushu": "桓公行恶，而三人俱朝事之。三人为众，众足责，故夷狄之。"
                },
                {
                    "paragraph": "〇秋，九月，郑伯突入于栎。栎者何？郑之邑。曷为不言入于郑？",
                    "zhushu": "据齐阳生立陈乞家，言入于齐。○栎，力狄反，一音匹沃反。"
                },
                {
                    "paragraph": "末言尔。",
                    "zhushu": "末者，浅也。解不言入国意。"
                },
                {
                    "paragraph": "曷为末言尔？",
                    "zhushu": "据俱篡也。"
                },
                {
                    "paragraph": "祭仲亡矣。",
                    "zhushu": "亡，死亡也。祭仲亡，则郑国易得，故明入邑则忽危矣，不须乃入国也。所以效君必死，国必亡矣。〇易，以豉反。"
                },
                {
                    "paragraph": "然则曷为不言忽之出奔？",
                    "zhushu": "据上言出奔也。"
                },
                {
                    "paragraph": "言忽为君之微也。祭仲存则存矣，祭仲亡则亡矣。",
                    "zhushu": "言忽微弱甚于鸿毛，仅若匹夫之出耳，故不复录，皆所以终祭仲之言，解不虚设危险之嫌。"
                },
                {
                    "paragraph": "〇冬，十有一月，公会齐侯、宋公、卫侯、陈侯于侈，伐郑。",
                    "zhushu": "月者，善诸侯征突，善录义兵也。不举伐为重者，用兵重于会，嫌月为桓伐有危举，不为义兵录，故复录会。〇侈，昌氏反，二传作“袲”。为。桓，于伪反，下同。",
                    "type": 2
                },
                {
                    "paragraph": "十有六年，春，正月，公会宋公、蔡侯、卫侯于曹。○夏四月，公会宋公、卫侯、陈侯、蔡侯伐郑。○秋，七月，公至自伐郑。",
                    "zhushu": "致者，善桓公能疾恶同类，比与诸侯行义兵伐郑。致例时，此月者，善其比与善行义，故以致，复加月也。〇复，扶又反。"
                },
                {
                    "paragraph": "○冬，城向。",
                    "zhushu": "○向，式亮反。"
                },
                {
                    "paragraph": "〇十有一月，卫侯朔出奔齐。卫侯朔何以名？",
                    "zhushu": "据卫侯出奔楚不名。"
                },
                {
                    "paragraph": "绝。曷为绝之？",
                    "zhushu": "据俱奔也。"
                },
                {
                    "paragraph": "得罪于天子也。其得罪于天子奈何？见使守卫朔，",
                    "zhushu": "朔，十二月朔政事也。月，所以朝庙告朔是也。"
                },
                {
                    "paragraph": "而不能使卫小众，",
                    "zhushu": "时天子使发小众，不能使行。"
                },
                {
                    "paragraph": "越在岱阴齐，",
                    "zhushu": "越，犹走也。岱，岱宗，泰山也。山北曰阴， 先言岱阴。后言齐者，明名山大泽不以封诸侯，以为天地自然之利，非人力所能加，故当与百姓共之。传著朔在岱阴者，明天子当及是时，未能交连五国之兵早诛之。"
                },
                {
                    "paragraph": "属负兹舍，不即罪尔。",
                    "zhushu": "属，托也。天子有疾称不豫，诸侯称负兹，大夫称犬马，士称负薪。舍，止也。托疾止，不就罪。〇属负兹，音烛，注同。属，托也。诸侯有疾称负兹，言朔托有疾。",
                    "type": 2
                },
                {
                    "paragraph": "十有七年，春，正月，丙辰，公会齐侯、纪侯盟于黄。○二月，丙午，公及邾娄仪父盟于趡。",
                    "zhushu": "本失爵，在名例中朝相公称“人”，今此不名者，盖以为仪父最先与隐公盟，明元功之臣有诛而无绝。〇趡，翠癸反。"
                },
                {
                    "paragraph": "〇五月，丙午，及齐师战于奚。",
                    "zhushu": "夏者，阳也。月者，阴也。去夏者，明夫人不系于公也。此战盖由桓公曰“同非吾子”云尔。〇去，起吕反，下同。"
                },
                {
                    "paragraph": "○六月，丁丑，蔡侯封人卒。〇秋，八月，蔡季自陈归于蔡。",
                    "zhushu": "称字者，蔡侯封人无子，季次当立，封人欲立献舞而疾害季，季辟之陈。封人死，归反奔丧，思慕三年，卒无怨心，故贤而字之。出奔不书者，方以起季奔丧归，故使若非出奔归。不称弟者，见季不受父兄之尊，起宜为天子大夫。天子大夫不得与诸侯亲通，故鲁季子、纪季皆去其氏，唯卒以恩录亲，季友、叔𦙝卒是也。"
                },
                {
                    "paragraph": "〇癸巳，葬蔡桓侯。",
                    "zhushu": "称侯者，亦夺臣子辞也。有贤弟而不能任用，反疾害之而立献舞，国几井于蛮荆，故贤季抑桓，称侯，所以起其事。〇几，音祁。并，必政反，又如字。"
                },
                {
                    "paragraph": "〇及宋人、卫人伐邾娄。〇冬，十月，朔，日有食之。",
                    "zhushu": "是后夫人谮公，为齐侯所诱杀。去日者，著桓行恶，故深为内惧，其将见杀无日。〇行，下孟反。为，于伪反。",
                    "type": 2
                },
                {
                    "paragraph": "十有八年，春，王正月，公会齐侯于泺。",
                    "zhushu": "〇泺，郎沃反，又音洛。说文云匹沃反。"
                },
                {
                    "paragraph": "公夫人姜氏遂如齐。公何以不言及夫人？",
                    "zhushu": "据公及夫人会齐侯于阳榖。"
                },
                {
                    "paragraph": "夫人外也。",
                    "zhushu": "若言夫人，已为公所绝外也。"
                },
                {
                    "paragraph": "夫人外者何？内辞也，",
                    "zhushu": "内为公讳辞。〇为，于伪反。"
                },
                {
                    "paragraph": "其实夫人外公也。",
                    "zhushu": "时夫人淫于齐侯而譛公，故太尔。言遂者，起夫人本与公出会齐侯于泺，故得井。言遂如齐，不书夫人会，书夫人遂者，明遂在夫人。齐侯诱公使遂如齐，以夫人𧮂公故。〇谮公，侧鸩反，下同。"
                },
                {
                    "paragraph": "〇夏，四月，丙子，公薨于齐。",
                    "zhushu": "不书齐诱杀公者，深讳耻也。地者，在外为大国所杀，于国尤危。国重，故不暇隐也。"
                },
                {
                    "paragraph": "丁酉，公之丧至自齐。",
                    "zhushu": "凡公薨，外致日者，危痛之。外多穷厄伐丧，内多乘便而起，不可不戒慎。加之者，丧者，死之通辞也，本以别生死，不以明贵贱，非配公之称，故加之以绝。〇便，婢面反。别，彼列反。称，尺证反。"
                },
                {
                    "paragraph": "〇秋，七月。〇冬，十有二月，己丑，葬我君桓公。贼未讨，何以书葬？",
                    "zhushu": "据隐公也。"
                },
                {
                    "paragraph": "雠在外也。雠在外，则何以书葬？",
                    "zhushu": "据俱雠也。"
                },
                {
                    "paragraph": "君子辞也。",
                    "zhushu": "时齐强鲁弱，不可立得报，故君子量力，且假使书葬。于可复雠而不复，乃责之，讳与齐狩是也。桓者，谥。礼，生有爵，死有谥，所以劝善惩恶也。礼诸侯薨，天子谥之。卿大夫受谥于君，唯天子称天以诔之。盖以为祖祭乃谥。丁酉，公之丧至自齐。丁巳，葬我君定公，雨，不克葬。戊午，日下吴，乃克葬是也。以公配谥者，终有臣子之辞。上葬日者，起生者之事也，且明王者当遣使者与诸侯共会之。加我君者，录内也，犹君薨地也。〇惩，直升反。使，所吏反。"
                }
            ]
        },
        {
            "name": "庄公第三",
            "paragraphs": [
                {
                    "paragraph": "庄公第三",
                    "zhushu": "",
                    "type": 1
                },
                {
                    "paragraph": "元年，春，王正月。公何以不言即位？春秋君弑，子不言即位。君弑则子何以不言即位？",
                    "zhushu": "据继君不绝也。〇君杀，申志反，下皆同。"
                },
                {
                    "paragraph": "隐之也。孰隐？隐子也。",
                    "zhushu": "隐痛是子之祸，不忍言即位。"
                },
                {
                    "paragraph": "○三月，夫人孙于齐。孙者何？孙犹孙也。",
                    "zhushu": "孙，犹遁也。〇孙，音逊，下及注皆同。孙，犹遁也。遁，徒困反。"
                },
                {
                    "paragraph": "内讳奔，谓之孙。",
                    "zhushu": "言于齐者，盈讳文。"
                },
                {
                    "paragraph": "夫人固在齐矣，其言孙于齐何？",
                    "zhushu": "据公、夫人遂如齐，未有来文。"
                },
                {
                    "paragraph": "念母也。",
                    "zhushu": "固在齐而书孙者，所以起念母也。"
                },
                {
                    "paragraph": "正月以存君，念母以首事。",
                    "zhushu": "礼：练祭取法存君，夫人当首祭事。时，庄公练祭，念母而迎之，当书迎，反书“孙”者，明不宜也。"
                },
                {
                    "paragraph": "夫人何以不称姜氏？",
                    "zhushu": "据夫人姜氏。孙于邾娄。"
                },
                {
                    "paragraph": "贬。曷为贬？",
                    "zhushu": "据俱以“孙”为“丈”。"
                },
                {
                    "paragraph": "与弑公也。其与弑公奈何？夫人𧮂公于齐侯，",
                    "zhushu": "如其事曰诉，加诬曰𧮂。○与杀，音预，下同。𧮂，侧鸩反，加诬曰𧮂。"
                },
                {
                    "paragraph": "公曰：“同非吾子，齐侯之子也。”",
                    "zhushu": "以淫于齐侯所生。"
                },
                {
                    "paragraph": "齐侯怒，与之饮酒。",
                    "zhushu": "欲醉而杀之。礼，饮酒不过三爵。"
                },
                {
                    "paragraph": "于其出焉，使公子彭生送之。于其乘焉，",
                    "zhushu": "于其将上车时。〇将上，时掌反，下同。"
                },
                {
                    "paragraph": "搚干而杀之。",
                    "zhushu": "搚，折声也。扶上车，以手搚折其干。〇拹干，路合反，本又作搚，亦作拉，皆同折声也。干，音古旦反，脇也。"
                },
                {
                    "paragraph": "念母者，所善也，则曷为于其念母焉贬？",
                    "zhushu": "据贬必于其重。"
                },
                {
                    "paragraph": "不与念母也。",
                    "zhushu": "念母则忘父，背本之道也。故绝丈姜不为不孝，距蒯聩不为不顺，胁灵社不为不敬。盖重本尊统，使尊行于卑，上行于下。贬者，见王法所当诛。至此乃贬者，并不与念母也。又欲以孙为内，见义明但当推逐去之，亦不可加诛，诛不加上之义。非实孙。月者，起练祭左右。〇背，音佩。蒯聩，苦怪反，下五怪反。见王，贤徧反，下同。为内，于伪反，下“为卑”“为营”同。去，起吕反。"
                },
                {
                    "paragraph": "〇夏，单伯逆王姫。单伯者何？吾大夫之命乎天子者也。",
                    "zhushu": "以称字也。礼，诸侯三年一贡士于天子，天子命与诸侯辅助为政，所以通贤共治，示不独专，重民之至。大国举三人，次国举二人，小国举一人。○单伯，音善，后放此。逆王姫，左氏作“送王姫”。治，直吏反。"
                },
                {
                    "paragraph": "何以不称使？",
                    "zhushu": "据公子遂如京师言“如”者，内称使之文。"
                },
                {
                    "paragraph": "天子召而使之也。逆之者何？使我主之也。",
                    "zhushu": "逆者，鲁自往之文。方使鲁为父母主嫁之，故与鲁使自逆之。不言于京师者，使鲁主之，故使若自鲁女，无使受之。"
                },
                {
                    "paragraph": "曷为使我主之？",
                    "zhushu": "据诸侯非一。"
                },
                {
                    "paragraph": "天子嫁女乎诸侯，必使诸侯同姓者主之；",
                    "zhushu": "诸侯与天子同姓者。"
                },
                {
                    "paragraph": "诸侯嫁女于大夫，必使大夫同姓者主之。",
                    "zhushu": "大夫与诸侯同姓者。不自为主者，尊卑不敌，其行㛰姻之礼则伤君臣之义，行君臣之礼则废㛰姻之好。故必使同姓有血脉之属，宜为父道，与所适敌体者主之。礼：尊者嫁女于卑者，必待风旨，为卑者不敢先求，亦不可斥与之者，申阳倡阴和之道。天子嫁女于诸侯，备姪娣如诸侯之礼，义不可以天子之尊，绝人继嗣之路。主书者恶天子也。礼，齐衰不接弁冕，仇雠不交㛰姻。〇好，呼报反。风，如字，又方凤反。倡，昌亮反。和，户卧反。恶，乌路反。齐衰，音咨；下七雷反。"
                },
                {
                    "paragraph": "〇秋，筑王姫之馆于外。何以书？讥。何讥尔？筑之，礼也；于外，非礼也。",
                    "zhushu": "以言“外”，知有筑内之道也。于外，非礼也。礼：同姓本有主嫁女之道，必阙地于夫人之下、群公子之上也。时鲁以将嫁女于雠国，故筑于外。"
                },
                {
                    "paragraph": "于外何以非礼？",
                    "zhushu": "据非内也。"
                },
                {
                    "paragraph": "筑于外，非礼也。",
                    "zhushu": "于，远辞也。为营卫不固。不以将嫁于雠国除讥者，鲁本自得以雠为解，无为受命而外之，故曰“非礼”。○解，古卖反。"
                },
                {
                    "paragraph": "其筑之何以礼？",
                    "zhushu": "据礼当豫设。"
                },
                {
                    "paragraph": "主王姫者，必为之改筑。主王姫者，则曷为必为之改筑？",
                    "zhushu": "据诸侯宫非一。○必为，于伪反，下“必为”“为襄公井”注同。"
                },
                {
                    "paragraph": "于路寝则不可，小寝则嫌，",
                    "zhushu": "皆所以远别也。○别，彼列反。"
                },
                {
                    "paragraph": "群公子之舍",
                    "zhushu": "谓女公子也。"
                },
                {
                    "paragraph": "则以卑矣。",
                    "zhushu": "以为大卑。〇大，音泰，一音他贺反。"
                },
                {
                    "paragraph": "其道必为之改筑者也。",
                    "zhushu": "以上传言尔，知当筑夫人之下，群公子之上。筑例时。"
                },
                {
                    "paragraph": "○冬，十月乙亥，陈侯林卒。〇王使荣叔来锡桓公命。锡者何？赐也。",
                    "zhushu": "上与下之辞。〇锡，星历反。"
                },
                {
                    "paragraph": "命者何？加我服也。",
                    "zhushu": "増加其衣服，令有异于诸侯。礼有九锡：一曰车马，二曰衣服，三曰乐则，四曰朱户，五曰纳陛，六曰虎贲，七曰弓矢，八曰鈇𨱆，九曰秬鬯，皆所以劝善、扶不能。言命、不言服者，重命，不重其财物。礼：百里不过九命，七十里不过七命，五十里不过五命。〇令，力呈反。贲，音奔。鈇𨱆，音甫，又方于反；下音越。秬，音巨，黑黍也。鬯，敕亮反，香酒。"
                },
                {
                    "paragraph": "其言桓公何？",
                    "zhushu": "据锡文公命不言谥。"
                },
                {
                    "paragraph": "追命也。",
                    "zhushu": "举谥，明知追命死者。礼，生有善行，死当加善谥，不当复加锡。不言天王者，桓行实恶，而乃追锡之，尤悖天道，故云尔。○善行，下孟反，下同。复，扶又反。悖，补内反。"
                },
                {
                    "paragraph": "〇王姫归于齐。何以书？我主之也。",
                    "zhushu": "鲁主女，为父母道，故恩录而书之。内女归例月，外女不月者，圣人探人情以制恩，实不如鲁女。"
                },
                {
                    "paragraph": "○齐师迁纪郱、鄑、郚。迁之者何？取之也。",
                    "zhushu": "以称师，知取之。○郱，步丁反。鄑，子斯反，又音晋。郚，音吾。"
                },
                {
                    "paragraph": "取之则曷为不言取之也？",
                    "zhushu": "据莒人伐𣏌取牟娄。"
                },
                {
                    "paragraph": "为襄公讳也。",
                    "zhushu": "襄公将复雠于纪，故先孤弱取其邑，本不为利举，故为讳。不举伐，顺讳丈也。"
                },
                {
                    "paragraph": "外取邑不书，此何以书？大之也。何大尔？自是始灭也。",
                    "zhushu": "将大灭纪从此始，故重而书之。",
                    "type": 2
                },
                {
                    "paragraph": "二年，春，王二月，葬陈庄公。〇夏，公子庆父帅师伐余丘。于余丘者何？邾娄之邑也。曷为不系乎邾娄？国之也。曷为国之？君存焉尔。",
                    "zhushu": "庆父幼少将兵，不讥者，从不言弟意，亦起之。○少，诗照反。"
                },
                {
                    "paragraph": "○秋，七月，齐王姫卒。外夫人不卒，此何以卒？录焉尔。曷为录焉尔？",
                    "zhushu": "据王后崩犹不录。"
                },
                {
                    "paragraph": "我主之也。",
                    "zhushu": "鲁主女，为父母道，故卒录之，明当有恩。礼，内女卒例日，外女卒不日者，实不如鲁女也。"
                },
                {
                    "paragraph": "○冬，十有二月，夫人姜氏会齐侯于郜。",
                    "zhushu": "书者，妇人无外事，外则近淫。不致者，本无出道，有出道乃致，奔丧致是也。〇郜，古报反，二传作“禚”，四年亦尔。近，附近之近，亦如字。"
                },
                {
                    "paragraph": "〇乙酉，宋公冯卒。",
                    "zhushu": "",
                    "type": 2
                },
                {
                    "paragraph": "三年，春，王正月，溺会齐师伐卫。溺者何？吾大夫之未命者也。",
                    "zhushu": "所伐大夫不卒者，庄公薄于臣子之恩，故不卒。大夫，与桓同义。月者，卫朔背叛出奔，天子新立卫公子留，齐、鲁无惮天子之心而伐之，故明恶重于伐，故月也。○溺，乃历反。"
                },
                {
                    "paragraph": "〇夏，四月，葬宋庄公。",
                    "zhushu": "庄公冯篡不见，书葬者，篡以计除，非以起他事不见也。○不见，贤徧反，下皆同。"
                },
                {
                    "paragraph": "〇五月，葬桓王。此未有言崩者，何以书葬？盖改葬也。",
                    "zhushu": "改，更也。改葬服轻，不当月。月者，时无非常之变，荣奢改葬尔，故恶录之。书者，诸侯当有恩礼。"
                },
                {
                    "paragraph": "〇秋，纪季以𨟎入于齐。纪季者何？纪侯之弟也。何以不名？贤也。何贤乎纪季？",
                    "zhushu": "据叛也。〇𨟎，户圭反。"
                },
                {
                    "paragraph": "服罪也。其服罪奈何？鲁子曰：“请后五庙以存姑姊妹。”",
                    "zhushu": "纪与齐为雠，不直，齐大纪小，季知必亡，故以酅首服。先祖有罪于齐，请为五庙后，以𨟎共祭祀，存姑姊妹。称字贤之者，以存先祖之功，则除出奔之罪，明其知权。言入者，难辞。贤季有难去兄入齐之心，故见之。男谓女先生为姊，后生为妹，父之姊妹为姑。○共，音恭。难辞，乃旦反，下皆同。"
                },
                {
                    "paragraph": "〇冬，公次于郎。",
                    "zhushu": "次者，兵舍止之名。"
                },
                {
                    "paragraph": "其言次于郎何？",
                    "zhushu": "国内兵不当书，公敛处父帅师而至，虽有事而犹不书是也。"
                },
                {
                    "paragraph": "刺欲救纪而后不能也。",
                    "zhushu": "恶公既救人，辟难道还，故书其止次以起之。诸侯本有相救之道，所以抑强消乱也。次例时。〇恶，乌路反。",
                    "type": 2
                },
                {
                    "paragraph": "四年，春，王二月，夫人姜氏飨齐侯于祝丘。",
                    "zhushu": "书者，与会郜同义。牛酒曰犒，加饭羹曰飨。月者，再出，重也。三出不月者，省文，从可知例。〇犒，苦报反，劳也。"
                },
                {
                    "paragraph": "〇三月，纪伯姫卒。",
                    "zhushu": "礼，天子、诸侯绝期，大夫绝缌。天子唯女之适二王后者，诸侯唯女之为诸侯夫人者，恩得申，故卒之。○期，音基。缌，音丝。"
                },
                {
                    "paragraph": "○夏，齐侯、陈侯、郑伯遇于垂。〇纪侯大去其国。大去者何？灭也。孰灭之？齐灭之。曷为不言齐灭之？为襄公讳也。春秋为贤者讳，何贤乎襄公？",
                    "zhushu": "据楚庄王亦贤，灭萧不为讳。〇为襄，于伪反，下“为贤”，注“为讳”及下注“为讳”“为襄”同。"
                },
                {
                    "paragraph": "复雠也。何雠尔？远祖也。哀公亨乎周，",
                    "zhushu": "亨，煑而杀之。〇亨，普庚反，注同，煑杀也。"
                },
                {
                    "paragraph": "纪侯𧮂之。以襄公之为于此焉者，事祖祢之心尽矣。尽者何？襄公将复雠乎纪，卜之曰：师丧分焉。",
                    "zhushu": "龟曰卜，蓍曰筮。分，半也，师丧亡其半。○祢，乃礼反。师丧，息浪反，注同。蓍，音尸。筮，市制反。"
                },
                {
                    "paragraph": "“寡人死之，",
                    "zhushu": "襄公答卜者之辞。"
                },
                {
                    "paragraph": "不为不吉也。”远祖者，几世乎？九世矣。九世犹可以复雠乎？虽百世可也。",
                    "zhushu": "百世，大言之尔，犹诗云：嵩髙维岳，峻极于天，君子万年。〇几，居岂反。崧髙，息忠反，本亦作嵩。"
                },
                {
                    "paragraph": "家亦可乎？",
                    "zhushu": "家，谓大夫家。"
                },
                {
                    "paragraph": "曰：不可。国何以可？",
                    "zhushu": "据家不可。"
                },
                {
                    "paragraph": "国君一体也。先君之耻，犹今君之耻也；今君之耻，犹先君之耻也。",
                    "zhushu": "先君，谓哀公。今君，谓襄公。言其耻同也。"
                },
                {
                    "paragraph": "国君何以为一体？",
                    "zhushu": "据非一世。"
                },
                {
                    "paragraph": "国君以国为体，诸侯世，故国君为一体也。",
                    "zhushu": "虽百世，号犹称齐侯。"
                },
                {
                    "paragraph": "今纪无罪，",
                    "zhushu": "今纪侯也。"
                },
                {
                    "paragraph": "此非怒与？",
                    "zhushu": "怒，迁怒，齐人语也。此非怒其先祖，迁之于子孙与？○怒与，音余。"
                },
                {
                    "paragraph": "曰：非也。古者有明天子，则纪侯必诛，必无纪者。纪侯之不诛，至今有纪者，犹无明天子也。古者诸侯必有会聚之事，相朝聘之道，号辞必称先君以相接。然则齐、纪无说焉，不可以并立乎天下。",
                    "zhushu": "无说，无说怿也。〇无说，音悦，注同。怿，音亦。"
                },
                {
                    "paragraph": "故将去纪侯者，不得不去纪也。有明天子，则襄公得为若行乎？",
                    "zhushu": "若，如也。犹曰得为如此行乎？〇将去，起吕反，下及注同。若行，下孟反，注同。"
                },
                {
                    "paragraph": "曰：不得也。不得则襄公曷为为之？上无天子，下无方伯，",
                    "zhushu": "有而无益于治，曰无，犹易曰“閴其无人”。〇治，直吏反。閴，苦鵙反。"
                },
                {
                    "paragraph": "缘恩疾者可也。",
                    "zhushu": "疾，痛也。贤襄公为讳者，以复雠之义，除灭人之恶。言大去者，为襄公明义，但当迁徙去之，不当取有。有，明乱义也。不为文、实者，方讳，不得贬。"
                },
                {
                    "paragraph": "〇六月乙丑，齐侯葬纪伯姫。外夫人不书葬，此何以书？",
                    "zhushu": "据鄫季姫也。"
                },
                {
                    "paragraph": "隐之也。何隐尔？其国亡矣，徒葬于齐尔。",
                    "zhushu": "徒者，无臣子辞也。国灭无臣子，徒为齐侯所杀，故痛而书之，明鲁宜当闵伤临之。卒不日，葬日者，鲁本宜葬之，故移恩录文于葬。"
                },
                {
                    "paragraph": "此复雠也，曷为葬之？",
                    "zhushu": "据恩怨不两行。"
                },
                {
                    "paragraph": "灭其可灭，葬其可葬。此其为可葬奈何？复雠者，非将杀之，逐之也。以为虽遇纪侯之𣩵，亦将葬之也。",
                    "zhushu": "以为者，设事辞而言之。以大敛而徙棺曰𣩵。夏后氏𣩵于阼阶之上，若存；殷人𣩵于两楹之间，宾主夹之；周人𣩵于西阶之上，宾之也。称齐侯者，善葬伯姫，得其宜也。○敛，力验反。夹，古洽反。"
                },
                {
                    "paragraph": "○秋，七月。〇冬，公及齐人狩于郜。公曷为与微者狩？",
                    "zhushu": "据与髙傒盟，讳。此竞逐，耻同。"
                },
                {
                    "paragraph": "齐侯也。",
                    "zhushu": "以不没公，知为齐侯也。"
                },
                {
                    "paragraph": "齐侯则其称人何？讳与雠狩也。",
                    "zhushu": "礼，父母之雠不同戴天，兄弟之雠不同国，九族之雠不同郷党，朋友之雠不同市朝。称人者，使若微者。不没公，言齐人者，公可以见齐微者。至于鲁人，皆当复雠，义不可以见齐侯也。○以见，贤徧反，下同。"
                },
                {
                    "paragraph": "前此者有事矣，",
                    "zhushu": "溺会齐师伐卫是也。"
                },
                {
                    "paragraph": "后此者有事矣，",
                    "zhushu": "师及齐师围盛是也。"
                },
                {
                    "paragraph": "则曷为独于此焉讥？于雠者，将壹讥而已，故择其重者而讥焉，莫重乎其与雠狩也。",
                    "zhushu": "狩者，上所以共承宗庙，下所以教习兵行义。〇共，音恭。"
                },
                {
                    "paragraph": "于雠者则曷为将壹讥而已？雠者无时，焉可与通，通则为大讥，不可胜讥，故将壹讥而已，其余从同同。",
                    "zhushu": "其余轻者从义，与重者同，不复讥，都与无雠同文论之，所以省文，达其异义矣。凡二同，故言同同。〇胜，音升。复，扶又反。",
                    "type": 2
                },
                {
                    "paragraph": "五年，春，王正月。〇夏，夫人姜氏如齐师。〇秋，倪𥠖来来朝。倪者何？小邾娄也。",
                    "zhushu": "小邾娄国。〇倪，五兮反，二传皆作“郳”。𥠖来，力兮反。小邾娄，力居反，二传亦无“娄”字。"
                },
                {
                    "paragraph": "小邾娄则曷为谓之倪？未能以其名通也。",
                    "zhushu": "倪者，小邾娄之都邑。时未能为附庸，不足以小邾娄名通，故略谓之倪。"
                },
                {
                    "paragraph": "𥠖来者何？名也。其名何？",
                    "zhushu": "据僖七年称子。"
                },
                {
                    "paragraph": "微国也。",
                    "zhushu": "此最微得见者，其后附从齐桓，为僖七年张本文。〇见，贤徧反。为僖，于伪反，下文注同。"
                },
                {
                    "paragraph": "〇冬，公会齐人、宋人、陈人、蔡人伐卫。此伐卫何？纳朔也。曷为不言纳卫侯朔？",
                    "zhushu": "据纳顿子于顿言纳，下“朔入”“公入致伐”“齐人来归卫寳”，知为纳朔伐之。"
                },
                {
                    "paragraph": "辟王也。",
                    "zhushu": "辟王者，兵也，王人子突是也。使若伐而去，不留纳朔者，所以正其义，因为内讳。",
                    "type": 2
                },
                {
                    "paragraph": "六年，春，王三月，王人子突救卫。王人者何？微者也。子突者何？",
                    "zhushu": "别何之者，称人序上。又僖八年王人不称字，嫌二人。"
                },
                {
                    "paragraph": "贵也。",
                    "zhushu": "贵子之称。〇称，尺证反。"
                },
                {
                    "paragraph": "贵则其称人何？",
                    "zhushu": "据王子瑕不称人，本当言王子突，示诸侯亲亲以责之也。"
                },
                {
                    "paragraph": "系诸人也。曷为系诸人？",
                    "zhushu": "据不以微及大。"
                },
                {
                    "paragraph": "王人耳。",
                    "zhushu": "刺王者，朔在岱阴齐时，一使可致，一夫可诛，而缓令交连五国之兵，伐天子所立，还以自纳，王遣贵子突，卒不能救，遂为天下笑。故为王者讳，使若遣微者，弱愈，因为内杀恶。救例时，此月者，嫌实微者，故加录之，以起实贵子突。○使，所吏反。令，力陈反。为王，于伪反，下“因为、不为危录”皆同。"
                },
                {
                    "paragraph": "○夏，六月，卫侯朔入于卫。卫侯朔何以名？",
                    "zhushu": "据卫侯入于陈仪不名。"
                },
                {
                    "paragraph": "绝。曷为绝之？",
                    "zhushu": "据俱入也。"
                },
                {
                    "paragraph": "犯命也。",
                    "zhushu": "犯天子命尤重。"
                },
                {
                    "paragraph": "其言入何？",
                    "zhushu": "据顿子不复书入。〇不复，扶又反，下皆同。"
                },
                {
                    "paragraph": "篡辞也。",
                    "zhushu": "上辟王不得言纳，故复从篡辞书入也。不直言篡者，事各有本也。杀而立者，不以当国之辞言之；非杀而立者，以当国之辞言之。国人立之曰立，他国立之曰纳，从外曰入。诸侯有属托，力加自文也。不书公子留出奔者，天子本当绝卫，不当复立公子留，因为天子讳微弱。〇杀而，申志反，下皆同。属，音烛。"
                },
                {
                    "paragraph": "〇秋，公至自伐卫。曷为或言致会，或言致伐？得意致会，",
                    "zhushu": "所伐国服，兵解国安，故不复录兵所从来，独重其本会之时。"
                },
                {
                    "paragraph": "不得意致伐。",
                    "zhushu": "所伐国不服，兵将复用，国家有危，故重录所从来。此谓公与二国以上也。公与一国及独出用兵，得意不致，不得意致伐。公与二国以上出会盟，得意致会，不得意不致。公与一国出会盟，得意致地，不得意不致。皆例时。"
                },
                {
                    "paragraph": "卫侯朔入于卫，何以致伐？",
                    "zhushu": "据得意。"
                },
                {
                    "paragraph": "不敢胜天子也。",
                    "zhushu": "与上辟王同义。久不月者，不与伐天子也，故不为危录之。"
                },
                {
                    "paragraph": "○螟。",
                    "zhushu": "先是，伐卫纳朔，兵历四时，及反，民烦扰之所生。○螟，亡丁反。"
                },
                {
                    "paragraph": "○冬，齐人来归卫寳。此卫寳也，则齐人曷为来归之？卫人归之也。",
                    "zhushu": "以称人，共国辞。○卫寳，左氏经作“卫俘”。"
                },
                {
                    "paragraph": "卫人归之，则其称齐人何？让乎我也。其让乎我奈何？齐侯曰：“此非寡人之力，鲁侯之力也。”",
                    "zhushu": "时，朔得国，后遣人赂齐，齐侯推功归鲁，使卫人持寳来，虽本非义赂，齐当以让除恶，故善起其事。主书者极恶鲁犯命复贪利也。不为大恶者，纳朔本不以赂行，事毕而见谢尔。寳者，玉物之凡名。〇恶，乌路反。",
                    "type": 2
                },
                {
                    "paragraph": "七年，春，夫人姜氏会齐侯于防。○夏，四月辛卯，夜，恒星不见。夜中，星霣如雨。恒星者何？列星也。",
                    "zhushu": "恒，常也，常以时列见。〇辛卯夜，一本无“夜”字，榖梁作“昔”。不见，贤徧反，注及传皆同。"
                },
                {
                    "paragraph": "列星不见，则何以知夜之中？星反也。",
                    "zhushu": "反者，星复其位。"
                },
                {
                    "paragraph": "如雨者何？如雨者，非雨也。非雨则曷为谓之如雨？不修春秋曰：雨星不及地尺而复。",
                    "zhushu": "不修春秋，谓史记也。古者谓史记为春秋。〇雨星，于付反，一音如字，下注“雨星”同。"
                },
                {
                    "paragraph": "君子修之曰：“星霣如雨。”",
                    "zhushu": "明其状似雨尔，不当言雨星。不言尺者，霣则为异，不以尺寸录之。"
                },
                {
                    "paragraph": "何以书？记异也。",
                    "zhushu": "列星者，天之常宿，分守度，诸侯之象。周之四月，夏之二月，昏，参伐、狼注之宿当见。参伐主斩艾立义，狼注主持衡平也。皆灭者，法度废绝，威信陵遟之象。时，天子微弱，不能诛卫侯朔，是后遂失其正，诸侯背叛，王室日卑。星霣未坠而夜中星反者，房、心见其虚、危、斗。房、心，天子明堂布政之宫也。虚、危，齐分。其后齐桓行霸，阳榖之会有王事。〇常宿，音秀，下同。参伐，所林反，下同。狼注，张又反，与“咮”同，朱鸟口星也，一音之住反。艾，鱼废反。坠，直类反。分，扶问反。"
                },
                {
                    "paragraph": "〇秋，大水。〇无麦苗。无苗，则曷为先言无麦，而后言无苗？",
                    "zhushu": "苗者，禾也，生曰苗，秀曰禾。据是时苗微麦强，俱遇水灾，苗当先亡。"
                },
                {
                    "paragraph": "一灾不书，待无麦然后书无苗。",
                    "zhushu": "明君子不以一过责人。水、旱、螟、𧑄，皆以伤二榖乃书，然不书谷名，至麦、苗独书者，民食最重。螟𧑄，音终。"
                },
                {
                    "paragraph": "何以书？记灾也。",
                    "zhushu": "先是，庄公伐卫纳朔，用兵逾年，夫人数出淫泆，民怨之所生。〇数，所角反。泆，音逸。"
                },
                {
                    "paragraph": "○冬，夫人姜氏会齐侯于榖。",
                    "zhushu": "",
                    "type": 2
                },
                {
                    "paragraph": "八年，春，王正月，师次于郎，以俟陈人、蔡人。次不言俟，此其言俟何？",
                    "zhushu": "据次于陉俟屈完，不书俟。〇屈，居勿反。"
                },
                {
                    "paragraph": "托不得已也。",
                    "zhushu": "师出本为下灭盛兴，陈、蔡属与鲁伐卫，同心人国远，故因假以讳灭同姓，托待二国为留辞主，所以辟下言“及”也。加“以”者，辟实俟。陈、蔡称人者，略以外国辞。称人，微之。〇本为，于伪反，传及注“为久”皆同。属与，音烛。"
                },
                {
                    "paragraph": "甲午，祠兵。祠兵者何？出曰祠兵，",
                    "zhushu": "礼，兵不徒使，故将出兵，必祠于近郊。陈兵习战，杀牲飨士卒。〇祠兵，音辞，祭也，左氏作“治兵”，下文注同。卒，子忽反。"
                },
                {
                    "paragraph": "入曰振旅，",
                    "zhushu": "五百人曰旅。"
                },
                {
                    "paragraph": "其礼一也，皆习战也。",
                    "zhushu": "言与祠兵礼如一。将出不嫌不习，故以祠兵言之；将入嫌于废之，故以振讯士众言之。互相见也。祠兵，壮者在前，难在前。振旅，壮者在后，复长糿且卫后也。〇讯，音信，又音峻，本亦作迅。相见，贤徧反，下同。难，乃旦反。长，丁丈反。"
                },
                {
                    "paragraph": "何言乎祠兵？",
                    "zhushu": "据不书。"
                },
                {
                    "paragraph": "为久也。",
                    "zhushu": "为久，稽留之辞。"
                },
                {
                    "paragraph": "曷为为久？",
                    "zhushu": "据取长葛久之。"
                },
                {
                    "paragraph": "吾将以甲午之日，然后祠兵于是。",
                    "zhushu": "讳为久留辞，使若无欲灭同姓之意。因见出竟，明盛非内邑也。"
                },
                {
                    "paragraph": "○夏，师及齐师围成，成降于齐师。成者何？盛也。",
                    "zhushu": "以上有祠兵，下有盛伯来奔。○成，如字，二传作“郕”。降于，户江反，传及下注皆同。"
                },
                {
                    "paragraph": "盛则曷为谓之成？讳灭同姓也。",
                    "zhushu": "因鲁有成邑，同声相似，故云尔。"
                },
                {
                    "paragraph": "曷为不言降吾师？",
                    "zhushu": "据战于宋不言归卫。"
                },
                {
                    "paragraph": "辟之也。",
                    "zhushu": "辟灭同姓。言围者，使若鲁围之而去，成自从后降于齐师也。降者，自伏之文，所以醇归于齐。言及者，起鲁实欲灭之。不月者，顺讳文。不书盛伯出奔，深讳之。"
                },
                {
                    "paragraph": "〇秋，师还。还者何？善辞也。此灭同姓，何善尔？病之也。",
                    "zhushu": "慰劳其罢病。〇慰劳，力报反，下同。其罢，音皮，下同。"
                },
                {
                    "paragraph": "曰：师病矣。曷为病之？",
                    "zhushu": "据师出皆罢病，曷为独劳？此病也。"
                },
                {
                    "paragraph": "非师之罪也。",
                    "zhushu": "明君之使，重在君，因解非师自汲汲。"
                },
                {
                    "paragraph": "〇冬，十有一月癸未，齐无知弑其君诸儿。",
                    "zhushu": "诸儿，襄公也。无知，公子夷仲年之子，襄公从弟。〇儿，如字，一音五兮反。从，才用反。",
                    "type": 2
                },
                {
                    "paragraph": "九年，春，齐人杀无知。〇公及齐大夫盟于暨。公曷为与大夫盟？",
                    "zhushu": "据与髙傒盟，讳不言公。〇暨，其器反，左氏作“蔇”。"
                },
                {
                    "paragraph": "齐无君也。然则何以不名？",
                    "zhushu": "据髙傒名。"
                },
                {
                    "paragraph": "为其讳与大夫盟也，使若众然。",
                    "zhushu": "邻国之臣，犹吾臣也。君之于臣，当告从命行，而反歃血约誓，故讳，使若悉得齐诸大夫约束之者愈也。不月者，是时齐以无知之难，小白奔莒，子纠奔鲁，齐迎子纠欲立之，鲁不与而与之盟。齐为是更迎小白，然后乃伐齐，欲纳子纠，不能纳，故深讳，使若信者也。不致者，鲁地也。子纠出奔不书者，本未命为嗣，贱，故不录之。〇为其，于伪反，注“为是”及下注“实为”“鲁为”同。歃，所洽反，又所甲反。难，乃旦反。"
                },
                {
                    "paragraph": "〇夏，公伐齐，纳纠。纳者何？入辞也。其言伐之何？",
                    "zhushu": "据晋人纳捷菑于邾娄，不言伐。〇纳纠，左氏经亦作“纳子纠”。"
                },
                {
                    "paragraph": "伐而言纳者，犹不能纳也。",
                    "zhushu": "伐者，非入国辞，故云尔。"
                },
                {
                    "paragraph": "纠者何？公子纠也。何以不称公子？",
                    "zhushu": "据下言子纠，知非当国。本当去国见挈，言“公子纠”。〇去国，起吕反，下“故去”同。"
                },
                {
                    "paragraph": "君前臣名也。",
                    "zhushu": "春秋别嫌明疑。嫌当为齐君，在鲁君前不为臣。礼，公子无去国道，臣异国义，故去“公子”，见臣于鲁也。纳不致者言伐，得意不得意可知，犹遇弗遇例也。不月者，非纳篡辞。〇别，彼列反。见，贤徧反。"
                },
                {
                    "paragraph": "齐小白入于齐。曷为以国氏？",
                    "zhushu": "据宋公子池自陈入于萧，氏公子也。"
                },
                {
                    "paragraph": "当国也。",
                    "zhushu": "当国，故先氏国也。不月者，移恶于鲁也。"
                },
                {
                    "paragraph": "其言入何？篡辞也。〇秋，七月丁酉，葬齐襄公。○八月庚申，及齐师战于乾时，我师败绩。内不言败，此其言败何？",
                    "zhushu": "据郎之战。"
                },
                {
                    "paragraph": "伐败也。",
                    "zhushu": "自夸大其伐而取败。〇自夸，苦瓜反，本又作夸，下同。"
                },
                {
                    "paragraph": "曷为伐败？",
                    "zhushu": "据内不言败绩，曷为自夸大其伐而取败？"
                },
                {
                    "paragraph": "复雠也。",
                    "zhushu": "复雠以死败为荣，故录之。髙齐襄、贤仇牧是也。"
                },
                {
                    "paragraph": "此复雠乎大国，曷为使微者？",
                    "zhushu": "据纳子纠公犹自行，即大夫当有名氏。"
                },
                {
                    "paragraph": "公也。",
                    "zhushu": "如上据知为公。"
                },
                {
                    "paragraph": "公则曷为不言公？不与公复雠也。曷为不与公复雠？",
                    "zhushu": "据讳与雠狩。"
                },
                {
                    "paragraph": "复雠者在下也。",
                    "zhushu": "时，实为不能纳子纠伐齐，诸大夫以为不如以复雠伐之，于是以复雠伐之。非诚心至意，故不与也。书“败”者，起托义战。不致者，有败文，得意不得意可知例。"
                },
                {
                    "paragraph": "○九月，齐人取子纠杀之。其取之何？",
                    "zhushu": "据“楚人杀陈夏征舒”不言“取”，“执齐庆封杀之”言“执”也。○夏，户雅反。"
                },
                {
                    "paragraph": "内辞也。胁我，使我杀之也。",
                    "zhushu": "以下浚洙，知其胁也。以独人共国辞，知使鲁杀之。时，小白得国，与鲍叔牙图国政，故鲍叔荐管仲、召忽，曰：“使彼国得贤，己国之患也。”乃胁鲁使杀子纠，求管仲、召忽。鲁惶恐，杀子纠，归管仲，召忽死之。故深讳，使若齐自取杀之。○邵忽，本又作召，上照反。恐，丘勇反。"
                },
                {
                    "paragraph": "其称子纠何？",
                    "zhushu": "据不立也。"
                },
                {
                    "paragraph": "贵也。其贵奈何？宜为君者也。",
                    "zhushu": "故以君薨称子某言之者，著其宜为君，明鲁为齐杀之，皆当坐弑君。因解上纳言纠皆不为篡，所以理嫌疑也。月者，从未逾年君例。主书者，从齐取也。〇当坐，才卧反，后“当坐”之类皆放此。"
                },
                {
                    "paragraph": "〇冬，浚洙。洙者何？水也。",
                    "zhushu": "以言浚也。○浚，思俊反，深也。洙，音殊，水名。"
                },
                {
                    "paragraph": "浚之者何？深之也。曷为深之？",
                    "zhushu": "据本非人功所为。"
                },
                {
                    "paragraph": "畏齐也。",
                    "zhushu": "洙在鲁北，齐所由来。"
                },
                {
                    "paragraph": "曷为畏齐也？",
                    "zhushu": "据伐败也。"
                },
                {
                    "paragraph": "辞杀子纠也。",
                    "zhushu": "时，鲁新见胁，畏齐浚之，微弱耻甚，故讳，使若辞不肯杀子纠也，齐自取杀之。畏齐怒为备，亦所以起上胁也。"
                },
                {
                    "paragraph": "十年，春，王正月，公败齐师于长勺。",
                    "zhushu": "〇勺，时灼反。"
                },
                {
                    "paragraph": "〇二月，公侵宋。曷为或言侵，或言伐？觕者曰侵，",
                    "zhushu": "捔，粗也。将兵至竟，以过侵责之，服则引兵而去，用意尚粗。〇觕者，七奴反，又才古反。"
                },
                {
                    "paragraph": "精者曰伐。",
                    "zhushu": "精，犹精密也。侵责之不服，推兵入竟，伐击之益深，用意稍精密。"
                },
                {
                    "paragraph": "战不言伐，",
                    "zhushu": "举战为重，犁战是也。合兵血刃曰战。"
                },
                {
                    "paragraph": "围不言战，",
                    "zhushu": "举围为重，楚子围郑是也。以兵守城曰围。"
                },
                {
                    "paragraph": "入不言围，",
                    "zhushu": "举入为重，晋侯入曹，执曹伯是也。得而不居曰入。"
                },
                {
                    "paragraph": "灭不言入。",
                    "zhushu": "举灭为重，齐灭莱是也。取其国曰灭。"
                },
                {
                    "paragraph": "书其重者也。",
                    "zhushu": "明当以重者罪之，犹律一人有数罪，以重者论之。月者，属北败强齐之兵，南侵强宋，南北有难，复连祸于大国，故危之。数，所主反。属，音烛。"
                },
                {
                    "paragraph": "〇三月，宋人迁宿。迁之者何？不通也，",
                    "zhushu": "以其不道所迁之地。"
                },
                {
                    "paragraph": "以地还之也。",
                    "zhushu": "还，绕也。解上不通也。不通反为迁者，宋本欲迁宿君取其国，不知宿之不肯邪？宋逆诈邪？先绕取其地，使不得通四方。宿穷，从宋求迁，故得言迁。"
                },
                {
                    "paragraph": "子沈子曰：“不通者，盖因而臣之也。”",
                    "zhushu": "以宋称人也。宿不得通四方，宿君迁，宋因臣有之，不复以兵攻取，故从国辞称人也。月者，迁取王封，当与灭人同罪。书者，宋当坐灭人，宿不能死社稷，当绝也。主书者从宋也。〇不复，扶又反。"
                },
                {
                    "paragraph": "〇夏，六月，齐师、宋师次于郎。公败宋师于乘丘。其言次于郎何？",
                    "zhushu": "据齐国书伐我，不言次，败不言乘丘。○乘，绳证反。"
                },
                {
                    "paragraph": "伐也。",
                    "zhushu": "时伐鲁，故书次。郎，鲁地。"
                },
                {
                    "paragraph": "伐则其言次何？",
                    "zhushu": "据齐国书伐我，不言次。"
                },
                {
                    "paragraph": "齐与伐而不与战，故言伐也。",
                    "zhushu": "此道本所以当言伐意也。齐与伐而不与战，伐兵得成，故当言伐也。○齐与，音预，下及注同。"
                },
                {
                    "paragraph": "我能败之，故言次也。",
                    "zhushu": "此解本所以不言伐，言次意也。二国才止次，未成于伐，鲁即能败宋师，齐师罢去，故不言伐，言次也。明国君当强，折冲当远。鲁微弱，深见犯，至于近邑，赖能速胜之，故云尔。所以强内，且明臣子当将顺其美，匡救其恶。〇折冲，之设反；下昌容反。"
                },
                {
                    "paragraph": "〇秋，九月，荆败蔡师于莘，以蔡侯献舞归。荆者何？州名也。",
                    "zhushu": "州，谓九州：冀、兖、青、徐、扬、荆、豫、梁、雍。〇莘，所巾反。雍，于用反。"
                },
                {
                    "paragraph": "州不若国，国不若氏，氏不若人，人不若名，名不若字，",
                    "zhushu": "皆取精详录也。"
                },
                {
                    "paragraph": "字不若子。",
                    "zhushu": "爵最尊。春秋假行事以见王法，圣人为文辞孙顺，善善恶恶，不可正言其罪。因周本有夺爵称国、氏、人、名、字之科，故加州文，备七等，以进退之，若自记事者书人姓名，主人习其读而问其传，则未知己之有罪焉尔。犹此类也。〇见，贤徧反。孙，音逊。恶恶，并如字；一读上乌路反。传，直专反。"
                },
                {
                    "paragraph": "蔡侯献舞何以名？",
                    "zhushu": "据获晋侯不名。"
                },
                {
                    "paragraph": "绝。曷为绝之？",
                    "zhushu": "据晋侯不名绝。"
                },
                {
                    "paragraph": "获也。",
                    "zhushu": "获，得也，战而为敌所得。献舞不言获，故名以起之。"
                },
                {
                    "paragraph": "曷为不言其获？",
                    "zhushu": "据晋侯言获也。"
                },
                {
                    "paragraph": "不与夷狄之获中国也。",
                    "zhushu": "与凡伯同义。夷狄谓楚。不言楚言荆者，楚强而近中国，卒暴责之，则恐为害深，故进之以渐，从此七等之极始也。○近，附近之近。卒，七忽反。"
                },
                {
                    "paragraph": "○冬，十月，齐师灭谭，谭子奔莒。何以不言出？",
                    "zhushu": "据卫侯出奔也。〇谭，徒南反。"
                },
                {
                    "paragraph": "国已灭矣，无所出也。",
                    "zhushu": "别于有国出奔者。孔子曰：“君子于其言，无所苟而已矣。”月者，恶不死位也。○别，彼列反。恶，乌路反。",
                    "type": 2
                },
                {
                    "paragraph": "十有一年，春，王正月。○夏，五月戊寅，公败宋师于鄑。",
                    "zhushu": "○鄑，子斯反。"
                },
                {
                    "paragraph": "○秋，宋大水。何以书？记灾也。外灾不书，此何以书？",
                    "zhushu": "据郭移不书。○漷，火虢反，又音郭。"
                },
                {
                    "paragraph": "及我也。",
                    "zhushu": "时，鲁亦有水灾，书鲁则宋灾不见，两举则烦文不省，故诡例书外以见内也。先是，二国比兴兵相败，百姓同怨而俱灾，故明天人相与报应之际，甚可畏之。〇不见，贤徧反，下同。省，所景反。应，应对之应。"
                },
                {
                    "paragraph": "〇冬，王姫归于齐。何以书？过我也。",
                    "zhushu": "时，王者嫁女于齐，涂过鲁，明当有送迎之礼。在涂不称妇者，王者无外，故从在国辞。〇过，古禾反。",
                    "type": 2
                },
                {
                    "paragraph": "十有二年，春，王三月，纪叔姫归于𨟎。其言归于𨟎何？",
                    "zhushu": "据国灭来归不书，𨟎非纪国而言归。"
                },
                {
                    "paragraph": "隐之也。何隐尔？其国亡矣，徒归于叔尔也。",
                    "zhushu": "叔者，纪季也。妇人谓夫之弟为叔。来归不书，书归𨟎者，痛其国灭，无所归也。𨟎不系齐者，时，齐听后五庙，故国之，起有五庙存也。月者，恩录之。"
                },
                {
                    "paragraph": "○夏，四月。○秋，八月甲午，宋万弑其君接及其大夫仇牧。及者何？累也。弑君多矣，舍此无累者乎？孔父、荀息皆累也。舍孔父、荀息，无累者乎？曰：有。",
                    "zhushu": "复反复发传者，乐道人之善也。孔子曰：“益者三乐，损者三乐。乐节礼乐，乐道人之善，乐多贤友，益矣；乐骄乐，乐佚游，乐宴乐，损矣。”〇接，左氏作“捷”。仇牧，音求；下音木。舍，音舍，下“舍孔父”同。复，扶又反，年末同。覆，芳服反。骄乐，音洛，下“宴乐”同。"
                },
                {
                    "paragraph": "有则此何以书？贤也。何贤乎仇牧？",
                    "zhushu": "据与孔父同也。"
                },
                {
                    "paragraph": "仇牧可谓不畏强御矣。",
                    "zhushu": "以下录万出奔，月也。御，禁也。言力强不可禁也。○御，鱼吕反。"
                },
                {
                    "paragraph": "其不畏强御奈何？万尝与庄公战，",
                    "zhushu": "庄公，即鲁庄公。战者，乘丘时。"
                },
                {
                    "paragraph": "获乎庄公。庄公归，散舍诸宫中，",
                    "zhushu": "散，放也。舍，止也。获不书者，士也。"
                },
                {
                    "paragraph": "数月，然后归之。归反为大夫于宋，与闵公博，",
                    "zhushu": "传本道此者，极其祸生于博戏相慢易也。〇数，所主反。公博，如字，戏名也，字书作“薄”。易，以豉反。"
                },
                {
                    "paragraph": "妇人皆在侧。万曰：“甚矣，鲁侯之淑，",
                    "zhushu": "淑，善。"
                },
                {
                    "paragraph": "鲁侯之美也！",
                    "zhushu": "美，好。"
                },
                {
                    "paragraph": "天下诸侯宜为君者，唯鲁侯尔。”",
                    "zhushu": "万见妇人皆在侧，故讦闵公以此言。言闵公不如鲁侯美好。○讦，九列反、九谒反，一音九刈反，又一本作“揭”，其例、去列二反。"
                },
                {
                    "paragraph": "闵公矜此妇人，",
                    "zhushu": "色自美大于此妇人。"
                },
                {
                    "paragraph": "妬其言，顾曰：“此虏也。",
                    "zhushu": "顾谓侧妇人曰，“此”，万也；“虏”，执虏也。○妬，丁故反。"
                },
                {
                    "paragraph": "尔虏焉故，",
                    "zhushu": "尔，女也，谓万也。更向万曰：“女尝执虏于鲁侯，故称誉尔。”〇尔女，音汝，下同。称誉，音余，又音预。"
                },
                {
                    "paragraph": "鲁侯之美恶乎至？”",
                    "zhushu": "恶乎至，犹何所至。〇恶，音乌，注同。"
                },
                {
                    "paragraph": "万怒，搏闵公，绝其脰。",
                    "zhushu": "脰，颈也，齐人语。〇搏，音博。脰，音豆，颈也。"
                },
                {
                    "paragraph": "仇牧闻君弑，趋而至，遇之于门，手剑而叱之。",
                    "zhushu": "手剑，持拔剑。叱，骂之。○叱，昌实反。"
                },
                {
                    "paragraph": "万臂摋仇牧，碎其首，",
                    "zhushu": "侧手曰摋。首，头。○万臂，必赐反，本又作辟，婢亦反。摋，素葛反，又素结反，侧手系也。"
                },
                {
                    "paragraph": "齿著乎门阖。",
                    "zhushu": "阖，扇。○著，直略反。门阖，户腊反，门扇也。"
                },
                {
                    "paragraph": "仇牧可谓不畏强御矣。",
                    "zhushu": "犹乳犬玃虎，伏鸡搏貍，精诚之至也。争搏弑君，而以当国言之者，重录强御之贼，祸不可测，明当防其重者，急诛之。〇乳，如住反。攫，俱䌸反，又九碧反，一本作“搏”，又音付。伏，扶又反。貍，力之反。"
                },
                {
                    "paragraph": "○冬，十月，宋万出奔陈。",
                    "zhushu": "万弑君，所以复见者，重录强御之贼，明当急诛之也。月者，使与大国君奔同例，明强御也。〇见，贤徧反。",
                    "type": 2
                },
                {
                    "paragraph": "十有三年，春，齐侯、宋人、陈人、蔡人、邾娄人会于北杏。",
                    "zhushu": "齐桓行霸，约束诸侯，尊天子，故为此会也。桓公时未为诸侯所信郷，故使微者会也。桓公不辞微者，欲以卑下诸侯，遂成霸功也。○信乡，许亮反，年末同。卑下，遐嫁反。"
                },
                {
                    "paragraph": "○夏，六月，齐人灭遂。",
                    "zhushu": "不会，北杏故也。不讳者，桓公行霸，不任文德而尚武力，又功未足以除恶。"
                },
                {
                    "paragraph": "○秋，七月。○冬，公会齐侯，盟于柯。何以不日？",
                    "zhushu": "据唐之盟日。〇柯，音歌。"
                },
                {
                    "paragraph": "易也。",
                    "zhushu": "易，犹佼易也，相亲信，无后患之辞。〇易也，以豉反，注及下同。佼，古夘反。"
                },
                {
                    "paragraph": "其易奈何？桓之盟不日，其会不致，信之也。其不日何以始乎此？庄公将会乎桓，曹子进曰：“君之意何如？”",
                    "zhushu": "进，前也。曹子见庄将会，有惭色，故问之。"
                },
                {
                    "paragraph": "庄公曰：“寡人之生，则不若死矣。”",
                    "zhushu": "自伤与齐为雠，不能复也。伐齐纳纠，不能纳，反复为齐所胁而杀之。〇能复，扶又反，下同。"
                },
                {
                    "paragraph": "曹子曰：“然则君请当其君，臣请当其臣。”",
                    "zhushu": "当，犹敌也，将劫之辞。"
                },
                {
                    "paragraph": "庄公曰：“诺。”于是会乎桓。庄公升坛，",
                    "zhushu": "土基三尺，土堦三等曰坛。会必有坛者，为升降揖让，称先君以相接，所以长其敬。○坛，大丹反。以长，丁丈反。"
                },
                {
                    "paragraph": "曹子手剑而从之。",
                    "zhushu": "从，随也。随庄公上坛，造桓公前而胁之。曹子本谋当其臣，更当其君者，见庄有不能之色。○上，时掌反。造桓，七报反，下同。"
                },
                {
                    "paragraph": "管子进曰：“君何求乎？”",
                    "zhushu": "管子，管仲也。君，谓庄公也。桓公卒愕不能应，故管子进为此言。○卒，七忽反。愕，五各反。应，应对之应。为此言，于伪反，下“为杀”同。"
                },
                {
                    "paragraph": "曹子曰：",
                    "zhushu": "庄公亦造次不知所言，故任曹子。"
                },
                {
                    "paragraph": "“城坏压竟，",
                    "zhushu": "齐数侵鲁取邑，以喻侵深也。〇压，于甲反，又于辄反。数，所角反。"
                },
                {
                    "paragraph": "君不图与？”",
                    "zhushu": "君，谓齐桓公。图，计也。犹曰“君不当计侵鲁大甚”。○与，音余。"
                },
                {
                    "paragraph": "管子曰：“然则君将何求？”",
                    "zhushu": "所侵邑非一，欲求何者。"
                },
                {
                    "paragraph": "曹子曰：“愿请汶阳之田。”",
                    "zhushu": "欲复鲁竟。"
                },
                {
                    "paragraph": "管子顾曰：“君许诺。”",
                    "zhushu": "诸侯死国不死邑，故可许诺。"
                },
                {
                    "paragraph": "桓公曰：“诺。”曹子请盟，桓公下，与之盟。",
                    "zhushu": "下坛与曹子定约盟誓庄公也。必下坛者，为杀牲不絜，又盟本非礼，故不于坛上也。"
                },
                {
                    "paragraph": "已盟，曹子摽剑而去之。",
                    "zhushu": "摽，辟也。时，曹子瑞剑守桓公，已盟，乃摽剑置地，与桓公相去离，故云尔。〇摽剑，普交反，辟也，辟剑置地。刘兆云：“辟，捐也。”辟也，婢亦反，下同。去离，力智反。"
                },
                {
                    "paragraph": "要盟可犯，",
                    "zhushu": "臣约束君曰要。强见要胁而盟尔，故云可犯。○要盟，一遥反，注同。强见，其丈反。"
                },
                {
                    "paragraph": "而桓公不欺；曹子可雠，",
                    "zhushu": "以臣劫君，罪可雠。"
                },
                {
                    "paragraph": "而桓公不怨。桓公之信著乎天下，自柯之盟始焉。",
                    "zhushu": "诸侯犹是翕然信乡服从，再会于鄄，同盟于幽，遂成霸功，故云尔。劫桓公取汶阳田不书者，讳行诈劫人也。",
                    "type": 2
                },
                {
                    "paragraph": "十有四年，春，齐人、陈人、曹人伐宋。○夏，单伯会伐宋。其言会伐宋何？",
                    "zhushu": "据伐国不殊会，曹伯襄言会诸侯。"
                },
                {
                    "paragraph": "后会也。",
                    "zhushu": "本期而后，故但举会。书者刺其不信，因以分别功恶有深浅也。从义兵而后者功薄，从不义兵而后者恶浅。〇别，彼列反。"
                },
                {
                    "paragraph": "秋，七月，荆入蔡。〇冬，单伯会齐侯、宋公、卫侯、郑伯于鄄。",
                    "zhushu": "〇鄄，本亦作甄，规面反。",
                    "type": 2
                },
                {
                    "paragraph": "十有五年，春，齐侯、宋公、陈侯、卫侯、郑伯会于鄄。○夏，夫人姜氏如齐。○秋，宋人、齐人、邾娄人伐儿。",
                    "zhushu": "○儿，音郳。"
                },
                {
                    "paragraph": "〇郑人侵宋。○冬，十月。",
                    "zhushu": "",
                    "type": 2
                },
                {
                    "paragraph": "十有六年，春，王正月。○夏，宋人、齐人、卫人伐郑。〇秋，荆伐郑。○冬，十有二月，公会齐侯、宋公、陈侯、卫侯、郑伯、许男、曹伯、滑伯、滕子，同盟于幽。同盟者何？同欲也。",
                    "zhushu": "同心欲盟也。同心为善，善必成；同心为恶，恶必成，故重而言同心也。〇滑，于八反。"
                },
                {
                    "paragraph": "〇邾娄子克卒。",
                    "zhushu": "小国未尝卒，而卒者，为慕霸者，有尊天子之心，行进也。不日，始与霸者，未如𤨏。𤨏卒在二十八年。〇为慕，于伪反。如𤨏，息果反。",
                    "type": 2
                },
                {
                    "paragraph": "十有七年，春，齐人执郑瞻。郑瞻者何？郑之微者也。",
                    "zhushu": "以无氏也。"
                },
                {
                    "paragraph": "此郑之微者，何言乎齐人执之？",
                    "zhushu": "据获宋万不书者，不坐获微者。今书齐称人，坐执文。〇郑瞻，二传作“詹”。"
                },
                {
                    "paragraph": "书甚佞也。",
                    "zhushu": "为甚佞，故书恶之，所以轻坐执人也。然不得为伯讨者，事未得行，罪未成也。孔子曰：“放郑声，远佞人。”罪未成者，伯当远之而已。○为甚，于伪反。恶之，乌路反，下“恶之”皆同。远佞，于万反，下同。"
                },
                {
                    "paragraph": "○夏，齐人瀐于遂。瀐者何？瀐积也，众杀戍者也。",
                    "zhushu": "瀐者，死丈，瀐之为死，积死非一之辞，故曰瀐积。众，多也。以兵守之曰戍。齐人灭遂，遂民不安，欲去，齐强戍之。遂人共以药投其所饮食水中，多杀之。古者有分土，无分民，齐戍之，非也，遂不当坐也，故使齐为自积死文也。称人者，众辞也。不书戍将帅者，封内之兵，故不书。〇瀐，子廉反，二传作“歼”。积，本又作渍。强，其丈反。将帅，子匠反；下所类反。"
                },
                {
                    "paragraph": "○秋，郑瞻自齐逃来。何以书？书甚佞也。曰：“佞人来矣！佞人来矣！”",
                    "zhushu": "重言来者，道经主书者若传云尔，盖痛鲁知而受之，信其计策，以取齐淫女，丹楹刻桷，卒为后败也。加“逃”者，抑之也。所以抑之者，上执称人，嫌恶未明。系郑者，明行当本于乡里也。子贡问曰：“郷人皆好之，何如？”子曰：“未可。”“郷人皆恶之，何如？”子曰：“未可。不若郷人之善者善之，郷人之恶者恶之。”〇重，直用反。明行，下孟反。"
                },
                {
                    "paragraph": "〇冬，多麋。何以书？记异也。",
                    "zhushu": "麋之为言，犹迷也，象鲁为郑瞻所迷惑也。言多者，以多为异也。〇麋，亡悲反。",
                    "type": 2
                },
                {
                    "paragraph": "十有八年，春，王三月，日有食之。",
                    "zhushu": "是后戎犯中国，鲁蔽郑瞻，夫人如莒，淫泆不制所致。"
                },
                {
                    "paragraph": "○夏，公追戎于济西。",
                    "zhushu": "以兵逐之曰追。〇济，子礼反。"
                },
                {
                    "paragraph": "此未有言伐者，其言追何？",
                    "zhushu": "据公追齐师至𨟎，举齐侵也。"
                },
                {
                    "paragraph": "大其为中国追也。",
                    "zhushu": "以其不限所至，知为中国追也。〇为中，于伪反，注及下皆同。"
                },
                {
                    "paragraph": "此未有伐中国者，则其言为中国追何？大其未至而豫御之也。其言于济西何？",
                    "zhushu": "据公追齐师至𨟎，弗及，不言于也。"
                },
                {
                    "paragraph": "大之也。",
                    "zhushu": "大公除害，恩及济西也。言大者，当有功赏也。追例时。"
                },
                {
                    "paragraph": "○秋，有𧌒。何以书？记异也。",
                    "zhushu": "𧌒之，犹言惑也。其毒害伤人，形体不可见，象鲁为郑瞻所惑，其毒害伤人，将以大乱而不能见也。言有者，以有为异也。〇𧌒，音或，短狐也，或谓之射工，音食。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "十有九年，春，王正月。〇夏，四月。〇秋，公子结媵陈人之妇于鄄，遂及齐侯、宋公盟。媵者何？诸侯娶一国，则二国往媵之，以姪娣从。",
                    "zhushu": "言往媵之者，礼：君不求媵，二国自往媵夫人，所以一夫人之尊。〇媵陈，以证反，又绳证反。娣从，才用反，下注同。"
                },
                {
                    "paragraph": "姪者何？兄之子也。娣者何？弟也。诸侯壹聘九女，诸侯不再娶。",
                    "zhushu": "必以姪娣从之者，欲使一人有子，二人喜也。所以防嫉妬，令重继嗣也，因以备尊尊亲亲也。九者，极阳数也。不再娶者，所以节人情，开媵路。〇嫉，音疾，又音自。"
                },
                {
                    "paragraph": "媵不书，此何以书？",
                    "zhushu": "据伯姫归于纪，不书媵也。"
                },
                {
                    "paragraph": "为其有遂事书。",
                    "zhushu": "为下有遂事，善也，故书。所以不当书，以起将有所详录，犹伯姫书媵也。不媵则当取，得书者张本。文言公子结如陈，遂及齐侯、宋公盟于鄄。〇为其，于伪反，注及下注同。"
                },
                {
                    "paragraph": "大夫无遂事，此其言遂何？聘礼，大夫受命不受辞，",
                    "zhushu": "以外事不素制，不豫设，故云尔。"
                },
                {
                    "paragraph": "出竟有可以安社稷、利国家者，则专之可也。",
                    "zhushu": "先是鄄、幽之会，公此不至，公子结出竟，遭齐、宋欲深谋伐鲁，故专矫君命而与之盟，除国家之难，全百姓之命，故善而详录之。先书地，后书盟者，明出竟乃得专之也。盟不地者，方使上为出竟地，即更出地，嫌上地自为媵出地也。陈称人者，为内书，故略以外国辞言之。此陈侯夫人言妇者，在涂也。加“之”者，礼未成也。冬，齐人、宋人、陈人伐我西鄙。而盟不日者，起国家后背结之约，非结不信也。〇矫，居表反。难，乃旦反。背，音佩。"
                },
                {
                    "paragraph": "○夫人姜氏如莒。〇冬，齐人、宋人、陈人伐我西鄙。",
                    "zhushu": "鄙者，边垂之辞，荣见远也。",
                    "type": 2
                },
                {
                    "paragraph": "二十年，春，王二月，夫人姜氏如莒。",
                    "zhushu": "月者，再出也。不从四年巳月者，异国。"
                },
                {
                    "paragraph": "〇夏，齐大灾。大灾者何？大瘠也。",
                    "zhushu": "瘠，病也，齐人语也。以加“大”，知非火灾也。〇大瘠，在亦反，病也，本或作癠，才细反，一本作渍，才赐反，郑注曲礼引此同。"
                },
                {
                    "paragraph": "大瘠者何？㾐也。",
                    "zhushu": "㾐者，民疾疫也。○㾐，力二反，疾疫也。疫，音役。"
                },
                {
                    "paragraph": "何以书？记灾也。外灾不书，此何以书？及我也。",
                    "zhushu": "与宋大水同义。㾐者，邪乱之气所生。是时，鲁任郑瞻，夫人如莒淫泆，齐侯亦淫诸姑姊妹，不嫁者七人。〇邪，似嗟反。"
                },
                {
                    "paragraph": "〇秋，七月。〇冬，齐人伐戎。",
                    "zhushu": "",
                    "type": 2
                },
                {
                    "paragraph": "二十有一年，春，王正月。〇夏，五月辛酉，郑伯突卒。",
                    "zhushu": "〇郑伯突，徒没反，厉公也。"
                },
                {
                    "paragraph": "〇秋，七月戊戌，夫人姜氏薨。〇冬，十有二月，葬郑厉公。",
                    "zhushu": "春秋篡明者书葬。",
                    "type": 2
                },
                {
                    "paragraph": "二十有二年，春，王正月，肆大省。肆者何？跌也。",
                    "zhushu": "跌，过度。○肆，音四，本或作佚。大省，所景反，除“自省”皆同，二传作“眚”。跌，大结反，过度也。"
                },
                {
                    "paragraph": "大省者何？灾省也。",
                    "zhushu": "谓子、卯日也。夏以卯日亡，殷以子日亡，先王常以此日省吉事，不忍举，又大自省敕，得无独有此行乎？常若闻灾自省，故曰灾省也。〇行，下孟反。"
                },
                {
                    "paragraph": "肆大省何以书？讥。何讥尔？讥始忌省也。",
                    "zhushu": "时，鲁有夫人丧，忌省日不哭。省日本以忌吉事，不以忌凶事，故礼，哭不辟子、卯日，所以专孝子之思也。不与念母而讥忌省者，本不事母则已，不当忌省，犹为商人责不讨贼。〇思，息嗣反。为，于伪反。"
                },
                {
                    "paragraph": "〇癸丑，葬我小君文姜。文姜者何？庄公之母也。",
                    "zhushu": "辄发传者，起雠母，录子恩。凡母在子年，无适庶皆系子也。不在子年，适母系夫，庶母系子。言小君者，比于君为小，俱臣子辞也。文者，谥也。夫人以姓配谥，欲使终不忘本也。〇无适，丁历反，下同。"
                },
                {
                    "paragraph": "〇陈人杀其公子御宼。",
                    "zhushu": "书者，杀君之子，重也。"
                },
                {
                    "paragraph": "○夏，五月。",
                    "zhushu": "以五月首时者，讥。庄公取雠国女，不可以事先祖，奉四时祭祀，犹五月不宜以首时。"
                },
                {
                    "paragraph": "○秋，七月丙申，及齐髙傒盟于防。",
                    "zhushu": "防，鲁地。〇傒，音兮。"
                },
                {
                    "paragraph": "齐髙傒者何？贵大夫也。曷为就吾微者而盟？",
                    "zhushu": "据暨与公盟也。"
                },
                {
                    "paragraph": "公也。",
                    "zhushu": "以其日。微者不得日，大夫盟当出名氏。"
                },
                {
                    "paragraph": "公则曷为不言公？讳与大夫盟也。〇冬，公如齐纳币。",
                    "zhushu": "纳币，即纳征。纳征，礼曰“主人受币，士受俪皮”是也。礼言“纳征”，春秋言“纳币”者，春秋质也。凡㛰礼皆用鴈，取其知时𠉀。唯纳征用玄纁束帛、俪皮。玄纁，取其顺天地也。俪皮者，鹿皮，所以重古也。〇纁，许云反。俪，力计反，本又作丽。"
                },
                {
                    "paragraph": "纳币不书，此何以书？",
                    "zhushu": "据桓三年公子翚如齐迎女，不书纳币。"
                },
                {
                    "paragraph": "讥。何讥尔？亲纳币，非礼也。",
                    "zhushu": "时，庄公实以淫泆大恶不可言，故因其有事于纳币，以无廉耻为讥。不讥丧娶者，举淫为重也。凡公之齐，所以起淫者，皆以危致也。",
                    "type": 2
                },
                {
                    "paragraph": "二十有三年，春，公至自齐。桓之盟不日，其会不致，信之也。",
                    "zhushu": "据柯之盟不日，柯之会不致。"
                },
                {
                    "paragraph": "此之桓国，何以致？危之也。何危尔？公一陈佗也。",
                    "zhushu": "公如齐淫，与陈佗相似如一也。〇佗，大何反。"
                },
                {
                    "paragraph": "〇祭叔来聘。",
                    "zhushu": "不称使者，公一陈佗，故绝，使若我无君，以起其当绝，因不与天子下聘小人。○祭，侧界反。"
                },
                {
                    "paragraph": "〇夏，公如齐观社。何以书？讥。何讥尔？诸侯越竟观社，非礼也。",
                    "zhushu": "观社者，观祭社。讳淫言观社者，与亲纳币同义。社者，土地之主。祭者，报德也。生万物，居人民，德至厚，功至大，故感春秋而祭之。天子用三牲，诸侯用羊豕。"
                },
                {
                    "paragraph": "公至自齐。○荆人来聘。荆何以称人？",
                    "zhushu": "据上称州。"
                },
                {
                    "paragraph": "始能聘也。",
                    "zhushu": "春秋王鲁，因其始来聘，明夷狄能慕王化，修聘礼，受正朔者，当进之，故使称人也。称人当系国，而系荆者，许夷狄者不一而足。"
                },
                {
                    "paragraph": "〇公及齐侯遇于榖。〇萧叔朝公。其言朝公何？",
                    "zhushu": "据公在内，不言朝公，在外言会。"
                },
                {
                    "paragraph": "公在外也。",
                    "zhushu": "时，公受朝于外，故言“朝公”，恶公不受于庙。〇恶公，乌路反，下同。"
                },
                {
                    "paragraph": "○秋，丹桓宫楹。何以书？讥。何讥尔？丹桓宫楹，非礼也。",
                    "zhushu": "楹，柱也。丹之者，为将娶齐女，欲以夸大示之。传言“丹桓宫”者，欲道天子、诸侯各有制也。礼，天子斲而砻之，加密石焉；诸侯斲而砻之，不加密石；大夫斲之；士首本。失礼宗庙例时。〇宫楹，音盈，柱也，下传及注同。为将，于伪反。斲，丁角反，下同。砻，力工反。"
                },
                {
                    "paragraph": "〇冬，十有一月，曹伯射姑卒。",
                    "zhushu": "曹达春秋，常卒月葬时也。始卒日，葬月，嫌与大国同。后卒而不日，入所闻世，可日不复日。〇射姑，音亦。复，扶又反。"
                },
                {
                    "paragraph": "○十有二月甲寅，公会齐侯，盟于扈。桓之盟不日，此何以日？危之也。何危尔？我贰也。",
                    "zhushu": "庄公有淫泆污贰之行。〇扈，音户。有污，污辱之污，一音乌卧反，后放此。行，下孟反。"
                },
                {
                    "paragraph": "鲁子曰：“我贰者，非彼然，我然也。”",
                    "zhushu": "嫌上说以齐恶我贰，相疑而盟，故曰也。解言非齐恶我也。我行污贰，动作有危，故日之也。",
                    "type": 2
                },
                {
                    "paragraph": "二十有四年，春，王三月，刻桓宫桷。何以书？讥。何讥尔？刻桓宫桷，非礼也。",
                    "zhushu": "与丹楹同义。月者，功重于丹楹。〇桷，音角，椽也。"
                },
                {
                    "paragraph": "〇葬曹庄公。〇夏，公如齐逆女。何以书？亲迎，礼也。",
                    "zhushu": "讳淫，故使若以得礼书也。礼，诸侯既娶，三月，然后夫人见宗庙；见宗庙，然后成妇礼。〇迎，鱼命反。见宗，贤遍反，下传文“见也”“见用币”及注同。"
                },
                {
                    "paragraph": "〇秋，公至自齐。八月丁丑，夫人姜氏入。其言入何？",
                    "zhushu": "据夫人姜氏言至、不言入。"
                },
                {
                    "paragraph": "难也。其言日何？",
                    "zhushu": "据夫人姜氏至不日。〇难也，乃旦反，下及注同。"
                },
                {
                    "paragraph": "难也。其难奈何？夫人不偻，不可使入，与公有所约，然后入。",
                    "zhushu": "偻，疾也，齐人语。约，约远媵妾也。夫人稽留，不肯疾顺公，不可使即入。公至后，与公约定，八月丁丑乃入，故为难辞也。夫人要公不为大恶者，妻事夫有四义：鸡鸣縰笄而朝，君臣之礼也；三年恻隐，父子之恩也；图安危可否，兄弟之义也；枢机之内，寝席之上，朋友之道，不可纯以君臣之义责之。〇不偻，力主反，疾也，注同。远，于万反。要，一遥反。縰笄，所买反，又所绮反。恻隐，初力反。"
                },
                {
                    "paragraph": "戊寅，大夫宗妇觌，用币。宗妇者何？大夫之妻也。觌者何？见也。用者何？用者不宜用也。",
                    "zhushu": "不宜用币为贽也。〇觌，大历反，见也。贽，音至。"
                },
                {
                    "paragraph": "见用币，非礼也。",
                    "zhushu": "以文在觌下，不使赍见，知非礼也。"
                },
                {
                    "paragraph": "然则曷用？枣栗云乎，腵修云乎。",
                    "zhushu": "腵修者，脯也。礼，妇人见舅姑，以枣、栗为贽；见女姑，以腵修为䞇；见夫人，至尊，兼而用之。“云乎”，辞也。枣栗，取其早自谨敬；腵修，取其断断自修正。执此者，若其辞云尔，所以叙情配志也。凡贽，天子用鬯，诸侯用玉，卿用羔，大夫用鴈，士用雉。雉取其耿介；鴈取其在人上，有先后行列；羔取其执之不鸣，杀之不号，乳必跪而受之，类死义知礼者也；玉取其至清而不自蔽其恶，絜白而不受污，内坚刚而外温润，有似乎备德之君子；鬯取其芬芳在上，臭达于天，而醇粹无择，有似乎圣人。故视其所执，而知其所任矣。“日”者，礼：夫人至，大夫皆郊迎。明日，大夫宗妇皆见，故著其明日也。大夫妻言“宗妇”者，大夫为宗子者也。族所以有宗者，为调族理亲疏，令昭穆亲疏各得其序也。故始统世世继重者为大宗，旁统者为小宗。小宗无子则绝，大宗无子则不绝，重本也。天子、诸侯，世以三牲养，礼有代宗之义。大夫不世，不得专宗。著言“宗妇”者，重教化自本始也。〇断修，丁乱反，注同，本又作腵，音同，鍜脯加姜桂曰修。耿介，古幸反；下音界。行，户郎反。号，户刀反。跪，其委反。醇，音纯。粹，虽遂反。为调，于伪反，下“仕为”同。令，力呈反。昭穆，上遥反，凡昭穆之例皆同。"
                },
                {
                    "paragraph": "〇大水。",
                    "zhushu": "夫人不制，遂淫二叔，阴气盛，故明年复水也。〇复，扶又反。"
                },
                {
                    "paragraph": "〇冬，戎侵曹。曹羁出奔陈。曹羁者何？曹大夫也。",
                    "zhushu": "以小国，知无氏为大夫。〇曹羁，居宜反，下同。"
                },
                {
                    "paragraph": "曹无大夫，此何以书？",
                    "zhushu": "据羁无氏。"
                },
                {
                    "paragraph": "贤也。何贤乎曹羁？",
                    "zhushu": "据国见侵，出奔以辟难。"
                },
                {
                    "paragraph": "戎将侵曹，曹羁谏曰：“戎众以无义，",
                    "zhushu": "戎师多，又常以无义为事。"
                },
                {
                    "paragraph": "君请勿自敌也。”",
                    "zhushu": "礼，兵敌则战，不敌则守。君师少，不如守，且使臣下往。○则守，手又反，又如字，下同。"
                },
                {
                    "paragraph": "曹伯曰：“不可。”",
                    "zhushu": "臣下不可独往。"
                },
                {
                    "paragraph": "三谏不从，遂去之。故君子以为得君臣之义也。",
                    "zhushu": "孔子曰：“所谓大臣者，以道事君，不可则止。”此之谓也。谏必三者，取月生三日而成魄，臣道就也。不从得去者，仕为行道，道不行，义不可以素餐，所以申贤者之志，孤恶君也。谏有五：一曰讽谏，孔子曰：“家不藏甲，邑无百雉之城，季氏自堕之是也。”二曰顺谏，曹羁是也。三曰直谏，子家驹是也。四曰争谏，子反请归是也。五曰赣谏，百里子、蹇叔子是也。〇魄，普白反。餐，七干反。讽，方凤反。堕，许规反。争，争鬭之争。赣谏，陟降反，又呼弄反，又丑用反。"
                },
                {
                    "paragraph": "〇赤归于曹郭公。赤者何？曹无赤者，盖郭公也。",
                    "zhushu": "以郭公在赤下。〇赤归于曹郭公，此连为句。郭，音虢，亦如字，连读郭公为一句。"
                },
                {
                    "paragraph": "郭公者何？失地之君也。",
                    "zhushu": "失地者，出奔也。名言归，倒郭公置赤下者，欲起曹伯为戎所杀，故使若曹伯死，谥之为郭公。而赤微者，自归曹也。不言赤奔者，从微者例，不得录出奔。",
                    "type": 2
                },
                {
                    "paragraph": "二十有五年，春，陈侯使女叔来聘。",
                    "zhushu": "称字者，敬老也。礼，七十，虽庶人，主孝而礼之。孝经曰“昔者明王之以孝治天下也，不敢遗小国之臣”是也。〇女，音汝。"
                },
                {
                    "paragraph": "○夏，五月癸丑，卫侯朔卒。",
                    "zhushu": "春秋篡明者当书葬，朔不书葬，嫌与篡同例。身绝、国不绝，故去葬，明犯天子命重，不得书葬，与盗国同。〇故去，起吕反，年末同。"
                },
                {
                    "paragraph": "○六月辛未，朔，日有食之，鼓用牲于社。日食则曷为鼓用牲于社？",
                    "zhushu": "据日食在天。"
                },
                {
                    "paragraph": "求乎阴之道也。",
                    "zhushu": "求，责求也。"
                },
                {
                    "paragraph": "以朱丝营社，或曰胁之，或曰为暗，恐人犯之，故营之。",
                    "zhushu": "或曰者，或人辞，其义各异也。或曰胁之，与责求同义。社者，土地之主也。月者，土地之精也。上系于天而犯日，故鸣鼓而攻之，胁其本也。朱丝营之，助阳抑阴也。或曰为暗者，社者，土地之主尊也，为日光尽，天暗冥，恐人犯历之，故营之。然此说非也。记或传者，示不欲绝异说尔。先言“鼓”，后言用牲者，明先以尊命责之，后以臣子礼接之，所以为顺也。不言鼓于社用牲者，与“禘于大庙，用致夫人”同，嫌起用牲为非礼。书者善内感惧天灾，应变得礼也。是后夫人遂不制，通于二叔，杀二嗣子也。○营社，一倾反，又如字，本亦作萦，同。为暗，于伪反，注“为暗、为日光”同。大庙，音泰。应变，应对之应。"
                },
                {
                    "paragraph": "〇伯姫归于𣏌。○秋，大水。鼓用牲于社于门。其言于社、于门何？",
                    "zhushu": "据一鼓用牲耳。"
                },
                {
                    "paragraph": "于社，礼也；于门，非礼也。",
                    "zhushu": "于门非礼，故略不复举鼓用牲。不举非礼为重者，如去“于社”，嫌于门礼也。大水与日食同礼者，水亦土地所为，云实出于地，而施于上乃雨，归功于天，犹臣归美于君。○复，扶又反。"
                },
                {
                    "paragraph": "○冬，公子友如陈。",
                    "zhushu": "如陈者，聘也。内朝聘言如者，尊内也。书者，录内所交接也。朝京师大国，善有加录文，如楚有危文。聘无月者，比于朝轻也。"
                },
                {
                    "paragraph": "二十有六年，公伐戎。○夏，公至自伐戎。○曹杀其大夫。何以不名？",
                    "zhushu": "据莒小于曹，杀公子意恢名。"
                },
                {
                    "paragraph": "众也。曷为众杀之？",
                    "zhushu": "据杀三却名。"
                },
                {
                    "paragraph": "不死于曹君者也。",
                    "zhushu": "曹诸大夫与君俱敌戎战，曹伯为戎所杀，诸大夫不伏节死义，独退求生，后嗣子立而诛之。春秋以为得其罪，故众略之不名。心书君杀大夫，大夫有罪，以专杀书，他皆以罪举。"
                },
                {
                    "paragraph": "君死乎位曰灭，曷为不言其灭？",
                    "zhushu": "据胡子髠灭。〇髠，苦门反。"
                },
                {
                    "paragraph": "为曹羁讳也。此盖战也，何以不言战？",
                    "zhushu": "如上语，知为战。〇为曹，于伪反，下同。"
                },
                {
                    "paragraph": "为曹羁讳也。",
                    "zhushu": "讳者，上出奔，嫌辟难，欲起其贤，又所谏者战也，故为去“战、灭”之文，所以致其意也。曹无大夫，书杀大夫者，起当诛也。〇避难，乃旦反。为去，于伪反；下起吕反。"
                },
                {
                    "paragraph": "○秋，公会宋人、齐人伐徐。〇冬，十有二月癸亥，朔，日有食之。",
                    "zhushu": "异与上日食略同。",
                    "type": 2
                },
                {
                    "paragraph": "二十有七年，春，公会𣏌伯姫于洮。",
                    "zhushu": "书者恶公教内女以非礼也。洮，内也。凡公出，在外致，在内不致。其与妇人会，不别得意，虽在外犹不致。伯姫不卒者，盖不与卒于无服。女会来例皆时。〇洮，他刀反。恶公，乌路反，下“恶庄”同。别，彼列反。"
                },
                {
                    "paragraph": "〇夏，六月，公会齐侯、宋公、陈侯、郑伯，同盟于幽。〇秋，公子友如陈，葬原仲。原仲者何？陈大夫也。大夫不书葬，此何以书？",
                    "zhushu": "据益师等皆不书葬。称字者，葬从主人也。"
                },
                {
                    "paragraph": "通乎季子之私行也。",
                    "zhushu": "不以公事行曰私行，私行不言“葬原仲于陈”。若告籴者告籴上有“无麦禾”，知以国事起。此上下无起文，而不言“如陈”，嫌不辟国事，实私行也。不嫌使乎大夫者，有国文也。〇告籴，音狄，下同。使，所吏反。"
                },
                {
                    "paragraph": "何通乎季子之私行？",
                    "zhushu": "据大夫私行不书。"
                },
                {
                    "paragraph": "辟内难也。",
                    "zhushu": "欲起其辟内难。〇内难，乃旦反，注及下皆同。"
                },
                {
                    "paragraph": "君子辟内难，而不辟外难。",
                    "zhushu": "礼记曰：门内之治恩揜义，门外之治义揜恩。〇之治，直吏反，下“之治”同。"
                },
                {
                    "paragraph": "内难者何？公子庆父、公子牙、公子友，皆庄公之母弟也。公子庆父、公子牙通乎夫人",
                    "zhushu": "通者，淫通。"
                },
                {
                    "paragraph": "以胁公，",
                    "zhushu": "语在三十二年。"
                },
                {
                    "paragraph": "季子起而治之，则不得与于国政；坐而视之，则亲亲，",
                    "zhushu": "亲，至亲也。○与，音预。"
                },
                {
                    "paragraph": "因不忍见也。",
                    "zhushu": "因缘己心不忍见亲亲之乱。"
                },
                {
                    "paragraph": "故于是复请至于陈，而葬原仲也。",
                    "zhushu": "书者恶庄公不能任用，使辟难而出。"
                },
                {
                    "paragraph": "○冬，𣏌伯姫来。其言来何？",
                    "zhushu": "据有来归。"
                },
                {
                    "paragraph": "直来曰来，",
                    "zhushu": "直来，无事而来也。诸侯夫人尊重，既嫁，非有大故不得反。唯自大夫妻，虽无事，岁一归宗。"
                },
                {
                    "paragraph": "大归曰来归。",
                    "zhushu": "大归者，废弃来归也。妇人有七弃、五不娶、三不去。尝更三年丧不去，不忘恩也；贱取贵不去，不背德也；有所受无所归不去，不穷穷也。丧妇长女不娶，无教戒也；世有恶疾不娶，弃于天也；世有刑人不娶，弃于人也；乱家女不娶，类不正也；逆家女不娶，废人伦也。无子弃，绝世也；淫泆弃，乱类也；不事舅姑弃，悖德也；口舌弃，离亲也；盗窃弃，反义也；嫉妬弃，乱家也；恶疾弃，不可奉宗庙也。〇更，音庚。背，音佩。丧妇，息浪反。长女，丁丈反。悖，补内反。"
                },
                {
                    "paragraph": "○莒庆来逆叔姫。莒庆者何？莒大夫也。莒无大夫，此何以书？讥。何讥尔？大夫越竟逆女，非礼也。",
                    "zhushu": "礼，大夫任重，为越竟逆女，于政事有所损旷，故竟内乃得亲迎，所以屈私赴公也。言叔姫者，妇人以字通，言叔姫，贱，故略与归同文，重乖离也。"
                },
                {
                    "paragraph": "○𣏌伯来朝。",
                    "zhushu": "𣏌，夏后。不称公者，春秋黜𣏌，新周而故宋，以春秋当新王。黜而不称侯者，方以子贬，起伯为黜。说在僖二十三年。〇夏，户雅反。"
                },
                {
                    "paragraph": "〇公会齐侯于城濮。",
                    "zhushu": "〇濮，音卜。",
                    "type": 2
                },
                {
                    "paragraph": "二十有八年，春，王三月甲寅，齐人伐卫。卫人及齐人战，卫人败绩。伐不日，此何以日？",
                    "zhushu": "据郑人伐卫不日。"
                },
                {
                    "paragraph": "至之日也。",
                    "zhushu": "用兵之道，当先至竟侵责之，不服，乃伐之。今日至，便以今日伐之，故曰以起其暴也。"
                },
                {
                    "paragraph": "战不言伐，此其言伐何？至之日也。",
                    "zhushu": "至日便伐，明暴，故举伐。"
                },
                {
                    "paragraph": "春秋伐者为客，",
                    "zhushu": "伐人者为客，读伐，长言之，齐人语也。〇伐者为客，何云读伐长言之？伐人者也。"
                },
                {
                    "paragraph": "伐者为主，",
                    "zhushu": "见伐者为主，读伐，短言之，齐人语也。〇伐者为主，何云读伐短言之？见伐者也。"
                },
                {
                    "paragraph": "故使卫主之也。",
                    "zhushu": "战序上，言及者为主。"
                },
                {
                    "paragraph": "曷为使卫主之？",
                    "zhushu": "据宋襄公伐齐，宋主齐。"
                },
                {
                    "paragraph": "卫未有罪尔。",
                    "zhushu": "盖为幽之会，服父丧未终而不至故。〇盖为，于伪反。"
                },
                {
                    "paragraph": "败者称师，卫何以不称师？",
                    "zhushu": "据桓十三年己巳，燕人战败绩称师也。"
                },
                {
                    "paragraph": "未得乎师也。",
                    "zhushu": "未得成列为师也。诈战不言战，言战者，卫未有罪，方欲使卫主齐，见直文也。不地者，因都主国也。〇见直，贤偏反。"
                },
                {
                    "paragraph": "○夏，四月丁未，邾娄子琐卒。",
                    "zhushu": "日者，附从霸者朝天子行进。〇𤨏，素果反。"
                },
                {
                    "paragraph": "〇秋，荆伐郑。公会齐人、宋人、邾娄人救郑。",
                    "zhushu": "书者，善中国能相救。"
                },
                {
                    "paragraph": "〇冬，筑微。",
                    "zhushu": "○筑微，左氏作“麋”。"
                },
                {
                    "paragraph": "大无麦、禾。冬，既见无麦、禾矣，曷为先言“筑微”而后言“无麦、禾”？讳以凶年造邑也。",
                    "zhushu": "讳使若造邑而后无麦禾者，恶愈也。此盖秋水所伤，就“筑微”下俱举水，则嫌冬水，推秋无麦禾。使若冬水所伤者，但言无麦禾，则嫌秋自不成，不能起秋水。因疾庄公行类同，故加“大”，明有秋水也。此夫人淫泆之所致。"
                },
                {
                    "paragraph": "〇臧孙辰告籴于齐。告籴者何？请籴也。",
                    "zhushu": "买榖曰籴。"
                },
                {
                    "paragraph": "何以不称使？",
                    "zhushu": "据上“大无麦、禾”，知以国事行，当言“如”也。"
                },
                {
                    "paragraph": "以为臧孙辰之私行也。曷为以臧孙辰之私行？",
                    "zhushu": "据国事也。"
                },
                {
                    "paragraph": "君子之为国也，必有三年之委。一年不熟，告籴，讥也。",
                    "zhushu": "古者三年耕，必余一年之储；九年耕，必有三年之积。虽遇凶灾，民不饥乏。庄公享国二十八年，而无一年之畜，危亡切近，故讳，使若国家不匮，大夫自私行籴也。〇委，于鬼反。储，直鱼反。畜，敕六反。匮，其位反。",
                    "type": 2
                },
                {
                    "paragraph": "二十有九年，春，新延廏。新延廏者何？修旧也。",
                    "zhushu": "旧，故也。缮故曰新，有所増益曰作，始造曰筑。〇廏，九又反。"
                },
                {
                    "paragraph": "修旧不书，此何以书？",
                    "zhushu": "据新宫灾后修不书。"
                },
                {
                    "paragraph": "讥。何讥尔？凶年不修。",
                    "zhushu": "不讳者，缮故功费差轻于造邑。延廏，马廏也。○费，芳味反。差，初卖反。"
                },
                {
                    "paragraph": "〇夏，郑人侵许。〇秋，有蜚。何以书？记异也。",
                    "zhushu": "蜚者，臭恶之䖝也，象夫人有臭恶之行。言有者，南越盛暑所生，非中国之所有。〇蜚，扶味反，𦤀虫也。行，下孟反。"
                },
                {
                    "paragraph": "○冬，十有二月，纪叔姫卒。",
                    "zhushu": "国灭卒者，从夫人行，待之以初也。"
                },
                {
                    "paragraph": "○城诸及防。",
                    "zhushu": "诸，君邑；防，臣邑。言及，别君臣之义。君臣之义正，则天下定矣。○别，彼列反。",
                    "type": 2
                },
                {
                    "paragraph": "三十年，春，王正月。〇夏，师次于成。○秋，七月，齐人降鄣。鄣者何？纪之遗邑也。降之者何？取之也。取之则曷为不言取之？为桓公讳也。",
                    "zhushu": "时，霸功足以除恶，故为讳。言降者，能以德见归，自来服者可也。〇降鄣，户江反，下注同。鄣，音章。为桓，于伪反，注同。"
                },
                {
                    "paragraph": "外取邑不书，此何以书？尽也。",
                    "zhushu": "襄公服纪以过，而复尽取其邑，恶其不仁之甚也。月者，重于取邑。○复，扶又反。恶其，乌路反，下同。"
                },
                {
                    "paragraph": "○八月癸亥，葬纪叔姫。外夫人不书葬，此何以书？隐之也。何隐尔？其国亡矣，徒葬乎叔尔。〇九月庚午，朔，日有食之。鼓，用牲于社。",
                    "zhushu": "是后鲁比弑二君，狄灭邢、卫。〇比杀，申志反。"
                },
                {
                    "paragraph": "○冬，公及齐侯遇于鲁济。",
                    "zhushu": "○济，子礼反。"
                },
                {
                    "paragraph": "○齐人伐山戎。此齐侯也，其称人何？",
                    "zhushu": "据下言齐侯来献戎捷。"
                },
                {
                    "paragraph": "贬。曷为贬？",
                    "zhushu": "据齐侯伐北戎不贬。"
                },
                {
                    "paragraph": "子司马子曰：“盖以操之为已蹙矣。”",
                    "zhushu": "操，迫也。已，甚也。蹙，痛也。迫杀之，甚痛。○以操，七刀反，迫也，注同。蹙，子六反。"
                },
                {
                    "paragraph": "此盖战也，何以不言战？",
                    "zhushu": "据得捷也。"
                },
                {
                    "paragraph": "春秋敌者言战，桓公之与戎狄，驱之尔。",
                    "zhushu": "时，桓公力但可驱逐之而已，戎亦天地之所生，而乃迫杀之，甚痛，故去战，贬见其事，恶不仁也。山戎者，戎中之别名。行进，故录之。〇去，起吕反。见，贤徧反。",
                    "type": 2
                },
                {
                    "paragraph": "三十有一年，春，筑台于郎。何以书？讥。何讥尔？临民之所漱浣也。",
                    "zhushu": "无垢加功曰漱，去垢曰浣，齐人语也。讥者，为渎下也。礼，天子外屏，诸侯内屏，大夫帷，士帘，所以防泄慢之渐也。礼，天子有灵台，以候天地；诸侯有时台，以候四时。登髙远望，人情所乐，动而无益于民者，虽乐不为也。四方而髙曰台。〇漱，素口反。浣，户管反。垢，古口反。去，起吕反。为渎，于伪反，下“为威”同。"
                },
                {
                    "paragraph": "〇夏，四月，薛伯卒。",
                    "zhushu": "卒者，薛与滕俱朝隐公，桓弑隐而立，滕朝桓公，薛独不朝，知去就也。〇桓杀，申志反。"
                },
                {
                    "paragraph": "〇筑台于薛。何以书？讥。何讥尔？远也。",
                    "zhushu": "礼，诸侯之观不过郊。〇观，工唤反。"
                },
                {
                    "paragraph": "〇六月，齐侯来献戎捷。",
                    "zhushu": "战所获物曰捷。"
                },
                {
                    "paragraph": "齐，大国也，曷为亲来献戎捷？",
                    "zhushu": "据齐未尝朝鲁。"
                },
                {
                    "paragraph": "威我也。",
                    "zhushu": "以威恐怖鲁也。如上难知为威鲁书之。〇恐怖，丘勇反；下普故反。"
                },
                {
                    "paragraph": "其威我奈何？旗获而过我也。",
                    "zhushu": "旗，军帜名，各有色，与金鼓俱举，使士卒望而为陈者。旗获，建旗县所获得以过鲁也。不书威鲁者，耻不能为齐所忌难，见轻侮也。言献捷系戎者，香秋王鲁，因见王义。古者，方伯征伐不道，诸侯交格而战者，诛绝其国，献捷于王者。楚献捷时，此月者，刺齐桓㤭慢恃盈，非所以就霸功也。〇帜，音志，又申志反，又尺志反，本又作织，同。难，乃旦反。因见，贤徧反。"
                },
                {
                    "paragraph": "〇秋，筑台于秦。何以书？讥。何讥尔？临国也。",
                    "zhushu": "言国者，社稷、宗庙、朝廷皆为国，明皆不当临也。临社稷、宗庙则不敬，临朝廷则泄慢也。"
                },
                {
                    "paragraph": "○冬，不雨。何以书？记异也。",
                    "zhushu": "京房易传曰：旱异者，旱久而不害物也。斯禄去公室，福由下作，故阳虽不施，而阴道独行，以成万物也。先是，比筑三台，庆、牙专政之应。〇施，申豉反。",
                    "type": 2
                },
                {
                    "paragraph": "三十有二年，春，城小榖。○夏，宋公、齐侯遇于梁丘。〇秋，七月癸巳，公子牙卒。何以不称弟？",
                    "zhushu": "据公弟叔𦙝卒。〇𦙝，许乙反。"
                },
                {
                    "paragraph": "杀也。杀则曷为不言刺之？",
                    "zhushu": "据公子买有罪杀之，言刺不言卒。"
                },
                {
                    "paragraph": "为季子讳杀也。曷为为季子讳杀？",
                    "zhushu": "据叔孙得臣卒不日者，恶不发扬公子遂弑也。〇为季，于伪反，下“为季、而为”注“故为”同。"
                },
                {
                    "paragraph": "季子之遏恶也，",
                    "zhushu": "遏，止。〇遏，于葛反，止也。"
                },
                {
                    "paragraph": "不以为国狱，",
                    "zhushu": "不就狱致其刑，故言卒。"
                },
                {
                    "paragraph": "缘季子之心而为之讳。",
                    "zhushu": "季子过在亲亲，疑于非正，故为之讳，所以别嫌明疑。○别，彼列反。"
                },
                {
                    "paragraph": "季子之遏恶奈何？庄公病，将死，以病召季子。",
                    "zhushu": "召之于陈。"
                },
                {
                    "paragraph": "季子至，而授之以国政，",
                    "zhushu": "至不书者，内大夫出与归不两书。"
                },
                {
                    "paragraph": "曰：“寡人即不起此病，吾将焉致乎鲁国？”",
                    "zhushu": "致，与也。〇焉，于虔反。"
                },
                {
                    "paragraph": "季子曰：“般也存，君何忧焉？”公曰：“庸得若是乎？",
                    "zhushu": "庸，犹佣佣，无节目之辞。〇般，音班。"
                },
                {
                    "paragraph": "牙谓我曰：‘鲁一生一及，君已知之矣，",
                    "zhushu": "父死子继曰生，兄死弟继曰及。言隐公生，桓公及。今君生，庆父亦当及，是鲁国之常也。"
                },
                {
                    "paragraph": "庆父也存。’”",
                    "zhushu": "时，庄公以为牙欲立庆父。"
                },
                {
                    "paragraph": "季子曰：“夫何敢？是将为乱乎？夫何敢！”",
                    "zhushu": "再言“夫何敢”者，反复思惟，且欲以安病人也。孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。”〇夫何，音扶，下及注同。覆，芳服反。思难，乃旦反。"
                },
                {
                    "paragraph": "俄而牙弑械成。",
                    "zhushu": "是时，牙实欲自弑君，兵械已成，但事未行尔。有攻守之器曰械。〇俄，五多反。牙杀，申志反，注及下“亲弑”同。械，户戒反。"
                },
                {
                    "paragraph": "季子和药而饮之，",
                    "zhushu": "药者，酖毒也，传曰“酖之”是也。时，季子亦有械，故能饮之。传不道者，从可知。〇饮，于鸩反，注同。酖毒，本亦作鸩，直荫反，下文同。"
                },
                {
                    "paragraph": "曰：“公子从吾言而饮此，则必可以无为天下戮笑，必有后乎鲁国；",
                    "zhushu": "时，世大夫诛不宣扬，子当继体如故。"
                },
                {
                    "paragraph": "不从吾言而不饮此，则必为天下戮笑，必无后乎鲁国。”于是从其言而饮之。饮之无傫氏，至乎王堤而死。公子牙今将尔，",
                    "zhushu": "今将欲杀。〇无傫，“无”本又作“巫”。傫，音力委反，又力追反。堤，丁兮反。"
                },
                {
                    "paragraph": "辞曷为与亲弑者同？",
                    "zhushu": "辞，传序经辞。亲，躬亲也。"
                },
                {
                    "paragraph": "君亲无将，将而诛焉。",
                    "zhushu": "亲，谓父母。〇无将，如字。闵公本“将不诛、将而”皆同；或子匠反，非也。"
                },
                {
                    "paragraph": "然则善之与？曰：然。杀世子、母弟，直称君者，甚之也。季子杀母兄，何善尔？诛不得辟兄，君臣之义也。",
                    "zhushu": "以臣事君之义也。唯人君然后得申亲亲之恩。○与，音余。"
                },
                {
                    "paragraph": "然则曷为不直诛而酖之？行诛乎兄，隐而逃之，使托若以疾死然，亲亲之道也。",
                    "zhushu": "明当以亲亲原而与之，于治乱当赏疑从重，于平世当罚疑从轻。庄不卒大夫而卒牙者，本以当国将弑君。书日者，录季子遏恶也。行诛亲亲，虽酖之，犹有恩也。"
                },
                {
                    "paragraph": "〇八月癸亥，公薨于路寝。路寝者何？正寝也。",
                    "zhushu": "公之正居也。天子、诸侯皆有三寝：一曰髙寝，二曰路寝，三曰小寝。父居髙寝，子居路寝，孙从王父母，妻从夫寝，夫人居小寝。在寝地者，加录内也。夫人不地者，外夫人不卒，内书薨，已录之矣，故出乃地。"
                },
                {
                    "paragraph": "〇冬，十月乙未，子般卒。子卒云子卒，此其称子般卒何？",
                    "zhushu": "据子赤不言子赤卒。"
                },
                {
                    "paragraph": "君存称世子，",
                    "zhushu": "明当世父位为君。"
                },
                {
                    "paragraph": "君薨称子某，",
                    "zhushu": "缘民臣之心不可一日无君，故称子某，明继父也。名者，尸柩尚存，犹以君前臣名也。"
                },
                {
                    "paragraph": "既葬称子，",
                    "zhushu": "不名者，无所屈也。缘终始之义，一年不二君，故称子也。"
                },
                {
                    "paragraph": "逾年称公。",
                    "zhushu": "不可旷年无君。"
                },
                {
                    "paragraph": "子般卒，何以不书葬？",
                    "zhushu": "据定姒俱称卒书葬。"
                },
                {
                    "paragraph": "未逾年之君也，有子则庙，",
                    "zhushu": "则立庙也。"
                },
                {
                    "paragraph": "庙则书葬；",
                    "zhushu": "录子恩也。"
                },
                {
                    "paragraph": "无子不庙，不庙则不书葬。",
                    "zhushu": "未逾年之君，礼，臣下无服，故无子不庙，不庙则不书葬，示一年不二君也。称卒不地者，降成君也。日者，为臣子恩录之也。杀不去日见隐者，降子赤也。○去，起吕反。见，贤徧反。"
                },
                {
                    "paragraph": "○公子庆父如齐。",
                    "zhushu": "如齐者，奔也。是时，季子新酖牙，庆父虽归狱邓扈乐，犹不自信于季子，故出也。不言“奔”者，起季子不探其情，不暴其罪。〇乐，音洛。暴，步卜反。"
                },
                {
                    "paragraph": "〇狄伐邢。",
                    "zhushu": ""
                }
            ]
        },
        {
            "name": "闵公第四",
            "paragraphs": [
                {
                    "paragraph": "闵公第四",
                    "zhushu": "",
                    "type": 1
                },
                {
                    "paragraph": "元年，春，王正月。公何以不言即位？继弑君不言即位。",
                    "zhushu": "复发传者，嫌继未逾年君，义异故也。明当隐之如一。○弑，申志反。复，扶又反，下同。"
                },
                {
                    "paragraph": "孰继？",
                    "zhushu": "据子般弑不见。○见，贤徧反。"
                },
                {
                    "paragraph": "继子般也。孰弑子般？庆父也。杀公子牙，今将尔，季子不免。庆父弑君，何以不诛？将而不免，遏恶也。既而不可及，因狱有所归，不探其情而诛焉，亲亲之道也。",
                    "zhushu": "论季子当从议亲之辟，犹律亲亲得相首匿，当与叔孙得臣有差。〇探，他南反。辟，婢亦反。匿，女力反。"
                },
                {
                    "paragraph": "恶乎归狱？归狱仆人邓扈乐。曷为归狱仆人邓扈乐？",
                    "zhushu": "据师还也。○恶，音乌。扈乐，音洛，或如字。"
                },
                {
                    "paragraph": "庄公存之时，乐曾淫于宫中，子般执而鞭之。庄公死，庆父谓乐曰：“般之辱尔，国人莫不知，盍弑之矣？”使弑子般，然后诛邓扈乐而归狱焉。",
                    "zhushu": "杀邓扈乐不书者，微也。○曽，才能反。盍，户腊反。"
                },
                {
                    "paragraph": "季子至而不变也。",
                    "zhushu": "至者，闻君弑，从家至朝。季子知乐势不能独弑，而不变正其真伪。"
                },
                {
                    "paragraph": "〇齐人救邢。",
                    "zhushu": ""
                },
                {
                    "paragraph": "〇夏，六月，辛酉，葬我君庄公。",
                    "zhushu": ""
                },
                {
                    "paragraph": "○秋，八月，公及齐侯盟于洛姑。",
                    "zhushu": "时庆父内则素得权重，外则出奔强齐，恐为国家祸乱，故季子如齐闻之，奉闵公托齐桓为此盟。下书归者，使与君致同。主书者，起托君也。"
                },
                {
                    "paragraph": "〇季子来归。其称季子何？",
                    "zhushu": "据如陈名不称季，卒不称子。"
                },
                {
                    "paragraph": "贤也。",
                    "zhushu": "嫌季子不探诛庆父有甚恶，故复于托君安国贤之，所以轻归狱，显所当任达其功。不称季友者，明齐继鲁，本感洛姑之托，故令与髙子俱称子，起其事。〇令，力呈反。"
                },
                {
                    "paragraph": "其言来归何？",
                    "zhushu": "据召归不书，隐如言至。"
                },
                {
                    "paragraph": "喜之也。",
                    "zhushu": "季子来归则国安，故喜之，而变至加录云尔，盖与贤相起。言归者，主为喜出。言来者，起从齐自外来。盟不月，公不致者，桓之盟不日，其会不致，信之也。〇主为，于伪反，下文注皆同。"
                },
                {
                    "paragraph": "〇冬，齐仲孙来。齐仲孙者何？公子庆父也。公子庆父则曷为谓之齐仲孙？系之齐也。曷为系之齐？",
                    "zhushu": "据栾盈出奔楚，还不系楚。"
                },
                {
                    "paragraph": "外之也。曷为外之？",
                    "zhushu": "据俱出奔还也。"
                },
                {
                    "paragraph": "春秋为尊者讳，",
                    "zhushu": "为闵公讳受贼人也。"
                },
                {
                    "paragraph": "为亲者讳，",
                    "zhushu": "为季子亲亲而受之，故讳也。"
                },
                {
                    "paragraph": "为贤者讳。",
                    "zhushu": "以季子有遏牙不杀庆父之贤，故为讳之。"
                },
                {
                    "paragraph": "子女子曰：“以春秋为春秋，",
                    "zhushu": "以史记氏族为春秋，言古谓史记为春秋。"
                },
                {
                    "paragraph": "齐无仲孙，其诸吾仲孙与？”",
                    "zhushu": "齐有髙、国、崔，鲁有仲孙氏，亦足以知鲁仲孙。言仲孙者，以后所氏起其事。明主书者，贼不宜来，因以起上如齐，实弑君出奔。○子女子，音汝。",
                    "type": 2
                },
                {
                    "paragraph": "二年，春，王正月，齐人迁阳。",
                    "zhushu": "不为桓公讳者，功未足以覆比灭人之恶也。"
                },
                {
                    "paragraph": "○夏，五月，乙酉，吉禘于庄公。其言吉何？",
                    "zhushu": "据禘于大庙不言吉。〇吉禘，大计反。大庙，音泰，下同。"
                },
                {
                    "paragraph": "言吉者，未可以吉也。",
                    "zhushu": "都未可以吉𥙊。经举重，不书禘于大庙，嫌独庄公不当禘于大庙，可禘者，故加吉，明大庙皆不当。"
                },
                {
                    "paragraph": "曷为未可以吉？",
                    "zhushu": "据三年也。"
                },
                {
                    "paragraph": "未三年也。",
                    "zhushu": "礼，禘祫从先君数，朝聘从今君数。三年丧毕，遭禘则禘，遭祫则祫。○君数，所主反，下同。祫，音治。"
                },
                {
                    "paragraph": "三年矣，曷为谓之未三年？三年之丧，实以二十五月。",
                    "zhushu": "时庄公薨，至是适二十二月，所以必二十五月者，取期再期，恩倍渐三年也。孔子曰：“子生三年，然后免于父母之怀。夫三年之丧，天下之通丧。”礼士虞记曰：“期而小祥，曰荐此常事。又期而大祥，曰荐此常事。中月而禫，是月也，吉祭，犹未配。”是月者，二十七月也。传言二十五月者，在二十五月外，可不讥。〇取期，音基，下同。禫，大感反。"
                },
                {
                    "paragraph": "其言于庄公何？",
                    "zhushu": "据禘于大庙不言周公，祫僖公不言僖宫。"
                },
                {
                    "paragraph": "未可以称宫庙也。",
                    "zhushu": "时闵公以庄公在三年之中，未可入大庙，禘之于新宫，故不称宫庙，明皆非也。"
                },
                {
                    "paragraph": "曷为未可以称宫庙？",
                    "zhushu": "据言禘也。"
                },
                {
                    "paragraph": "在三年之中矣。",
                    "zhushu": "当思慕悲哀，未可以鬼神事之。"
                },
                {
                    "paragraph": "吉禘于庄公，何以书？讥。何讥尔？讥始不三年也。",
                    "zhushu": "与托始同义。"
                },
                {
                    "paragraph": "○秋，八月，辛丑，公薨。公薨何以不地？隐之也。何隐尔？弑也。孰弑之？庆父也。杀公子牙，今将尔，季子不免。庆父弑二君，何以不诛？将而不免，遏恶也。既而不可及，缓追逸贼，亲亲之道也。",
                    "zhushu": "与不探其情同义。不书葬者，贼未诗。〇弑，音试，下及注同。"
                },
                {
                    "paragraph": "九月，夫人姜氏孙于邾娄。",
                    "zhushu": "为淫二叔、杀二嗣子出奔。不如文姜于出奔贬之者，为内臣子明其义，不得以子绝母。凡公夫人奔例日，此月者，有罪。"
                },
                {
                    "paragraph": "公子庆父出奔莒。",
                    "zhushu": "庆父弑二君，不当复见。所以复见者，起季子缓追逸贼也。不日者，内大夫奔例，无罪者日，有罪者月。外大夫奔例皆时。〇当复，扶又反，下同。见，贤徧反，下文复见同。"
                },
                {
                    "paragraph": "冬，齐髙子来盟。髙子者何？齐大夫也。",
                    "zhushu": "以有髙傒也。"
                },
                {
                    "paragraph": "何以不称使？",
                    "zhushu": "据郑伯使其弟语来盟。"
                },
                {
                    "paragraph": "我无君也。",
                    "zhushu": "时闵公弑，僖公未立，故正其义，明君臣无相适之道也。春秋谨于别尊卑，理嫌疑，故绝去使文，以起事张例，则所谓君不使乎大夫也。○别，彼列反。故绝去，起吕反，下欲去同。"
                },
                {
                    "paragraph": "然则何以不名？",
                    "zhushu": "据国佐盟名。"
                },
                {
                    "paragraph": "喜之也。何喜尔？正我也。其正我奈何？庄公死，子般弑，闵公弑，比三君死，旷年无君。",
                    "zhushu": "与旷年无君无异。"
                },
                {
                    "paragraph": "设以齐取鲁，曾不兴师，徒以言而已矣。",
                    "zhushu": "设时势然。"
                },
                {
                    "paragraph": "桓公使髙子将南阳之甲，",
                    "zhushu": "南阳，齐下邑。甲、革，皆铠胄也。〇革，更百反。铠，苦爱反。胄，直又反。"
                },
                {
                    "paragraph": "立僖公而城鲁。或曰：“自鹿门至于争门者是也。”或曰：“自争门至于吏门者是也。”鲁人至今以为羙谈，曰：“犹望髙子也。”",
                    "zhushu": "久阔思相见者，引此为喻，美谈至今不绝也。立僖公、城鲁不书者，讳微弱。喜而加髙子者，美大齐桓继绝于鲁，故尊其使，起其功，明得子续父之道。○鹿门，鲁南城东门也。其使，所吏反。"
                },
                {
                    "paragraph": "○十有二月，狄入卫。",
                    "zhushu": ""
                },
                {
                    "paragraph": "〇郑弃其师。郑弃其师者何？",
                    "zhushu": "连国者，并问称国。"
                },
                {
                    "paragraph": "恶其将也。",
                    "zhushu": "以言弃师。〇恶其，乌路反，下及注同。将也，子匠反，下同。"
                },
                {
                    "paragraph": "郑伯恶髙克，使之将，逐而不纳，弃师之道也。",
                    "zhushu": "郑伯素恶髙克，欲去之无由，使将师救卫，随后逐之，因将师而去。其本虽逐髙克，实弃师之道，故不书逐髙克，举弃师为重，犹赵盾加弑也。不解国者，重众从国，体录可知。系闵公篇于庄公下者，子未三年，无改于父之道。传曰：“则曷为于其封内三年称子？缘孝子之心，则三年不忍当也。”○盾，徒本反。"
                }
            ]
        },
        {
            "name": "僖公第五",
            "paragraphs": [
                {
                    "paragraph": "僖公第五",
                    "zhushu": "",
                    "type": 1
                },
                {
                    "paragraph": "元年，春，王正月。公何以不言即位？",
                    "zhushu": "据文公言即位。"
                },
                {
                    "paragraph": "继弑君，子不言即位。此非子也，其称子何？",
                    "zhushu": "僖公者，闵公庶兄。据闵公继子般，传不言子。〇弑，申志反。"
                },
                {
                    "paragraph": "臣子一例也。",
                    "zhushu": "僖公继成君，闵公继未逾年君。礼：诸侯臣诸父兄弟，以臣之继君犹子之继父也，其服皆斩衰，故传称“臣子一例”。○衰，七雷反。"
                },
                {
                    "paragraph": "〇齐师、宋师、曹师次子聂北救邢。救不言次，此其言次何？",
                    "zhushu": "据“夏师救齐”不言次。○聂，女涉反。"
                },
                {
                    "paragraph": "不及事也。不及事者何？邢已亡矣。",
                    "zhushu": "刺其救急舒缓，使至于亡，故录之，止次以起之。"
                },
                {
                    "paragraph": "孰亡之？盖狄灭之。",
                    "zhushu": "以上有狄伐邢。"
                },
                {
                    "paragraph": "曷为不言狄灭之？",
                    "zhushu": "据狄灭温言灭。"
                },
                {
                    "paragraph": "为桓公讳也。曷为为桓公讳？",
                    "zhushu": "据徐人取舒、晋灭夏阳、楚灭黄皆不讳。〇为桓，于伪反。下“为桓”“曷为井”下注“为讳”“为桓”“为内”“为僖”皆同。夏，户雅反。"
                },
                {
                    "paragraph": "上无天子，下无方伯，天下诸侯有相灭亡者，桓公不能救，则桓公耻之。",
                    "zhushu": "故以为讳，所以醇其能以治世自任而厚责之。"
                },
                {
                    "paragraph": "曷为先言次而后言救？",
                    "zhushu": "据叔孙豹先言救。"
                },
                {
                    "paragraph": "君也。",
                    "zhushu": "叔孙豹，臣也，当先通君命，故先言救。今此先言次，知实诸侯。"
                },
                {
                    "paragraph": "君则其称师何？不与诸侯专封也。",
                    "zhushu": "故没君文，但举师而已。"
                },
                {
                    "paragraph": "曷为不与？",
                    "zhushu": "据狄灭之，为桓公讳。"
                },
                {
                    "paragraph": "实与",
                    "zhushu": "不书所封归是也。"
                },
                {
                    "paragraph": "而文不与。文曷为不与？",
                    "zhushu": "据实与也。"
                },
                {
                    "paragraph": "诸侯之义，不得专封也。",
                    "zhushu": "此道大平制。〇大，音泰。"
                },
                {
                    "paragraph": "诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。",
                    "zhushu": "主书者，起文从实也。"
                },
                {
                    "paragraph": "〇夏，六月，邢迁于陈仪。迁者何？其意也。",
                    "zhushu": "其意自欲迁，时邢创畏狄兵，更欲依险阻。〇陈仪，左氏作“夷仪”。"
                },
                {
                    "paragraph": "迁之者何？非其意也。",
                    "zhushu": "谓宋人迁宿也。书者，讥之也。王者封诸侯，必居土中，所以教化者平，贡赋者均，在德不在险，其后为卫所灭是也。迁例大国月，重烦劳也；小国时，此小国月者，霸者所助城，故与大国同。"
                },
                {
                    "paragraph": "〇齐师、宋师、曹师城邢。此一事也，曷为复言“齐师、宋师、曹师",
                    "zhushu": "据首戴前目而后凡。〇复言，扶又反，下同。"
                },
                {
                    "paragraph": "不复言师，则无以知其为一事也。”",
                    "zhushu": "言诸师，则嫌与首戴同，嫌实师。言诸侯，则嫌与缘陵同。嫌归闻其迁，更与诸侯来城之，未必反，故入也。故顺上文，则知桓公宿留城之为一事也。"
                },
                {
                    "paragraph": "〇秋，七月，戊辰，夫人姜氏薨于夷，齐人以归。夷者何？齐地也。齐地则其言齐人以归何？",
                    "zhushu": "据从国中归不当书，邾娄人执鄫子不书以归是也。〇鄫，似陵反。"
                },
                {
                    "paragraph": "夫人薨于夷，则齐人以归。",
                    "zhushu": "夫人所以薨于夷者，齐人以归至夷。"
                },
                {
                    "paragraph": "夫人薨于夷，则齐人曷为以归？",
                    "zhushu": "据上说，夫人薨于夷者，齐人以归至夷也。齐人曷为故以归至于夷？"
                },
                {
                    "paragraph": "桓公召而缢杀之。",
                    "zhushu": "先言薨，后言以归，而不言丧者，起桓公召夫人于邾娄，归杀之于夷，因为内讳耻，使若夫人自薨于夷，然后齐人以归者也。主书者，从内不绝录，因见桓公行霸王，诛不阿亲亲，疾夫人淫泆二叔，杀二嗣子而杀之。〇缢，一赐反，一本作“搤”，于革反。见，贤徧反。泆，音逸。"
                },
                {
                    "paragraph": "楚人伐郑。",
                    "zhushu": "楚称人者，为僖公讳与夷狄交㛰，故进使若中国，又明嫁娶当慕贤者。"
                },
                {
                    "paragraph": "八月，公会齐侯、宋公、郑伯、曹伯、邾娄人于朾。",
                    "zhushu": "月者，危公会霸者而与邾娄有辨也。不从有夫人丧出会，恶之者，不如危重也。○朾，敕贞反，又他丁反，左氏作“柽”。恶之，乌路反，下同。"
                },
                {
                    "paragraph": "九月，公败邾娄师于缨。",
                    "zhushu": "有夫人丧，不恶亲用兵者，时怨邾娄人以夫人与齐，于丧事无薄故也。○于缨，左氏作“偃”。"
                },
                {
                    "paragraph": "〇冬，十月，壬午，公子友帅师败莒师于犁，获莒拏、莒挐者何？莒大夫也。莒无大夫，此何以书？大季子之获也。何大乎季子之获？",
                    "zhushu": "据获人当坐。○于犁，力知反，又力兮反，左氏作“郦”。莒挐，女居反，一音女加反。一本作“茹”，音同。"
                },
                {
                    "paragraph": "季子治内难以正，",
                    "zhushu": "谓拒庆父。〇内难，乃旦反，下同。"
                },
                {
                    "paragraph": "御外难以正。其御外难以正奈何？公子庆父弑闵公，走而之莒，莒人逐之。将由乎齐，齐人不纳，却反舍于汶水之上，使公子奚斯入请。季子曰：“公子不可以入，入则杀矣。”",
                    "zhushu": "义不可见贼而不杀。"
                },
                {
                    "paragraph": "奚斯不忍，反命于庆父，自南涘，",
                    "zhushu": "涘，水涯。〇涘，音俟。"
                },
                {
                    "paragraph": "北面而哭。",
                    "zhushu": "时庆父自汶水之北。"
                },
                {
                    "paragraph": "庆父闻之曰：“嘻！",
                    "zhushu": "嘻，发痛语首之声。○嘻，许其反。"
                },
                {
                    "paragraph": "此奚斯之声也。诺已！”",
                    "zhushu": "诺已，皆自毕语。"
                },
                {
                    "paragraph": "曰：“吾不得入矣。”于是抗辀经而死。",
                    "zhushu": "辀，小车辕，冀州以北名之云尔。○辀，竹由反，车辕也。"
                },
                {
                    "paragraph": "莒人闻之曰：“吾已得子之贼矣。”以求赂乎鲁，",
                    "zhushu": "鲁，时虽缓追，犹外购求之。○购，古豆反。"
                },
                {
                    "paragraph": "鲁人不与，为是兴师而伐鲁，",
                    "zhushu": "故与季子获之。"
                },
                {
                    "paragraph": "季子待之以偏战。",
                    "zhushu": "传云尔者，善季子忿不加暴，得君子之道。"
                },
                {
                    "paragraph": "〇十有二月，丁巳，夫人氏之丧至自齐。夫人何以不称姜氏？",
                    "zhushu": "据薨于夷称“姜氏”。经有氏，不但问不称“姜”，并言氏者，嫌。据夫人妇“姜”，欲使去氏。〇去，起吕反。"
                },
                {
                    "paragraph": "贬。曷为贬？",
                    "zhushu": "据薨于夷不贬。"
                },
                {
                    "paragraph": "与弑公也。",
                    "zhushu": "与庆父共弑闵公。〇与杀，音预，又如字，下申志反。"
                },
                {
                    "paragraph": "然则曷为不于弑焉贬？",
                    "zhushu": "据酖牙于卒时贬。"
                },
                {
                    "paragraph": "贬必于重者，莫重乎其以丧至也。",
                    "zhushu": "刑人于市，与众弃之，故必于臣子集迎之时贬之，所以明诛得其罪，因正王法所加，臣子不得以夫人礼治其丧也。贬置氏者，杀子差轻于杀夫，别逆顺也。致者，从书薨，以常文录之。言自齐者，顺上“以归”文。○差，初卖反，又初佳反。别，彼列反。",
                    "type": 2
                },
                {
                    "paragraph": "二年，春，王正月，城楚丘。孰城，",
                    "zhushu": "据内城不月，故问之。"
                },
                {
                    "paragraph": "城卫也。曷为不言城卫？",
                    "zhushu": "据无迁文以言城，故当言城卫。"
                },
                {
                    "paragraph": "灭也。孰灭之？盖狄灭之。",
                    "zhushu": "以上有狄入卫。"
                },
                {
                    "paragraph": "曷为不言狄灭之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？",
                    "zhushu": "据不出主名，见桓公德优，不待之，又不独书齐，实诸侯也。〇为桓，乎伪反，下“为桓”“曷为”，注“深为”同。见桓，贤徧反，下传“荀息见”并注同。"
                },
                {
                    "paragraph": "桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义，不得专封。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。",
                    "zhushu": "复发传者，君子乐道人之善也。不系卫者，明去卫而国楚亡。起其迁也。不书迁与救次者，深为桓公讳，使若始时尚仓卒有所救，其后晏然无干戈之患，所以重其任而厚责之。主书者，起文从实也。〇复，扶又反。卒，寸忽反。"
                },
                {
                    "paragraph": "〇夏，五月，辛巳，葬我小君哀姜。哀姜者何？庄公之夫人也。",
                    "zhushu": "诛当绝，不当以夫人礼书葬。书葬者，正齐桓讨贼，辟责内雠。齐。"
                },
                {
                    "paragraph": "○虞师、晋师灭夏阳。虞，微国也，曷为序乎大国之上？",
                    "zhushu": "据称师有加文，知不主会。〇夏阳，左氏作“下阳”。"
                },
                {
                    "paragraph": "使虞首恶也。曷为使虞首恶？",
                    "zhushu": "据楚人、巴人灭庸，不使巴首恶。"
                },
                {
                    "paragraph": "虞受赂，假灭国者道，以取亡焉。其受赂奈何？献公朝诸大夫而问焉，曰：“寡人夜者寝而不寐，其意也何？”诸大夫有进对者曰：“寝不安与？其诸侍御有不在侧者与？”献公不应。荀息进曰：“虞、郭见与？”",
                    "zhushu": "犹曰“虞、郭岂见于君之心乎”。荀息素知献公欲伐此二国，故云尔。○安与，音余，下“者与”“见与”同。应，“应对”之应。郭，音虢，又如字，注及下同。"
                },
                {
                    "paragraph": "献公揖而进之，",
                    "zhushu": "以手通指曰揖。"
                },
                {
                    "paragraph": "遂与之入而谋曰：“吾欲攻郭，则虞救之，攻虞，则郭救之。如之何，愿与子虑之。”荀息对曰：“君若用臣之谋，则今日取郭，而明日取虞尔，君何忧焉？”献公曰：“然则奈何？”荀息曰：“请以屈产之乘",
                    "zhushu": "屈产，出名马之地。乘，备驷也。〇屈，具物反。之乘，绳证反，注及下同。"
                },
                {
                    "paragraph": "与垂棘之白璧",
                    "zhushu": "垂棘，出美玉之地。玉以尚白为美。○棘，一本作“蕀”，音同。"
                },
                {
                    "paragraph": "往，必可得也。则寳出之内藏，藏之外府；",
                    "zhushu": "如虞可得，犹外府藏也。〇内藏，才浪反，注同。"
                },
                {
                    "paragraph": "马出之内廐，系之外廐尔。君何丧焉？”献公曰：“诺。虽然，宫之奇存焉，如之何？”荀息曰：“宫之奇知则知矣，",
                    "zhushu": "君欲言其知，实知也。○廐，九又反。丧，息浪反。知则，音智，下及注同。"
                },
                {
                    "paragraph": "虽然，虞公贪而好寳，见寳必不从其言。请终以往。”于是终以往。虞公见寳许诺。宫之奇果谏：“记曰：“唇亡则齿寒。”",
                    "zhushu": "记，史记也。〇好，呼报反。"
                },
                {
                    "paragraph": "虞、郭之相救，非相为赐，",
                    "zhushu": "赐，犹惠也。"
                },
                {
                    "paragraph": "则晋今日取郭，而明日虞从而亡尔。君请勿许也。”虞公不从其言，终假之道以取郭。",
                    "zhushu": "明郭非虞不灭，虞当坐灭人。"
                },
                {
                    "paragraph": "还四年，反取虞。",
                    "zhushu": "还复往，故言反。"
                },
                {
                    "paragraph": "虞公抱寳牵马而至，荀息见曰：“臣之谋何如？”献公曰：“子之谋则已行矣，寳则吾寳也，虽然，吾马之齿亦已长矣。”盖戏之也。",
                    "zhushu": "以马齿长戏之，喻荀息之年老。传极道此者，以终荀息、宫之奇言，且以为戒。又恶献公不仁，以灭人为戏谑也。晋至此乃见者，著晋、楚俱大国，后治同姓也。以灭人见义者，比楚先治大恶，亲疏之别。〇牵马，本又作“掔”，音同。已长，丁丈反，注同。恶，乌路反。谑，许略反。别，彼列反。"
                },
                {
                    "paragraph": "夏阳者何？郭之邑也。曷为不系于郭？国之也。曷为国之？君存焉尔。",
                    "zhushu": ""
                },
                {
                    "paragraph": "○秋，九月，齐侯、宋公、江人、黄人盟于贯泽。江人、黄人者何？远国之辞也。",
                    "zhushu": "桓公德盛，不嫌使微者，知以远国辞称“人”。〇贯泽，古乱反。二传无“泽”字。"
                },
                {
                    "paragraph": "远国至矣，则中国曷为独言齐、宋至尔？大国言齐、宋，远国言江、黄，则以其余为莫敢不至也。",
                    "zhushu": "晋大于宋，不序晋而序宋者，时实晋、楚之君不至。君子成人之美，故襃益以为徧至之辞，所以将大大霸功而勉盛徳也。江、黄附从，霸者当进，不进者，方为徧至之辞。○徧至，音遍，下同。"
                },
                {
                    "paragraph": "〇冬，十月，不雨。何以书？记异也。",
                    "zhushu": "说与前同。"
                },
                {
                    "paragraph": "〇楚人侵郑。",
                    "zhushu": "",
                    "type": 2
                },
                {
                    "paragraph": "三年，春，王正月，不雨。○夏，四月，不雨。何以书？记异也。",
                    "zhushu": "大平一月不雨即书，春秋乱世，一月不雨，未害物，未足为异，当满一时乃书。一月书者，时僖公得立，欣喜不恤庶众，比致三旱，即能退辟正殿，饬过求已，循省百官，放佞臣郭都等，理𡨚狱四百余人，精诚感天，不雩而得澍雨，故一月即书，善其应变改政。旱不从上发传者，著人事之备积于是。〇大平，音泰。饬过，音敕，下同。𡨚，于元反。澍，之树反。其应，应对之应，后灾祥之应皆放此。"
                },
                {
                    "paragraph": "〇徐人取舒。其言取之何？",
                    "zhushu": "据国言“灭”。"
                },
                {
                    "paragraph": "易也。",
                    "zhushu": "易者，犹无守御之备。不为桓讳者，刺其不救也。○易，以豉反，注同。为，于伪反。"
                },
                {
                    "paragraph": "〇六月，雨。其言六月雨何？",
                    "zhushu": "据上得雨不书。"
                },
                {
                    "paragraph": "上雨而不甚也。",
                    "zhushu": "所以详录贤君精诚之应也。僖公饬过求己，六月澍雨；宣公复古行中，其年榖大丰。明天人相与报应之际，不可不察其意。"
                },
                {
                    "paragraph": "〇秋，齐侯、宋公、江人、黄人会于阳榖。此大会也，曷为末言尔？",
                    "zhushu": "末者，浅耳，但言会，不也。盟。据贯泽言盟。"
                },
                {
                    "paragraph": "桓公曰：“无障谷，",
                    "zhushu": "无障断川谷，专水利也。水注川曰溪，注溪曰谷。〇障，之亮反，一音章，注同。断，丁管反。溪，口兮反。"
                },
                {
                    "paragraph": "无贮粟，",
                    "zhushu": "有无当相通。〇贮，中吕反。"
                },
                {
                    "paragraph": "无易树子，",
                    "zhushu": "树，立本正辞，无易本正当立之子。"
                },
                {
                    "paragraph": "无以妾为妻。”",
                    "zhushu": "此四者，皆时人所患。时桓公功德隆盛，诸侯咸曰：“无言不从，曷为用盟哉？”故告誓而已。"
                },
                {
                    "paragraph": "○冬，公子友如齐莅盟。莅盟者何？往盟乎彼也。",
                    "zhushu": "犹曰往盟于齐。莅，临也。时因齐都盟，主国主名不出者，春秋王鲁，故言莅以见王义，使若王者遣使临诸侯盟，饬以法度。〇莅音利，又音类，注同。以见，贤徧反，下同。遣使，所吏反。"
                },
                {
                    "paragraph": "其言来盟者何？来盟于我也。",
                    "zhushu": "此亦因鲁都以见王义，使若来之京师盟，白事于王。不加“莅”者，来就鲁，鲁已尊矣。"
                },
                {
                    "paragraph": "○楚人伐郑。",
                    "zhushu": "",
                    "type": 2
                },
                {
                    "paragraph": "四年，春，王正月，公会齐侯、宋公、陈侯、卫侯、郑伯、许男、曹伯侵蔡，蔡溃。溃者何？下叛上也。国曰溃，邑曰叛。",
                    "zhushu": "不与诸侯溃之为文，重出蔡者，侵为加蔡举，溃为恶蔡录，义各异也。月者，善义兵也。溃例月，叛例时。○蔡溃，户内反，下及注同。重，直用反。恶蔡，乌路反，下“恶其专”并六年注同。"
                },
                {
                    "paragraph": "遂伐楚，次于陉。其言“次于陉”何？",
                    "zhushu": "据召陵侵楚不言次，来盟不言陉。○陉，音刑。召陵，上照反，下文同。"
                },
                {
                    "paragraph": "有俟也。孰俟？俟屈完也。",
                    "zhushu": "时楚强大，卒暴征之，则多伤士众。桓公先犯其与国，临蔡，蔡溃。兵精威行，乃推以伐楚。楚惧，然后使屈完来受盟，修臣子之职，不顿兵血刃，以文德优柔服之。故详录其止次待之，善其重爱民命，生事有渐，故敏则有功。〇屈，居勿反。卒，寸忽反。"
                },
                {
                    "paragraph": "〇夏，许男新臣卒。",
                    "zhushu": "不言卒于师者，桓公师无危。不月者，为下盟，去月方见大信。○为，于伪反，下“为桓公”同。去，起吕反。见，贤徧反。"
                },
                {
                    "paragraph": "○楚屈完来盟于师，盟于召陵。屈完者何？楚大夫也。何以不称使？",
                    "zhushu": "据陈侯使袁侨如会。〇侨，其骄反，一本作“骄”，音同。"
                },
                {
                    "paragraph": "尊屈完也。曷为尊屈完？",
                    "zhushu": "据陈侯使袁侨如会，不尊之。"
                },
                {
                    "paragraph": "以当桓公也。",
                    "zhushu": "増倍使若得其君，以醇霸德，成王事也。"
                },
                {
                    "paragraph": "其言“盟于师”“盟于召陵”何？",
                    "zhushu": "据戊寅叔孙豹及诸侯之大夫及陈袁侨盟，不举会与地。"
                },
                {
                    "paragraph": "师在召陵也。",
                    "zhushu": "时喜得屈完来服于陉，即退次召陵，与之盟故也。盟于师，盟于召陵。"
                },
                {
                    "paragraph": "师在召陵，则曷为再言盟？",
                    "zhushu": "据齐侯使国佐如师，己酉及国佐盟污袁娄，俱从地，不再言盟。"
                },
                {
                    "paragraph": "喜服楚也。",
                    "zhushu": "孔子曰：“书之重，辞之复。呜呼！不可不察，其中必有美者焉。”〇重，直用反，又直容反。之复，扶又反，年末“乃复”同，又音福。"
                },
                {
                    "paragraph": "何言乎喜服楚？",
                    "zhushu": "据服蔡无喜文。"
                },
                {
                    "paragraph": "楚有王者则后服，",
                    "zhushu": "桓公行霸，至是乃服楚。"
                },
                {
                    "paragraph": "无王者则先叛。",
                    "zhushu": "桓公不修其师，先叛盟是也。"
                },
                {
                    "paragraph": "夷狄也，而亟病中国。",
                    "zhushu": "数侵灭中国。○亟，去冀反。数，音朔。"
                },
                {
                    "paragraph": "南夷与北夷交，",
                    "zhushu": "南夷，谓楚灭邓、榖，伐蔡、郑。北夷，谓狄灭邢、卫，至于温，交乱中国。"
                },
                {
                    "paragraph": "中国不绝若线。",
                    "zhushu": "线，缝帛缕，以喻微也。〇线，思贱反。"
                },
                {
                    "paragraph": "桓公救中国",
                    "zhushu": "存邢、卫是也。"
                },
                {
                    "paragraph": "而攘夷狄，",
                    "zhushu": "攘，却也。北伐山戎是也。○攘，如羊反，却也。"
                },
                {
                    "paragraph": "卒怗荆，",
                    "zhushu": "卒，尽也。怗，服也。荆，楚也。○怗，他恊反，一本作“贴”，服也，刘兆同、广雅云：“静也”。玉篇又丁簟反，一本作“拈”，或音章贬反。"
                },
                {
                    "paragraph": "以此为王者之事也。",
                    "zhushu": "言桓公先治其国以及诸夏，治诸夏以及夷狄，如王者为之，故云尔。"
                },
                {
                    "paragraph": "其言“来”何？",
                    "zhushu": "据“陈袁侨如会”不言“来”。"
                },
                {
                    "paragraph": "与桓为主也。",
                    "zhushu": "以从内文，知与桓公为天下霸主。"
                },
                {
                    "paragraph": "前此者有事矣，",
                    "zhushu": "谓城邢、卫是也。"
                },
                {
                    "paragraph": "后此者有事矣，",
                    "zhushu": "谓城缘陵是也。"
                },
                {
                    "paragraph": "则曷为独于此焉？与桓公为主序绩也。",
                    "zhushu": "序，次也。绩，功也。累次桓公之功德，莫大于服楚。明德及强夷最为盛。"
                },
                {
                    "paragraph": "○齐人执陈袁涛涂。涛涂之罪何？辟军之道也。其辟军之道奈何？涛涂谓桓公曰：“君既服南夷矣，何不还师滨海而东，服东夷且归？”",
                    "zhushu": "滨，涯也。顺海涯而东也。东夷，吴也。从召陵东归，不经陈而趋近海道，多广泽水草，军所便也。〇涛，徒刀反。辟，匹亦反，又音避，下同。滨，音宾。涯，五佳反。近，附近之近。便，婢面反。"
                },
                {
                    "paragraph": "桓公曰：“诺。”于是还师滨海而东，大陷于沛泽之中，",
                    "zhushu": "草棘曰沛，渐洳曰泽。○沛泽，音贝，又普贝反。草棘曰沛，渐洳曰泽。渐，子廉反。洳，人庶反。"
                },
                {
                    "paragraph": "顾而执涛涂。",
                    "zhushu": "时涛涂与桓公俱行。"
                },
                {
                    "paragraph": "执者曷为或称“侯”，或称“人”？称侯而执者，伯讨也；",
                    "zhushu": "言有罪，方伯所宜讨。"
                },
                {
                    "paragraph": "称人而执者，非伯讨也。此执有罪，何以不得为伯讨？古者周公东征则西国怨，西征则东国怨。",
                    "zhushu": "此道黜陟之时也。诗云：“周公东征，四国是皇。”"
                },
                {
                    "paragraph": "桓公假涂于陈而伐楚，则陈人不欲其反由己者，师不正故也。",
                    "zhushu": "故令涛涂有此言。○令，力呈反。"
                },
                {
                    "paragraph": "不修其师而执涛涂，古人之讨，则不然也。",
                    "zhushu": "以已所招而反执人，古人所不为也。凡书执者，恶其专执。"
                },
                {
                    "paragraph": "〇秋，及江人、黄人伐陈。〇八月，公至自伐楚。楚已服矣，何以致伐？楚，叛盟也。",
                    "zhushu": "为桓公不修其师而执涛涂故也。月者，凡公出满二时月，危公之久。"
                },
                {
                    "paragraph": "○葬许缪公。",
                    "zhushu": "得卒葬于所传闻世者，许大小次曹，故卒少在曹后。○传，丈专反。"
                },
                {
                    "paragraph": "冬，十有二月，公孙慈帅师，会齐人、宋人、卫人、郑人、许人、曹人侵陈。",
                    "zhushu": "月者，刺桓公不修其师，因见患诳，不内自责，乃复加之以罪。○慈，左氏作“兹”。诳，九况反。",
                    "type": 2
                },
                {
                    "paragraph": "五年，春，晋侯杀其世子申生。曷为直称晋侯以杀？",
                    "zhushu": "据郑杀其大夫申侯称国也。续问以杀者，问杀所称例尔，非谓晋侯不当称国爵也。"
                },
                {
                    "paragraph": "杀世子母弟，直称君者，甚之也。",
                    "zhushu": "甚之者，甚恶杀亲亲也。春秋公子贯于先君，唯世子与母弟以今君录，亲亲也。今舍国体，直称君，知以亲亲责之。〇舍，音舍。"
                },
                {
                    "paragraph": "○𣏌伯姫来朝其子。其言来朝其子何？",
                    "zhushu": "据微者不当书朝。连来者，内辞也。与其子来者，问为直来乎？为下朝出？○为下，于伪反。"
                },
                {
                    "paragraph": "内辞也，与其子俱来朝也。",
                    "zhushu": "因其与子俱来。礼：外孙初冠，有朝外祖之道，故使若来朝其子，以杀直来之耻，所以辟教戒之不明也。微，无君命。言朝者，明非实。〇冠，古乱反。"
                },
                {
                    "paragraph": "夏，公孙慈如牟。",
                    "zhushu": "〇牟，莫侯反。"
                },
                {
                    "paragraph": "〇公及齐侯、宋公、陈侯、卫侯、郑伯、许男、曹伯会王世子于首戴。曷为殊会王世子？",
                    "zhushu": "据宰周公不殊。别也。〇首戴，左氏作“首止”。别，彼列反。"
                },
                {
                    "paragraph": "世子贵也，世子，犹世世子也。",
                    "zhushu": "解贵意也。言当世父位，储君副主，不可以诸侯会之为文，故殊之，使若诸侯为世子所会也。自王者言之，以屈远世子在三公下。礼丧服斩衰曰“公士大夫之众臣”是也。自诸侯言之，世子尊于三公。此礼之威仪，各有所施。言及者，因其文可得见汲汲也。世子所以会者，时桓公德衰，诸侯背叛，故上假王世子，示以公义。"
                },
                {
                    "paragraph": "〇秋，八月，诸侯盟于首戴。诸侯何以不序？",
                    "zhushu": "据上会序。"
                },
                {
                    "paragraph": "一事而再见者，前目而后凡也。",
                    "zhushu": "省文从可知。间无事不省诸侯会盟一事，不举重者，时世子不与盟。〇见，贤徧反。省文，所景反，下同。与音预。"
                },
                {
                    "paragraph": "郑伯逃归不盟。其言逃归不盟者何？",
                    "zhushu": "据上言诸侯，郑伯在其中，弟子疑，故执不知问。"
                },
                {
                    "paragraph": "不可使盟也。",
                    "zhushu": "时郑伯内欲与楚，外依古不盟为解，安居会上，不肯从桓公盟，故后言不盟。〇解，古卖反。"
                },
                {
                    "paragraph": "不可使盟，则其言逃归何？",
                    "zhushu": "据后言不盟，居会上辞。"
                },
                {
                    "paragraph": "鲁子曰：“盖不以寡犯众也。”",
                    "zhushu": "诸侯以义相约，而郑伯怀二心，依古不肯盟，故言逃归。所以抑一人之恶，申众人之善，故云尔。"
                },
                {
                    "paragraph": "〇楚人灭弦，弦子奔黄。○九月，戊申朔，日有食之。",
                    "zhushu": "此象齐桓德衰，是后楚遂背叛。狄伐晋，灭温。晋里克比弑其二君。○比杀，申志反。"
                },
                {
                    "paragraph": "○冬，晋人执虞公。虞巳灭矣，其言执之何？",
                    "zhushu": "据灭言“以归”。上传云“四年反取虞”，知去“灭”变“以归”言“执”。〇去，起吕反，下同。"
                },
                {
                    "paragraph": "不与灭也。曷为不与灭？灭者，亡国之善辞也。",
                    "zhushu": "言灭者，王者起当存之，故为善辞。"
                },
                {
                    "paragraph": "灭者，上下之同力者也。",
                    "zhushu": "言灭者，臣子与君戮力一心，共死之辞也。不但去“灭”，复去“以归”言“执”者，明虞公灭人以自亡，当绝，不得责不死位也。晋称“人”者，夲灭而执之，不以王法执治之，故从执，无罪辞也。虞称公者，夺正爵，起从灭也。不从灭例月者，略之。○戮，音六，又作“戮”，力雕反。",
                    "type": 2
                },
                {
                    "paragraph": "六年，春，王正月。○夏，公会齐侯、宋公、陈侯、卫侯、曹伯伐郑，围新城。邑不言围，此其言围何？强也。",
                    "zhushu": "恶桓公行霸，强而无义也。郑背叛，本由桓公过陈不以道理，当先修文德以来之，而便伐之，强非所以附疏。〇强也，其良反。"
                },
                {
                    "paragraph": "〇秋，楚人围许，诸侯遂救许。○冬，公至自伐郑。",
                    "zhushu": "事迁于救许，以伐郑致者，举不得意。",
                    "type": 2
                },
                {
                    "paragraph": "七年，春，齐人伐郑。〇夏，小邾娄子来朝。",
                    "zhushu": "至是所以进称爵者，时附从霸者朝天子，旁朝罢，行进齐相公白天子进之，固因其得礼，著其能以爵通。"
                },
                {
                    "paragraph": "〇郑杀其大夫申侯。其称国以杀何？",
                    "zhushu": "据“晋侯杀其世子申生”称侯。"
                },
                {
                    "paragraph": "称国以杀者，君杀大夫之辞也。",
                    "zhushu": "诸侯国体，以大夫为股肱，士民为肌肤，故以国体录。"
                },
                {
                    "paragraph": "秋，七月，公会齐侯、宋公、陈世子𣢾、郑世子华盟于寗母。",
                    "zhushu": "〇款，苦管反。毋，音无，或音某。"
                },
                {
                    "paragraph": "〇曹伯般卒。〇公子友如齐。〇冬，葬曹昭公。",
                    "zhushu": "",
                    "type": 2
                },
                {
                    "paragraph": "八年，春，王正月，公会王人、齐侯、宋公、卫侯、许男、曹伯、陈世子𣢾、郑世子华，盟于洮。王人者何？微者也。曷为序乎诸侯之上？先王命也。",
                    "zhushu": "衔王命会诸侯，诸侯当北面受之，故尊序于上。时桓公德衰，寗母之盟，常会者不至，而陈、郑又遣世子，故上假王人之重以自助。〇洮，他刀反。"
                },
                {
                    "paragraph": "郑伯乞盟。乞盟者何？处其所而请与也。",
                    "zhushu": "以不序也。"
                },
                {
                    "paragraph": "其处其所而请与奈何？盖酌之也。",
                    "zhushu": "酌，挹也。时郑伯欲与楚，不肯自来盟，处其国，遣使挹取其血，而请与之约束，无汲汲慕中国之心，故抑之，使若叩头乞盟者也。不录使者，方抑郑伯，使若自来也。不盟不为大恶者，古者不盟也。〇遣使，所吏反，下“录使”同。"
                },
                {
                    "paragraph": "〇夏，狄伐晋。○秋，七月，禘于大庙，用致夫人。用者何？用者不宜用也。致者何？致者不宜致也。禘用致夫人，非礼也。",
                    "zhushu": "以“致”文在“庙”下，不使入庙，知非礼也。礼，夫人始见庙，当特祭，而因禘诸公庙见，欲以省烦劳，不谨敬，故讥之。不日者，下用失礼明。〇大，音泰。始见，贤徧反，下同。省，所景反。"
                },
                {
                    "paragraph": "夫人何以不称姜氏”？贬。曷为贬？",
                    "zhushu": "据夫人姜氏入不贬。"
                },
                {
                    "paragraph": "讥以妾为妻也。",
                    "zhushu": "以逆不书，入庙当称“妇姜”，而称“夫人”者，夫人当坐篡嫡也。妾之事嫡，犹臣之事君同。〇篡嫡，初患反，下音的，下同。"
                },
                {
                    "paragraph": "其言以妾为妻奈何？盖胁于齐媵女之先至者也。",
                    "zhushu": "以不致楚女及夫人至皆不书也。僖公本聘楚女为嫡，齐女为媵，齐先致其女，胁僖公使用为嫡，故从父母辞言“致”。不书夫人及楚女至者，起齐先致其女，然后胁鲁立也。楚女未至而豫废，故皆不得以夫人至书也。"
                },
                {
                    "paragraph": "○冬，十有二月，丁未，天王崩。",
                    "zhushu": "惠王也。",
                    "type": 2
                },
                {
                    "paragraph": "九年，春，王三月，丁丑，宋公御说卒。何以不书葬？为襄公讳也。",
                    "zhushu": "襄公背𣩵，出会宰周公，有不子之恶，后有征齐、忧中国、尊周室之心，功足以除恶，故讳不书葬，使若非背𣩵也。○说，音悦。为襄，于伪反，下注“为天”“为桓”皆同。"
                },
                {
                    "paragraph": "○夏，公会宰周公、齐侯、宋子、卫侯、郑伯、许男、曹伯于葵丘。宰周公者何？天子之为政者也。",
                    "zhushu": "宰，犹治也，三公之职号，尊名也。以如宰，知其职大尊重，当与天子参听万机，而下为诸侯所会，恶不胜其任也。宋未葬，不称子某者，出会诸侯，非尸柩之前，故不名。○恶不，乌路反。胜音升。"
                },
                {
                    "paragraph": "○秋，七月，乙酉，伯姫卒。此未适人，何以卒？",
                    "zhushu": "据𣏌叔姫不卒。"
                },
                {
                    "paragraph": "许嫁矣。妇人许嫁，字而笄之，",
                    "zhushu": "字者，尊而不泄，所以远别也。笄者，簪也，所以系持发，象男子饰也。服此者，明系属于人，所以养贞一也。㛰礼曰：“女子许嫁，笄而醴之，称字。”○笄，古兮反。泄，息列反。别，彼列反。簪，庄林反。"
                },
                {
                    "paragraph": "死则以成人之丧治之。",
                    "zhushu": "不以殇礼降也。许嫁卒者，当为诸侯夫人，有即贵之渐，犹侠卒也。日者，恩尤重于未命大夫，故从诸侯夫人例。○侠音协。"
                },
                {
                    "paragraph": "〇九月，戊辰，诸侯盟于葵丘。桓之盟不日，此何以日？危之也。何危尔？贯泽之会，桓公有忧中国之心，不召而至者，江人、黄人也。葵丘之会，桓公震而矜之，叛者九国。",
                    "zhushu": "下伐厉善义兵是也。会不书者，叛也。叛不书者，为天子亲遣三公会之而见叛，故上为天子，下为桓公讳也。会盟一事不举重者，时宰周公不与盟。○不预，音豫。"
                },
                {
                    "paragraph": "震之者何？犹曰振振然。",
                    "zhushu": "亢阳之貌。"
                },
                {
                    "paragraph": "矜之者何？犹曰莫若我也。",
                    "zhushu": "色自美大之貌。"
                },
                {
                    "paragraph": "甲戍，晋侯诡诸卒。",
                    "zhushu": "不书葬者，杀世子也。〇诡，九委反。"
                },
                {
                    "paragraph": "○冬，晋里克弑其君之子奚齐。此未逾年之君，其言弑其君之子奚齐何？",
                    "zhushu": "据弑其君，舍不连先君。连名者，上不书葬子某，弑君名未明也。〇杀其，音试，下及注放此。"
                },
                {
                    "paragraph": "弑未逾年君之号也。",
                    "zhushu": "欲言弑其子奚齐，嫌无君文，与杀大夫同。欲言弑其君，又嫌与弑成君同。故引先君冠“子”之上，则弑未逾年君之号定，而坐之轻重见矣。加“之”者，起先君之子。不解名者，解言杀，从弑名可知也。弑未逾年君，例当月，不月者，不正遇祸，终始恶明，故略之。○冠，古乱反。见，贤徧反。"
                },
                {
                    "paragraph": "十年，春，王正月，公如齐。",
                    "zhushu": "书如者，录内所与外交接也。故如京师，善则月荣之；如齐、晋，善则月安之；如楚，则月危之。明当尊贤慕大，无友不如已者。月者，僖公本齐所立，桓公德衰见叛，独能念恩朝事之，故善录之。"
                },
                {
                    "paragraph": "秋，灭温。○温子奔卫。○晋里克弑其君卓子，及其大夫荀息。及者何？累也。弑君多矣，舍此无累者乎？曰：“有，孔父、仇牧皆累也。”舍孔父、仇牧无累者乎？曰：“有。”有则此何以书？贤也。何贤乎荀息？",
                    "zhushu": "据与孔父同。〇君卓子，敕角反，又丁角反，左氏经无“子”字。舍，音舍，下同。"
                },
                {
                    "paragraph": "荀息可谓不食其言矣。",
                    "zhushu": "不食言者，不如食受之而消亡之，以奚齐、卓子皆立。"
                },
                {
                    "paragraph": "其不食其言奈何？奚齐、卓子者，骊姫之子也，荀息傅焉。",
                    "zhushu": "礼：诸侯之子，八岁受之少傅，教之以小学，业小道焉，履小节焉。十五受大传，教之以大学，业大道焉，履大节焉。○骊，力知反。少，诗照反。大傅，音泰。"
                },
                {
                    "paragraph": "骊姫者，国色也，",
                    "zhushu": "其颜色一国之选。〇选，息恋反。"
                },
                {
                    "paragraph": "献公爱之甚，欲立其子，于是杀世子申生。申生者，里克傅之。献公病将死，谓荀息曰：“士何如则可谓之信矣？”",
                    "zhushu": "献公自知废正当有后患，欲托二子于荀息，故动之云尔。"
                },
                {
                    "paragraph": "荀息对曰：“使死者反生，生者不愧乎其言，则可谓信矣。”",
                    "zhushu": "荀息察言观色，知献公欲为奚齐、卓子来动已，故答之云尔。○欲为，于伪反，下文“为文公”“不为”“故为”皆同。"
                },
                {
                    "paragraph": "献公死，奚齐立。里克谓荀息曰：“君杀正而立不正，废长而立幼，",
                    "zhushu": "长，谓重耳。〇长，丁丈反，注同。"
                },
                {
                    "paragraph": "如之何？愿与子虑之。”荀息曰：“君尝讯臣矣，",
                    "zhushu": "上问下曰讯。言臣者，明君臣相与言不可负。〇讯，音信。上问下曰讯。"
                },
                {
                    "paragraph": "臣对曰：使死者反生，生者不愧乎其言，则可谓信矣。”里克知其不可与谋，退弑奚齐。荀息立卓子，里克弑卓子，荀息死之。荀息可谓不食其言矣。",
                    "zhushu": "起时莫不背死郷生，去败与成。荀息一受君命，终身死之，故言“及”，与孔父同义。不日者，不正遇祸，终始恶明，故略之。○背，音佩。郷，许亮反。"
                },
                {
                    "paragraph": "〇夏，齐侯、许男伐北戎。○晋杀其大夫里克。里克弑二君，则曷为不以讨贼之辞言之？",
                    "zhushu": "据“卫人杀州吁”。"
                },
                {
                    "paragraph": "惠公之大夫也。",
                    "zhushu": "惠公篡立已定，晋国君臣合为一体，无所复责，故曰此乃惠公之大夫，安得以讨贼之辞言之。〇所复，扶又反，下同。"
                },
                {
                    "paragraph": "然则孰立惠公？",
                    "zhushu": "欲难杀之意。〇难，乃旦反。"
                },
                {
                    "paragraph": "里克也。里克弑奚齐、卓子，逆惠公而入。里克立惠公，则惠公曷为杀之？惠公曰：“尔既杀夫二孺子矣，",
                    "zhushu": "孺子，小子也。奚齐、卓子时皆幼小。○夫，音扶。孺，如住反。"
                },
                {
                    "paragraph": "又将图寡人，",
                    "zhushu": "如我有不可，将复图我如二孺子。"
                },
                {
                    "paragraph": "为尔君者，不亦病乎？”于是杀之。然则曷为不言惠公之入？",
                    "zhushu": "据“齐小白入于齐”。"
                },
                {
                    "paragraph": "晋之不言出入者，踊为文公讳也。",
                    "zhushu": "踊，豫也，齐人语，若𥘄西言浑矣。献公杀申生，文公与惠公恐见及，出奔。不子当绝，还入为篡。文公功足以并掩前人之恶，故惠公入、怀公出、文公入浑皆不书，悉为文公讳故也。为文公讳者，欲明文公之功大也。语在下。怀公者，惠公子也。惠公卒，怀公立，而秦纳文公，故出奔。惠公、文公出奔不书者，非命嗣也。〇踊，音勇，豫也。言浑，户昆反，又户本反，下同。"
                },
                {
                    "paragraph": "齐小白入于齐，则曷为不为桓公讳？桓公之享国也长，",
                    "zhushu": "享，食。"
                },
                {
                    "paragraph": "美见乎天下，故不为之讳本恶也。文公之享国也短，美未见乎天下，故为之讳夲恶也。",
                    "zhushu": "桓公功大，善恶相除，足封有余，较然为天下所知。文公功少，嫌未足除身篡而有封功，故为之讳。并不言惠公、怀公出入者，明非徒足以除身篡而已，有足封之明较也，美不如桓公之功大。〇美见，贤徧反，下同。较然，音角，下同。"
                },
                {
                    "paragraph": "○秋，七月。〇冬，大雨雹。何以书？记异也。",
                    "zhushu": "夫人专爱之所生也。〇南，于付反。雹，步角反。",
                    "type": 2
                },
                {
                    "paragraph": "十有一年，春，晋杀其大夫㔻郑父。",
                    "zhushu": "〇㔻，普悲反。"
                },
                {
                    "paragraph": "夏，公及夫人姜氏会齐侯于阳榖。○秋，八月，大雩。",
                    "zhushu": "公与夫人出会，不恤民之应。"
                },
                {
                    "paragraph": "〇冬，楚人伐黄。",
                    "zhushu": "",
                    "type": 2
                },
                {
                    "paragraph": "十有二年，春，王三月，庚午，日有食之。",
                    "zhushu": "是后楚灭黄。狄侵卫。"
                },
                {
                    "paragraph": "○夏，楚人灭黄。秋，七月。○冬，十有二月，丁丑，陈侯处臼卒。",
                    "zhushu": "〇处臼，左氏作“杵臼”。",
                    "type": 2
                },
                {
                    "paragraph": "十有三年，春，狄侵卫。○夏，四月，葬陈宣公。〇公会齐侯、宋公、陈侯、卫侯、郑伯、许男、曹伯于咸。",
                    "zhushu": "桓公自贯泽、阳榖之会后，所以不复举小国者，从一法之后，小国言从令行，大国唯曹、许以上乃会。○咸，音咸。不复，扶又反，下同。"
                },
                {
                    "paragraph": "○秋，九月，大雩。",
                    "zhushu": "田阳榖之会，不恤民，复会于咸。城缘陵。烦扰之应。"
                },
                {
                    "paragraph": "○冬，公子友如齐。",
                    "zhushu": "",
                    "type": 2
                },
                {
                    "paragraph": "十有四年，春，诸侯城缘陵。孰城之？",
                    "zhushu": "诸侯不序，故问谁城。"
                },
                {
                    "paragraph": "城𣏌也。曷为城𣏌？灭也。孰灭之？盖徐、莒胁之。",
                    "zhushu": "以下皆狄徐也。言胁者，𣏌王者之后，尤微。是见恐曷而亡。○恐，丘勇反。曷，火葛反。"
                },
                {
                    "paragraph": "曷为不言徐、莒胁之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义不得专封也。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。",
                    "zhushu": "辄发传者，与城卫同义。言诸侯者，时桓公德衰，待诸侯然后乃能存之。外城不月者，文言诸侯，非内城明矣。〇为桓，于伪反，下“为桓”“为天下”并注“臣为”同。"
                },
                {
                    "paragraph": "〇夏，六月，季姫及鄫子遇于防，使鄫子来朝。鄫子曷为使乎季姫来朝？",
                    "zhushu": "据使者，臣为君衔命文也。"
                },
                {
                    "paragraph": "内辞也。非使来朝，使来请己也。",
                    "zhushu": "使来请娶己以为夫人，下书归是也。礼，男不亲求，女不亲许。鲁不防正其女，乃使要遮鄫子淫泆，使来请己，与禽兽无异，故卑鄫子使乎季姫，以绝贱之也。月者，甚恶内也。〇要，一遥反。遮，诸奢反。泆，音逸。恶，乌路反。"
                },
                {
                    "paragraph": "〇秋，八月，辛卯，沙鹿崩。沙鹿者何？河上之邑也。此邑也，其言崩何？",
                    "zhushu": "据梁山言崩。"
                },
                {
                    "paragraph": "袭邑也。",
                    "zhushu": "袭者，嘿陷入于地中。言崩者，以在何上也。河岸有髙下，如山有地矣，故得言崩也。"
                },
                {
                    "paragraph": "沙鹿崩，何以书？记异也。外异不书，此何以书？",
                    "zhushu": "据长狄之齐、晋不书。"
                },
                {
                    "paragraph": "为天下记异也。",
                    "zhushu": "土地者，民之主，霸者之象也。何者？阴之精，为下所袭者，此象天下异，齐桓将卒，霸道毁，夷狄动，宋襄承其业，为楚所败之应。而不击国者，起天下异。"
                },
                {
                    "paragraph": "○狄侵郑。○冬，蔡侯𦙝卒。",
                    "zhushu": "不书葬者，溃当绝也。不月者，贱其背中国而附父雔，故略之甚也。𦙝立不书者，父献舞见获，留卒于楚，𦙝以次立，非篡也。○𦙝，许乙反，注同。背，音佩。",
                    "type": 2
                },
                {
                    "paragraph": "十有五年，春，王正月，公如齐。",
                    "zhushu": "月者，善公既能念恩，尊事齐桓，又合古五年一朝之义，故录之。"
                },
                {
                    "paragraph": "〇楚人伐徐。〇三月，公会齐侯、宋公、陈侯、卫侯、郑伯、许男、曹伯盟于牡丘，遂次于匡。〇公孙敖率师及诸侯之大夫救徐。",
                    "zhushu": "言“次”者，刺诸侯缓于人恩，既约救徐而生事止次不自往，遣大夫往，卒不能解也。大夫不序者，起会上大夫，君已目，故臣凡也。内独出名氏者，臣不得因君殊尊省文，别尊卑也。○别，彼列反。"
                },
                {
                    "paragraph": "夏，五月，日有食之。",
                    "zhushu": "是后秦获晋侯，齐桓公卒，楚执宋公，霸道衰，中国微弱之应。"
                },
                {
                    "paragraph": "〇秋，七月，齐师、曹师伐厉。",
                    "zhushu": "月者，善录义兵。厉，葵丘之会，叛天子之命也。曹称师者，桓公霸道衰，曹独能从之，征伐不义，故褒之，所以劝勉不能，扶助霸功，激扬解惰也。○厉，如字，旧音赖。激，古历反。解，古卖反。隋也，徒卧反。"
                },
                {
                    "paragraph": "八月，𧑄。",
                    "zhushu": "公久出，烦扰之所生。〇𧑄，之戎反。"
                },
                {
                    "paragraph": "○九月，公至自会。桓公之会不致，此何以致？",
                    "zhushu": "据柯之会不致。"
                },
                {
                    "paragraph": "久也。",
                    "zhushu": "久暴师众过三时。〇暴，步卜反。"
                },
                {
                    "paragraph": "○季姫归于鄫。○己卯，晦，震夷伯之庙。晦者何？冥也。",
                    "zhushu": "昼日而冥。○冥，亡丁反，又亡定反，注同。"
                },
                {
                    "paragraph": "震之者何？雷电击夷伯之庙者也。夷伯者，曷为者也？季氏之孚也。",
                    "zhushu": "孚，信也。季氏所信任臣。"
                },
                {
                    "paragraph": "季氏之孚则微者，其称夷伯何？大之也。曷为大之？",
                    "zhushu": "据阳虎称盗。"
                },
                {
                    "paragraph": "天戒之，故大之也。",
                    "zhushu": "明此非但为微者异，乃公家之至戒，故尊大之，使称字，过于大夫以起之。所以畏天命。孔子曰：“君子有三畏：畏天命，畏大人，畏圣人之言。”。"
                },
                {
                    "paragraph": "何以书？记异也。",
                    "zhushu": "此象桓公德衰，强楚以邪胜正，僖公蔽于季氏，季氏蔽于陪臣，陪臣见信得权，僭立大夫庙。天意若曰：蔽公室者，是人也，当去之。〇去，起吕反。"
                },
                {
                    "paragraph": "○冬，宋人伐曹。○楚人败徐于娄林。”",
                    "zhushu": "谓之徐者，为灭𣏌，不知尊先圣法度，恶重，故狄之也。不月者，略两夷狄也。○为，于伪反。"
                },
                {
                    "paragraph": "○十有一月，壬戍，晋侯及秦伯战于韩，获晋侯。此偏战也，何以不言师败绩？",
                    "zhushu": "据泓之战言“宋师败绩”。〇泓，乌宏反。"
                },
                {
                    "paragraph": "君获不言师败绩也。",
                    "zhushu": "举君获为重也。释不书者，以获君为恶。书者，以恶见获，与获人君者，皆当绝也。主书者，从获人例。〇恶，乌路反。",
                    "type": 2
                },
                {
                    "paragraph": "十有六年，春，王正月，戊申，朔，霣石于宋五。是月，六鹢退飞，过宋都。曷为先言霣而后言石？",
                    "zhushu": "据“星霣”后言霣。〇十六年，本或从此下别为卷。案七志、七录、何注止十一卷，公羊以闵附庄故也。后人以僖卷大，辄分之尔。霣，于敏反。是月，如字，或一音徒兮反。六鶂，五历反，水鸟。"
                },
                {
                    "paragraph": "霣石记闻，闻其磌然，视之则石，察之则五。是月者何？仅逮是月也。",
                    "zhushu": "“是”，月边也，鲁人语也。在正月之几尽，故曰劣及是月也。〇磌然，之人反，又大年反，声响也；一音芳君反，本或作“砰”，八耕反。仅，其靳反，劣也。逮音代，又大计反，及也。几音祈。"
                },
                {
                    "paragraph": "何以不日？",
                    "zhushu": "据五石言日。"
                },
                {
                    "paragraph": "晦日也。",
                    "zhushu": "凡灾异，晦日不日，日食是也。日食常于晦朔，不日，晦可知也。六鹢无常，故言“是月”以起晦也。"
                },
                {
                    "paragraph": "晦则何以不言晦？",
                    "zhushu": "据上言“朔”。"
                },
                {
                    "paragraph": "春秋不书晦也。",
                    "zhushu": "事当日者日，平居无他卓佹，无所求取，言晦、朔也。趡盟、奚战是也。〇佹，尤委反。趡，翠轨反。"
                },
                {
                    "paragraph": "朔有事则书，",
                    "zhushu": "重始，故书以录事。若泓之战及此皆是也。"
                },
                {
                    "paragraph": "晦虽有事不书。",
                    "zhushu": "重始而终自正，故不复书以录事。〇不复，扶又反，下同。"
                },
                {
                    "paragraph": "曷为先言六而后言鹢？",
                    "zhushu": "据霣石后言五。"
                },
                {
                    "paragraph": "六鹢退飞，记见也。视之则六，察之则鹢，徐而察之则退飞。",
                    "zhushu": "鹢小而飞髙，故视之如此，事势然也。宋都者，宋国所治也。人所聚曰都。言过宋都者，时独过宋都退飞。○所治，直吏反。"
                },
                {
                    "paragraph": "五石六鹢何以书？记异也。外异不书，此何以书？为王者之后记异也。",
                    "zhushu": "王者之后有亡征，非亲王安存之象，故重录为戒，记灾异也。石者，阴德之专者也；鹢者，鸟中之耿介者，皆有似宋襄公之行。襄欲行霸事，不纳公子目夷之谋，事事耿介自用，卒以五年见执，六年终败，如五石六鹢之数。天之与人，昭昭著明，甚可畏也。于晦朔者，示其立功善甫始而败，将不克终，故详录天意也。○为王，于伪反，注同。耿介，音戒。之行，下孟反。"
                },
                {
                    "paragraph": "○三月，壬申，公子季友卒。其称季友何？",
                    "zhushu": "据犁战名不称季，来归不称友。"
                },
                {
                    "paragraph": "贤也。",
                    "zhushu": "闵公不书葬，故复于卒贤之，明季子当蒙讨庆父之功，遏牙存国，终当录也。不称子者，上归本当称字，起事言子。"
                },
                {
                    "paragraph": "〇夏，四月，丙申，鄫季姫卒。○秋，七月，甲子，公孙慈卒。”",
                    "zhushu": "日者，僖公贤君，宜有恩礼于大夫，故皆日也。一年丧骨肉三人，故曰痛之。"
                },
                {
                    "paragraph": "〇冬，十有二月，公会齐侯、宋公、陈侯、卫侯、郑伯、许男、邢侯、曹伯于淮。",
                    "zhushu": "月者，危桓公德衰，任竖刀、易牙，堕功灭项，自此始也。〇堕，许规反。",
                    "type": 2
                },
                {
                    "paragraph": "十有七年，春，齐人、徐人伐英氏。",
                    "zhushu": "称氏者，春秋前黜称氏也。伐国而舍氏言之者，非主名，故伐之得从国举。"
                },
                {
                    "paragraph": "○夏，灭项。孰灭之？齐灭之。",
                    "zhushu": "以言灭，知非内也。以不讳，知齐灭。○项，户讲反，国名。"
                },
                {
                    "paragraph": "曷为不言齐灭之？",
                    "zhushu": "据“齐师灭谭”。"
                },
                {
                    "paragraph": "为桓公讳也。春秋为贤者讳，此灭人之国，何贤尔？君子之恶恶也疾始，",
                    "zhushu": "绝其始，则不得终其恶。〇为桓，于伪反，下及注同。恶恶，并如字，一读上乌路反。"
                },
                {
                    "paragraph": "善善也乐终。",
                    "zhushu": "乐贤者终其行。〇行，下孟反。"
                },
                {
                    "paragraph": "桓公尝有继绝",
                    "zhushu": "立僖公也。"
                },
                {
                    "paragraph": "存亡之功，",
                    "zhushu": "存邢、卫𣏌。"
                },
                {
                    "paragraph": "故君子为之讳也。",
                    "zhushu": "言尝者，时桓公德衰功废而灭人，嫌当坐，故上述所尝盛美而为之讳，所以尊其德，彰其功。傅不言服楚，独举继绝存亡者，明继绝存亡，足以除杀子纠、灭谭、遂项，覆终身之恶。服楚功在覆篡恶之表，所以封桓公，各当如其事也。不月者，桓公不坐灭，略小国。"
                },
                {
                    "paragraph": "〇秋，夫人姜氏会齐侯于卞。”",
                    "zhushu": "〇卞，皮彦反。"
                },
                {
                    "paragraph": "〇九月，公至自会。〇冬，十有二月，乙亥，齐侯小白卒。",
                    "zhushu": "",
                    "type": 2
                },
                {
                    "paragraph": "十有八年，春，王正月，宋公会曹伯、卫人、邾娄人伐齐。",
                    "zhushu": "月者，与襄公之征齐，善录义兵。"
                },
                {
                    "paragraph": "夏，师救齐。五月，戊寅，宋师及齐师。战于甗，齐师败绩。战不言伐，此其言伐何？宋公与伐而不与战，故言伐。春秋伐者为客，伐者为主。曷为不使齐主之？",
                    "zhushu": "据甲寅卫人及齐人战。○甗，鱼辇反，又音言。与伐音预，下“不与”同。"
                },
                {
                    "paragraph": "与襄公之征齐也。曷为与襄公之征齐？",
                    "zhushu": "据齐桓公霸者，犹不与征卫。"
                },
                {
                    "paragraph": "桓公死，竖刀、易牙争权不葬，为是故伐之也。",
                    "zhushu": "不为文实者，保伍连率，本有用兵征伐不义之道。〇刀，音雕。为是，于伪反，注同。"
                },
                {
                    "paragraph": "〇狄救齐。秋，八月，丁亥，葬齐桓公。○冬，邢人、狄人伐卫。",
                    "zhushu": "狄称人者，善能救齐，虽拒义兵，犹有忧中国之心，故进之。不于救时进之者，辟襄公，不使义兵壅塞。",
                    "type": 2
                },
                {
                    "paragraph": "十有九年，春，王三月，宋人执滕子婴齐。",
                    "zhushu": "名者，著葵丘之会叛天子命者也。不得为伯讨者，不以其罪执之，妄执之。所以著有罪者，为襄公杀耻也。襄公有善志，欲承齐桓之业，执一恶人，不能得其过，故为见其罪，所以助贤者，养善意也。月者，录责之。〇为襄，于伪反，下“故为”“起为”“为襄公”“深为”“若不为”皆同。见，贤徧反。"
                },
                {
                    "paragraph": "〇夏，六月，宋人、曹人、邾娄人盟于曹南。",
                    "zhushu": "因本会于曹南盟，故以地。实邾娄。说在下。"
                },
                {
                    "paragraph": "鄫子会盟于邾娄。其言会盟何？",
                    "zhushu": "据外诸侯会盟不录“及曹伯”，襄言“会诸侯。"
                },
                {
                    "paragraph": "后会也。",
                    "zhushu": "说与会伐宋同义。君不会大夫，刺后会者，起实君也。地以邾娄者，起为邾娄事也。不言君者，为襄公讳也。鲁本许嫁季姫于邾娄，季姫淫泆，使鄫子请，已而许之，二国交忿，襄公为此盟，欲和解之。既在人间，反为邾娄所欺，执用鄫子，耻辱加于宋无异，故没襄公，使若微者也。不于上地以邾娄者，深为襄公讳，使若不为邾娄事盟，而鄫子自就邾娄，为所执者也。上盟不日者，深顺讳文，从微者例，使若下执，不以上盟为辨也。会盟不日者，言会盟不信已明，无取于日，自其正文也。"
                },
                {
                    "paragraph": "己酉，邾娄人执鄫子，用之。恶乎用之？用之社也。其用之社奈何？盖叩其鼻以血社也。",
                    "zhushu": "恶无道也。不言社者，本无用人之道，言“用之”已重矣，故绝其所用处也。日者，鲁不能防正其女，以至于此，明当痛其女祸而自责之。〇恶乎，音乌。恶无，乌路反。用处，昌虑反。"
                },
                {
                    "paragraph": "〇秋，宋人围曹。〇卫人伐邢。〇冬，公会陈人、蔡人、楚人、郑人盟于齐。",
                    "zhushu": "因宋征齐有隙，为此盟也。是后楚遂得中国。霍之会，执宋公。"
                },
                {
                    "paragraph": "〇梁亡。此未有伐者，其言梁亡何？",
                    "zhushu": "据蔡溃以自溃，为又举侵也。"
                },
                {
                    "paragraph": "自亡也。其自亡奈何？鱼烂而亡也。",
                    "zhushu": "梁君隆刑峻法，一家犯罪，四家坐之，一国之中，无不被刑者。百姓一旦相率俱去，状若鱼烂。鱼烂从内发，故云尔者，其自亡者，明百姓得去之，君当绝者。",
                    "type": 2
                },
                {
                    "paragraph": "二十年，春，新作南门。何以书？讥。何讥尔？门有古常也。",
                    "zhushu": "恶奢泰。不奉古制常法。○恶，乌路反。"
                },
                {
                    "paragraph": "夏，郜子来朝。郜子者何？",
                    "zhushu": "未有存文，嫌不名，故执不知问。〇郜，古报反，姫姓之国，下同。"
                },
                {
                    "paragraph": "失地之君也。何以不名？",
                    "zhushu": "据邓、榖名。"
                },
                {
                    "paragraph": "兄弟辞也。",
                    "zhushu": "郜，鲁之同姓，故不忍言其绝贱，明当尊遇之，异于邓、榖也。书者，喜内见归。"
                },
                {
                    "paragraph": "五月，乙巳，西宫灾。西宫者何？小寝也。小寝则曷为谓之西宫？有西宫则有东宫矣。鲁子曰：“以有西宫，亦知诸侯之有三宫也。”",
                    "zhushu": "西宫者，小寝内室，楚女所居也。礼：诸侯娶三国女，以楚女居西宫，知二国女于小寝内各有一宫也。故云尔。礼，夫人居中宫，少在前；右媵居西宫，左媵居东宫，少在后。"
                },
                {
                    "paragraph": "西宫灾，何以书？记灾也。",
                    "zhushu": "是时僖公为齐所胁，以齐媵为嫡，楚女废在西宫而不见恤，悲愁怨旷之所生也。言西宫不系小寝者，小寝夫人所统，妾之所系也。天意若曰：楚女本当为夫人，不当系于齐女，故经亦云尔。〇为适，丁历反，又作“嫡”。"
                },
                {
                    "paragraph": "〇郑人入滑。○秋，齐人、狄人盟于邢。",
                    "zhushu": "狄称人者，能常与中国也。"
                },
                {
                    "paragraph": "〇冬，楚人伐随。",
                    "zhushu": "叛楚故也。",
                    "type": 2
                },
                {
                    "paragraph": "二十有一年，春，狄侵卫。",
                    "zhushu": "贬狄者，为犯中国讳。○为，于伪反，下“不为襄”下文“为执”皆同。"
                },
                {
                    "paragraph": "〇宋人、齐人、楚人盟于鹿上。〇夏，大旱。何以书？记灾也。",
                    "zhushu": "新作南门之所生。"
                },
                {
                    "paragraph": "〇秋，宋公、楚子、陈侯、蔡侯、郑伯、许男、曹伯会于霍，执宋公以伐宋。孰执之？楚子执之。",
                    "zhushu": "以下献捷贬。〇霍，左氏作“盂”。"
                },
                {
                    "paragraph": "曷为不言楚子执之？",
                    "zhushu": "据湨梁盟下执莒子、邾娄子，复出晋人也。〇湨，古閴反。复出，扶又反，下同。"
                },
                {
                    "paragraph": "不与夷狄之执中国也。",
                    "zhushu": "不举执为重，复举伐者，劫质诸侯，求其国，事当起也。不为襄公讳者，守信见执，无耻。说在下也。"
                },
                {
                    "paragraph": "〇冬，公伐邾娄。〇楚人使宜申来献捷。此楚子也，其称人何？",
                    "zhushu": "据称使，知楚子○捷在反。"
                },
                {
                    "paragraph": "贬。曷为贬？",
                    "zhushu": "据齐侯献戎捷不贬。"
                },
                {
                    "paragraph": "为执宋公贬。曷为为执宋公贬？",
                    "zhushu": "据上已没，不与执中国。"
                },
                {
                    "paragraph": "宋公与楚子期以乘车之会，",
                    "zhushu": "盖鹿上之盟。〇乘车，绳证反，下同。"
                },
                {
                    "paragraph": "公子目夷谏曰：“楚，夷国也，强而无义，请君以兵车之会往。”宋公曰：“不可。吾与之约以乘车之会，自我为之，自我堕之，曰不可。”终以乘车之会往。楚人果伏兵车，执宋公以伐宋。",
                    "zhushu": "诈谖劫质诸侯，求其国，当绝，故贬。〇堕，许规反。谁谖，谁，本亦作“诈”。谖，音许元反，诈也，又音援。"
                },
                {
                    "paragraph": "宋公谓公子目夷曰：“子归守国矣。国，子之国也。吾不从子之言，以至乎此。”公子目夷复曰：“君虽不言国，国固臣之国也。”",
                    "zhushu": "所以坚宋公意，绝强楚之望。"
                },
                {
                    "paragraph": "于是归，设守械而守国。楚人谓宋人曰：“子不与我国，吾将杀子君矣。”宋人应之曰：“吾赖社稷之神灵，吾国已有君矣。”楚人知虽杀宋公，犹不得宋国，于是释宋公。宋公释乎执，走之卫。",
                    "zhushu": "襄公本谓公子目夷曰：“国，子之国也。”宋公愧前语，故惭不忍反，走之卫。不书者，执解而往，非出奔也。〇守，手又反，又如字。应，应对之应。"
                },
                {
                    "paragraph": "公子目夷复曰：“国为君守之，君曷为不入？”然后逆襄公归。",
                    "zhushu": "凡出奔归书，执获归不书者，出奔已失国，故录还，应盗国，与执获者异。臣下尚随君事之，未失国，不应盗国，无为录也。〇国为，于伪反，下“为襄”“为公子”注“为没”“故为”皆同。"
                },
                {
                    "paragraph": "恶乎捷？捷乎宋。",
                    "zhushu": "以上言伐宋。○恶，音乌。"
                },
                {
                    "paragraph": "曷为不言捷乎宋？",
                    "zhushu": "据戎捷也。"
                },
                {
                    "paragraph": "为襄公讳也。",
                    "zhushu": "襄公本会楚，欲行霸，忧中国也。不用目夷之言，而见诈执伐宋，几亡其国，故讳为没国文，所以申善志。不月者，因起其事。〇几，音祈。"
                },
                {
                    "paragraph": "此围辞也，曷为不言其围？",
                    "zhushu": "据上言守国，知围也。"
                },
                {
                    "paragraph": "为公子目夷讳也。",
                    "zhushu": "目夷遭难，设权救君，有解围存国、免主之功，故为讳围起其事，所以彰目夷之贤也。归捷书者，刺鲁受恶人物也。○遭难，乃旦反。"
                },
                {
                    "paragraph": "○十有二月，癸丑，公会诸侯盟于薄，",
                    "zhushu": "言诸侯者，起霍之会诸侯也。不序者，起公从旁以议释宋公。会、盟一事也。言会者，因以殊诸侯也。"
                },
                {
                    "paragraph": "释宋公。执未有言释之者，此其言释之何？",
                    "zhushu": "据执滕子不言释。"
                },
                {
                    "paragraph": "公与为尔也。公与为尔奈何？公与议尔也。",
                    "zhushu": "善僖公能与楚议，释贤者之厄。不言公释之者，诸侯亦有力也。",
                    "type": 2
                },
                {
                    "paragraph": "二十有二年，春，公伐邾娄，取须朐。",
                    "zhushu": "〇朐，其俱反，左氏作“句”。"
                },
                {
                    "paragraph": "〇夏，宋公、卫侯、许男、滕子伐郑。○秋，八月，丁未，及邾娄人战于升陉。",
                    "zhushu": "○陉，音刑。"
                },
                {
                    "paragraph": "〇冬，十有一月，己巳朔，宋公及楚人战于泓，宋师败绩。偏战者日尔，此其言朔何？",
                    "zhushu": "据奚之战不言朔。"
                },
                {
                    "paragraph": "春秋辞䌓而不杀者，正也。",
                    "zhushu": "繁，多也。杀，省也。正得正道尤美。○不杀，所戒反，注同。省，所景反。"
                },
                {
                    "paragraph": "何正尔？宋公与楚人期战于泓之阳，",
                    "zhushu": "泓，水名。水北曰阳。"
                },
                {
                    "paragraph": "楚人济泓而来。",
                    "zhushu": "济，渡。"
                },
                {
                    "paragraph": "有司复曰：“请迨其未毕济而击之。”",
                    "zhushu": "迨，及。"
                },
                {
                    "paragraph": "宋公曰：“不可。吾闻之也，君子不厄人。吾虽丧国之余，",
                    "zhushu": "我虽前几为楚所丧，所以得其余民以为国，喻褊弱。〇丧国，息浪反，注同。几，音祈。"
                },
                {
                    "paragraph": "寡人不忍行也。”既济，未毕陈，有司复曰：“请迨其未毕陈而击之。”宋公曰：“不可。吾闻之也，君子不鼓不成列。”",
                    "zhushu": "军法：以鼓战，以金止，不鼓不战。不成列，未成陈也。君子不战未成陈之师。〇毕陈，直觐反，下及注同。"
                },
                {
                    "paragraph": "已陈，然后襄公鼓之，宋师大败。故君子大其不鼓不成列，临大事而不忘大礼，有君而无臣，",
                    "zhushu": "言朔亦所以起有君而无臣，借其有王徳而无王佐也。若襄公所行，帝王之兵也。有帝王之君，宜有帝王之臣；有帝王之臣，宜有帝王之民。未能醇粹而守其礼，所以败也。〇王德，于况反，又如字，下“王佐”同。醇粹，音纯，下虽遂反。"
                },
                {
                    "paragraph": "以为虽文王之战，亦不过此也。",
                    "zhushu": "有似文王伐崇。陆战当举地，举水者，大其不以水厄久也。",
                    "type": 2
                },
                {
                    "paragraph": "二十有三年，春，齐侯伐宋，围缗。邑不言围，此其言围何？疾重故也。",
                    "zhushu": "疾，痛也。重故，喻若重故创矣。襄公欲行霸，守正履倍，属为楚所败，诸夏之君，宜杂然助之，反因其困而伐之，痛与重故创无异，故言“围”以恶其不仁也。○缗，亡巾反。重故，直用反，又直龙反，注同。故创，初良反，下同。属，音烛。杂，七合反，又如字。恶，乌路反。"
                },
                {
                    "paragraph": "○夏，五月，庚寅，宋公慈父卒。何以不书葬？盈乎讳也。",
                    "zhushu": "盈，满也，相接足之辞也。襄公夲以背𣩵，不书其父葬，至襄公身书葬，则嫌霸业不成，所覆者薄，故复使身不书葬，明当以前讳除背𣩵，以后讳加微封。内娶不去日，略之者，功覆之也。〇慈父，左氏作“兹父”。复，扶又反。去，起吕反。"
                },
                {
                    "paragraph": "〇秋，楚人伐陈。〇冬，十有一月，𣏌子卒。",
                    "zhushu": "卒者，桓公存王者后，功尤美，故为表异卒录之。始见称伯，卒独称子者，微弱为徐、莒所胁，不能死位。春秋伯、子、男一也，辞无所贬。贬称子者，春秋黜𣏌不明，故以其一等贬之，明本非伯，乃公也。又因以见圣人子孙有诛无绝，故贬不失爵也。不名、不日、不书葬者，从小国例也。〇始见，贤徧反。",
                    "type": 2
                },
                {
                    "paragraph": "二十有四年，春，王正月。〇夏，狄伐郑。〇秋，七月。○冬，天王出居于郑。王者无外，此其言出何？",
                    "zhushu": "据王子瑕奔晋不言出。"
                },
                {
                    "paragraph": "不能乎母也。",
                    "zhushu": "不能事母，罪莫大于不孝，故绝之言出也。下无废上之义，得绝之者，明母得废之，臣下得从母命。"
                },
                {
                    "paragraph": "鲁子曰：“是王也，不能乎母者，其诸此之谓与！”",
                    "zhushu": "犹曰：“是王也，无绝义。”不能事母而见绝外者，其诸谓此灼然异居，不复供养者与？主书者，录王者所居也。○与，音余。复，扶又反。供养，九用反，下余亮反。"
                },
                {
                    "paragraph": "〇晋侯夷吾卒。",
                    "zhushu": "篡，故不书葬，明当绝也。不日月者，失众身死，子见篡逐，故略之，犹薛伯定也。",
                    "type": 2
                },
                {
                    "paragraph": "二十有五年，春，王正月，丙午，卫侯毁灭邢。卫侯毁何以名？",
                    "zhushu": "据“楚子灭萧不名。○毁，况委反。"
                },
                {
                    "paragraph": "绝。曷为绝之？",
                    "zhushu": "据俱灭人。"
                },
                {
                    "paragraph": "灭同姓也。",
                    "zhushu": "绝先祖支体尤重，故名，甚之也。日者，为鲁忧，内录之。○为鲁，于伪反，下同。"
                },
                {
                    "paragraph": "〇夏，四月，癸酉，卫侯毁卒。〇宋荡伯姫来逆妇。宋荡伯姫者何？荡氏之母也。",
                    "zhushu": "荡氏，宋世大夫。"
                },
                {
                    "paragraph": "其言来逆妇何？",
                    "zhushu": "据莒庆言逆叔姫。连来者，嫌内女为杀直来也。"
                },
                {
                    "paragraph": "兄弟辞也。其称妇何？有姑之辞也。",
                    "zhushu": "宋、鲁之间，名结㛰姻为兄弟。称妇者，见姑之辞。以逆实文，知不杀直来也。主书者，无出道也。〇见，贤徧反。"
                },
                {
                    "paragraph": "〇宋杀其大夫。何以不名？",
                    "zhushu": "据宋杀其大夫山名。"
                },
                {
                    "paragraph": "宋三世无大夫，三世内娶也。",
                    "zhushu": "三世，谓慈父、王臣、处臼也。内娶大夫女也。言无大夫者，礼不臣妻之父母，国内皆臣，无娶道，故绝去大夫名，正其义也。外小恶正之者，宋以内娶，故公族以弱，妃党益强，威权下流，政分三门，卒生篡弑，亲亲出奔，疾其未，故正其本。〇去，起吕反。"
                },
                {
                    "paragraph": "〇秋，楚人围陈。纳顿子于顿。何以不言遂？",
                    "zhushu": "据楚子鄚人侵陈，遂侵宋。"
                },
                {
                    "paragraph": "两之也。",
                    "zhushu": "微者示别，遂但别两耳。别之者，恶国家不重民命，一出兵为两事也。纳顿子书者，前出奔当绝，还入为盗国当诛。书楚纳之，与之同罪也。主书者，从楚纳之。顿子出奔不书者，小国例也。不见挈者，故君不可见挈于臣。○恶，乌路反。"
                },
                {
                    "paragraph": "〇葬卫文公。",
                    "zhushu": "不月者，灭同姓，故夺臣子恩也。"
                },
                {
                    "paragraph": "〇冬，十有二月，癸亥，公会卫子、莒庆盟于洮。",
                    "zhushu": "莒无大夫，书“苢庆”者，尊敬壻之义也。洮，内地。公与未逾年君、大夫盟，不别得意，虽在外，犹不致也。○别，彼列反。",
                    "type": 2
                },
                {
                    "paragraph": "二十有六年，春，王正月，己未，公会莒子、卫寗遬盟于向。",
                    "zhushu": "〇遫，音速。向，舒亮反。"
                },
                {
                    "paragraph": "〇齐人侵我西鄙。公追齐师至嶲，弗及。其言至嶲弗及何？",
                    "zhushu": "据公追戎于济西，不言所至，又不言弗及。〇嶲，户圭反，又似兖反。"
                },
                {
                    "paragraph": "侈也。",
                    "zhushu": "侈，犹大也。大公能却强齐之兵。弗者，不之深者也。言齐人畏公士卒精猛，引师而去之，深远不可得及，故曰侈。不直言大之者，自为追，唯臣子得襃之耳，不得与追戎同也。言师者，侈大公所追也。国内兵不书而学地者，善公齐师去则止，不远劳百姓，过复取胜，得用兵之节，故录详之。〇侈，昌尔反，又昌者反，大也。卒，子忽反。自为，于伪反，下“深为”同。"
                },
                {
                    "paragraph": "〇夏，齐人伐我北鄙。○卫人伐齐。○公子遂如楚乞师。乞者何？卑辞也。曷为以外内同若辞？",
                    "zhushu": "据春秋尊鲁。"
                },
                {
                    "paragraph": "重师也。",
                    "zhushu": "外内皆同，卑其辞者，深为与人者重之。"
                },
                {
                    "paragraph": "曷为重师？",
                    "zhushu": "据泓之战不重师。"
                },
                {
                    "paragraph": "师出不正反，战不正胜也。",
                    "zhushu": "不正者，不正自谓出当复反，战当必胜。兵，凶器；战，危事，不得已而用之尔，乃以假人，故重而不暇别外内也。称师者，正所乞名也。乞师例时。〇当复，扶又反，下同。别外，彼列反，下同。"
                },
                {
                    "paragraph": "〇秋，楚人灭隗，以隗子归。",
                    "zhushu": "不月者，略夷狄灭㣲国也。不言获者，举灭为重。书以归者，恶不死位。不名者，所传闻世，见治始起，责小国略，但绝不诛之。〇隗，五罪反，二传作“夔”。恶不，乌路反，下同。传，直专反。见治，贤徧反，下直吏反。"
                },
                {
                    "paragraph": "〇冬，楚人伐宋，围緍。邑不言围，此其言围何？刺道用师也。",
                    "zhushu": "时以师与鲁，未至，又道用之，于是恶其视百姓之命若草木，不仁之甚也。称人者，楚未有大夫，未得称师，楚自道用之，故从楚文。"
                },
                {
                    "paragraph": "〇公以楚师伐齐，取榖。",
                    "zhushu": "言以者，行公意，别鲁兵也。称师者，顺上文。"
                },
                {
                    "paragraph": "公至自伐齐。此已取榖矣，何以致伐？",
                    "zhushu": "据伐邾娄取丛不致。"
                },
                {
                    "paragraph": "未得乎取榖也。",
                    "zhushu": "未可谓得意于取榖。"
                },
                {
                    "paragraph": "曷为未得乎取榖？",
                    "zhushu": "据俱取邑。"
                },
                {
                    "paragraph": "曰：患之起，必自此始也。",
                    "zhushu": "鲁内虚而外乞师，以犯强齐，会齐侯昭卒，晋文行霸，幸而得免。孔子曰：“人之生也直，罔之生也幸而免。”故虽得意，犹致伐也。",
                    "type": 2
                },
                {
                    "paragraph": "二十七年，春，𣏌子来朝。",
                    "zhushu": "贬称子者，起其无礼不备，故鲁入之。"
                },
                {
                    "paragraph": "〇夏，六月，庚寅，齐侯昭卒。秋，八月，乙未，葬齐孝公。乙巳，公子遂帅师入𣏌。",
                    "zhushu": "日者，𣏌属修礼朝鲁。虽无礼，君子躬自厚而薄责于人，不当乃入之，故录责之。○属，音烛。"
                },
                {
                    "paragraph": "〇冬，楚人、陈侯、蔡侯、郑伯、许男围宋。此楚子也，其称人何？",
                    "zhushu": "据序诸侯之上。"
                },
                {
                    "paragraph": "贬。曷为贬？",
                    "zhushu": "据围郑不贬。"
                },
                {
                    "paragraph": "为执宋公贬，故终僖之篇贬也。",
                    "zhushu": "古者诸侯有难，王者若方伯和平之，后相犯，复故罪。楚前执宋公，僖公与共议释之。今复围犯宋，故贬，因以见义。终僖之篇贬者，言君子知平人当终身保也。〇为，于伪反。难，乃旦反。今复，扶又反。见，贤徧反。"
                },
                {
                    "paragraph": "〇十有二月，甲戍，公会诸侯盟于宋。",
                    "zhushu": "地以宋者，起公解宋围，为此盟也。宋得与盟，则宋解可知也，而公释之见矣。〇与，音预。",
                    "type": 2
                },
                {
                    "paragraph": "二十有八年，春，晋侯侵曹。晋侯伐卫。曷为再言晋侯？",
                    "zhushu": "据“楚人围陈，纳顿子于顿”，亦两事，不再出“楚人”。"
                },
                {
                    "paragraph": "非两之也。然则何以不言遂？",
                    "zhushu": "据侵蔡遂伐楚言“遂”。"
                },
                {
                    "paragraph": "未侵曹也。未侵曹则其言侵曹何？致其意也。其意侵曹，则曷为伐卫？晋侯将侵曹，假涂于卫，卫曰：“不可得。”则固将伐之也。",
                    "zhushu": "曹有罪，晋文行霸征之，卫壅遏，不得使义兵以时进，故著言侵曹，以致其意，所以通贤者之心，不使壅塞也。宋襄公伐齐月，此不月者，晋文公功信未著，且当修文德，未当深求于诸侯，故不美也。〇卫雍，于勇反，下同，又作“壅”，同。遏，于葛反。"
                },
                {
                    "paragraph": "〇公子买戍卫，不卒戍，刺之。不卒戍者何？不卒戍者，内辞也，不可使往也。",
                    "zhushu": "即往，当言戍卫不卒。"
                },
                {
                    "paragraph": "不可使往，则其言戍卫何？",
                    "zhushu": "据言戍卫行文。"
                },
                {
                    "paragraph": "遂公意也。",
                    "zhushu": "使臣子不可使，耻深，故讳。使若往不卒竟事者，明臣不得壅塞君命。"
                },
                {
                    "paragraph": "刺之者何？杀之也。杀之则曷为谓之刺之？内讳杀大夫，谓之刺之也。",
                    "zhushu": "有罪无罪，皆不得专杀，故讳杀言刺之。不言刺公子买，但言不卒戍刺之者，起为上事刺之也。内杀大夫例，有罪不日，无罪日。外杀大夫皆时。○起为，于伪反，下“为下”“卒为晋”“深为”“不为”同。"
                },
                {
                    "paragraph": "〇楚之救卫。",
                    "zhushu": ""
                },
                {
                    "paragraph": "〇三月，丙午，晋侯入曹，执曹伯𢌿宋人。𢌿者何？与也。其言𢌿宋人何？",
                    "zhushu": "据下执卫侯言“归之于京师”。〇𢌿宋，必二反，与也，下同。"
                },
                {
                    "paragraph": "与使听之也。",
                    "zhushu": "与使听其狱也。时天王居于郑，晋文欲讨楚师，以宋王者之后，法度所存，故因假使治之。宋称人者，明听讼必师断，与其师众共之。〇断，丁乱反，下“当断”同。"
                },
                {
                    "paragraph": "曹伯之罪何？甚恶也。其甚恶奈何？不可以一罪言也。",
                    "zhushu": "曹伯数侵伐诸侯，以自广大。传曰“晋侯执曹伯，班其所取侵地于诸侯”是也。齐桓既伇，诸侯背叛无道者非一。晋与曹同姓，恩惠当先施，刑罚当后加，起而征之，嫌其失义，故著其甚恶者可知也。以兵得不言获者，晋文伯讨，不坐获者，故亦不责曹不死义兵。日者，喜义兵得时入。〇数，所角反，下“数道”同。"
                },
                {
                    "paragraph": "○夏，四月，己巳，晋侯、齐师、宋师、秦师及楚人战于城濮，楚师败绩。此大战也，曷为使微者？",
                    "zhushu": "据秦称师录功，知大战必不使微者。楚虽无大夫，齐桓行霸，书屈完也。○濮，音卜。"
                },
                {
                    "paragraph": "子玉得臣也。",
                    "zhushu": "以上败绩，下杀得臣。"
                },
                {
                    "paragraph": "子玉得臣则其称人何？",
                    "zhushu": "据屈完当桓公称名氏。"
                },
                {
                    "paragraph": "贬。曷为贬？",
                    "zhushu": "据邲之战，林父不贬。〇邲，皮必反。"
                },
                {
                    "paragraph": "大夫不敌君也。",
                    "zhushu": "臣无敌君战之义，故绝正也。秦称师者，助霸者征伐，克胜有功，故襃进之。齐桓先朝天子，晋文先讨夷狄者，晋文之时，楚与争强，所遭遇异。"
                },
                {
                    "paragraph": "〇楚杀其大夫得臣。",
                    "zhushu": "楚无大夫，其言大夫者，欲起上楚人本当言子玉得臣，所以详录霸事不氏者，子玉得臣，楚之骄蹇臣，数道其君侵中国，故贬，明当与君俱治也。〇道，音导。"
                },
                {
                    "paragraph": "〇卫侯出奔楚。",
                    "zhushu": "晋文逐之。不书逐之者，以王事逐之，择立其次，无绝卫之心，恶不如出奔重。"
                },
                {
                    "paragraph": "○五月，癸丑，公会晋侯、齐侯、宋公、蔡侯、郑伯、卫子、莒子盟于践土。陈侯如会。其言如会何？",
                    "zhushu": "据曹伯襄言会诸侯。"
                },
                {
                    "paragraph": "后会也。",
                    "zhushu": "说与会伐宋同，刺陈侯不慕霸者，反歧意于楚，失信后会。会不致者，安信与晋文也。盟日者，谲也。卫称子者，起叔武本无即位之意。陈歧意于楚，在二十七年。○谲，古穴反。"
                },
                {
                    "paragraph": "〇公朝于王所。曷为不言公如京师？",
                    "zhushu": "据三月公如京师。"
                },
                {
                    "paragraph": "天子在是也。天子在是，则曷为不言天子在是？",
                    "zhushu": "据狩于河阳。"
                },
                {
                    "paragraph": "不与致天子也。",
                    "zhushu": "时晋文公年老，恐霸功不成，故土白天子曰：“诸侯不可卒致，愿王居践土。”下谓诸侯曰：“天子在是，不可不朝。”迫使正君臣，明王法。虽非正，起时可与，故书“朝”，因正其义。不书诸侯朝者，外小恶不书，独录内也。不书“如”，不言“天王”者，从外正君臣，所以见文公之功。〇卒，七忽反，下“仓卒”同。见，贤徧反，下“不见”“当见”“见其”同。"
                },
                {
                    "paragraph": "○六月，卫侯郑自楚复归于卫。",
                    "zhushu": "言复归者，天子有命归之。名者，刺天子归有罪也。言自楚者，为天子之讳也。天子所以陵迟者，为善不赏，为恶不诛。卫侯出奔当绝，叔武让国，不当复废，而反卫侯，令杀叔武，故使若从楚归者。复归例皆时，此月者，为下卒出也。〇当复，扶又反。令，力呈反，下“令自”同。"
                },
                {
                    "paragraph": "〇卫元咺出奔晋。",
                    "zhushu": "○咺，况阮反。"
                },
                {
                    "paragraph": "〇陈侯𣢾卒。",
                    "zhushu": "不书葬者，为晋文讳。行霸不务教人以孝，陈有大丧而强会其孤，故深为耻之。宋襄亦背𣩵，独不为齐桓讳者，时宋襄自会之。卒不日者，贱其歧意于楚。"
                },
                {
                    "paragraph": "○秋，𣏌伯姫来。〇公子遂如齐。",
                    "zhushu": ""
                },
                {
                    "paragraph": "○冬，公会晋侯、齐侯、宋公、蔡侯、郑伯、陈子、莒子、邾娄子、秦人于温。〇天王狩于河阳。狩不书，此何以书？",
                    "zhushu": "据常事也。"
                },
                {
                    "paragraph": "不与再致天子也。",
                    "zhushu": "一失礼尚愈，再失礼重，故深正其义，使若天子自狩，非致也。"
                },
                {
                    "paragraph": "鲁子曰：“温近而践土远也。”",
                    "zhushu": "此鲁子一说也。温近狩地，故可言狩。践土远狩地，故不言狩也。公以再朝而日言之。上说是。"
                },
                {
                    "paragraph": "○壬申，公朝于王所。其日何？",
                    "zhushu": "据上朝不日。"
                },
                {
                    "paragraph": "录乎内也。",
                    "zhushu": "危录内再失礼，将为有义者所恶。不月而日者，自是诸侯不系天子，若日不系于月。〇恶，乌路反，下“恶卫”同。"
                },
                {
                    "paragraph": "○晋人执卫侯，归之于京师。归之于者何？归于者何？归之于者，罪已定矣；归于者，罪未定也。罪未定则何以得为伯讨？",
                    "zhushu": "此难成公十五年“晋侯执曹伯归于京师”。〇难，乃旦反，下“方难”同。"
                },
                {
                    "paragraph": "归之于者，执之于天子之侧者也，罪定不定已可知矣。",
                    "zhushu": "归之者，决绝之辞。执于天子之侧，已白天子，罪定不定自在天子，故言已可知。"
                },
                {
                    "paragraph": "归于者，非执之于天子之侧者也，罪定不定未可知也。",
                    "zhushu": "未得白天子分别之者，但欲明诸侯尊贵，不得自相治，当断之于天子尔。大恶虽未可知，执有罪，当为伯讨矣。无罪而执人，当贬称“人”。〇别，彼列反。"
                },
                {
                    "paragraph": "卫侯之罪何？杀叔武也。何以不书？",
                    "zhushu": "据杀大夫书。"
                },
                {
                    "paragraph": "为叔武讳也。春秋为贤者讳，何贤乎叔武？",
                    "zhushu": "据失兄意。〇为叔，于伪反，下“为贤”“为叔武”及注“而为”“深为”皆同。"
                },
                {
                    "paragraph": "让国也。其让国奈何？文公逐卫侯而立叔武，叔武辞立而他人立，则恐卫侯之不得反也，故于是已立，",
                    "zhushu": "故上称子。"
                },
                {
                    "paragraph": "然后为践土之会，治反卫侯。",
                    "zhushu": "叔武讼治于晋文公，令白王者反卫侯，使还国也。叔武让国见杀，而为叔武讳杀者，明叔武治反卫侯，欲兄飨国，故为去杀已之罪，所以起其功而重卫侯之无道。〇为去，起吕反。"
                },
                {
                    "paragraph": "卫侯得反，曰：“叔武篡我。”元咺争之曰：“叔武无罪。”终杀叔武，元咺走而出。此晋侯也，其称人何？",
                    "zhushu": "此以伯讨，而何贬者，言归之于伯讨，明知坐他事，故更问之。〇篡，初患反。"
                },
                {
                    "paragraph": "贬。曷为贬？",
                    "zhushu": "据他罪不见。"
                },
                {
                    "paragraph": "卫之祸，文公为之也。文公为之奈何？文公逐卫侯而立叔武，使人兄弟相疑，",
                    "zhushu": "春秋许人臣者必使臣，许人子者必使子。文公恶卫侯大深，爱叔武大甚，故使兄弟相疑。〇大深，音泰，下同。"
                },
                {
                    "paragraph": "放乎杀母弟者，文公为之也。",
                    "zhushu": "文公本逐之，非故致此祸也。逐之文不见，故贬。主书者，以起文公逐之。〇放乎，甫往反。"
                },
                {
                    "paragraph": "〇卫元咺自晋复归于卫。自者何？有力焉者也。",
                    "zhushu": "有力焉者，有力于晋也。言恃晋有属已力以归，方难下意，故于是发问。〇属，音烛。"
                },
                {
                    "paragraph": "此执其君，其言自何？",
                    "zhushu": "上元咺出奔晋，而文公执卫侯，知以元咺诉执之，怪诉其君而助之。"
                },
                {
                    "paragraph": "为叔武争也。",
                    "zhushu": "解文公助之意，以元咺为叔武争诉，以为忠于己而助之。虽然，臣无诉君之义，复于卫，非也。悖君臣之义。故著言“自”，明不当有力于恶人也。言复归者，深为霸者耻之，使若无罪。〇争，“争鬭”之争，下注同。悖，必内反。"
                },
                {
                    "paragraph": "〇诸侯遂围许。〇曹伯襄复归于曹。〇遂会诸侯围许。",
                    "zhushu": "曹伯言复归者，天子归之也。名者，与卫侯郑同义。执归不书，书者，名恶当见。本无事，不当言遂，又不更举曹伯者，见其能悔过，即时从霸者征伐也。霸兵不月者，刺文公不偃武修文以附疏，仓卒饮服，许卒不能降，威信自是衰，故不成其善。〇降，户江反。",
                    "type": 2
                },
                {
                    "paragraph": "二十有九年，春，介葛卢来。介葛卢者何？夷狄之君也。何以不言朝？",
                    "zhushu": "据诸侯来曰朝。○介葛，音戒，国名。"
                },
                {
                    "paragraph": "不能乎朝也。",
                    "zhushu": "不能升降揖让也。介者，国也。葛卢者，名也。进称名者，能慕中国，朝贤君，明当扶勉以礼义。"
                },
                {
                    "paragraph": "○公至自围许。○夏，六月，公会王人、晋人、宋人、齐人、陈人、蔡人、秦人盟于狄泉。",
                    "zhushu": "文公围许不能服，自知威信不行，故复上假王人以会诸侯。年老志衰，不能自致，故诸侯亦使微者会之。月者，恶霸功之废于是○故、复，扶又反，年末同。恶，乌路反。"
                },
                {
                    "paragraph": "〇秋，大雨雹。",
                    "zhushu": "夫人专爱之所生。〇两，于付反。雹，步角反。"
                },
                {
                    "paragraph": "〇冬，介葛卢来。",
                    "zhushu": "前公围许不在，故更来朝。不称字者，一年再朝，不中礼，故不复进也。〇中，丁仲反。",
                    "type": 2
                },
                {
                    "paragraph": "三十年，春，王正月。〇夏，狄侵齐。〇秋，卫杀其大夫元咺及公子瑕。卫侯未至，其称国以杀何？",
                    "zhushu": "据归在下。"
                },
                {
                    "paragraph": "道杀也。",
                    "zhushu": "时已得天子命还国，于道路遇而杀之。坐之与至国同，故但称国，不复别也。言“及公子瑕”者，下大夫别尊卑。○复，扶又反。别尊，彼列反。"
                },
                {
                    "paragraph": "〇卫侯郑归于卫。此杀其大夫，其言归何？",
                    "zhushu": "据未至而有专杀之恶，与入恶同。"
                },
                {
                    "paragraph": "归恶乎元咺也。",
                    "zhushu": "卫侯归杀无恶，则元咺之恶明矣。"
                },
                {
                    "paragraph": "曷为归恶乎元咺？",
                    "zhushu": "据师还。"
                },
                {
                    "paragraph": "元咺之事君也，君出则已入，",
                    "zhushu": "意人执卫侯归之于京师，元咺自晋复归于卫，恃晋力以归是也。"
                },
                {
                    "paragraph": "君入则已出，",
                    "zhushu": "卫侯郑自楚复归于卫，元咺出奔晋是也。"
                },
                {
                    "paragraph": "以为不臣也。",
                    "zhushu": "故不从犯伯执，为天子所还，言复归。从出入无恶，言归，以见元咺有出入罪。卫侯得杀之，所以专臣事君之义。名者，为杀叔武，恶天子归有罪也。执归不书，主书者，名恶当见。〇以见，贤徧反，下同。为，于伪反。恶夫，乌路反。"
                },
                {
                    "paragraph": "〇晋人、秦人围郑。〇介人侵萧。",
                    "zhushu": "称人者，侵中国，故退之。"
                },
                {
                    "paragraph": "〇冬，天王使宰周公来聘。",
                    "zhushu": "与葵丘会同义。"
                },
                {
                    "paragraph": "〇公子遂如京师，遂如晋。大夫无遂事，此其言遂何？公不得为政尔。",
                    "zhushu": "不从公政令也。时见使如京师，而横生事，矫君命聘晋，故疾其骄蹇自专，当绝之。不举重者，遂当有本。○桥君，居表反，本又作“矫”。",
                    "type": 2
                },
                {
                    "paragraph": "三十有一年，春，取济西田。恶乎取之？",
                    "zhushu": "以不月与取运异，知非内叛邑。〇恶，音乌。"
                },
                {
                    "paragraph": "取之曹也。曷为不言取之曹？",
                    "zhushu": "据取丛言邾娄田也。"
                },
                {
                    "paragraph": "讳取同姓之田也。",
                    "zhushu": "同姓相贪利，恶差重，耻差深。〇恶差，初卖反，下同。"
                },
                {
                    "paragraph": "此未有伐曹者，则其言取之曹何？",
                    "zhushu": "据伐同姓不讳，即有兵，当举伐曹，下日，若甲戍，取须朐。"
                },
                {
                    "paragraph": "晋侯执曹伯，班其所取侵地于诸侯也。",
                    "zhushu": "班者，布徧还之辞。〇布徧，音遍，下文同。"
                },
                {
                    "paragraph": "晋侯执曹伯，班其所取侵地于诸侯，则何讳乎取同姓之田？",
                    "zhushu": "据晋还之得为伯。"
                },
                {
                    "paragraph": "久也。",
                    "zhushu": "鲁本为霸者所还，当时不取，久后有悔，更缘前语取之，不应复得，故当坐取邑。"
                },
                {
                    "paragraph": "○公子遂如晋。〇夏，四月，四卜郊，不从，乃免牲，犹三望。曷为或言三卜，或言四卜？三卜，礼也，四卜，非礼也。三卜何以礼？四卜何以非礼？",
                    "zhushu": "据俱卜也。"
                },
                {
                    "paragraph": "求吉之道三。",
                    "zhushu": "三卜吉凶，必有相奇者，可以决疑，故求吉必三卜。〇奇，居宜反。"
                },
                {
                    "paragraph": "禘尝不卜，郊何以卜？",
                    "zhushu": "禘比祫为大，尝比四时祭为大，故据之。"
                },
                {
                    "paragraph": "卜郊，非礼也。",
                    "zhushu": "礼，天子不卜郊。"
                },
                {
                    "paragraph": "卜郊何以非礼？",
                    "zhushu": "据上言“三卜礼。"
                },
                {
                    "paragraph": "鲁郊非礼也。",
                    "zhushu": "以鲁郊非礼，故卜尔。昔武王既没，成王幼少，周公居摄，行天子事，制礼作乐，致大平，有王功。周公薨，成王以王礼葬之，命鲁使郊，以彰周公之德。非正，故卜。三卜，吉则用之，不吉则免牲。谓之郊者，天人相与交接之意也。不言郊天者，谦不敢斥尊。〇少，诗照反。大平，音泰。王功，于况反。"
                },
                {
                    "paragraph": "鲁郊何以非礼？",
                    "zhushu": "据成公乃不郊，恶之。〇恶之，乌路反，下皆同。"
                },
                {
                    "paragraph": "天子祭天，",
                    "zhushu": "郊者，所以祭天也。天子所祭，莫重于郊。居南郊者，就阳位也。槀席玄酒，器用陶匏，大珪不瑑，大羹不和，为天至尊，物不可悉备，故推质以事之。○槀，古老反。匏，白交反。瑑，大转反。和，户卧反。为天，于伪反，下“则为”“本为”“主为”皆同。"
                },
                {
                    "paragraph": "诸侯祭土。",
                    "zhushu": "土，谓社也。诸侯所祭，莫重于社。卿大夫祭五祀，士祭其先祖。"
                },
                {
                    "paragraph": "天子有方望之事，",
                    "zhushu": "方望，谓郊时所望祭四方群神、日月星辰、风伯雨师、五岳四渎及余山川，凡三十六所。"
                },
                {
                    "paragraph": "无所不通。",
                    "zhushu": "尽八极之内，天之所覆，地之所载，无所不至，故得郊也。"
                },
                {
                    "paragraph": "诸侯山川有不在其封内者，则不祭也。",
                    "zhushu": "故鲁郊非礼也。"
                },
                {
                    "paragraph": "曷为或言“免牲”，或言“免牛”？免牲，礼也。",
                    "zhushu": "鲁卜郊不吉，免之。礼，卜郊不吉，则为牲作玄衣纁裳，使有司玄端，放之于南郊，明本为天，不敢留天牲。"
                },
                {
                    "paragraph": "免牛，非礼也。免牛何以非礼？伤者曰牛。",
                    "zhushu": "养牲不谨敬，有灾伤，天不飨用，不得复为天牲，故以本牛名之。非礼者，非天牲不当复见免，但当内自省责而已。〇复为，扶又反，下同。见免，贤徧反，下“以见”同。"
                },
                {
                    "paragraph": "三望者何？望祭也。然则曷祭？祭泰山、河海。曷为祭泰山、河海？",
                    "zhushu": "据郊者主为祭天。〇大山，音泰，本亦作“泰”，下同。"
                },
                {
                    "paragraph": "山川有能润于百里者，天子秩而祭之。",
                    "zhushu": "此皆助天宣气布功，故祭天及之。秩者，随其大小、尊卑、髙下所宜。礼：祭天牲角茧栗，社稷、宗庙角握，六宗、五岳、四渎角尺，其余山川视卿大夫。天燎地瘗，日月星辰布，山县水沉，风磔雨升。燎者，取俎上七体，与其珪寳在辨中，置于柴上烧之。〇茧，古典反。燎，力召反。瘗，于例反。县，音玄。磔，陟百反。"
                },
                {
                    "paragraph": "触石而出，肤寸而合，",
                    "zhushu": "侧手为肤，按指为寸。言其触石理而出，无有肤寸而不合。〇肤寸，方于反。侧手为肤，按指为寸。"
                },
                {
                    "paragraph": "不崇朝而徧雨乎天下者，唯泰山尔。",
                    "zhushu": "崇，重也。不重朝，言一朝也。〇崇朝，如字，注同。雨，于付反，又如字。崇重，直龙反，下同。"
                },
                {
                    "paragraph": "河海润于千里。",
                    "zhushu": "亦能通气致雨，润泽及于千里。韩诗传曰：“汤时大旱，使人祷于山川”是也。郊望非一，独祭二者，鲁郊非礼，故独祭其大者。"
                },
                {
                    "paragraph": "犹者何？通可以已也。",
                    "zhushu": "已，止。"
                },
                {
                    "paragraph": "何以书？讥不郊而望祭也。",
                    "zhushu": "讥尊者不食，而卑者独食。书者，恶失礼也。鲁至是郊者，僖公贤君，欲尊明其先祖之功德，不就废之。讥者，春秋不见事不书，皆从事举可知也。不吉，言不从者，明已意汲汲欲郊，而卜不从尔。所以见事鬼神当加精诚。"
                },
                {
                    "paragraph": "〇秋，七月。〇冬，𣏌伯姫来求妇。其言“来求妇”何？兄弟辞也。其称妇何？有姑之辞也。",
                    "zhushu": "书者，无出道也。"
                },
                {
                    "paragraph": "〇狄围卫。〇十有二月，卫迁于帝丘。",
                    "zhushu": "月者，恶大国迁至小国，城郭坚固，人众强，迁徙畏人，故恶之也。",
                    "type": 2
                },
                {
                    "paragraph": "三十有二年，春，王正月。○夏，四月，己丑，郑伯接卒。",
                    "zhushu": "不书葬者，杀大夫申侯也。君杀大夫，皆就葬，别有罪无罪，唯内无贬公之道，不可去葬，故从杀时别之。○接，二传作“捷”。别有，彼列反，下同。去，起吕反。"
                },
                {
                    "paragraph": "○卫人侵狄。○秋，卫人及狄盟。",
                    "zhushu": "不地者，起因上侵就狄盟也。复出卫人者，嫌与内微者同也。言及者，时出不得狄君也。称人而言及，则知狄盟者卑。○复，扶又反。"
                },
                {
                    "paragraph": "〇冬，十有二月，己卯，晋侯重耳卒。",
                    "zhushu": "○重，直龙反。",
                    "type": 2
                },
                {
                    "paragraph": "三十有三年，春，王二月，秦人入滑。○齐侯使国归父来聘。○夏，四月，辛巳，晋人及姜戎败秦于殽。其谓之秦何？",
                    "zhushu": "据败者称师，未得师称人。○殽，本又作“肴”，户爻反，或户髙反。"
                },
                {
                    "paragraph": "夷狄之也。曷为夷狄之？",
                    "zhushu": "据俱见败。"
                },
                {
                    "paragraph": "秦伯将袭郑，",
                    "zhushu": "轻行疾至。不戒以入曰袭。〇轻，遣政反。"
                },
                {
                    "paragraph": "百里子与蹇叔子谏曰：“千里而袭人，未有不亡者也。”",
                    "zhushu": "行疾不假涂，变必生。道远多险阻，遭变必亡。○蹇，居辇反。"
                },
                {
                    "paragraph": "秦伯怒曰：“若尔之年者，宰上之木拱矣，",
                    "zhushu": "宰，冢也。拱，可以手对抱。〇拱，九勇反，以手对抱。"
                },
                {
                    "paragraph": "尔曷知？”师出，百里子与蹇叔子送其子而戒之曰：“尔即死，必于殽之嵚岩，是文王之所辟风雨者也，",
                    "zhushu": "其处险阻隘，势一人可要百，故文王过之驱驰，常若辟风雨，袭郑所当由也。○嵚，苦衔反，邹湥生、褚诠之音上林赋并同。徐音钦，韦昭汉书音义去瞻反。又本或作“廞”，同。岩，五衔反，韦音严。处，昌虑反。隘，于卖反。要，一遥反，传“要之”同。"
                },
                {
                    "paragraph": "吾将尸尔焉。”",
                    "zhushu": "在床曰尸，在棺曰柩。"
                },
                {
                    "paragraph": "子揖师而行。",
                    "zhushu": "揖其父于师中。介胄不拜。为其拜如蹲。〇胄，直又反。为，于伪反。蹲，音存。"
                },
                {
                    "paragraph": "百里子与蹇叔子从其子而哭之。秦伯怒曰：“尔曷为哭吾师？”对曰：“臣非敢哭君师，哭臣之子也。”",
                    "zhushu": "言恐臣先死，子不见臣，故先哭之。"
                },
                {
                    "paragraph": "弦髙者，郑商也，",
                    "zhushu": "郑商，贾人。〇贾，音古。"
                },
                {
                    "paragraph": "遇之殽，矫以郑伯之命而犒师焉。",
                    "zhushu": "诈称曰矫。犒，劳也。见其军行非常，不似君子，恐见虏掠，故生意矫君命劳之。○矫以，居表反。犒，苦报反，劳也。劳，力报反，下同。掠，音亮。"
                },
                {
                    "paragraph": "或曰往矣，或曰反矣。",
                    "zhushu": "军中语也。时以为郑实使弦髙犒之，或以为郑伯已知将见袭，必设备，不如还。或曰绪出，当遂往之。"
                },
                {
                    "paragraph": "然而晋人与姜戎要之殽而击之，匹马只轮无反者。",
                    "zhushu": "然，然上议。犹豫留住之顷也。匹马，一马也。只，踦也。皆喻尽。〇只轮，如字，一本又作“易轮”。董仲舒云：“车皆不还，故不得易轮辙。”只踦，居宜反，一本作“易踦”。"
                },
                {
                    "paragraph": "其言及姜戎何？",
                    "zhushu": "据秦人、白狄，不言“及”，吴子：“主会也。”。"
                },
                {
                    "paragraph": "姜戎，微也，",
                    "zhushu": "故绝言“及”。"
                },
                {
                    "paragraph": "称人，亦微者也。何言乎姜戎之微？",
                    "zhushu": "据邢人、狄人伐卫，不言“及”。"
                },
                {
                    "paragraph": "先轸也，",
                    "zhushu": "先轸，晋大夫也。言姜戎微，则知称“人”者尊。"
                },
                {
                    "paragraph": "或曰：襄公亲之。",
                    "zhushu": "以既贬又危。文公葬。"
                },
                {
                    "paragraph": "襄公亲之，则其称人何？",
                    "zhushu": "据桓十三年，卫侯背𣩵用兵，不称“人”。"
                },
                {
                    "paragraph": "贬。曷为贬？",
                    "zhushu": "据俱背𣩵用兵。"
                },
                {
                    "paragraph": "君在乎𣩵而用师，危不得葬也。",
                    "zhushu": "与卫迫齐、宋异，故恶不子也。〇恶不，乌路反，下同。"
                },
                {
                    "paragraph": "诈战不日，此何以日？",
                    "zhushu": "据不言败绩，外诈战文也。诈，卒也，齐人语也。〇卒，七忽反。"
                },
                {
                    "paragraph": "尽也。",
                    "zhushu": "恶晋不仁。"
                },
                {
                    "paragraph": "〇癸巳，葬晋文公。〇狄侵齐。○公伐邾娄，取丛。",
                    "zhushu": "取邑不致者，得意可知例。〇取菆，才工反，二传作“取訾楼”。"
                },
                {
                    "paragraph": "〇秋，公子遂率师伐邾娄。○晋人败狄于箕。",
                    "zhushu": "不月者，略微者与夷狄也。"
                },
                {
                    "paragraph": "〇冬，十月，公如齐。",
                    "zhushu": "月者，善公念齐，恩及子孙。"
                },
                {
                    "paragraph": "〇十有二月，公至自齐。○乙巳，公薨于小寝。〇霣霜不杀草，",
                    "zhushu": "○霣，于敏反。"
                },
                {
                    "paragraph": "李、梅实。何以书？记异也。何异尔？不时也。",
                    "zhushu": "周之十二月，夏之十月也。易中孚记曰：“阴假阳威之应也。早霣霜而不杀万物，至当霣霜之时，根生之物复荣不死，斯阳假与阴威，阴威列索，故阳自霣霜而反不能杀也。”此禄去公室，政在公子遂之应也。〇复，扶又反。索，息各反。"
                },
                {
                    "paragraph": "〇晋人、陈人、郑人伐许。",
                    "zhushu": ""
                }
            ]
        },
        {
            "name": "文公第六",
            "paragraphs": [
                {
                    "paragraph": "文公第六",
                    "zhushu": "",
                    "type": 1
                },
                {
                    "paragraph": "元年春，王正月，公即位。〇二月，癸亥朔，日有食之。",
                    "zhushu": "是后楚世子商臣弑其君，楚灭江， 六狄比侵中国。"
                },
                {
                    "paragraph": "○天王使叔服来会葬。其言来会葬何？",
                    "zhushu": "据奔丧以非礼书，归含且赗，不言来。〇归含，本又作“唅”，户暗反，五年经同。赗，芳凤反。"
                },
                {
                    "paragraph": "会葬，礼也。",
                    "zhushu": "但解会葬者，明言来者常文，不为早晩施也。常事书者，文公不肖，诸侯莫肯会之，故书天子之厚，以起诸侯之薄，盖以长补短也。叔服者，王子虎也。服者，字也。叔者，长幼称也。不系王者，不以亲疏录也。不称王子者，时天子、诸侯不务求贤，而专贵亲亲，故尤其在位子弟，刺其早任以权也。鲁得言公子者，方录异辞，故独不言弟也。诸侯得言子弟者，国失贤轻。〇不为，于伪反，下“不为”同。长幼，丁丈反。称也，尺证反。"
                },
                {
                    "paragraph": "○夏四月，丁巳，葬我君僖公。〇天王使毛伯来锡公命。锡者何？赐也。命者何？加我服也。",
                    "zhushu": "复发传者，嫌礼与桓公同，死生异也。主书者，恶天子也。古者三载考绩，三考黜陟幽明。文公新即位，功未足施而锡之，非礼也。〇锡，思历反。复，扶又反。恶，乌路反。"
                },
                {
                    "paragraph": "〇晋侯伐卫。〇叔孙得臣如京师。",
                    "zhushu": "书者，与庄二十五年同。知不为丧聘书者，聘为贡职天子，当得异方之物以事宗庙，又欲以知君父无恙，不以丧废，故不讥也。如他国，就不三年一讥而已。〇恙，余亮反。"
                },
                {
                    "paragraph": "〇卫人伐晋。〇秋，公孙敖会晋侯于戚。",
                    "zhushu": "○戚，于寂反。"
                },
                {
                    "paragraph": "〇冬十月，丁未，楚世子商臣弑其君髠。",
                    "zhushu": "楚无大夫，言世子者，甚恶世子弑父之祸也。不言其父，言其君者，君之于世子，有父之亲，有君之尊。言世子者，所以明有父之亲；言君者，所以明有君之尊，又责臣子当讨贼也。日者，夷狄子弑父，忍言其日。〇髠，苦门反，左氏作“頵”。"
                },
                {
                    "paragraph": "○公孙敖如齐。",
                    "zhushu": "书者讥丧娶，吉凶不相干。",
                    "type": 2
                },
                {
                    "paragraph": "二年，春，王二月，甲子，晋侯及秦师战于彭衙，秦师败绩。",
                    "zhushu": "称秦师者，愍其众，恶其将。前以不用贤者之言，匹马只轮无反者，今复重师败绩。师敌君不正者，贱之，不嫌得敌君。〇衙，音牙，本或作“牙”。恶，乌路反。将，子匠反。复，扶又反，下“不复”皆同。重，直用反。"
                },
                {
                    "paragraph": "〇丁丑，作僖公主。作僖公主者何？为僖公作主也。",
                    "zhushu": "为僖公庙作主也。主状正方，穿中央，达四方。天子长尺二寸，诸侯长一尺。〇为僖公庙，于伪反，下“盖为”“以为”，下“欲为”同。"
                },
                {
                    "paragraph": "主者曷用？虞主用桑，",
                    "zhushu": "礼，平明而葬，日中而反虞。以阳求阴。谓之虞者，亲丧以下圹，皇皇无所亲求，而虞事之。虞，犹安神也。用桑者，取其名，与其粗觕，所以副孝子之心。礼，虞祭，天子九，诸侯七，卿大夫五，士三。其奠处犹吉祭。〇圹，苦晃反，又音旷。粗，才古反，又七奴反。"
                },
                {
                    "paragraph": "练主用栗。",
                    "zhushu": "谓期年练祭也。埋虞主于两阶之间，易用栗也。夏后氏以松，殷人以柏，周人以栗。松，犹容也，想见其容貌而事之，主人正之意也。柏，犹迫也，亲而不远，主地正之意也。栗，犹战栗，谨敬貌，主天正之意也。礼士虞记曰：“桑主不文，吉主皆刻而谥之。”盖为禘祫时别昭穆也。虞主三代同者，用意尚粗觕，未暇别也。〇期年，音基，三年同。人正，音征，下同。别，彼列反，下同。"
                },
                {
                    "paragraph": "用栗者，藏主也。",
                    "zhushu": "藏于庙室中，常所当奉事也。质家藏于堂。"
                },
                {
                    "paragraph": "作僖公主何以书？",
                    "zhushu": "据作余公主不书。"
                },
                {
                    "paragraph": "讥。何讥尔？不时也。其不时奈何？欲久丧而后不能也。",
                    "zhushu": "礼，作练主，当以十三月。文公乱圣人制，欲服丧三十六月，十九月作练主，又不能卒竟，故以二十五月也。日者，重失礼鬼神。"
                },
                {
                    "paragraph": "〇三月，乙巳，及晋处父盟。此晋阳处父也，何以不氏？",
                    "zhushu": "据阳阳处父伐楚救江。"
                },
                {
                    "paragraph": "讳与大夫盟也。",
                    "zhushu": "讳去氏者，使若得其君，如经言邾娄仪父矣。不地者，起公就于晋也。日者，起公盟也。俱没公，齐髙傒不使若君，处父使若君者，亲就其国，耻不得其君，故使若得其君也。如晋不书不致者，深讳之。○去，起吕反。"
                },
                {
                    "paragraph": "〇夏，六月，公孙敖会宋公、陈侯、郑伯、晋士縠，盟于垂敛。",
                    "zhushu": "盟不日者，欲共盟诛商臣，虽不能诛，犹为疾恶故也。襃与信辞也。不如平丘两举会盟。详录之者，时至即盟，会礼不成。〇縠，户木反。垂敛，左氏作“垂陇”。"
                },
                {
                    "paragraph": "〇自十有二月不雨，至于秋七月。何以书？记异也。",
                    "zhushu": "以不言旱。"
                },
                {
                    "paragraph": "大旱以灾书，此亦旱也，曷为以异书？大旱之日短而云灾，",
                    "zhushu": "云，言也。言有灾。"
                },
                {
                    "paragraph": "故以灾书；此不雨之日长而无灾，故以异书也。",
                    "zhushu": "此禄去公室，政在公子遂之所致也。不就庄三十一年发传者，此最甚事著。"
                },
                {
                    "paragraph": "〇八月，丁卯，大事于大庙，跻僖公。大事者何？大祫也。",
                    "zhushu": "以言大，与有事异。又从僖八年禘数之，知为大祫。〇大庙，音太，下“太祖”皆同。隮僖，子兮反，升也，本又作“跻”，同。祫，音洽，大祭。禘数，大帝反；下所主反。"
                },
                {
                    "paragraph": "大祫者何？合祭也。其合祭奈何？毁庙之主，陈于大祖，",
                    "zhushu": "毁庙，谓亲过髙祖，毁其庙，藏其主于大祖庙中。礼，取其庙室笮，以为死者炊沐。大祖，周公之庙。陈者，就陈列大祖前。大祖东乡，昭南郷，穆北郷，其余孙从王父。父曰昭，子曰穆。昭取其郷明，穆取其北面尚敬。〇笮，侧白反。炊沐，昌垂反，下音木。东郷，许亮反，下同。"
                },
                {
                    "paragraph": "未毁庙之主，皆升，合食于大祖，",
                    "zhushu": "自外来曰升。"
                },
                {
                    "paragraph": "五年而再殷祭。",
                    "zhushu": "殷，盛也。谓三年祫，五年禘。禘所以异于袷者，功臣皆祭也。祫，犹合也。禘，犹谛也，审谛无所遗失。礼，天子特禘特祫，诸侯禘则不礿，祫则不尝。大夫有赐于君，然后祫其髙祖。〇谛，音帝。礿，羊略反。"
                },
                {
                    "paragraph": "跻者何？升也。何言乎升僖公？",
                    "zhushu": "据禘于大庙，不道所升。"
                },
                {
                    "paragraph": "讥。何讥尔？逆祀也。其逆祀奈何？先祢而后祖也。",
                    "zhushu": "升谓西上。礼， 昭穆指父子。近取法春秋，惠公与庄公当同南面西上，隐、桓与闵、僖亦当同北面西上，继闵者在下。文公缘僖公于闵公为庶兄，置僖公于闵公上，失先后之义，故讥之。传曰“后祖”者，僖公以臣继闵公，犹子继父，故闵公于文公亦犹祖也。自先君言之，隐、桓及闵、僖各当为兄弟，顾有贵贱耳。自继代言之，有父子君臣之道，此恩义逆顺，各有所施也。不言吉祫者，就不三年不复讥，略为下张本。〇祢，乃礼反。"
                },
                {
                    "paragraph": "〇冬，晋人、宋人、陈人、郑人伐秦。○公子遂如齐纳币。纳币不书，此何以书？讥。何讥尔？讥丧娶也。娶在三年之外，则何讥乎丧娶？",
                    "zhushu": "据逆在四年。〇丧取，七住反，夲亦作“娶”，同。"
                },
                {
                    "paragraph": "三年之内不图㛰。",
                    "zhushu": "僖公以十二月薨，至此未满二十五月。又礼，先纳采、问名、纳吉，乃纳币，此四者皆在三年之内，故云尔。"
                },
                {
                    "paragraph": "吉禘于庄公，讥。然则曷为不于祭焉讥？",
                    "zhushu": "据吉禘于庄公，讥始不三年大事，图㛰俱不三年。大事独从吉禘，不复讥。"
                },
                {
                    "paragraph": "三年之恩疾矣，",
                    "zhushu": "疾，痛。"
                },
                {
                    "paragraph": "非虚加之也，",
                    "zhushu": "非虚加责之。"
                },
                {
                    "paragraph": "以人心为皆有之。",
                    "zhushu": "以人心为皆有疾痛，不忍娶。"
                },
                {
                    "paragraph": "以人心为皆有之，则曷为独于娶焉讥？",
                    "zhushu": "据孝子疾痛，吉事皆不当为，非独娶也。"
                },
                {
                    "paragraph": "娶者，大吉也，",
                    "zhushu": "合二姓之好，传之于无穷，故为大吉。〇好，呼报反。传，直专反。"
                },
                {
                    "paragraph": "非常吉也。",
                    "zhushu": "与大事异。"
                },
                {
                    "paragraph": "其为吉者主于已，",
                    "zhushu": "主于己身， 不如祭祀尚有念先人之必。"
                },
                {
                    "paragraph": "以为有人心焉者，则宜于此焉变矣。",
                    "zhushu": "变者，变恸哭泣也。有人心念亲者，闻有欲为己图㛰，则当变恸哭泣矣，况乃至于纳币成㛰哉！○恸，杜贡反。",
                    "type": 2
                },
                {
                    "paragraph": "三年，春，王正月，叔孙得臣会晋人、宋人、陈人、卫人、郑人伐沈。沈溃。",
                    "zhushu": "〇伐沈，音审，国名。溃，户内反。"
                },
                {
                    "paragraph": "〇夏，五月，王子虎卒。王子虎者何？天子之大夫也。外大夫不卒，此何以卒？",
                    "zhushu": "据原仲也。"
                },
                {
                    "paragraph": "新使乎我也。",
                    "zhushu": "王子虎，即叔服也。新为王者使来会葬，在葬后三年中卒。君子恩隆于亲亲，则加报之，故卒，明当有恩礼也。尹氏卒日，此不日者，在期外也。名者，卒从正。〇新使，所吏反。"
                },
                {
                    "paragraph": "○秦人伐晋。〇秋，楚人围江。〇雨螽于宋。雨螽者何？死而坠也。",
                    "zhushu": "以先言雨也。坠，隋地也。不言如雨，言“雨螽”者，本飞从地上而下至地，似雨尤醇。〇雨螽，于付反，下及注同，一音如字。螽，音终。而队，直类反，注同。隋，大果反。上，时掌反。醇，音纯。"
                },
                {
                    "paragraph": "何以书？记异也。外异不书，此何以书？为王者之后记异也。",
                    "zhushu": "螽，犹众也。众死而坠者，群臣将争强相残贼之象。是后大臣比争鬭相杀，司城惊逃，子哀奔亡，国家廓然无人，朝廷久空。盖犹三世内娶，贵近妃族，祸自上下，故异之云尔。〇为王，于伪反。近，附近之近。"
                },
                {
                    "paragraph": "○冬，公如晋。",
                    "zhushu": ""
                },
                {
                    "paragraph": "十有二月，己巳，公及晋侯盟。〇晋阳处父帅师伐楚救江。此伐楚也，其言救江何？",
                    "zhushu": "据两之，当先言救也。非两之，当重出处父也。生事当言遂。三者皆违例，知后言救江，起伐楚意，故问之。〇重，直用反。"
                },
                {
                    "paragraph": "为谖也。",
                    "zhushu": "谖，诈。○谖，许元反。"
                },
                {
                    "paragraph": "其为谖奈何？伐楚为救江也。",
                    "zhushu": "救人之道，当指其所之。实欲救江，而反伐楚，以为其势，必当引围江兵，当还自救也， 故云尔。孔子曰：“自古皆有死，民无信不立。”",
                    "type": 2
                },
                {
                    "paragraph": "四年，春，公至自晋。〇夏，逆妇姜于齐。其谓之逆妇姜于齐何？",
                    "zhushu": "据不书逆者，主名不言，如齐不称女。"
                },
                {
                    "paragraph": "略之也。",
                    "zhushu": "称“妇姜”，至文也。逆与至共文，故为略。"
                },
                {
                    "paragraph": "髙子曰：“娶乎大夫者，略之也。”",
                    "zhushu": "贱，非所以奉宗庙，故略之。不书逆者，主名，卑不为录使也。不言如齐者，大夫无国也。不称女者，方以妇姜见，与至共文，重至也。不称夫人为致文者，贱不可奉宗庙也。不言氏者，本当称女。女者，父母辞，君子不夺人之亲，故使从父母辞，不言氏。〇为，于伪反。使，所吏反。见与，贤徧反。"
                },
                {
                    "paragraph": "〇狄侵齐。〇秋，楚人灭江。○晋侯伐秦。○卫侯使寗俞来聘。〇冬，十有一月，壬寅，夫人风氏薨。",
                    "zhushu": "〇寗俞，乃定反，下音余。",
                    "type": 2
                },
                {
                    "paragraph": "五年，春，王正月，王使荣叔归含且赗。含者何？口实也。",
                    "zhushu": "孝子所以实亲口也。缘生以事死，不忍虚其口。天子以珠，诸侯以玉，大夫以碧，士以贝，春秋之制也。文家加饭以稻米。○饭，扶晚反。"
                },
                {
                    "paragraph": "其言归含且赗何？",
                    "zhushu": "据宰咺归两赗，不言且也。连赗何之者，嫌据赗言归。〇咺，况阮反。"
                },
                {
                    "paragraph": "兼之。兼之，非礼也。",
                    "zhushu": "且，兼辞。以言且，知讥兼之也。含言归者，时主持含来也。去天者，含者臣子职，以至尊行至卑事，失尊之义也。不从含晚言来者，本不当含也。主书者，从含也。○去，起吕反，下同。"
                },
                {
                    "paragraph": "〇三月，辛亥，葬我小君成风。成风者何？僖公之母也。",
                    "zhushu": "风，氏也，任、宿、颛臾之姓。〇任，音壬。颛臾，音专，下音榆。"
                },
                {
                    "paragraph": "〇王使召伯来会葬。",
                    "zhushu": "去天者，不及事，刺比失丧礼也。"
                },
                {
                    "paragraph": "〇夏，公孙敖如晋。○秦人入鄀。",
                    "zhushu": "○鄀，音弱。"
                },
                {
                    "paragraph": "〇秋，楚人灭六。○冬，十月，甲申，许男业卒。",
                    "zhushu": ""
                },
                {
                    "paragraph": "六年，春，葬许僖公。〇夏，季孙行父如陈。○秋，季孙行父如晋。○八月，乙亥，晋侯讙卒。",
                    "zhushu": "〇讙，好官反。"
                },
                {
                    "paragraph": "〇冬，十月，公子遂如晋，○葬晋襄公。",
                    "zhushu": "书遂者，刺公生时数如晋，葬不自行， 非礼也。礼，诸侯薨，使大夫吊，自会葬。○数，所角反。"
                },
                {
                    "paragraph": "○晋杀其大夫阳处父。○晋狐射姑出奔狄。晋杀其大夫阳处父，则狐射姑曷为出奔？",
                    "zhushu": "据蔡杀其大夫公子燮，蔡公子履出奔楚。 此非同姓，恐见及。〇射姑，音亦，又音夜，榖梁作“夜”。"
                },
                {
                    "paragraph": "射姑杀也。",
                    "zhushu": "以非恐见，乃知其杀。"
                },
                {
                    "paragraph": "射姑杀，则其称国以杀何？君漏言也。",
                    "zhushu": "自上言泄，下曰漏。○君漏，力豆反，泄也。言泄，息列反，又以制反。"
                },
                {
                    "paragraph": "其漏言奈何？君将使射姑将，",
                    "zhushu": "谓作中军大夫。〇姑将，子匠反，下同。"
                },
                {
                    "paragraph": "阳处父谏曰：“射姑，民众不说，不可使将。”于是废将。阳处父出，射姑入，君谓射姑曰：“阳处父言曰：‘射姑，民众不说，不可使将。’”射姑怒，出刺阳处父，于朝而走。",
                    "zhushu": "明君漏言，杀之，当坐杀也。易曰：“君不密，则失臣，臣不密，则失身，几事不密，则害成。”○不说，音悦，下同。刺，七亦反，又一音七赐反。"
                },
                {
                    "paragraph": "○闰月不告月，犹朝于庙。不告月者何？不告朔也。",
                    "zhushu": "礼，诸侯受十二月朔政于天子，藏于大祖庙。 毎月朔朝庙，使大夫南面奉天子命，君北面而受之。比时使有司先告朔，慎之至也。受于庙者，孝子归美先君，不敢自专也。言朝者，缘生以事死，亲在，朝朝莫夕；已死，不敢渫鬼神，故事必子。朔者，感月始生而朝。○大祖，音泰。比，必利反。朝朝，上如字，下直遥反。渫，息列反。"
                },
                {
                    "paragraph": "曷为不告朔？",
                    "zhushu": "据俱月也。"
                },
                {
                    "paragraph": "天无是月也。闰月矣，何以谓之天无是月？非常月也。",
                    "zhushu": "所在无常，故无政也。"
                },
                {
                    "paragraph": "犹者何？通可以已也。",
                    "zhushu": "朝者，因视朔政尔。无政而朝，故加“犹”。不言朔者，闰月无告朔礼也。不言公者，内事可知。",
                    "type": 2
                },
                {
                    "paragraph": "七年，春，公伐邾娄。三月，甲戍，取须朐。取邑不日，此何以日？",
                    "zhushu": "据取丛也。〇朐，其俱反。"
                },
                {
                    "paragraph": "内辞也，使若他人然。",
                    "zhushu": "使若公春伐邾娄而去，他人自以甲戍日取之，内再取邑，然后甚而日也。今此一取而日，故使若他人然。所以深讳者，扈之盟不见序，并为取邑故。○并为，于伪反，年末注同。"
                },
                {
                    "paragraph": "〇遂城郚。",
                    "zhushu": "主书者甚其生事，困极师众。〇郚，音吾。"
                },
                {
                    "paragraph": "〇夏，四月，宋公王臣卒。",
                    "zhushu": "不书葬者，坐杀大夫也。不日者，内娶略。"
                },
                {
                    "paragraph": "宋人杀其大夫。何以不名？",
                    "zhushu": "据宋杀其大夫山名。"
                },
                {
                    "paragraph": "宋三世无大夫，三世内娶也。",
                    "zhushu": "故使无大夫。"
                },
                {
                    "paragraph": "〇戊子，晋人及秦人战于令狐。",
                    "zhushu": "〇令，力丁反。"
                },
                {
                    "paragraph": "晋先眛以师奔秦。此偏战也，何以不言师败绩？",
                    "zhushu": "据秦师败绩。○眛，音蔑，左氏作“蔑”。"
                },
                {
                    "paragraph": "敌也。",
                    "zhushu": "俱无胜负。"
                },
                {
                    "paragraph": "此晋先眛也，其称人何？",
                    "zhushu": "据奔无出丈，知先眛也。"
                },
                {
                    "paragraph": "贬。曷为贬？",
                    "zhushu": "据新筑之战，卫孙良夫败绩不贬。"
                },
                {
                    "paragraph": "外也。其外奈何？以师外也。",
                    "zhushu": "怀持二心，有功欲还，无功便持师出奔，故于战贬之。起其以师外也。本所以怀持二心者，其咎亦由晋侯,要以无功当诛也。不起者，敌而外事可知也。〇咎，其九反。"
                },
                {
                    "paragraph": "何以不言出？",
                    "zhushu": "据楚囊瓦俱战而奔,言出。"
                },
                {
                    "paragraph": "遂在外也。",
                    "zhushu": "起其生事，成于竟外，从竟外去。"
                },
                {
                    "paragraph": "〇狄侵我西鄙。〇秋，八月，公会诸侯、晋大夫盟于扈。诸侯何以不序？大夫何以不名？",
                    "zhushu": "序，次也。据新城盟，诸侯序，赵盾名。"
                },
                {
                    "paragraph": "公失序也。公失序奈何？诸侯不可使与公盟，眣晋大夫使与公盟也。",
                    "zhushu": "以目通指曰眣。文公内则欲久丧而后不能，丧娶逆祀，外则贪利取邑，为诸侯所薄贱，不见序，故深讳为不可知之辞。不日者，顺讳为善文也。〇眣，音舜，本又作“昳”，丑乙反，又大结反。以目通指曰眣，本又作“䀵”，音同。字书云：“昳，瞬也，以忍反。”"
                },
                {
                    "paragraph": "○冬，徐伐莒。",
                    "zhushu": "谓之徐者，前共灭王者后，不知尊先圣法度，今自先犯，文对事连，可以起同恶。莒在下不得狄，故复狄徐也。一罪再狄者，明为莒狄之尔。徐先狄，在僖十五年。〇复，扶又反。"
                },
                {
                    "paragraph": "〇公孙敖如莒莅盟。",
                    "zhushu": "",
                    "type": 2
                },
                {
                    "paragraph": "八年，春，王正月。〇夏，四月。〇秋，八月，戊申，天王崩。〇冬，十月，壬午，公子遂会晋赵盾，盟于衡雍。",
                    "zhushu": "〇雍，于用反。"
                },
                {
                    "paragraph": "〇乙酉，公子遂会伊雒戎，盟于暴。",
                    "zhushu": "四日不能再出，不卒名者，非一事再见也。〇雒，音洛。暴，步报反，本又作“嚗”，一音甫沃反。见，贤徧反。"
                },
                {
                    "paragraph": "○公孙敖如京师，不至复。丙戍，奔莒。不至复者何？不至复者，内辞也，不可使往也。",
                    "zhushu": "安居不肯行，故讳使若已行，但不至还尔。即已行，当道所至乃言复，如至黄矣。"
                },
                {
                    "paragraph": "不可使往，则其言如京师何？遂公意也。",
                    "zhushu": "正其义，不使君命壅塞。○壅，于勇反。"
                },
                {
                    "paragraph": "何以不言出？",
                    "zhushu": "据庆父言出奔。"
                },
                {
                    "paragraph": "遂在外也。",
                    "zhushu": "讳使若从外奔，不敢复还者也。日者，嫌敖罪明，则起君弱，故讳使若无罪。〇复，扶又反。"
                },
                {
                    "paragraph": "〇𧑄。",
                    "zhushu": "先是公如晋，公子遂、公孙敖比出不可使，势夺于大夫，烦扰之应。〇𧑄，音终。"
                },
                {
                    "paragraph": "○宋人杀其大夫司马。○宋司城来奔。司马者何？司城者何？皆官举也。",
                    "zhushu": "皆以官名举言之。天子有大司徒、大司马、大司空，皆三公官名也。诸侯有司徒、司马、司空，皆卿官也。宋变司空为司城者，辟先君武公名也。"
                },
                {
                    "paragraph": "曷为皆官举？",
                    "zhushu": "据宋杀其大夫山不官举。"
                },
                {
                    "paragraph": "宋三世无大夫，三世内娶也。",
                    "zhushu": "宋以内娶，故威势下流，三世妃党争权相杀，司城惊逃，子哀奔亡，主或不知所任，朝廷久空，故但举官起其事也。大夫相杀，例皆时。",
                    "type": 2
                },
                {
                    "paragraph": "九年，春，毛伯来求金。毛伯者何？天子之大夫也。何以不称使？",
                    "zhushu": "据南季称使。"
                },
                {
                    "paragraph": "当丧未君也。",
                    "zhushu": "时王新有三年丧。"
                },
                {
                    "paragraph": "逾年矣，何以谓之未君？",
                    "zhushu": "据崩在八年，逾年当即位。"
                },
                {
                    "paragraph": "即位矣，而未称王也。未称王，何以知其即位？以诸侯之逾年即位，亦知天子之逾年即位也",
                    "zhushu": "。俱继体，其礼不得异。"
                },
                {
                    "paragraph": "以天子三年然后称王，亦知诸侯于其封内三年称子也。",
                    "zhushu": "各信恩于其下。〇信，音申。"
                },
                {
                    "paragraph": "逾年称公矣，则曷为于其封内三年称子？缘民臣之心，不可一日无君；缘终始之义，一年不二君，",
                    "zhushu": "故君薨称子某，既葬称子，明继体以系民臣之心。"
                },
                {
                    "paragraph": "不可旷年无君；",
                    "zhushu": "故逾年称公。"
                },
                {
                    "paragraph": "缘孝子之心，则三年不忍当也。",
                    "zhushu": "孝子三年志在思慕，不忍当父位，故虽即位，犹于其封内三年称子。子张曰：“书云：‘髙宗凉暗，三年不言。’何谓也？”孔子曰：“何必髙宗，古之人皆然。君薨，百官总已以听冢宰三年。”〇凉，音亮，又音良。暗，如字，又音阴。"
                },
                {
                    "paragraph": "毛伯来求金，何以书？讥。何讥尔？王者无求，求金，非礼也。然则是王者与？",
                    "zhushu": "据未称王。○与，音余。"
                },
                {
                    "paragraph": "曰：“非也。”非王者，则曷为谓之王者？王者无求。曰：“是子也，",
                    "zhushu": "虽名为三年称子者，其实非唯继父之位。"
                },
                {
                    "paragraph": "继文王之体，守文王之法度，文王之法无求而求，故讥之也。”",
                    "zhushu": "引文王者，文王始受命，制法度。"
                },
                {
                    "paragraph": "○夫人姜氏如齐。",
                    "zhushu": "奔父母之丧也。不言奔丧者，尊内，犹不言朝聘也，故以致起得礼也。书者，大夫家，危重。言如齐者，大夫系国。"
                },
                {
                    "paragraph": "○二月，叔孙得臣如京师。〇辛丑，葬襄王。王者不书葬，此何以书？不及时书，过时书，",
                    "zhushu": "重录失时。"
                },
                {
                    "paragraph": "我有往者则书。",
                    "zhushu": "谓使大夫往也。恶文公不自往，故书葬，以起大夫会之。日者，僖公成风之丧，襄王比加礼，故恩录之，所以甚责内。〇恶，乌路反。"
                },
                {
                    "paragraph": "○晋人杀其大夫先都。○三月，夫人姜氏至自齐。",
                    "zhushu": "出独致者，得礼，故与臣子辞。月者，妇人危重，从始至例。"
                },
                {
                    "paragraph": "〇晋人杀其大夫士縠及箕郑父。○楚人伐郑。○公子遂会晋人、宋人、卫人、许人救郑。○夏，狄侵齐。○秋，八月，曹伯襄卒。〇九月，癸酉，地震。地震者何？动地也。",
                    "zhushu": "动者，震之故。传先言动者，喻若物之动地以晓人也。"
                },
                {
                    "paragraph": "何以书？记异也。",
                    "zhushu": "天动地静者，常也。地动者，象阴为阳行。是时鲁文公制于公子遂，齐、晋失道，四方叛德，星孛之萌，自此而作，故下与北斗之变所感同也。不传天下异者，从王内录可知。〇行，下孟反。孛，音佩。"
                },
                {
                    "paragraph": "○冬，楚子使椒来聘。椒者何？楚大夫也。楚无大夫，此何以书？始有大夫也。",
                    "zhushu": "入文公所闻世，见升平法，内诸夏以外夷狄也。屈完、子玉得臣者，以起霸事，此其正也。聘而与大夫者，本大国。○椒，子遥反，一本作“萩”，子小反。见，贤徧反。"
                },
                {
                    "paragraph": "始有大夫，则何以不氏？",
                    "zhushu": "据屈完氏。"
                },
                {
                    "paragraph": "许夷狄者，不一而足也。",
                    "zhushu": "许，与也。足其氏，则当纯以中国礼贵之。嫌夷狄质薄，不可卒备，故且以渐。○卒，七忽反。"
                },
                {
                    "paragraph": "〇秦人来归僖公成风之禭。其言“僖公成风”何？兼之。兼之，非礼也。",
                    "zhushu": "礼主于敬，当各使一使，所以别尊卑。〇禭，音遂，赠丧之衣服。一使，所吏反。别，彼列反，下同。"
                },
                {
                    "paragraph": "曷为不言“及成风”？",
                    "zhushu": "据“及”者，别公夫人尊卑文也。连成风者，但问尊卑体当绝，非欲上成风使及僖公。〇上，时掌反，又如字。"
                },
                {
                    "paragraph": "成风，尊也。",
                    "zhushu": "不可使卑及尊也。母尊，序在下者，明妇人有三从之义：少系父，既嫁系夫，夫死系子。〇少，诗召反。"
                },
                {
                    "paragraph": "葬曹共公。",
                    "zhushu": "〇共，音恭。"
                },
                {
                    "paragraph": "十年，春，王三月，辛卯，臧孙辰卒。〇夏，秦伐晋。",
                    "zhushu": "谓之秦者，起令狐之战，敌均不败，晋先眛以师奔秦，可以足矣，而犹不知止，故夷狄之。"
                },
                {
                    "paragraph": "〇楚杀其大夫宜申。〇自正月不雨，至于秋七月。",
                    "zhushu": "公子遂之所招。"
                },
                {
                    "paragraph": "〇及苏子盟于女栗。",
                    "zhushu": "〇女，音汝，本亦作“汝”。"
                },
                {
                    "paragraph": "冬，狄侵宋。○楚子、蔡侯次于屈貉。",
                    "zhushu": "鲁恐，故书，刺微弱也。〇屈貉，居勿反，又音厥；下麦，又户各反，二传作“厥貉”。",
                    "type": 2
                },
                {
                    "paragraph": "十有一年，春，楚子伐圈。",
                    "zhushu": "〇圈，求阮反，一音卷，说文作“圈”，字林臼万反，二传作“麋”。"
                },
                {
                    "paragraph": "〇夏，叔彭生会晋却缺于承匡。○秋，曹伯来朝。○公子遂如宋。○狄侵齐。〇冬，十月，甲午，叔孙得臣败狄于咸。狄者何？",
                    "zhushu": "以日嫌夷狄不能偏战，故问也。〇咸，音咸。"
                },
                {
                    "paragraph": "长狄也。",
                    "zhushu": "盖长百尺。"
                },
                {
                    "paragraph": "兄弟三人，",
                    "zhushu": "言相类如兄弟。"
                },
                {
                    "paragraph": "一者之齐，一者之鲁，一者之晋。",
                    "zhushu": "不书者，外异也。"
                },
                {
                    "paragraph": "其之齐者，王子成父杀之；其之鲁者，叔孙得臣杀之， ",
                    "zhushu": "经言败，杀不明，故复云尔。○复，扶又反。"
                },
                {
                    "paragraph": "则未知其之晋者也。其言败何？",
                    "zhushu": "据败者内战文，非杀一人也。"
                },
                {
                    "paragraph": "大之也。",
                    "zhushu": "长狄之三国，皆欲为君，长大非一人所能讨，兴师动众，然后杀之，如大战，故就其事言败。"
                },
                {
                    "paragraph": "其日何？",
                    "zhushu": "据日而言败，与公子友败莒师于犁同，非杀一人文。〇犁，力知反，又力兮反。"
                },
                {
                    "paragraph": "大之也。",
                    "zhushu": "如结日大战。"
                },
                {
                    "paragraph": "其地何？大之也。",
                    "zhushu": "如大战，故地。"
                },
                {
                    "paragraph": "何以书？记异也。",
                    "zhushu": "鲁成就周道之封，齐、晋霸尊周室之后，长狄之操，无羽翮之助，别之三国，皆欲为君。此象周室衰，礼义废，大人无辅佐，有夷狄行。事以三成，不可苟指一。故自宣、成以往，弑君二十八，亡国四十。〇行，下孟反。",
                    "type": 2
                },
                {
                    "paragraph": "十有二年，春，王正月，盛伯来奔。盛伯者何？失地之君也。何以不名？兄弟辞也。",
                    "zhushu": "与郜子同义。月者，前为鲁所灭，今来见归，尤当加意厚遇之。"
                },
                {
                    "paragraph": "〇𣏌伯来朝。〇二月，庚子，子叔姫卒。",
                    "zhushu": "卒者，许嫁。"
                },
                {
                    "paragraph": "此未适人，何以卒？许嫁矣。妇人许嫁，字而筓之，死则以成人之丧治之。其称子何？",
                    "zhushu": "据伯姫卒，亦许嫁，不称子。〇笄，古兮反。"
                },
                {
                    "paragraph": "贵也。其贵奈何？母弟也。",
                    "zhushu": "不称母妺而系先君言子者，远别也。礼，男子不绝妇人之手，妇人不绝男子之手。〇别，彼列反。"
                },
                {
                    "paragraph": "〇夏，楚人围巢。〇秋，滕子来朝。○秦伯使遂来聘。遂者何？秦大夫也。秦无大夫，此何以书？贤缪公也。何贤乎缪公？",
                    "zhushu": "据聘不足与大夫，荆人来聘是也。〇使遂，二传作“术”。缪，音穆。"
                },
                {
                    "paragraph": "以为能变也。其为能变奈何？惟諓諓善竫言，",
                    "zhushu": "諓諓，浅薄之貌。竫，犹，撰也。〇諓諓，，徐在浅反，又子浅反，又音笺。尚书：“截截，浅薄貌也。”贾逵注外传云：“巧言也。”善竫，在井反。 撰也，本或作“谝”，皮勉反，又必浅反；本作“撰”，七全反，又仕勉反。"
                },
                {
                    "paragraph": "俾君子易怠，",
                    "zhushu": "俾，使也。易怠，犹轻惰也。○俾，必尔反，注同，使也。易，以豉反，注同。惰，大卧反。"
                },
                {
                    "paragraph": "而况乎我多有之，惟一介断断焉无他技，",
                    "zhushu": "一介，犹一槩。断断，犹专一也。他技，奇巧异端也。孔子曰：“攻乎异端，斯害也已。”〇一介，古拜反，“一介，犹一槩也”，尚书音古贺反。断断，丁乱反，专一也，注同。技，其绮反。槩，古爱反。奇，其宜反，本立作“𤦺”，同。"
                },
                {
                    "paragraph": "其心休休",
                    "zhushu": "休休，美大貌。○休休，许虬反，美大貌。"
                },
                {
                    "paragraph": "能有容，",
                    "zhushu": "能含容贤者逆耳之言。"
                },
                {
                    "paragraph": "是难也。",
                    "zhushu": "是难行也。秦缪公自伤前不能用百里子、蹇叔子之言，感而自变悔，遂霸西戎。故因其能聘中国，善而与之，使有大夫。子贡曰：“君子之过也，如日月之食焉。过也，人皆见之；更也，人皆仰之。”此之谓也。"
                },
                {
                    "paragraph": "○冬，十有二月，戊午，晋人、秦人战于河曲。此偏战也，何以不言师败绩？敌也。曷为以水地？",
                    "zhushu": "以水地者，谓以水曲折，起地远近所在也。据战于泓不言曲。〇折，之设反。"
                },
                {
                    "paragraph": "河曲疏矣，河千里而一曲也。",
                    "zhushu": "何曲疏以据地明，故可以曲地，因以起二国之君，数兴兵相伐，战无已时，故不言及，不别曲直，而地以河曲，明两曲也。○数，所角反。不别，彼列反，下同。"
                },
                {
                    "paragraph": "季孙行父帅师城诸及运。",
                    "zhushu": "书帅师者，刺鲁微弱，臣下不可使，邑久不修，不敢徒行，兴师厉众，然后敢城之。言及者，别君邑、臣邑也。〇运，二传作“郓”，后皆尔。",
                    "type": 2
                },
                {
                    "paragraph": "十有三年，春，王正月。〇夏，五月，壬午，陈侯朔卒。",
                    "zhushu": "不书葬者，盈为晋文讳也。晋文虽霸，会人孤以尊天子，自补有余，故复盈为讳。○盈为，于伪反，下文“盈为”“为周公”皆同。复，扶又反。"
                },
                {
                    "paragraph": "〇邾娄子蘧篨卒。",
                    "zhushu": "〇蘧篨，其居反，下直居反。"
                },
                {
                    "paragraph": "○自正月不雨，至于秋七月。",
                    "zhushu": "公子遂所致。"
                },
                {
                    "paragraph": "○世室屋坏。世室者何？鲁公之庙也。",
                    "zhushu": "鲁公，周公子伯禽。〇世室，二传作“大室”。"
                },
                {
                    "paragraph": "周公称大庙，鲁公称世室，群公称宫。",
                    "zhushu": "少差异其下者，所以上尊周公。○大庙，音泰，下同。"
                },
                {
                    "paragraph": "此鲁公之庙也，曷为谓之世室？世室犹世室也，世世不毁也。",
                    "zhushu": "鲁公始封之君，故不毁也。"
                },
                {
                    "paragraph": "周公何以称大庙于鲁？",
                    "zhushu": "据鲁公始封也。"
                },
                {
                    "paragraph": "封鲁公以为周公也。",
                    "zhushu": "称周公，故语在下。"
                },
                {
                    "paragraph": "周公拜乎前，鲁公拜乎后，",
                    "zhushu": "始受封时，拜于文王庙也。尚书曰“用命赏于祖”是也。父子俱拜者，明以周公之功封鲁公也。"
                },
                {
                    "paragraph": "曰：“生以养周公，",
                    "zhushu": "生以鲁国供养周公。〇以养，余亮反，注皆同。供养，九用反，下同。"
                },
                {
                    "paragraph": "死以为周公主。”",
                    "zhushu": "如周公死，当以鲁公为祭祀主。加“曰”者，成王始受其茅土之辞。礼记明堂位曰：“封周公于曲阜，地方七百里，革车千乘。”盖以为有王功，故半天子也。〇死以为，如字，法“死以为周公主”同。乘，绳证反。王，于况反。"
                },
                {
                    "paragraph": "然则周公之鲁乎？曰：不之鲁也。 封鲁公以为周公主。然则周公曷为不之鲁？",
                    "zhushu": "据为周公者，谓生以养周公，死以为周公主。周公不之鲁，则不得供养为主。"
                },
                {
                    "paragraph": "欲天下之一乎周也。",
                    "zhushu": "周公圣人，德至重，功至大，东征则西国怨，西征则东国怨。嫌之鲁，恐天下回心趣郷之，故封伯禽，命使遥供养，死则奔丧为主，所以一天下之心于周室。○郷，许亮反。"
                },
                {
                    "paragraph": "鲁祭周公，何以为牲？",
                    "zhushu": "据庙异也。"
                },
                {
                    "paragraph": "周公用白牡，",
                    "zhushu": "白牡，殷牲也。周公死有王礼，谦不敢与文武同也。不以夏黑牡者，嫌改周之文，当以夏辟嫌也。"
                },
                {
                    "paragraph": "鲁公用骍犅，",
                    "zhushu": "骍犅，赤脊，周牲也。鲁公以诸侯不嫌，故从周制，以脊为差。○骍，息营反。犅，音诗作“刚”。骍犅，赤脊也。"
                },
                {
                    "paragraph": "群公不毛。",
                    "zhushu": "不毛，不纯色，所以降于尊祖。"
                },
                {
                    "paragraph": "鲁祭周公，何以为盛？",
                    "zhushu": "据牲异也。〇盛，成政反，又音成，粢盛也，在器曰盛。"
                },
                {
                    "paragraph": "周公盛，",
                    "zhushu": "盛者，新榖。"
                },
                {
                    "paragraph": "鲁公焘，",
                    "zhushu": "焘者，冒也，故上以新也。〇焘，徒报反；一本作“涛”，音同，冒也。冒，亡报反。"
                },
                {
                    "paragraph": "群公廪。",
                    "zhushu": "廪者，连新于陈上，财令半相连尔。此谓方祫祭之时，序昭穆之差。○廪，力甚反。财令，力呈反，下同。"
                },
                {
                    "paragraph": "世室屋坏何以书？讥。何讥尔？久不修也。",
                    "zhushu": "简忽，久不以时修治，至令坏败，故讥之。言屋者，重宗庙，详录之，以不务公室。不月者，知久不修，当蒙上月。"
                },
                {
                    "paragraph": "〇冬，公如晋。○卫侯会于沓。",
                    "zhushu": "〇沓，徒合反。"
                },
                {
                    "paragraph": "○狄侵卫。○十有二月，己丑，公及晋侯盟。○还自晋，○郑伯会公于斐。还者何？善辞也。何善尔？往党，卫侯会公于沓，至得与晋侯盟；反党，郑伯会公于斐，故善之也。",
                    "zhushu": "党，所也。所，犹时，齐人语也。文公前扈之盟不见序，后能救郑之难，不逆王者之求，上得尊尊之义，下得解患之恩，一出三为诸侯所荣，故加录。于其还时，皆深善之。〇棐，本又作“棐”，芳尾反。难，乃旦反。",
                    "type": 2
                },
                {
                    "paragraph": "十有四年，春，王正月，公至自晋。",
                    "zhushu": "月者，为臣子，喜录上事。〇为臣，于伪反，下“为后”“故为”同。"
                },
                {
                    "paragraph": "〇邾娄人伐我南鄙。○叔彭生帅师伐邾娄。〇夏，五月，乙亥，齐侯潘卒。",
                    "zhushu": "不书葬者，潘立储嗣不明，乍欲立舍，乍欲立商人，至使临葬更相篡弑，故绝其身，明当更立其先君之次。〇潘，普干反。更相，音庚，下“吴”“楚更”同。篡杀，申志反，下同。"
                },
                {
                    "paragraph": "○六月，公会宋公、陈侯、卫侯、郑伯、许男、曹伯、晋赵盾。癸酉，同盟于新城。",
                    "zhushu": "盟下日者，刺诸侯微弱，信在赵盾。〇盾，徒本反。"
                },
                {
                    "paragraph": "○秋，七月，有星孛入于北斗。孛者何？彗星也。",
                    "zhushu": "状如篲。〇孛，步内反，徐扶愦反。"
                },
                {
                    "paragraph": "其言入于北斗何？",
                    "zhushu": "据大辰不言入，又不言孛名。"
                },
                {
                    "paragraph": "北斗有中也。",
                    "zhushu": "中者，魁中。"
                },
                {
                    "paragraph": "何以书？记异也。",
                    "zhushu": "孛者，邪乱之气。篲者，扫故置新之象也。北斗，天之枢机玉衡，七政所出。是时桓、文迹息，王者不能统政。自是之后，齐、晋并争，吴、楚更谋，竞行天子之事，齐、宋、莒、鲁弑其君而立之应。〇争，争鬭之争。"
                },
                {
                    "paragraph": "〇公至自会。○晋人纳接菑于邾娄，弗克纳。纳者何？入辞也。其言弗克纳何？",
                    "zhushu": "据言于邾娄，与纳顿子于顿同，俱入国得立辞。○捷菑，在妾反，又如字；下侧其反， 二传作“捷菑”。"
                },
                {
                    "paragraph": "大其弗克纳也。",
                    "zhushu": "克，胜也。郑伯以胜为恶，此弗胜，故为大。"
                },
                {
                    "paragraph": "何大乎其弗克纳？",
                    "zhushu": "据伐齐纳子纠，耻不能纳。"
                },
                {
                    "paragraph": "晋却缺帅师，革车八百乘，以纳接菑于邾娄，力沛若有余",
                    "zhushu": "，沛，有余貌。○乘，绳证反。沛若，普贝反，有余貌。"
                },
                {
                    "paragraph": "而纳之。邾娄人言曰：“接菑，晋出也。貜且，齐出也。",
                    "zhushu": "出，外孙也。〇貜且，俱缚反，下子余反。"
                },
                {
                    "paragraph": "子以其指，",
                    "zhushu": "指，手指。"
                },
                {
                    "paragraph": "则接菑也四，貜且也六。",
                    "zhushu": "言俱不得天之正性。"
                },
                {
                    "paragraph": "子以大国压之，",
                    "zhushu": "压，服也。服邾娄使从命。○压，于甲反，又于辄反，服也。"
                },
                {
                    "paragraph": "则未知齐、晋孰有之也。",
                    "zhushu": "设齐复兴兵来纳貜且，亦欲服邾娄使从命，未知齐、晋谁能使外孙有邾娄者。〇齐复，扶又反，下同。"
                },
                {
                    "paragraph": "贵则皆贵矣，",
                    "zhushu": "时邾娄再娶，二子母尊同体敌。"
                },
                {
                    "paragraph": "虽然，貜且也长。”",
                    "zhushu": "既两不得正，性又皆贵，唯当以年长故立之。〇长，丁丈反，注同。"
                },
                {
                    "paragraph": "却缺曰：“非吾力不能纳也，义实不尔克也。”",
                    "zhushu": "如邾娄人言，义不可夺也，故云尔。"
                },
                {
                    "paragraph": "引师而去之。故君子大其弗克纳也。",
                    "zhushu": "大其不以已非夺人之是。"
                },
                {
                    "paragraph": "此晋却缺也，其称人何？贬。曷为贬？",
                    "zhushu": "据赵鞅纳蒯，聩不贬。"
                },
                {
                    "paragraph": "不与大夫专废置君也。曷为不与？",
                    "zhushu": "据大其弗克纳。"
                },
                {
                    "paragraph": "实与",
                    "zhushu": "“弗克纳”是。"
                },
                {
                    "paragraph": "而文不与。文曷为不与？大夫之义，不得专废置君也。",
                    "zhushu": "不复发上无天子、下无方伯传者，诸侯本有锡命征伐忧天下之道，故明有乱义，大夫不得专也。接菑不系邾娄者，见挈于却缺也。不氏者，本当言却娄接菑，见当国也。○见挈，贤徧反，下音苦结反。"
                },
                {
                    "paragraph": "○九月甲申，公孙敖卒于齐。",
                    "zhushu": "已绝，卒之者，为后齐胁鲁归其丧，有耻，故为内讳，使若尚为大夫。"
                },
                {
                    "paragraph": "〇齐公子商人弑其君舍。此未逾年之君也，其言弑其君舍何？",
                    "zhushu": "据弑其君之子奚齐也。连名何之者，弑成君、未成君俱名，问例所从也。"
                },
                {
                    "paragraph": "已立之，已杀之，",
                    "zhushu": "商人本正当立，恐舍缘潘意为害，故先立而弑之。"
                },
                {
                    "paragraph": "成死者而贱生者也。",
                    "zhushu": "恶商人怀诈无道，故成舍之君号，以贱商人之所为。不解名者，言成君可知。从成君不日者，与卓子同。〇恶，乌路反。卓，勅角反。"
                },
                {
                    "paragraph": "○宋子哀来奔。宋子哀者何？无闻焉尔。〇冬，单伯如齐。齐人执单伯，齐人执子叔姫。执者曷为或称行人？或不称行人？",
                    "zhushu": "此问诸侯相执大夫所称例。"
                },
                {
                    "paragraph": "称行人而执者，以其事执也",
                    "zhushu": "。以其所衔奉国事执之，“晋人执我行人叔孙舍”是也。"
                },
                {
                    "paragraph": "不称行人而执者，以已执也。",
                    "zhushu": "已者，已大夫，自以大夫之罪执之。分别之者，罪恶各当归其本。〇别，彼列反。"
                },
                {
                    "paragraph": "单伯之罪何？道淫也。恶乎淫？淫乎子叔姫。",
                    "zhushu": "时子叔姫嫁，当为齐夫人，使单伯送之。〇恶，音乌。"
                },
                {
                    "paragraph": "然则曷为不言“齐人执单伯及子叔姫”？",
                    "zhushu": "据夫人妇姜系公子遂。"
                },
                {
                    "paragraph": "内辞也，使若异罪然。",
                    "zhushu": "深讳，使若各自以他事见执者。不书“叔姫归于齐”者，深讳以起道淫。书“单伯如齐”者，起送叔姫也。齐称人者，顺讳文，使若非伯讨。",
                    "type": 2
                },
                {
                    "paragraph": "十有五年，春，季孙行父如晋。〇三月，宋司马华孙来盟。",
                    "zhushu": "月者，文公微弱，大夫秉政，宋亦蔽于三世之党，二乱结盟，故不与信辞。不称使者，宋无大夫。官举者，见宋乱也。录华孙者，明恶二国，非以月恶华孙也。〇华孙，户化反。见，贤𥚹反。恶二，乌路反，下皆同。"
                },
                {
                    "paragraph": "〇夏，曹伯来朝。〇齐人归公孙敖之丧。何以不言来？",
                    "zhushu": "据齐人来归子叔姫。"
                },
                {
                    "paragraph": "内辞也，胁我而归之，笋将而来也。",
                    "zhushu": "荀者，竹箯，一名编舆，齐、鲁以北名之曰笋。将，送也。为叔姫淫，恶鲁类，故取其尸置编舆中，传送而来，胁鲁令受之，故讳不言来，起其来有耻，不可言来也。不月者，不以恩录，与子叔姫异。〇笋将，音峻，竹箯也。将，送也。竹箯，婢绵反，一音步贤反。服虔音编，韦昭音如频反。编，必绵反，一音篇，郭璞音步典反。舆，音余。为叔，于伪反，下“父为”“子为”“若为”“实为”同。传，直专反。令受，力呈反，下同。"
                },
                {
                    "paragraph": "○六月，辛丑朔，日有食之。鼓用牲于社。",
                    "zhushu": "是后楚人灭庸，宋人弑其君处臼，齐人弑其君商人， 宣公弑子赤，莒弑其君庶其。"
                },
                {
                    "paragraph": "〇单伯至自齐。",
                    "zhushu": "大夫不致，此致者，喜患祸解也。不省去氏者，淫当绝，使若他单伯至也。〇解，户买反。省，所景反。"
                },
                {
                    "paragraph": "○晋却缺帅师伐蔡。戊申，入蔡。入不言伐，此其言伐何？至之日也。其日何？",
                    "zhushu": "据甲寅齐人伐卫，日伐也。"
                },
                {
                    "paragraph": "至之日也。",
                    "zhushu": "嫌至日伐，不至日入，故曰入也。主书，与甲寅同义。"
                },
                {
                    "paragraph": "○秋，齐人侵我西鄙。○季孙行父如晋。〇冬，十有一月，诸侯盟于扈。",
                    "zhushu": "不序不日者，顺上讳文，使若扈之盟，都不可得而知。"
                },
                {
                    "paragraph": "○十有二月，齐人来归子叔姫。其言来何？",
                    "zhushu": "据齐人归公孙敖之丧，不言来。"
                },
                {
                    "paragraph": "闵之也。",
                    "zhushu": "闵伤其弃绝来归。"
                },
                {
                    "paragraph": "此有罪，何闵尔？父母之于子，虽有罪，犹若其不欲服罪然。",
                    "zhushu": "孔子曰：“父为子隐，子为父隐，直在其中矣。”所以崇父子之亲也。言齐人不以弃归为文者，令与敖同文相发明。叔姫于文公为姊妹，言父母者，时文公母在，明孝子当申母恩也。月者，闵录之，从无罪例。"
                },
                {
                    "paragraph": "○齐侯侵我西鄙，遂伐曹，入其郛。郛者何？恢郭也。",
                    "zhushu": "恢，大也。郭，城外大郭。〇郛，芳夫反，郭也。恢郭，苦回反，大也。"
                },
                {
                    "paragraph": "入郛书乎？曰：不书。",
                    "zhushu": "围不言入，入郛是也。"
                },
                {
                    "paragraph": "入郛不书，此何以书？动我也。",
                    "zhushu": "讳使若为同姓，见入郛，故动，惧我也。"
                },
                {
                    "paragraph": "动我者何？内辞也，其实我动焉尔。",
                    "zhushu": "齐侵鲁，鲁实为子叔姫故，动惧失操云尔。郷者不去，几亦入我郛，故举入郛以起鲁耻，且明兵之所郷，苟得其罪，则莫敢不惧。〇郷者，许亮反，下同。几，音祈。",
                    "type": 2
                },
                {
                    "paragraph": "十有六年，春，季孙行父会齐侯于阳榖，齐侯弗及盟。其言弗及盟何？",
                    "zhushu": "据序上会也。连盟何者？嫌据盟。"
                },
                {
                    "paragraph": "不见与盟也。",
                    "zhushu": "与齐期盟，为叔姫故，中见简贱，不见与盟，侮辱有耻，故讳使若行父会而去。齐侯不及得与盟，故言“齐侯弗及”，亦所以起齐侯不肯。〇为，于伪反。"
                },
                {
                    "paragraph": "〇夏，五月，公四不视朔。",
                    "zhushu": "视朔，说在六年。不举不朝庙者，礼，月终于庙，先受朔，政乃朝，明王教尊也。朝庙，私也，故以不视朔为重。常以朔者，重始也。"
                },
                {
                    "paragraph": "公曷为四不视朔？",
                    "zhushu": "据无事也。"
                },
                {
                    "paragraph": "公有疾也。",
                    "zhushu": "以不讳举公，知有疾。公有疾，乃复举公是也。〇乃复，扶又反，下同。"
                },
                {
                    "paragraph": "何言乎公有疾不视朔？",
                    "zhushu": "据有疾无恶也。"
                },
                {
                    "paragraph": "自是公无疾不视朔也。",
                    "zhushu": "有疾无恶，不当书。又不言有疾者，欲起公自是无疾不视朔也。"
                },
                {
                    "paragraph": "然则曷为不言公无疾不视朔？有疾，犹可言也，无疾，不可言也。",
                    "zhushu": "言无疾，大恶不可言也。是后公不复视朔，政事委任公子遂。"
                },
                {
                    "paragraph": "〇六月，戊辰，公子遂及齐侯盟于犀丘。",
                    "zhushu": "〇犀丘，音西，左氏作“郪丘”，榖梁作“师丘”。"
                },
                {
                    "paragraph": "〇秋，八月，辛未，夫人姜氏薨。○毁泉台。泉台者何？郎台也。",
                    "zhushu": "庄公所筑台于郎，以郎讥临民之漱浣。〇漱，素侯反。浣，户管反。"
                },
                {
                    "paragraph": "郎台则曷为谓之泉台？未成为郎台，",
                    "zhushu": "未成时，但以地名之。"
                },
                {
                    "paragraph": "既成为泉台。",
                    "zhushu": "既成，更以所置名之。"
                },
                {
                    "paragraph": "毁泉台，何以书？讥。何讥尔？筑之讥，毁之讥。先祖为之，己毁之，不如勿居而已矣。",
                    "zhushu": "但当勿居，令自毁坏，不当故毁，暴扬先祖之恶也。筑、毁讥同，知例皆时。〇令，力呈反。暴，步卜反。"
                },
                {
                    "paragraph": "〇楚人、秦人、巴人灭庸。",
                    "zhushu": "〇巴，布加反。"
                },
                {
                    "paragraph": "〇冬，十有一月，宋人弑其君处臼。弑君者，曷为或称名氏，或不称名氏？大夫弑君称名氏，贱者穷诸人；",
                    "zhushu": "贱者，谓士也。士正自当称人。〇处曰，二传作“杵臼”。"
                },
                {
                    "paragraph": "大夫相杀称人，贱者穷诸盗。",
                    "zhushu": "降大夫使称人，降士使称盗者，所以别死刑有轻重也。无尊上，非圣人、不孝者，斩首枭之。无营上，犯军法者，斩要；杀人者，刎脰。故重者录，轻者略也。不日者，内娶略贱之。〇别，彼列反。枭，古尧反。要，一遥反。刎，亡粉反。头，如字，本又作“脰”，音豆。",
                    "type": 2
                },
                {
                    "paragraph": "十有七年，春，晋人、卫人、陈人、郑人伐宋。○夏，四月，癸亥，葬我小君圣姜。圣姜者何？文公之母也。",
                    "zhushu": "〇圣姜，二传作“声姜”。"
                },
                {
                    "paragraph": "〇齐侯伐我西鄙。〇六月，癸未，公及齐侯盟于榖。〇诸侯会于扈。〇秋，公至自榖。〇冬，公子遂如齐。",
                    "zhushu": "",
                    "type": 2
                },
                {
                    "paragraph": "十有八年，春，王二月，丁丑，公薨于台下。○秦伯䓨卒。",
                    "zhushu": "秦穆公也。至此卒者，因其贤。〇伯䓨，乙耕反。何云：“穆公也。”左氏：穆公子康公。"
                },
                {
                    "paragraph": "〇夏，五月，戊戍，齐人弑其君商人。",
                    "zhushu": "商人，弑君贼，复见者，与大夫异。齐人已君事之，杀之宜当坐弑君。〇复见，扶又反，下同；下贤徧反。"
                },
                {
                    "paragraph": "○六月，癸酉，葬我君文公。〇秋，公子遂、叔孙得臣如齐。",
                    "zhushu": "不举重者，讥鲁猥使二大夫出，虚国家，废政事，重录内也。"
                },
                {
                    "paragraph": "〇冬，十月，子卒。子卒者孰谓？谓子赤也。何以不日？",
                    "zhushu": "据子般卒日。"
                },
                {
                    "paragraph": "隐之也。何隐尔？弑也。弑则何以不日？",
                    "zhushu": "据子般卒日。〇弑也，音试，下及注同。"
                },
                {
                    "paragraph": "不忍言也。",
                    "zhushu": "所闻世，臣子恩痛王父深厚，故不忍言其日，与子般异。"
                },
                {
                    "paragraph": "〇夫人姜氏归于齐。",
                    "zhushu": "归者，大归也。夫死子弑，贼人立，无所归留，故去也。有去道。书者，重绝不复反。"
                },
                {
                    "paragraph": "〇季孙行父如齐。〇莒弑其君庶其。称国以弑何？",
                    "zhushu": "据“莒人弑其君密州”。"
                },
                {
                    "paragraph": "称国以弑者，众弑君之辞。",
                    "zhushu": "一人弑君，国中人人尽喜，故举国以明失众，当坐绝也。例皆时者，略之也。"
                }
            ]
        },
        {
            "name": "宣公第七",
            "paragraphs": [
                {
                    "paragraph": "宣公第七",
                    "zhushu": "",
                    "type": 1
                },
                {
                    "paragraph": "元年，春，王正月，公即位。继弑君不言即位，此其言即位何？其意也。",
                    "zhushu": "桓公篡成君，宣公篡末逾年君，嫌其义异，故复发传。"
                },
                {
                    "paragraph": "〇公子遂如齐逆女。",
                    "zhushu": "讥丧娶。复书不亲迎者，嫌触讳不成其文也。有母言如者，缘内讳无贬公文。"
                },
                {
                    "paragraph": "三月，遂以夫人妇姜至自齐。遂何以不称公子？一事而再见者，卒名也。",
                    "zhushu": "卒，竟也。竟但举名者，省文。"
                },
                {
                    "paragraph": "夫人何以不称姜氏？",
                    "zhushu": "据侨如以夫人妇姜氏至自齐也。经有姜，不但问不称氏者。嫌据夫人氏，欲使去姜。"
                },
                {
                    "paragraph": "贬。曷为贬？",
                    "zhushu": "据俱至也。"
                },
                {
                    "paragraph": "讥丧娶也。丧娶者，公也，则曷为贬夫人？",
                    "zhushu": "据师还也。"
                },
                {
                    "paragraph": "内无贬于公之道也。",
                    "zhushu": "明下无贬上之义。"
                },
                {
                    "paragraph": "内无贬于公之道，则曷为贬夫人？",
                    "zhushu": "据俱有讳义。"
                },
                {
                    "paragraph": "夫人与公一体也。",
                    "zhushu": "耻辱与公共之。夫人贬，则公恶明矣。去氏比于去姜，差轻可言，故不讳贬夫人。〇差，初卖反。"
                },
                {
                    "paragraph": "其称妇何？",
                    "zhushu": "据桓公夫人至，不称妇。"
                },
                {
                    "paragraph": "有姑之辞也。",
                    "zhushu": "有姑当以妇礼至，无姑当以夫人礼至，故分别言之。言以者，见行遂意也。见继重在遂，因远别也。月者，公不亲迎，危录之例也。"
                },
                {
                    "paragraph": "〇夏，季孙行父如齐。○晋放其大夫胥甲父于卫。放之者何？犹曰无去是云尔。",
                    "zhushu": "是，是卫。"
                },
                {
                    "paragraph": "然则何言尔？近正也。此其为近正奈何？古者大夫已去，三年待放。",
                    "zhushu": "古者刑不上大夫，盖以为𢳣巢毁卵，则凤皇不翔，刳胎焚火，则麒麟不至。刑之，则恐误刑贤者。 死者不可复生，刑者不可复属，故有罪放之而已，所以尊贤者之类也。三年者，古者疑狱三年而后断。易曰“系用徽墨，置于丛棘，三岁不得，凶”是也。自嫌有罪当诛，故三年不敢去。〇摘，吐狄反。刳，口孤反。属，音蜀。丛棘，才工反。"
                },
                {
                    "paragraph": "君放之，非也；",
                    "zhushu": "曰无去是，非也。"
                },
                {
                    "paragraph": "大夫待放，正也。",
                    "zhushu": "听君不去卫，正也。"
                },
                {
                    "paragraph": "古者臣有大丧，则君三年不呼其门",
                    "zhushu": "。重夺孝子之恩也。礼，父母之丧，三年不从政；齐衰大功之丧，三月不从政。故孔子曰：“夏后氏三年之丧，既𣩵而致事。殷人既葬而致事，周人卒哭而致事。君子不夺人之亲，亦不可夺亲也。”"
                },
                {
                    "paragraph": "已练，可以弁冕",
                    "zhushu": "，此说时衰正失，非谓礼当然。弁，礼所谓皮弁、爵弁也。皮弁，武冠。爵弁，文冠。夏曰収，殷曰哻，周曰弁，加旒曰冕，主所以入宗庙。○𠳲，况甫反。"
                },
                {
                    "paragraph": "服金革之事。",
                    "zhushu": "谓以兵事使之。"
                },
                {
                    "paragraph": "君使之，非也；",
                    "zhushu": "非古道也。"
                },
                {
                    "paragraph": "臣行之，礼也。",
                    "zhushu": "臣顺君命，亦礼也。此与君放之非，臣待君放正同，故引同类相发明。"
                },
                {
                    "paragraph": "闵子",
                    "zhushu": "闵子骞，以孝闻。"
                },
                {
                    "paragraph": "要绖而服事，",
                    "zhushu": "礼，已练，男子除乎首，妇人除乎带。○要，一遥反。"
                },
                {
                    "paragraph": "既而曰：“若此乎，古之道不即人心。”",
                    "zhushu": "既，事毕。言古者，不敢斥君。即，近也。"
                },
                {
                    "paragraph": "退而致仕，",
                    "zhushu": "退，退身也。致仕，还䘵位于君。"
                },
                {
                    "paragraph": "孔子盖善之也。",
                    "zhushu": "善其服事，外得事君之义，致仕，内不失亲亲之恩。言古者，又孙顺不讪其君也。不言君子者，时贤者多以为非，唯孔子以为是。○孙，音逊。"
                },
                {
                    "paragraph": "○公会齐侯于平州。〇公子遂如齐。〇六月，齐。人取济西田。外取邑不书，此何以书？",
                    "zhushu": "据曹取之不书。〇济，子礼反。"
                },
                {
                    "paragraph": "所以赂齐也。",
                    "zhushu": "鲁所以赂遗齐，故称“人”，共国辞。○遗，唯季反。"
                },
                {
                    "paragraph": "曷为赂齐？",
                    "zhushu": "据上无战伐，无所谢。"
                },
                {
                    "paragraph": "为弑子赤之赂也。",
                    "zhushu": "子赤，齐外孙。宣公篡弑之，恐为齐所诛，为是赂之，故讳使若齐自取之者，亦因恶齐取篡者赂，当坐取邑。未之齐坐者，由律行言许受赂也。月者，恶内甚于邾娄子益。"
                },
                {
                    "paragraph": "〇秋，邾娄子来朝。〇",
                    "zhushu": ""
                },
                {
                    "paragraph": "楚子、郑人侵陈，遂侵宋。",
                    "zhushu": "微者不得言遂。遂者，楚子之遂也。不从郑人去遂者，兵尊者兼将。〇将，子匠反。"
                },
                {
                    "paragraph": "〇",
                    "zhushu": ""
                },
                {
                    "paragraph": "晋赵盾帅师救陈。宋公、陈侯、卫侯、曹伯会晋师于斐林，伐郑。此晋赵盾之师也，",
                    "zhushu": "据上赵盾救陈，微者不能会诸侯。〇斐，芳尾反。"
                },
                {
                    "paragraph": "曷为不言赵盾之师？",
                    "zhushu": "据公子遂会晋赵盾于衡雍，伊雒戎盟，再出名氏。"
                },
                {
                    "paragraph": "君不会大夫之辞也。",
                    "zhushu": "时诸侯为赵盾所会，不与卑致尊，故正之。去大夫名氏，使若更有师也。殊会地之者，起诸侯为盾所会。"
                },
                {
                    "paragraph": "○冬，晋赵穿帅师侵柳。柳者何？天子之邑也。",
                    "zhushu": "天子之间田也，有大夫守之，晋与大夫忿争侵之。〇间，音闲。"
                },
                {
                    "paragraph": "曷为不系乎周？",
                    "zhushu": "据“王师败绩于贸戎”，系王。〇贸，音茂。"
                },
                {
                    "paragraph": "不与伐天子也。",
                    "zhushu": "绝正其义，使若两国自相伐。"
                },
                {
                    "paragraph": "〇晋人、宋人伐郑。",
                    "zhushu": "",
                    "type": 2
                },
                {
                    "paragraph": "二年，春，王二月壬子，宋华元帅师及郑公子归生帅师，战于大棘。宋师败绩，获宋华元。",
                    "zhushu": "复出宋者，非独恶华元，明耻辱及宋国。○华，户化反。"
                },
                {
                    "paragraph": "○秦师伐晋。",
                    "zhushu": "秦称师者，闵其众，恶其将。本秦之忿，起殽之战。今襄公、缪公已死，可以止矣，而复伐晋，恶其搆怨结祸无已。"
                },
                {
                    "paragraph": "○夏，晋人、宋人、卫人、陈人侵郑。〇秋九月乙丑，晋赵盾弑其君夷獔。",
                    "zhushu": "〇夷獋，户刀反，又古刀反，二传作“夷皐”。"
                },
                {
                    "paragraph": "〇冬十月乙亥，天王崩。",
                    "zhushu": "匡王。",
                    "type": 2
                },
                {
                    "paragraph": "三年，春，王正月，郊牛之口伤，改卜牛。牛死，乃不郊，犹三望。其言之何？",
                    "zhushu": "据食角不言之。"
                },
                {
                    "paragraph": "缓也。",
                    "zhushu": "辞间容之，故为缓，不若食角急也。别天牲主以角。书者，讥宣公养牲不谨敬、不絜清而灾。重事至尊，故详录其简甚。"
                },
                {
                    "paragraph": "曷为不复卜？",
                    "zhushu": "据定十五年“牛死，改卜牛”。"
                },
                {
                    "paragraph": "养牲养二卜，",
                    "zhushu": "二卜语在下。"
                },
                {
                    "paragraph": "帝牲不吉，",
                    "zhushu": "帝，皇天大帝，在北辰之中，主摠领天地五帝群神也。不吉者，有灾。"
                },
                {
                    "paragraph": "则扳稷牲而卜之。",
                    "zhushu": "先卜帝牲养之，有灾更引稷牲下之，以为天牲养之。凡当二卜尔。复不吉，不复郊。〇扳，普颜反，又甫奸反。"
                },
                {
                    "paragraph": "帝牲在于涤三月，",
                    "zhushu": "涤，宫名，养帝牲三牢之处也。谓之涤者，取其荡涤絜清。三牢者，各主一月，取三月一时，足以充其天牲。〇于涤，大历反，养牲宫名。"
                },
                {
                    "paragraph": "于稷者唯具是视。",
                    "zhushu": "视其身体具无灾害而已，不特养于涤宫，所以降稷尊帝。"
                },
                {
                    "paragraph": "郊则曷为必祭稷？",
                    "zhushu": "据郊者，主为祭天。"
                },
                {
                    "paragraph": "王者必以其祖配。",
                    "zhushu": "祖谓后稷，周之始祖，姜嫄履大人迹所生。配，配食也。"
                },
                {
                    "paragraph": "王者则曷为必以其祖配？",
                    "zhushu": "据方父事夫。"
                },
                {
                    "paragraph": "自内出者，无匹不行；",
                    "zhushu": "匹，合也。无所与会合则不行。"
                },
                {
                    "paragraph": "自外至者，无主不止。",
                    "zhushu": "必得主人乃止者，天道暗昧，故推人道以接之。不以文王配者，重本尊始之义也。故孝经曰：“郊祀后稷以配天，宗祀文王于明堂，以配上帝。”上帝，五帝，在大微之中，迭生子孙，更王天下。书“改卜”者，善其应变得礼也。〇迭，大结反。更王，音庚，下于况反。"
                },
                {
                    "paragraph": "○葬匡王。○楚子伐贲浑戎。",
                    "zhushu": "〇贲浑，旧音六，或音奔，下户门反，二传作“陆浑”。"
                },
                {
                    "paragraph": "○夏，楚人侵郑。〇秋，赤狄侵齐。〇宋师围曹。○冬十月，丙戍，郑伯兰卒。〇葬郑缪公。",
                    "zhushu": "葬不月者，子未三年而弑，故略之也。〇缪，音穆。",
                    "type": 2
                },
                {
                    "paragraph": "四年，春，王正月，公及齐侯平莒及郯，莒人不肯。公伐莒，取向。此平莒也，其言不肯何？",
                    "zhushu": "据取汶阳田，不言棘不肯。"
                },
                {
                    "paragraph": "辞取向也。",
                    "zhushu": "为公取向作辞也。耻行义为利，故讳使若莒不肯起其平也。听公平，伐取其邑以弱之者，愈也。莒言及者，明非莒不肯起其平也。书齐侯者，公不能独平也。月者，恶录之。〇公为，于伪反。"
                },
                {
                    "paragraph": "○秦伯稻卒。○夏六月，乙酉，郑公子归生弑其君夷。〇赤狄侵齐。○秋，公如齐。○公至自齐。○冬，楚子伐郑。",
                    "zhushu": "",
                    "type": 2
                },
                {
                    "paragraph": "五年，春，公如齐。○夏，公至自齐。○秋九月，齐髙固来逆子叔姫。○叔孙得臣卒。",
                    "zhushu": "不日者，知公子遂欲弑君。为人臣知贼而不言明，当诛。"
                },
                {
                    "paragraph": "〇冬，齐髙固及子叔姫来。何言乎髙固之来？",
                    "zhushu": "据当举叔姫为重，大夫私事不当书。〇为重，直用反，下同。"
                },
                {
                    "paragraph": "言叔姫之来，而不言髙固之来，则不可。",
                    "zhushu": "礼，大夫妻岁一归宗。叔姫属嫁，而与髙固来，如但言叔姫来，而不言髙固来，则鲁负教戒，重不可言。故书髙固，明失教戒，重在固言及者，犹公及夫人。"
                },
                {
                    "paragraph": "子公羊子曰：“其诸为其双双而俱至者与？”",
                    "zhushu": "言其双行匹至，似于鸟兽。"
                },
                {
                    "paragraph": "〇楚人伐郑。",
                    "zhushu": "",
                    "type": 2
                },
                {
                    "paragraph": "六年，春，晋赵盾、卫孙免侵陈。赵盾弑君，此其复见何？",
                    "zhushu": "据宋督、郑归生、齐崔杼弑其君，后不复见。〇见何，贤𥚹反。"
                },
                {
                    "paragraph": "亲弑君者，赵穿也。",
                    "zhushu": "复见赵盾者，欲起亲弑者赵穿，非盾。"
                },
                {
                    "paragraph": "亲弑君者赵穿，则曷为加之赵盾？不讨贼也。何以谓之不讨贼？",
                    "zhushu": "据皆去葬，不如弑。"
                },
                {
                    "paragraph": "晋史书贼曰：“晋赵盾弑其君夷獔。”赵盾曰：“天乎无辜！",
                    "zhushu": "辜，罪也。呼天告𡨚。"
                },
                {
                    "paragraph": "吾不弑君，谁谓吾弑君者乎？”史曰：“尔为仁为义，人弑尔君，而复国不讨贼，此非弑君如何？”",
                    "zhushu": "复，反也。赵盾不能复应者，明义之所责，不可辞。"
                },
                {
                    "paragraph": "赵盾之复国奈何？灵公为无道，使诸大夫皆内朝，",
                    "zhushu": "礼，公族朝于内朝，亲亲也。虽有富贵者以齿，明父子也。外朝以官，体异姓也。宗庙之中，以爵为位，崇德也。宗人授事，事以官，尊贤也。升馂受爵以上嗣，尊祖之道也。丧纪以服之精粗为序，不夺人之亲也。〇馂，音俊。"
                },
                {
                    "paragraph": "然后处乎台上，引弹而弹之，已趋而辟丸，",
                    "zhushu": "己已，诸大夫也。〇已，音纪。"
                },
                {
                    "paragraph": "是乐而已矣。",
                    "zhushu": "以是为笑乐。〇是乐，音洛。"
                },
                {
                    "paragraph": "赵盾已朝而出，与诸大夫立于朝。有人荷畚，",
                    "zhushu": "荷，负也。畚，草器，若今市所量榖者是也，齐人谓之钟。〇有人何，本又作荷，胡可反，又音河。畚，音本。"
                },
                {
                    "paragraph": "自闺而出者，",
                    "zhushu": "宫中之门谓之闱，其小者谓之闺。从内朝出，立于外朝，见出闺者，知外朝在闺外，内朝在闺内可知。"
                },
                {
                    "paragraph": "赵盾曰：“彼何也？夫畚曷为出乎闺？”",
                    "zhushu": "彼何者，始怪何等物之辞，熟视知其为畚，乃言夫畚者贱器，何故而出尊者之闺乎？"
                },
                {
                    "paragraph": "呼之不至，",
                    "zhushu": "怪而呼，欲问之。"
                },
                {
                    "paragraph": "曰：“子，大夫也，欲视之，则就而视之。”",
                    "zhushu": "顾君责己以视人，欲以见就为解也。古者士大夫通曰子。〇解，佳卖反，又如字。"
                },
                {
                    "paragraph": "赵盾就而视之，则赫然死人也。",
                    "zhushu": "赫然，已支解之貌。"
                },
                {
                    "paragraph": "赵盾曰：“是何也？”曰：“膳宰也。",
                    "zhushu": "主宰割殽膳者，若今大官宰人。"
                },
                {
                    "paragraph": "熊蹯不熟，",
                    "zhushu": "蹯，掌。"
                },
                {
                    "paragraph": "公怒，以斗摮而杀之，",
                    "zhushu": "摮，犹𢶡也。𢶡，谓旁击头项。〇摮，五羔反，又苦交反，犹𢶡也。𢶡，口吊反，击也。"
                },
                {
                    "paragraph": "支解，将使我弃之。”赵盾曰：“嘻！”趋而入。灵公望见赵盾，愬而再拜。",
                    "zhushu": "愬者，惊貎。礼，臣拜，然后君答拜。灵公先拜者，畚出盾入，知其欲谏，欲以敬拒之，使不复言也。礼，天子为三公下阶，卿前席，大夫兴席，士式几。〇愬，所革反，又诉路反。"
                },
                {
                    "paragraph": "赵盾逡巡北面，再拜稽首，",
                    "zhushu": "头至地曰稽首，头至手曰拜手。"
                },
                {
                    "paragraph": "趋而出。",
                    "zhushu": "本欲谏君，君以拜谢，知己意，冀当觉悟，故出。"
                },
                {
                    "paragraph": "灵公心怍焉，",
                    "zhushu": "怍，惭貌。惭盾知己过。〇怍，在洛反。"
                },
                {
                    "paragraph": "欲杀之。于是使勇士某者往杀之。",
                    "zhushu": "某者，本有姓字，记传者失之。"
                },
                {
                    "paragraph": "勇士入其大门，则无人门焉者；入其闺，则无人闺焉者；",
                    "zhushu": "焉者，于也。是无人于闺门守视者也。"
                },
                {
                    "paragraph": "上其堂，则无人焉",
                    "zhushu": "。但言“焉”，绝语辞。堂不设守视人，故不言堂焉者。"
                },
                {
                    "paragraph": "俯而闚其户，",
                    "zhushu": "俯，俯头。户，室户。"
                },
                {
                    "paragraph": "方食鱼飧。勇士曰：“嘻！子诚仁人也。吾入子之大门，则无人焉；入子之闺，则无人焉；上子之堂，则无人焉。是子之易也。",
                    "zhushu": "易，犹省也。○飧，音孙。"
                },
                {
                    "paragraph": "子为晋国重卿，而食鱼飧，是子之俭也。君将使我杀子，吾不忍杀子也。虽然，吾亦不可复见吾君矣。”",
                    "zhushu": "负君命也。"
                },
                {
                    "paragraph": "遂刎颈而死。",
                    "zhushu": "勇士自断头也。传极道此者，明约俭之卫也，甚于重门击柝。孔子曰：“礼，与其奢也，宁俭。”此之谓也。○颈，居郢反。断，音短。重，直容反。柝，他洛反。"
                },
                {
                    "paragraph": "灵公闻之，怒，滋欲杀之甚，",
                    "zhushu": "滋，犹益也。"
                },
                {
                    "paragraph": "众莫可使往者。于是伏甲于宫中，召赵盾而食之。赵盾之车右祁弥明者，国之力士也，",
                    "zhushu": "礼，大夫骖乘，有车右，有御者。〇而食，音嗣，下同。祁，工支反。"
                },
                {
                    "paragraph": "仡然从乎赵盾而入，",
                    "zhushu": "仡然，壮勇貌。〇仡，鱼乙反。"
                },
                {
                    "paragraph": "放乎堂下而立。",
                    "zhushu": "嫌灵公复欲杀盾，故入以为意。礼器记曰：“天子堂髙九尺，诸侯七尺，大夫五尺，士三尺。”。"
                },
                {
                    "paragraph": "赵盾已食，灵公谓盾曰：“吾闻子之剑，盖利剑也。子以示我，吾将观焉。”",
                    "zhushu": "授君剑，当拔而进其首。”灵公因欲以推杀之。"
                },
                {
                    "paragraph": "赵盾起，将进剑。祁弥明自下呼之曰：“盾！食饱则出，何故拔剑于君所？”赵盾知之，",
                    "zhushu": "由人曰知之，自己知曰觉焉。"
                },
                {
                    "paragraph": "躇阶而走。",
                    "zhushu": "躇，犹超遽不暇以次。〇躇，丑略反，与“踱”同，一本作“辵”，音同。剧不，其据反，本亦作“遽”。"
                },
                {
                    "paragraph": "灵公有周狗，",
                    "zhushu": "周狗，可以比周之狗，所指如意。〇比，毗志反。"
                },
                {
                    "paragraph": "谓之獒。",
                    "zhushu": "大四尺曰獒。〇獒，五刀反。"
                },
                {
                    "paragraph": "呼獒而属之，獒亦躇阶而从之。祁弥明逆而踆之，",
                    "zhushu": "以足逆躢曰踆。〇踆，音存，以足逆躢之。躢，徒腊反。"
                },
                {
                    "paragraph": "绝其颔。",
                    "zhushu": "颔，口。○颔，户感反。"
                },
                {
                    "paragraph": "赵盾顾曰：“君之獒，不若臣之獒也。”然而宫中甲鼓而起，",
                    "zhushu": "甲，即上所道伏甲。约勒闻鼓声当起杀盾。"
                },
                {
                    "paragraph": "有起于甲中者，抱赵盾而乘之。",
                    "zhushu": "欲趋疾走。"
                },
                {
                    "paragraph": "赵盾顾曰：“吾何以得此于子？”",
                    "zhushu": "犹曰：“吾何以得此救急之恩于子邪？”非所以意悟。"
                },
                {
                    "paragraph": "曰：“子某时所食，活我于暴桑下者也。”",
                    "zhushu": "某时者，记传者失之。暴桑，蒲苏桑。传道此者，明人当素积恩德。"
                },
                {
                    "paragraph": "赵盾曰：“子名为谁？”",
                    "zhushu": "后欲报之。"
                },
                {
                    "paragraph": "曰：“吾君孰为介？",
                    "zhushu": "介，甲也。犹曰：“我晋君，谁为兴此甲兵？岂不为盾乎？”"
                },
                {
                    "paragraph": "子之乘矣，何问吾名！”",
                    "zhushu": "之乘，即上车也。犹曰：“子已上车矣，何不疾去，而反徐问吾名乎？”欲令蚤免去，不望报矣。〇蚤，音早。"
                },
                {
                    "paragraph": "赵盾驱而出，众无留之者。",
                    "zhushu": "明盾贤人，不忍杀也。且灵公无道，民众不说，以致见杀。"
                },
                {
                    "paragraph": "赵穿缘民众不说，起弑灵公，然后迎赵盾而入，与之立于朝，",
                    "zhushu": "复大夫位也。即所谓“复国不讨贼”，明史得用责之。传极道此上事者，明君虽不君，臣不可以不臣。〇不说，音悦。"
                },
                {
                    "paragraph": "而立成公黑臀。",
                    "zhushu": "不书者，明以恶夷獔，犹不书剽立。○臀，徒门反。剽，匹妙反。"
                },
                {
                    "paragraph": "〇夏，四月。〇秋，八月，𧑄。",
                    "zhushu": "先是宣公伐莒取向，公比如齐所致。"
                },
                {
                    "paragraph": "〇冬，十月。",
                    "zhushu": "",
                    "type": 2
                },
                {
                    "paragraph": "七年，春，卫侯使孙良夫来盟。〇夏，公会齐侯伐莱。〇秋，公至自伐莱。○大旱。",
                    "zhushu": "为伐莱逾时也。〇为，于伪反。"
                },
                {
                    "paragraph": "〇冬，公会晋侯、宋公、卫侯、郑伯、曹伯于黑壤。",
                    "zhushu": "",
                    "type": 2
                },
                {
                    "paragraph": "八年，春，公至自会。○夏，六月，公子遂如齐，至黄乃复。其言至黄乃复何？",
                    "zhushu": "据公孙敖不言至复，又不言乃。"
                },
                {
                    "paragraph": "有疾也。",
                    "zhushu": "乃难辞也。上言乃复，下有卒，知以疾为难。○难辞，乃旦反。"
                },
                {
                    "paragraph": "何言乎有疾乃复？",
                    "zhushu": "据公如晋，以有疾乃复杀耻，以为有疾无恶。"
                },
                {
                    "paragraph": "讥。何讥尔？大夫以君命出，闻丧徐行而不反。",
                    "zhushu": "闻丧者，闻父母之丧。徐行者，不忍疾行，又为君当使人追代之。以丧喻疾者，丧尚不当反，况于疾乎？顺经文而重责之。言乃不言有疾者，有疾犹不得反也。敖不言乃者，明无所难为重，敖当诛，遂当绝。"
                },
                {
                    "paragraph": "〇辛巳，有事于大庙。○仲遂卒于垂。仲遂者何？",
                    "zhushu": "据不称公子，故问之。"
                },
                {
                    "paragraph": "公子遂也。",
                    "zhushu": "自是后无遂卒，知公子遂。"
                },
                {
                    "paragraph": "何以不称公子？",
                    "zhushu": "据公子季友卒，虽加字，犹称公子也。"
                },
                {
                    "paragraph": "贬。曷为贬？",
                    "zhushu": "据叔孙得臣卒不贬。"
                },
                {
                    "paragraph": "为弑子赤贬。然则曷为不于其弑焉贬？",
                    "zhushu": "据翚终隐之篇贬，欲使于文十八年子赤卒年中贬。"
                },
                {
                    "paragraph": "于文则无罪，于子则无年。",
                    "zhushu": "此解十八年秋如齐不贬意也。十八年编于文公贬之，则嫌有罪于文公，无罪于子赤也。卒乃贬者，元年逆女，嫌为丧娶贬也。公会平州，下如齐也。嫌公遂如齐，嫌坐乃复贬也。贬加字者，起婴齐所氏，明为归父后，大宗不得绝也。地者，绝外卒，明当有卒外礼也。日者，不去乐也。书有事者，为不去乐张本。〇编，必连反。"
                },
                {
                    "paragraph": "○壬午，犹绎。万入，去籥。绎者何？祭之明日也。",
                    "zhushu": "礼：绎继昨日事，但不灌地降神尔。天子、诸侯曰绎，大夫曰宾尸，士曰宴尸，去事之杀也。必绎者，尸属昨日配先祖食，不忍辄忘，故因以复祭，礼则无有误，敬慎之至。殷曰肜，周曰绎。绎者，据今日道昨日，不敢斥尊言之，文意也。肜者，肜肜不绝，据昨日道今日，斥尊言之，质意也。祭必有尸者，节神也。礼，天子以卿为尸，诸侯以大夫为尸，卿大夫以下以孙为尸。夏立尸，殷坐尸，周旅酬六尸。〇属，音浊。肜，羊弓反。"
                },
                {
                    "paragraph": "万者何？干舞也。",
                    "zhushu": "干，谓楯也。能为人扞难，而不使害人，故圣王贵之，以为武乐。万者，其篇名。武王以万人服天下，民乐之，故名之云尔。〇楯，食允反。扞，户旦反。"
                },
                {
                    "paragraph": "籥者何？籥舞也。",
                    "zhushu": "籥，所吹以莭舞也。吹籥而舞，文乐之长。"
                },
                {
                    "paragraph": "其言万入去籥何？",
                    "zhushu": "据入者不言万，去乐不言名。"
                },
                {
                    "paragraph": "去其有声者，",
                    "zhushu": "不欲令人闻之也。"
                },
                {
                    "paragraph": "废其无声者，",
                    "zhushu": "废，置也。置者，不去也。齐人语。"
                },
                {
                    "paragraph": "存其心焉尔。存其心焉尔者何？知其不可而为之也。",
                    "zhushu": "明其心犹存于乐，知其不可，故去其有声者而为之。"
                },
                {
                    "paragraph": "犹者何？通可以已也。",
                    "zhushu": "礼，大夫死，为废一时之祭。有事于庙而闻之者，去乐卒事。卒事而闻之者，废绎。日者，起明日也。言入者，据未奏去籥时书。凡祭，自三年丧已下，各以日月废时祭，唯郊社越绋而行事可。"
                },
                {
                    "paragraph": "〇戊子，夫人熊氏薨。○晋师、白狄伐秦。○楚人灭舒蓼。〇秋，七月，甲子，日有食之既。",
                    "zhushu": "是后楚庄王围宋，析骸易子，伐郑胜晋，郑伯肉祖，晋大败于邲。中国精夺，屈服强楚之应。"
                },
                {
                    "paragraph": "○冬，十月，己丑，葬我小君顷熊，雨不克葬。庚寅，日中而克葬。顷熊者何？宣公之母也。",
                    "zhushu": "熊氏，楚女。宣公即僖公妾子。〇顷，音倾。"
                },
                {
                    "paragraph": "而者何？难也。乃者何？",
                    "zhushu": "谓问定公。日下𣅳乃克葬。"
                },
                {
                    "paragraph": "难也。",
                    "zhushu": "礼，卜葬从远日。不克葬见难者，臣子重难，不得以正日葬其君。"
                },
                {
                    "paragraph": "曷为或言而，或言乃？乃难乎而也。",
                    "zhushu": "言乃者，内而深；言而者，外而浅。下𣅳，日昳久，故言乃。孔子曰：“其为之也难，言之得无讱乎？”皆所以起孝子之情也。雨不克葬者，为不得行葬礼。孔子曰：“生，事之以礼，死，葬之以礼，祭之以礼。”故不得行礼，则不葬也。鲁录雨不克葬者，恩录内尤深也。别朝莫者，明见日乃葬也。〇讱，音刃。莫，音暮。"
                },
                {
                    "paragraph": "○城平阳。○楚师伐陈。",
                    "zhushu": "",
                    "type": 2
                },
                {
                    "paragraph": "九年，春，王正月，公如齐。",
                    "zhushu": "月者，善宣公事齐合古礼，卒使齐归济西田。不就十年月者，五年再朝，近得正。孔子曰：“知和而和，不以礼节之，亦不可行也。”明虽事人，皆当合礼。"
                },
                {
                    "paragraph": "公至自齐。〇夏，仲孙蔑如京师。〇齐侯伐莱。〇秋，取根牟。根牟者何？邾娄之邑也。曷为不系乎邾娄？讳亟也。",
                    "zhushu": "亟，疾也。属有小君之丧，邾娄子来加礼，未期而取其邑，故讳不系邾娄也。上有小君丧，而下讳取之，则邾娄加礼明矣。未期年从加礼数者，犹王子虎从会葬数。○亟，去冀反。未期，音基。"
                },
                {
                    "paragraph": "八月，滕子卒。〇九月，晋侯、宋公、卫侯、郑伯、曹伯会于扈。",
                    "zhushu": ""
                },
                {
                    "paragraph": "晋荀林父帅师伐陈。〇辛酉，晋侯黑臀卒于扈。扈者何？晋之邑也。诸侯卒其封内不地，此何以地？",
                    "zhushu": "据陈侯鲍卒不地。"
                },
                {
                    "paragraph": "卒于会，故地也。",
                    "zhushu": "起时衰，多穷厄伐丧，而卒于诸侯会上，故地危之。"
                },
                {
                    "paragraph": "未出其地，故不言会也。",
                    "zhushu": "左右皆臣民，虽卒于会上，危愈于竟外，故不复著言会也。出外死有轻重，死于师尤甚，于会次之，如人国次之，于封内最轻。不书葬者，故篡也。"
                },
                {
                    "paragraph": "冬，十月，癸酉，卫侯郑卒。",
                    "zhushu": "不书葬者，杀公子瑕也。"
                },
                {
                    "paragraph": "宋人围滕。○楚子伐郑。〇晋却缺帅师救郑。○陈杀其大夫泄冶。",
                    "zhushu": ""
                },
                {
                    "paragraph": "十年，春，公如齐。公至自齐。齐人归我济西田。齐已取之矣，其言我何？",
                    "zhushu": "据归讙及阐，齐已取，不言我。〇僤，本又作阐，昌善反。"
                },
                {
                    "paragraph": "言我者，未绝于我也。曷为未绝于我？",
                    "zhushu": "据有俄道。"
                },
                {
                    "paragraph": "齐已言取之矣，",
                    "zhushu": "齐已言语许取之。"
                },
                {
                    "paragraph": "其实未之齐也。",
                    "zhushu": "其人民贡赋尚属于鲁，实未归于齐。不言来者，明不从齐来，不当坐取邑。凡归邑物例皆时。"
                },
                {
                    "paragraph": "〇",
                    "zhushu": ""
                },
                {
                    "paragraph": "夏，四月，丙辰，日有食之。",
                    "zhushu": "与甲子既同，事重，故累食。"
                },
                {
                    "paragraph": "○已巳，齐侯元卒。○齐崔氏出奔卫。崔氏者何？齐大夫也。其称崔氏何？",
                    "zhushu": "据“齐髙无咎出奔”。名连崔氏者，与尹氏俱称氏。嬚，为采邑。"
                },
                {
                    "paragraph": "贬。曷为贬？",
                    "zhushu": "据外大夫奔，不贬。"
                },
                {
                    "paragraph": "讥世卿。世卿，非礼也。",
                    "zhushu": "复见讥者，嫌尹氏王者大夫职重，不当世，诸侯大夫任轻，可世也。因齐大国祸著，故就可以为法戒，明王者尊莫大于周室，强莫大于齐国，世卿犹能危之。"
                },
                {
                    "paragraph": "○公如齐。",
                    "zhushu": "不言奔丧者，尊内也。犹不言朝聘。"
                },
                {
                    "paragraph": "五月，公至自齐。○癸巳，陈夏征舒弑其君平国。〇六月，宋师伐滕。○公孙归父如齐。葬齐惠公。○晋人、宋人、卫人、曹人伐郑。〇秋，天王使王季子来聘。王季子者何？天子之大夫也。其称王季子何？",
                    "zhushu": "据叔服不系王不称子，王札子不称季。"
                },
                {
                    "paragraph": "贵也。其贵奈何？母弟也。",
                    "zhushu": "子者，王子也。天子不言子弟，故变文。上季系先王以明之，著其骨肉，贵体亲也。"
                },
                {
                    "paragraph": "○公孙归父帅师伐邾娄，取蘱。",
                    "zhushu": "〇蘱类，又力对、欺类二反。"
                },
                {
                    "paragraph": "○大水。",
                    "zhushu": "先是城平阳，取根牟及蘱，役重民怨之所生。"
                },
                {
                    "paragraph": "○季孙行父如齐。○冬，公孙归父如齐。〇齐侯使国佐来聘。〇饥。何以书？以重书也。",
                    "zhushu": "民食不足，百姓不可复兴，危亡将至，故重而书之。明当自省减，开仓廪，赡振乏。哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”〇赡，常艳反。"
                },
                {
                    "paragraph": "〇楚子伐郑。",
                    "zhushu": "",
                    "type": 2
                },
                {
                    "paragraph": "十有一年，春，王正月。〇夏，楚子、陈侯、郑伯盟于辰陵。",
                    "zhushu": "不日月者，庄王行霸，约诸侯，明王法，讨征舒，善其忧中国，故为信辞。"
                },
                {
                    "paragraph": "〇公孙归父会齐人伐莒。○秋，晋侯会狄于櫕函。",
                    "zhushu": "离不言会，言会者，见所闻世治近升平，内诸夏而详录之，殊夷狄也。下发传于吴者，方具说其义，故从外内悉举者明言之。"
                },
                {
                    "paragraph": "○冬，十月，楚人杀陈夏征舒。此楚子也，其称人何？",
                    "zhushu": "据下入陈称子。"
                },
                {
                    "paragraph": "贬。曷为贬？",
                    "zhushu": "据征舒有罪。"
                },
                {
                    "paragraph": "不与外讨也。",
                    "zhushu": "辟天子，故贬见之。即所谓贬绝，然后罪恶见。"
                },
                {
                    "paragraph": "不与外讨者，因其讨乎外而不与也，虽内讨亦不与也。",
                    "zhushu": "虽自讨其臣下，亦不得与也。"
                },
                {
                    "paragraph": "曷为不与？",
                    "zhushu": "据善为齐诛之。"
                },
                {
                    "paragraph": "实与",
                    "zhushu": "不言执，与讨贼同文。"
                },
                {
                    "paragraph": "而文不与。文曷为不与？诸侯之义，不得专讨也。诸侯之义不得专讨，则其曰实与之何？上无天子，下无方伯，天下诸侯有为无道者，臣弑君，子弑父，力能讨之，则讨之可也。",
                    "zhushu": "与齐桓专封同义。不书兵者，时不伐。"
                },
                {
                    "paragraph": "○丁亥，楚子入陈，",
                    "zhushu": "日者，恶庄王讨贼之后，欲利其国。复出楚子者，为下纳善，不当贬，不可因上贬文。"
                },
                {
                    "paragraph": "纳公孙寗、仪行父于陈。此皆大夫也，其言纳何？",
                    "zhushu": "据纳者谓已绝也。今寗仪行父上未有出奔绝文，故见大夫，反言纳也。○寗，乃定反，音宁。"
                },
                {
                    "paragraph": "纳公党与也。",
                    "zhushu": "征舒弑君，寗仪行父如楚诉征舒，征舒之党从后绝其位，楚为讨征舒而纳之，夲以助公见绝，故言纳公党与。不书征舒绝之者，以弑君为重。主书者，美楚能变悔改过，以遂前功，卒不取其国而存陈。不系国者，因上入陈可知。",
                    "type": 2
                },
                {
                    "paragraph": "十有二年，春，葬陈灵公。讨此贼者，非臣子也，何以书葬？",
                    "zhushu": "据惠公杀里克，不书卓子葬。"
                },
                {
                    "paragraph": "君子辞也。楚已讨之矣，臣子虽欲讨之，而无所讨也。",
                    "zhushu": "无所复讨也。不从杀泄冶不书“葬”者，泄冶有罪，故从讨贼书“葬”，则君子辞与泄冶罪两见矣。不月者，独寗仪行父有诉楚功，上已言纳，故从余臣子恩薄略之。"
                },
                {
                    "paragraph": "楚子围郑。○夏，六月，乙卯，晋荀林父帅师及楚子战于邲，晋师败绩。大夫不敌君，此其称名氏以敌楚子何？",
                    "zhushu": "据城濮之战，子玉得臣贬也。"
                },
                {
                    "paragraph": "不与晋而与楚子为礼也。",
                    "zhushu": "不与晋而反与楚子为君臣之礼，以恶晋。"
                },
                {
                    "paragraph": "曷为不与晋而与楚子为礼也？",
                    "zhushu": "据城濮之战贬得臣者，不与楚为礼。"
                },
                {
                    "paragraph": "庄王伐郑，胜乎皇门，",
                    "zhushu": "胜，战胜。皇门，郑郭门。"
                },
                {
                    "paragraph": "放乎路衢。",
                    "zhushu": "路衢，郭内衢道。四达谓之衢。"
                },
                {
                    "paragraph": "郑伯肉袒，左执茅旌，",
                    "zhushu": "茅旌，祀宗庙所用迎道神，指护祭者。断曰藉，不断曰旌。用茅者，取其心理顺一，自本而畅乎末，所以通精诚，副至意。〇断，音短。藉，在夜反。"
                },
                {
                    "paragraph": "右执鸾刀，",
                    "zhushu": "鸾刀，宗庙割切之刀。环有和，锋有鸾。执宗庙器者，示以宗庙不血食。自归首。"
                },
                {
                    "paragraph": "以逆庄王，曰：“寡人无良边垂之臣，",
                    "zhushu": "诸侯自称曰寡人，天子自称曰朕。良，善也。无善，喻有过。言己有过于楚边垂之臣，谦不敢斥庄王。"
                },
                {
                    "paragraph": "以千天祸，",
                    "zhushu": "干，犯也。谦不敢斥庄王，归之于天。"
                },
                {
                    "paragraph": "是以使君王沛焉，",
                    "zhushu": "沛焉者，怒有余之貌，犹传曰“力沛若有余”。〇沛，普盖反。"
                },
                {
                    "paragraph": "辱到敝邑。",
                    "zhushu": "远自劳辱到于郑也。诸侯自称国曰敝邑。"
                },
                {
                    "paragraph": "君如矜此丧人，",
                    "zhushu": "自谓已丧亡。"
                },
                {
                    "paragraph": "锡之不毛之地，",
                    "zhushu": "墝埆不生五榖曰不毛。谦不敢求肥饶。○墝埆，上苦交反，下音礐。"
                },
                {
                    "paragraph": "使帅一二耋老而绥焉，",
                    "zhushu": "六十称耋，七十称老。绥，安也。谦不敢多索丁夫，愿得主帅一二老夫以自安。○多索，所白反，旧夲作“策”，音索。"
                },
                {
                    "paragraph": "请唯君王之命。”庄王曰：“君之不令臣交易为言，",
                    "zhushu": "是亦庄王谦不斥郑伯之辞。令，善也。交易，犹往来也。言君之不善，臣数往来为恶言。○屡往，力住反，又作数，音朔。"
                },
                {
                    "paragraph": "是以使寡人得见君之玉面，而微至乎此。”",
                    "zhushu": "微，喻小也。积小语言以致于此。"
                },
                {
                    "paragraph": "庄王亲自手旌，",
                    "zhushu": "自以手持旌也。缁广充幅长寻曰旐，继旐如燕尾曰斾，加文章曰旗，错革鸟曰旗，注旄首曰旌。"
                },
                {
                    "paragraph": "左右㧑军，退舍七里。将军子重谏曰：“南郢之与郑，相去数千里，",
                    "zhushu": "南郢，楚都，不能二千里。言数千里者，欲深感庄王，使纳其言。〇数，所主反。"
                },
                {
                    "paragraph": "诸大夫死者数人，厮役扈养死者数百人。",
                    "zhushu": "艾草为防者曰厮，汲水浆者曰役，养马者曰扈，炊亨者曰养。〇扈养，余亮反。艾，鱼废反。"
                },
                {
                    "paragraph": "今君胜郑而不有，无乃失民臣之力乎？”",
                    "zhushu": "无乃，犹得无。"
                },
                {
                    "paragraph": "庄王曰：“古者杅不穿，皮不蠹，则不出于四方。",
                    "zhushu": "杅，饮水器。穿，败也。皮，裘也。蠹，坏也。言杅穿皮蠹，乃出四方。古者出四方朝聘征伐，皆当多少图有所丧费，然后乃行尔。喻己出征伐，士卒死伤，固其宜也，不当以是故灭有郑，耻不能早服也。○杅不，音于。费，芳味反。"
                },
                {
                    "paragraph": "是以君子笃于礼而薄于利，",
                    "zhushu": "笃，厚也。不惜杅、皮之费，而贵朝聘征伐者，厚于礼义，薄于财利。"
                },
                {
                    "paragraph": "要其人而不要其土。",
                    "zhushu": "本所以伐郑者，欲要其人服罪过耳，不要取其土地，犹古朝聘欲厚礼义，不颜杅、皮。"
                },
                {
                    "paragraph": "告从，",
                    "zhushu": "从，服从。"
                },
                {
                    "paragraph": "不赦不详。",
                    "zhushu": "善用心曰详。"
                },
                {
                    "paragraph": "吾以不详道民，灾及吾身，何日之有？”",
                    "zhushu": "何日之有，犹无有日。"
                },
                {
                    "paragraph": "既则晋师之救郑者至，",
                    "zhushu": "荀林父也。"
                },
                {
                    "paragraph": "曰：“请战。”",
                    "zhushu": "荀林父请战。"
                },
                {
                    "paragraph": "庄王许诺。将军子重谏曰：“晋，大国也。",
                    "zhushu": "国大众强。"
                },
                {
                    "paragraph": "王师淹病矣，",
                    "zhushu": "淹，久也。诸大夫厮役死者是。"
                },
                {
                    "paragraph": "君请勿许也。”庄王曰：“弱者吾威之，强者吾辟之，是以使寡人无以立乎天下。”",
                    "zhushu": "以是故，必使寡人无以立功名于天下。"
                },
                {
                    "paragraph": "令之还师而逆晋寇。",
                    "zhushu": "言还者，时庄王胜郑去矣，会晋师至，复还战也。言寇者，传序经意，谓晋如寇虏。"
                },
                {
                    "paragraph": "庄王鼓之，晋师大败。晋众之走者，舟中之指可掬矣。",
                    "zhushu": "时晋乘舟渡邲水战，兵败反走，欲急去，先入舟者斩，后扳舟者指，指隋舟中，身隋邲水中而死。可掬者，言其多也。以两手曰掬。礼，天子造舟，诸侯维舟，卿大夫方舟，士特舟。〇可掬，九六反，注同。扳，普颜反，又必颜反。造，七报反。"
                },
                {
                    "paragraph": "庄王曰：“嘻！吾两君不相好，",
                    "zhushu": "敌大夫战，言两君者，林父本以君命来。"
                },
                {
                    "paragraph": "百姓何罪？”令之还师而佚晋寇。",
                    "zhushu": "佚，犹过。使得过渡邲水去也。晋见庄王行义于陈，功立威行，嫉妬欲败之。救郑虽解，犹击之不止。为其欲坏楚善行，以求上人，故夺不使与楚成礼，而序林父于上，罪起其事。言及者，以臣及君，不嫌晋直，明晋汲汲欲败楚尔。陆战当举地，而举水者，大庄王闵隋水而佚晋寇。〇而佚，音逸，注同。坏，音怪。"
                },
                {
                    "paragraph": "〇秋，七月。〇冬，十有二月，戊寅，楚子灭萧。",
                    "zhushu": "日者，属上有王言，今反灭人，故深责之。"
                },
                {
                    "paragraph": "〇晋人、宋人、卫人、曹人同盟于清丘。○宋师伐陈。〇卫人救陈。",
                    "zhushu": "",
                    "type": 2
                },
                {
                    "paragraph": "十有三年，春，齐师伐卫。〇夏，楚子伐宋。〇秋，𧑄。",
                    "zhushu": "先是新饥，而使归父会齐人伐莒，赋敛不足，国家遂虚，下求不已之应。〇𧑄，音终。"
                },
                {
                    "paragraph": "〇冬，晋杀其大夫先縠。",
                    "zhushu": "",
                    "type": 2
                },
                {
                    "paragraph": "十有四年，春，卫杀其大夫孔达。○夏，五月壬申，曹伯寿卒。",
                    "zhushu": "日者，公子喜时父也。缘臣子尊荣，莫不欲与君父共之，故加录之，所以养孝子之志。许人子者，必使父也。"
                },
                {
                    "paragraph": "〇晋侯伐郑。〇秋，九月，楚子围宋。",
                    "zhushu": "月者，恶久围宋，使易子而食之。〇恶，乌路反。"
                },
                {
                    "paragraph": "〇葬曹文公。○冬，公孙归父会齐侯于榖。",
                    "zhushu": "",
                    "type": 2
                },
                {
                    "paragraph": "十有五年，春，公孙归父会楚子于宋。",
                    "zhushu": "宋见围，不得与会。地以宋者，善内为救宋行，虽不能解，犹为见人之厄则矜之，故养遂其善意。不嫌与实解宋同文者，平事见刺皆可知。〇与，音预。"
                },
                {
                    "paragraph": "〇夏，五月，宋人及楚人平。外平不书，此何以书？",
                    "zhushu": "据上楚、郑平不书。"
                },
                {
                    "paragraph": "大其平乎己也。",
                    "zhushu": "已二大夫。"
                },
                {
                    "paragraph": "何大乎其平乎己？",
                    "zhushu": "据“大夫无遂事”。"
                },
                {
                    "paragraph": "庄王围宋，军有七日之粮尔，尽此不胜，将去而归尔。于是使司马子反乘堙而闚宋城，宋华元亦乘堙而出见之。",
                    "zhushu": "堙，距堙，上城具。"
                },
                {
                    "paragraph": "司马子反曰：“子之国何如？”华元曰：“惫矣。”曰：“何如？”",
                    "zhushu": "问惫意也。〇惫，皮诫反。"
                },
                {
                    "paragraph": "曰：“易子而食之，析骸而炊之。”",
                    "zhushu": "析，破。骸，人骨也。"
                },
                {
                    "paragraph": "司马子反曰：“嘻！甚矣惫！虽然，",
                    "zhushu": "虽如所言。"
                },
                {
                    "paragraph": "吾闻之也，围者",
                    "zhushu": "古有见围者。"
                },
                {
                    "paragraph": "柑马而秣之，",
                    "zhushu": "秣者，以粟置马口中。柑者，以木衔其口，不欲令食粟，示有畜积。〇柑，其廉反，以木衔马口。"
                },
                {
                    "paragraph": "使肥者应客，",
                    "zhushu": "示饱足也。"
                },
                {
                    "paragraph": "是何子之情也？”",
                    "zhushu": "犹曰何大露情。"
                },
                {
                    "paragraph": "华元曰：“吾闻之，君子见人之厄则矜之，",
                    "zhushu": "矜，闵。"
                },
                {
                    "paragraph": "小人见人之厄则幸之。",
                    "zhushu": "幸，侥幸。"
                },
                {
                    "paragraph": "吾见子之君子也，是以告情于子也。”司马子反曰：“诺，",
                    "zhushu": "诺者，受语辞。"
                },
                {
                    "paragraph": "勉之矣！",
                    "zhushu": "勉，犹努力，使努力坚守之。"
                },
                {
                    "paragraph": "吾军亦有七日之粮尔，尽此不胜，将去而归尔。”揖而去之，反于庄王。",
                    "zhushu": "反报于庄王。"
                },
                {
                    "paragraph": "庄王曰：“何如？”司马子反曰：“惫矣！”曰：“何如？”曰：“易子而食之，析骸而炊之。”庄王曰：“嘻！甚矣惫！虽然，",
                    "zhushu": "虽已惫。"
                },
                {
                    "paragraph": "吾今取此，然后而归尔。”",
                    "zhushu": "意未足也。"
                },
                {
                    "paragraph": "司马子反曰：“不可。臣已告之矣，军有七日之粮尔。庄王怒曰：“吾使子往视之，子曷为告之？”司马子反曰：“以区区之宋，",
                    "zhushu": "区区，，小貌。"
                },
                {
                    "paragraph": "犹有不欺人之臣，可以楚而无乎？是以告之也。”庄王曰：“诺。",
                    "zhushu": "先以诺受，绝子反语。"
                },
                {
                    "paragraph": "舍而止。",
                    "zhushu": "受命筑舍而止，示无去计。"
                },
                {
                    "paragraph": "虽然，",
                    "zhushu": "虽宋已知我粮短。"
                },
                {
                    "paragraph": "吾犹取此然后归尔。”",
                    "zhushu": "欲征粮待胜也。"
                },
                {
                    "paragraph": "司马子反曰：“然则君请处于此，臣请归尔。”庄王曰：“子去我而归，吾孰与处于此？吾亦从子而归尔。”引师而去之。故君子大其平乎已也。",
                    "zhushu": "大其有仁恩。"
                },
                {
                    "paragraph": "此皆大夫也，其称人何？贬。曷为贬？",
                    "zhushu": "据大其平。"
                },
                {
                    "paragraph": "平者在下也。",
                    "zhushu": "言在下者，讥二子在君侧，不先以便宜反报归美于君，而生事专平，故贬称人等不物贬。不言遂者，在君侧无遂道也。以主坐在君侧，遂为罪也。知经不以文实贬也。凡为文实贬者，皆以取专事为罪。月者，専平不易。"
                },
                {
                    "paragraph": "〇六月癸卯，晋师灭赤狄潞氏，以潞子婴儿归。潞何以称子？",
                    "zhushu": "据其灭称氏。"
                },
                {
                    "paragraph": "潞子之为善也，躬足以亡尔。",
                    "zhushu": "躬，身。"
                },
                {
                    "paragraph": "虽然，君子不可不记也。离于夷狄，",
                    "zhushu": "疾夷狄之俗而去离之，故称子。"
                },
                {
                    "paragraph": "而未能合于中国，",
                    "zhushu": "未能与中国合同礼义，相亲比也，故犹系赤狄。"
                },
                {
                    "paragraph": "晋师伐之，中国不救，狄人不有，是以亡也。",
                    "zhushu": "以去俗归义亡，故君子闵伤进之。日者，痛录之。名者，示所闻世，始录小国也。录以归者，因可责而责之。责而加进之者，明不当绝，当复其氏。"
                },
                {
                    "paragraph": "〇秦人伐晋。〇王札子杀召伯、毛伯。王札子者何？长庶之号也。",
                    "zhushu": "天子之庶兄。札者，冠且字也。礼，天子庶兄冠而不名，所以尊之。子者，王子也。天子不言子弟，故变文王札系先王以明之。不称伯仲者，辟同母兄弟，起其为庶兄也。主书者，恶天子不以礼尊之而任以权，至令杀尊卿二人。不言其大夫者，挈也。恶二大夫居尊卿之位，为下所提挈而杀之。大夫相杀不称人者，正之。诸侯大夫顾弑君重，故降称人。王者至尊，不得顾。"
                },
                {
                    "paragraph": "○秋，𧑄。",
                    "zhushu": "从十三年之后，上求未已，而又归父。比年再出会，内计税亩，百姓动扰之应。"
                },
                {
                    "paragraph": "〇仲孙蔑会齐髙固于牟娄。〇初税亩。初者何？始也。税亩者何？履亩而税也。",
                    "zhushu": "时宣公无恩信于民，民不肯尽力于公田，故履践案行，择其善亩榖最好者税取之。"
                },
                {
                    "paragraph": "初税亩何以书？讥。何讥尔？讥始履亩而税也。何讥乎始履亩而税？",
                    "zhushu": "据用田赋，不言初，亦不言税亩。"
                },
                {
                    "paragraph": "古者什一而藉。",
                    "zhushu": "什一以借民力，以什与民，自取其一为公田。"
                },
                {
                    "paragraph": "古者曷为什一而藉？",
                    "zhushu": "据数非一。"
                },
                {
                    "paragraph": "什一者，天下之中正也。多乎什一，大桀小桀；",
                    "zhushu": "奢泰多取于民，比于桀也。"
                },
                {
                    "paragraph": "寡乎什一，大貉小貉。",
                    "zhushu": "蛮貉。无社稷宗庙百官制度之费，税薄。〇大貊，亡百反。费，芳味反。"
                },
                {
                    "paragraph": "什一者，天下之中正也。什一行，而颂声作矣。",
                    "zhushu": "颂声者，太平歌颂之声，帝王之髙致也。春秋经传数万，指意无穷状，相须而举，相待而成。至此独言颂声作者，民以食为本也。夫饥寒并至，虽尧、舜躬化，不能使野无寇盗；贫富兼并，虽皐陶制法，不能使强不陵弱。是故圣人制井田之法而口分之，一夫一妇受田百亩，以养父母妻子。五口为一家，公田十亩，即所谓什一而税也。庐舍二亩半，凡为田一顷十二亩半。八家而九顷，共为一井，故曰井田。庐舍在内，贵人也；公田次之，重公也；私田在外，贱私也。井田之义，一曰无泄地气，二曰无费一家，三曰同风俗，四曰合巧拙，五曰通财货。因井田以为市，故俗语曰“市井”。种榖不得种一榖，以备灾害。田中不得有树，以妨五榖。还庐舍，种桑荻杂菜，畜五母鸡、两母豕，瓜果种疆畔，女工蚕织，老者得衣帛焉，得食肉焉，死者得葬焉。多于五口，名曰“余夫”。余夫以率受田二十五亩。十井共出兵车一乘。司空谨别田之髙下善恶，分为三品，上田一岁一垦，中田二岁一垦，下田三岁一垦。肥饶不得独乐，墝埆不得独苦，故三年一换土易居，财均力平，兵车素定，是谓均民力，强国家。在田曰庐，在邑曰里。一里八十户，八家共一巷。中里为校室，选其耆老有髙德者，名曰“父老”，其有辩护伉健者为“里正”，皆受倍田，得乘马。父老比三老孝弟官属，里正比庶人在官之吏。民春夏出田，秋冬入保城郭。田作之时，春，父老及里正旦开门坐塾上，晏出后时者不得出，莫不持樵者不得入。五榖毕入，民皆居宅，里正趋缉绩，男女同巷，相从夜绩，至于夜中，故女功一月得四十五日作，从十月尽正月止。男女有所怨恨，相从而歌，饥者歌其食，劳者歌其事。男年六十、女年五十无子者，官衣食之，使之民间求诗，郷移於邑，邑移于国，国以闻于天子。故王者不出牗户，尽知天下所苦，不下堂而知四方。十月事讫，父老教于校室，八岁者学小学，十五者学大学，其有秀者移于郷学，郷学之秀者移于庠，庠之秀者移于国学。学于小学，诸侯岁贡小学之秀者于天子。学于大学，其有秀者，命曰造士。行同而能偶，别之以射，然后爵之。士以才能进取，君以考功授官。三年耕，余一年之畜；九年耕，余三年之积；三十年耕，有十年之储。虽遇唐尧之水，殷汤之旱，民无近忧，四海之内，莫不乐其业，故曰颂声作矣。○数，所主反。以食，音嗣。伉，苦浪反，一音苦杏反。塾，音淑。莫，音暮。"
                },
                {
                    "paragraph": "〇冬，蝝生。未有言蝝生者，此其言蝝生何？",
                    "zhushu": "蝝即𧑄也。始生曰蝝，大曰𧑄。〇蝝，与专反。"
                },
                {
                    "paragraph": "蝝生不书，此何以书？幸之也。",
                    "zhushu": "幸，侥幸。"
                },
                {
                    "paragraph": "幸之者何？",
                    "zhushu": "闻灾当惧，反喜非其类，故执不知问。"
                },
                {
                    "paragraph": "犹曰受之云尔。受之云尔者何？上变古易常，",
                    "zhushu": "上谓宣公，变易公田古常旧制而税亩。"
                },
                {
                    "paragraph": "应是而有天灾，",
                    "zhushu": "应是变古易常，而有天灾。𧑄，民用𩚑。"
                },
                {
                    "paragraph": "其诸则宜于此焉变矣。",
                    "zhushu": "言宣公于此天灾饥后，能受过变寤，明年复古行中，冬大有年，其功美过于无灾，故君子深为喜而侥幸之。变𧑄言蝝，以不为灾书，起其事。"
                },
                {
                    "paragraph": "〇饥。",
                    "zhushu": "",
                    "type": 2
                },
                {
                    "paragraph": "十有六年，春，王正月，晋人灭赤狄甲氏及留吁。",
                    "zhushu": "言及者，留吁行微不进。"
                },
                {
                    "paragraph": "〇夏，成周宣谢灾。成周者何？东周也。",
                    "zhushu": "后周分为二，天下所名为东周。名为成周者，本成王所定名，天下初号之云尔。○宣谢灾，左氏：“作宣榭，火。”"
                },
                {
                    "paragraph": "宣谢者何？宣宫之谢也。",
                    "zhushu": "宣宫，周宣王之庙也。至此不毁者，有中兴之功。室有东西厢曰庙，无东西厢有室曰寝，无室曰谢。"
                },
                {
                    "paragraph": "何言乎成周宣谢灾？",
                    "zhushu": "据天子之居称京师。宋灾，不别所烧。"
                },
                {
                    "paragraph": "乐器藏焉尔。",
                    "zhushu": "宣王中兴所作乐器。"
                },
                {
                    "paragraph": "成周宣谢灾，何以书？记灾也。外灾不书，此何以书？新周也。",
                    "zhushu": "新周，故分别所灾，不与宋同也。孔子以春秋当新王，上黜𣏌，下新周而故宋，因天灾中兴之乐器，示周不复兴，故系宣谢于成周，使若国文黜而新之，从为王者后，记灾也。"
                },
                {
                    "paragraph": "〇秋，郯伯姫来归。",
                    "zhushu": "嫁不书者，为媵也。来归书者，后为嫡也。死不卒者，已弃，有更适人之道，或时为大夫妻，故不得待以初也。弃归例，有罪时，无罪月。"
                },
                {
                    "paragraph": "冬，大有年。",
                    "zhushu": "",
                    "type": 2
                },
                {
                    "paragraph": "十有七年，春，王正月，庚子，许男锡我卒。",
                    "zhushu": "〇锡，思历反。"
                },
                {
                    "paragraph": "〇丁未，蔡侯申卒。〇夏，葬许昭公。○葬蔡文公。",
                    "zhushu": "不月者，齐桓、晋文没后，先背中国与楚，故略之。与楚在文十年。"
                },
                {
                    "paragraph": "六月，癸卯，日有食之。",
                    "zhushu": "是后邾娄人戕鄫子，四国大夫败齐师于鞍，齐侯逸获。君道㣲，臣道强之所致。〇鞍，音安。"
                },
                {
                    "paragraph": "己未，公会晋侯、卫侯、曹伯、邾娄子，同盟于断道。",
                    "zhushu": "○断，音短，又大短反。"
                },
                {
                    "paragraph": "秋，公至自会。○冬，十有一月，壬午，公弟叔𦙝卒。",
                    "zhushu": "称字者，贤之。宣公篡立，叔𦙝不仕其朝，不食其禄，终身于贫贱，故孔子曰：“笃信好学，守死善道，危邦不入，乱邦不居，天下有道则见，无道则隐。”此之谓也。礼，盛德之士不名，天子上大夫不名。春秋公子不为大夫者不卒，卒而字者，起其宜为天子上大夫也。孔子曰：“兴灭国，继绝世，举逸民，天下之民归心焉。”",
                    "type": 2
                },
                {
                    "paragraph": "十有八年，春，晋侯、卫世子臧伐齐。○公伐𣏌。○夏，四月。○秋，七月，邾娄人戕鄫子于鄫。戕鄫子于鄫者何？残贼而杀之也。",
                    "zhushu": "支解节断之，故变杀言戕。戕则残贼，恶无道也。言于鄫者，刺鄫无守备。小国本不卒，故亦不日。〇断，音短。"
                },
                {
                    "paragraph": "甲戍，楚子旅卒。何以不书葬？",
                    "zhushu": "据日而名。"
                },
                {
                    "paragraph": "吴、楚之君不书葬，辟其号也。",
                    "zhushu": "旅，即庄王也。葬从臣子，辞当称王，故绝其葬，明当诛之。至此卒者，因其有贤行。〇行，下孟反。"
                },
                {
                    "paragraph": "〇公孙归父如晋。〇冬，十月，壬戌，公薨于路寝。〇归父还自晋，至柽，遂奔齐。还者何？善辞也。何善尔？归父使于晋，",
                    "zhushu": "上如晋，是。"
                },
                {
                    "paragraph": "还自晋，至柽，闻君薨家遣，",
                    "zhushu": "家为鲁所逐遣，以先人弑君故也。"
                },
                {
                    "paragraph": "墠帷，",
                    "zhushu": "埽地曰墠，今齐俗名之云尔。将祖踊，故设帷重形。〇墠帷，音善，扫地张帷。"
                },
                {
                    "paragraph": "哭君成踊，",
                    "zhushu": "踊，辟踊也。礼必踊者，如婴儿之慕母矣。成踊，成三日五哭踊之礼。礼，臣为君本服斩衰，故成踊。比二日朝莫哭踊，三日朝哭踊，莫不复哭踊，去事之杀也。〇杀，所戒反。"
                },
                {
                    "paragraph": "反命乎介，",
                    "zhushu": "因介反命。礼，卿出聘，以大夫为上介，以士为众介。"
                },
                {
                    "paragraph": "自是走之齐。",
                    "zhushu": "主书者，善其不以家见逐怨怼，成踊哭君，终臣子之道，起时莫能然也。言“至柽”者，善其得礼于柽。言“逐”者，因介反命是也。不待报罪也。逐弑君本当绝。小善录者，本宣公同篡之人，又不当逐。不日者，伯计可逐，故从有罪例也。〇怼，直类反。"
                }
            ]
        },
        {
            "name": "成公第八",
            "paragraphs": [
                {
                    "paragraph": "成公第八",
                    "zhushu": "",
                    "type": 1
                },
                {
                    "paragraph": "元年春，王正月，公即位。",
                    "zhushu": ""
                },
                {
                    "paragraph": "○二月辛酉，葬我君宣公。〇无冰。",
                    "zhushu": "周二月，夏十二月。尚书曰：“舒恒燠若。”易京房传曰：“当寒而温，倒赏也。”是时成公幼少，季孙行父专权而委任之所致。○舒恒，如字，缓也，尚书作“豫”。奥，本又作“焕”，于六反，煖也。少，诗召反。"
                },
                {
                    "paragraph": "〇三月，作丘甲。何以书？讥。何讥尔？讥始丘使也。",
                    "zhushu": "四井为邑，四邑为丘。甲，铠也。讥始使丘民作铠也。古者有四民：一曰德能居位曰士，二曰辟土殖榖曰农，三曰巧心劳手以成器物曰工，四曰通财粥货曰商。四民不相兼，然后财用足。月者，重录之。○铠，苦代反。辟，婢亦反。粥，羊六反。"
                },
                {
                    "paragraph": "〇夏，臧孙许及晋侯盟于赤棘。",
                    "zhushu": "时者，谋结鞍之战，不相负也。后为晋所执。不日者，执在三年外寻旧盟，后非此盟所能保。"
                },
                {
                    "paragraph": "〇秋，王师败绩于贸戎。孰败之？盖晋败之。",
                    "zhushu": "以晋北侵柳、围郊，知王师讨晋而败之。〇贸戎，音茂，一音茅，左氏作“茅戎”。"
                },
                {
                    "paragraph": "或曰贸戎败之。",
                    "zhushu": "以地贸戎故。"
                },
                {
                    "paragraph": "然则曷为不言晋败之？",
                    "zhushu": "据侵柳、围郊言晋。"
                },
                {
                    "paragraph": "王者无敌，莫敢当也。",
                    "zhushu": "正其义，使若王自败于贸戎，莫敢当敌败之也。不日月者深正之，使若不战。"
                },
                {
                    "paragraph": "○冬十月。",
                    "zhushu": "",
                    "type": 2
                },
                {
                    "paragraph": "二年，春，齐侯伐我北鄙。",
                    "zhushu": ""
                },
                {
                    "paragraph": "○夏四月丙戍，卫孙良夫帅师及齐师战于新筑，卫师败绩。",
                    "zhushu": "〇筑，音竹。"
                },
                {
                    "paragraph": "○六月癸酉，季孙行父、臧孙许、叔孙侨如、公孙婴齐帅师，会晋却克、卫孙良夫、曹公子手，及齐侯战于鞍，齐师败绩。曹无大夫，公子手何以书？",
                    "zhushu": "据羁无氏。〇公子手，一本作“午”，左氏作“首”。鞍，音安。"
                },
                {
                    "paragraph": "忧内也。",
                    "zhushu": "春秋托王于鲁，因假以见王法，明诸侯有能从王者征伐不义，克胜有功，当襃之，故与大夫。大夫敌君不贬者，随从王者，大夫得敌诸侯也。不从内言败之者，君子不掩人之功，故从外言战也。鲁举四大夫，不举重者，恶内多虚，国家悉出用兵，重录内也。○以见，贤徧反，年末注同。恶，乌路反。"
                },
                {
                    "paragraph": "○秋七月，齐侯使国佐如师。己酉，及国佐盟于袁娄。君不使乎大夫，此其行使乎大夫何？",
                    "zhushu": "据髙子来盟，鲁无君，不称使。不从王者大夫称使者，实晋却克为主。经先晋，传举却克是也。〇不使，所吏反，下及注“使乎大夫”同。"
                },
                {
                    "paragraph": "佚获也。",
                    "zhushu": "佚获者，已获而逃亡也。当绝贱，使与大夫敌体以起之。君获不言师败绩，等起不去师败绩者，辟内败文。○佚获，音逸，下同，一本作“失”。去，起吕反。"
                },
                {
                    "paragraph": "其佚获奈何？师还齐侯，",
                    "zhushu": "还，绕。○还，音环，注同。"
                },
                {
                    "paragraph": "晋却克投戟逡巡，再拜稽首马前。逢丑父者，顷公之车右也，",
                    "zhushu": "人君骖乘有车，古有御者。〇逡，七巡反。顷，音倾。乘，绳证反。"
                },
                {
                    "paragraph": "面目与顷公相似，衣服与顷公相似，",
                    "zhushu": "礼，皮弁以征，故言衣服相似。顷公有负晋、鲁之心，故特选丑父备急，欲以自代。"
                },
                {
                    "paragraph": "代顷公当左，",
                    "zhushu": "升车象阳，阳道尚左，故人君居左，臣居右。〇尚，时亮反。"
                },
                {
                    "paragraph": "使顷公取饮。顷公操饮而至，",
                    "zhushu": "不知顷公将欲坚敌意邪？势未得去邪？○公操，七刀反，持也。"
                },
                {
                    "paragraph": "曰：“革取清者。”",
                    "zhushu": "革，更也。军中人多，水泉浊，欲使远取清者，因亡去。"
                },
                {
                    "paragraph": "顷公用是佚而不反。",
                    "zhushu": "不书获者，内大恶讳。"
                },
                {
                    "paragraph": "逢丑父曰：“吾赖社稷之神灵，吾君已免矣。”却克曰：“欺三军者，其法奈何？”",
                    "zhushu": "顾问执法者。"
                },
                {
                    "paragraph": "曰：“法斮。”",
                    "zhushu": "斮，斩。〇斮，庄略反，又仕略反，斩也。"
                },
                {
                    "paragraph": "于是斮逢丑父。",
                    "zhushu": "丑父死君，不贤之者，经有使乎大夫，于王法顷公当绝。如贤丑父，是赏人之臣，绝其君也。若以丑父故不绝顷公，是开诸侯战不能死难也。如以衰世无绝顷公者，自齐所当善尔，非王法所当贵。○难，乃旦反。"
                },
                {
                    "paragraph": "己酉，及齐国佐盟于袁娄。曷为不盟于师而盟于袁娄？",
                    "zhushu": "据国佐如师。"
                },
                {
                    "paragraph": "前此者，晋却克与臧孙许同时而聘于齐。",
                    "zhushu": "不书，耻之。"
                },
                {
                    "paragraph": "萧同姪子者，齐君之母也，",
                    "zhushu": "萧同，国名。姪子者，萧同君姪娣之子，嫁于齐，生顷公。〇姪，大结反，又丈乙反。"
                },
                {
                    "paragraph": "踊于棓而窥客，",
                    "zhushu": "踊，上也。凡无髙下有绝，加蹑板曰棓，齐人语。〇踊，音勇，上也。棓，普口反，又步侯反，髙下有绝，加蹑板曰棓。而闚，去规反，本又作“窥”。上，时掌反。蹑，女辄反。"
                },
                {
                    "paragraph": "则客或跛或眇。于是使跛者迓跛者，使眇者迓眇者。",
                    "zhushu": "迓，迎。卿主迎者也。聘礼：“宾至，大夫率至于馆，卿致馆，宰夫朝服致飧腍，厥明讶于馆。”〇跛，布可反。眇，亡小反。迓，本又作“讶”，五嫁反，迎也。飧，音孙。腍，而审反。"
                },
                {
                    "paragraph": "二大夫出，相与踦闾而语，",
                    "zhushu": "闾，当道门。闭一扇，开一扇，一人在外，一人在内，曰踦闾。将别，恨为齐所侮戏，谋伐之，而不欲使人听之。○踦闾，居倚反，踦足也，又音于绮反，又初义反。何云：闭一扇，开一扇，一人在外，一人在内，曰踦闾。"
                },
                {
                    "paragraph": "移日然后相去。齐人皆曰：“患之起，必自此始。”",
                    "zhushu": "知必为国家忧。明刍荛之言不可废，具起顷公不觉寤。○刍，初俱反。荛，如遥反。"
                },
                {
                    "paragraph": "二大夫归，相与率师为鞍之战，齐师大败。齐侯使国佐如师。",
                    "zhushu": "恠师胜犹不解，往问之。"
                },
                {
                    "paragraph": "却克曰：“与我纪侯之甗，",
                    "zhushu": "齐襄公灭纪所得甗邑，其土肥饶，欲得之。或说：甗，玉甑。○甗，音言，又鱼辇反，又音彦，邑也。"
                },
                {
                    "paragraph": "反鲁、卫之侵地，使耕者东亩，",
                    "zhushu": "使耕者东西如晋地。"
                },
                {
                    "paragraph": "且以萧同姪子为质，",
                    "zhushu": "见侮戏本由萧同姪子。〇为质，音致，下注及下同。"
                },
                {
                    "paragraph": "则吾舍子矣。”国佐曰：“与我纪侯之甗，请诺。反鲁、卫之侵地，请诺。使耕者东亩，是则土齐也。",
                    "zhushu": "则晋悉以齐为土地，是不可行。"
                },
                {
                    "paragraph": "萧同姪子者，齐君之母也，齐君之母，犹晋君之母也，不可。",
                    "zhushu": "言至尊不可为质。"
                },
                {
                    "paragraph": "请战。",
                    "zhushu": "如欲使耕者东西亩质齐君之母，当请战。"
                },
                {
                    "paragraph": "壹战不胜，请再。再战不胜，请三。",
                    "zhushu": "言齐虽败，尚可三战。"
                },
                {
                    "paragraph": "三战不胜，则齐国尽子之有也，何必以萧同姪子为质？”揖而去之。却克䀢鲁、卫之使，使以其辞而为之请，",
                    "zhushu": "却克耻伤其威，故使鲁、卫大夫以国佐辞，为国佐请。〇眣，音舜，又丑乙反，又达结反。之使，所吏反。为之，于伪反，注皆同。"
                },
                {
                    "paragraph": "然后许之，逮于袁娄，而与之盟。",
                    "zhushu": "逮，及也。追及国佐于袁娄也。传极道此者，本祸所由生，因录国佐受命不受辞，义可拒则拒，可许则许，一言使四国大夫汲汲追与之盟。"
                },
                {
                    "paragraph": "○八月，壬午，宋公鲍卒。",
                    "zhushu": "〇鲍，白卯反。"
                },
                {
                    "paragraph": "○庚寅，卫侯遫卒。",
                    "zhushu": "○遫，音速。"
                },
                {
                    "paragraph": "〇取汶阳田。汶阳田者何？鞍之赂也。",
                    "zhushu": "以国佐言，反鲁、卫之侵地，请诺。本所侵地非一，摠系汶阳者，省文也。不言取之齐者，耻内乘胜胁齐求赂得邑，故讳使若非齐邑。〇汶，音问。"
                },
                {
                    "paragraph": "○冬，楚师、郑师侵卫。",
                    "zhushu": ""
                },
                {
                    "paragraph": "〇十有一月，公会楚公子婴齐于蜀。",
                    "zhushu": ""
                },
                {
                    "paragraph": "〇丙申，公及楚人、秦人、宋人、陈人、卫人、郑人、齐人、曹人、邾娄人、薛人、鄫人盟于蜀。此楚公子婴齐也，其称人何？",
                    "zhushu": "据会而盟一处，知一人也。〇处，昌虑反。"
                },
                {
                    "paragraph": "得壹贬焉尔。",
                    "zhushu": "得一贬者，独此一事得具见其恶，故贬之尔。不然，则当没公也。如齐髙傒矣。不没公者，明不主为公故也。上会不序诸侯大夫者，婴齐，楚专政骄蹇臣也，数道其君率诸侯侵中国，故独先举于上，乃贬之，明本在婴齐，当先诛其本，乃及其末。〇数道，所角反，下音导。",
                    "type": 2
                },
                {
                    "paragraph": "三年，春，王正月，公会晋侯、宋公、卫侯、曹伯伐郑。",
                    "zhushu": ""
                },
                {
                    "paragraph": "〇辛亥，葬卫缪公。",
                    "zhushu": "〇缪，音穆。"
                },
                {
                    "paragraph": "○二月，公至自伐郑。",
                    "zhushu": ""
                },
                {
                    "paragraph": "〇甲子，新宫灾，三日哭。新宫者何？宣公之宫也。",
                    "zhushu": "以无新宫，知宣公之宫庙。"
                },
                {
                    "paragraph": "宣宫则曷为谓之新宫？不忍言也。",
                    "zhushu": "亲之精神所依而灾，孝子隐痛，不忍正言也。谓之新言者，因新入宫，易其西北角，示昭穆相继代，有所改更也。"
                },
                {
                    "paragraph": "其言三日哭何？",
                    "zhushu": "据桓、僖宫灾，不言三日哭。"
                },
                {
                    "paragraph": "庙灾三日哭，礼也。",
                    "zhushu": "善得礼，痛伤鬼神无所依归，故君臣素缟哭之。〇缟，古老反。"
                },
                {
                    "paragraph": "新宫灾，何以书？记灾也。",
                    "zhushu": "此象宣公篡立，当诛绝，不宜列昭穆。成公幼少，臣威大重，结怨强齐，将不得久承宗庙之应。〇幼少，诗召反，下同。大重，音泰，一音他贺反。"
                },
                {
                    "paragraph": "○乙亥，葬宋文公。",
                    "zhushu": ""
                },
                {
                    "paragraph": "○夏，公如晋。○郑公子去疾率师伐许。",
                    "zhushu": "○去，起吕反。"
                },
                {
                    "paragraph": "○公至自晋。",
                    "zhushu": ""
                },
                {
                    "paragraph": "○秋，叔孙侨如率师围棘。棘者何？汶阳之不服邑也。",
                    "zhushu": "棘民初未服于鲁。"
                },
                {
                    "paragraph": "其言围之何？",
                    "zhushu": "据国内兵不举。"
                },
                {
                    "paragraph": "不听也。",
                    "zhushu": "不听者，叛也。不言叛者，为内讳，故书围以起之。不先以文德来之，而便以兵围之，当与围外邑同罪。故言围也。得曰取，不得曰围。○为，于伪反。"
                },
                {
                    "paragraph": "○大雩。",
                    "zhushu": "成公幼少，大臣秉政，变乱政教。先是作丘甲，为鞍之战，伐郑围棘，不恤民之所生。"
                },
                {
                    "paragraph": "○晋却克、卫孙良夫伐将咎如。",
                    "zhushu": "○将咎如，咎，音古刀反，左氏作“廧咎如”。"
                },
                {
                    "paragraph": "○冬，十有一月，晋侯使荀庚来聘。〇卫侯使孙良夫来聘。",
                    "zhushu": ""
                },
                {
                    "paragraph": "〇丙午，及荀庚盟。",
                    "zhushu": ""
                },
                {
                    "paragraph": "○丁未，及孙良夫盟。此聘也，其言盟何？",
                    "zhushu": "据不举重，嫌生事，故此以轻间重也。"
                },
                {
                    "paragraph": "聘而言盟者，寻旧盟也。",
                    "zhushu": "寻，犹寻绎也。以不举重，连聘而言之，知寻绎旧故约誓也。书者，恶之。诗曰：“君子屡盟，乱是用长。”二国既修礼相聘，不能相亲信，反复相疑，故举聘以非之。〇绎，音亦。恶之，乌路反，下同。屡，力住反。用长，丁文反。反复，扶又反。"
                },
                {
                    "paragraph": "〇郑伐许。",
                    "zhushu": "谓之郑者，恶郑襄公与楚同心，数侵伐诸夏。自此之后，中国盟会无已，兵革数起，夷狄比周为党，故夷狄之。〇数侵，所角反，下同。比，毗志反。",
                    "type": 2
                },
                {
                    "paragraph": "四年，春，宋公使华元来聘。",
                    "zhushu": ""
                },
                {
                    "paragraph": "○三月壬申，郑伯坚卒。",
                    "zhushu": "〇伯臤，苦刃反，本或作“坚”。"
                },
                {
                    "paragraph": "○𣏌伯来朝。",
                    "zhushu": ""
                },
                {
                    "paragraph": "〇夏四月甲寅，臧孙许卒。〇公如晋。葬郑襄公。",
                    "zhushu": ""
                },
                {
                    "paragraph": "〇秋，公至自晋。",
                    "zhushu": ""
                },
                {
                    "paragraph": "○冬，城运。〇郑伯伐许。",
                    "zhushu": "未逾年君称伯者，时乐成君位，亲自伐许，故如其意，以著其恶。",
                    "type": 2
                },
                {
                    "paragraph": "五年，春，王正月，𣏌叔姫来归。",
                    "zhushu": "始归不书，与郯伯姫同。"
                },
                {
                    "paragraph": "〇仲孙蔑如宋。",
                    "zhushu": ""
                },
                {
                    "paragraph": "○夏，叔孙侨如会晋荀秀于榖。",
                    "zhushu": "〇荀秀，左氏作“荀首。"
                },
                {
                    "paragraph": "○梁山崩。梁山者何？河上之山也。梁山崩，何以书？记异也。何异尔？大也。何大尔？梁山崩，壅河三日不㳅。",
                    "zhushu": "故不日以起之。不书壅，何者？举崩大为重。〇壅，于勇反。㳅，音流。"
                },
                {
                    "paragraph": "外异不书，此何以书？为天下记异也。",
                    "zhushu": "山者，阳精，德泽所由生，君之象。何者？四渎所以通道中国，与王道同。记山崩壅河者，此象诸侯失势，王道绝，大夫擅恣，为海内害。自是之后，六十年之中，弑君十四，亡国三十二。故湨梁之盟，徧刺天下之大夫。○为天，于伪反。通道，音导。湨，古閴反。徧，音遍。"
                },
                {
                    "paragraph": "〇秋，大水。",
                    "zhushu": "先是，既有丘甲、鞍、棘之役，又重以城郓，民怨之所生。〇重，直用反。"
                },
                {
                    "paragraph": "○冬，十有一月，己酉，天王崩。",
                    "zhushu": "定王。"
                },
                {
                    "paragraph": "○十有二月，己丑，公会晋侯、齐侯、宋公、卫侯、郑伯、曹伯、邾娄子、𣏌伯，同盟于虫牢。",
                    "zhushu": "约备强楚。〇虫牢，直弓反，下力刀反。",
                    "type": 2
                },
                {
                    "paragraph": "六年，春，王正月，公至自会。",
                    "zhushu": "月者，前鲁大夫获齐侯，今亲相见，故危之。"
                },
                {
                    "paragraph": "〇二月，辛巳，立武宫。武宫者何？武公之宫也。",
                    "zhushu": "在春秋前。"
                },
                {
                    "paragraph": "立者何？立者不宜立也。立武宫，非礼也。",
                    "zhushu": "礼，天子诸侯立五庙，受命始封之君立一庙，至于子孙，过髙祖，不得复立庙。周家祖有功，尊有德，立后稷、文、武庙，至于子孙，自髙祖已下而七庙。天子卿大夫三庙，元士二庙。诸侯之卿大夫比元士二庙，诸侯之士一庙。立武宫者，盖时衰，多废人事，而好求福于鬼神，故重而书之。臧孙许伐齐有功，故立武宫。〇复，扶又反。好，呼报反。"
                },
                {
                    "paragraph": "〇取鄟。鄟者何？邾娄之邑也。曷为不系于邾娄？讳亟也。",
                    "zhushu": "讳鲁背信亟也。属相与为虫牢之盟，旋取其邑，故使若非虫牢人矣。〇鄟，市转反，又音专。亟，去冀反，住同。背，音佩。属，音烛。"
                },
                {
                    "paragraph": "○卫孙良夫率师侵宋。",
                    "zhushu": ""
                },
                {
                    "paragraph": "○夏六月，邾娄子来朝。○公孙婴齐如晋。",
                    "zhushu": ""
                },
                {
                    "paragraph": "○壬申，郑伯费卒。",
                    "zhushu": "不书葬者，为中国讳。虫牢之盟，约备强楚。楚伐郑丧，不能救，晋又侵之，故去葬，使若非伐丧。〇费，音秘。为，于伪反。去，起吕反。"
                },
                {
                    "paragraph": "○秋，仲孙蔑、叔孙侨如率师侵宋。○楚公子婴齐率师伐郑。",
                    "zhushu": ""
                },
                {
                    "paragraph": "○冬，季孙行父如晋。○晋栾书率师侵郑。",
                    "zhushu": "",
                    "type": 2
                },
                {
                    "paragraph": "七年，春，王正月，鼷鼠食郊牛角，改卜牛，鼷鼠又食其角，乃免牛。",
                    "zhushu": "鼷鼠者，鼠中之微者。角生上指，逆之象。易京房传曰：“祭天不慎，鼷鼠食郊牛角。”书“又食”者，重录鲁不觉寤，重有灾也。不重言“牛”，独重言“鼠”者，言“角”，牛可知。食牛者未必故鼠，故重言“鼠”。〇鼷，音兮。重有，直用反，下同。"
                },
                {
                    "paragraph": "○吴伐郯。",
                    "zhushu": "吴国见者，罕与中国交，至升平乃见，故因始见以渐进。〇郯，音谈。见者，贤徧反，下同。"
                },
                {
                    "paragraph": "○夏，五月曹伯来朝。〇不郊，犹三望。",
                    "zhushu": ""
                },
                {
                    "paragraph": "○秋，楚公子婴齐率师伐郑。〇公会晋侯、齐侯、宋公、卫侯、曹伯、莒子、邾娄子、𣏌伯救郑。八月戊辰，同盟于马陵。公至自会。○吴入州来。",
                    "zhushu": ""
                },
                {
                    "paragraph": "○冬，大雩。",
                    "zhushu": "先是，公会诸侯救郑，承前不恤民之所致。"
                },
                {
                    "paragraph": "○卫孙林父出奔晋。",
                    "zhushu": "",
                    "type": 2
                },
                {
                    "paragraph": "八年，春，晋侯使韩穿来言汶阳之田，归之于齐。来言者何？内辞也，胁我使我归之也。",
                    "zhushu": "以此经加“之”，知见使。即闻晋语，自归之，但当言归。"
                },
                {
                    "paragraph": "曷为使我归之？",
                    "zhushu": "据本鲁邑。"
                },
                {
                    "paragraph": "鞍之战，齐师大败。齐侯归，吊死视疾，七年不饮酒、不食肉。晋侯闻之曰：“嘻！奈何使人之君七年不饮酒、不食肉？请皆反其所取侵地。”",
                    "zhushu": "晋侯闻齐侯侮过自责，髙其义，畏其德，使诸侯还鞍之所丧邑。鲁见使卑有耻，故讳。不言使者，因两为其义，诸侯不得相夺土地。晋适可来议语之，鲁宜闻义自归之尔，不得使也。主书者，善晋之义齐。〇嘻，许其反。丧，息浪反。语，鱼据反。"
                },
                {
                    "paragraph": "○晋栾书帅师侵蔡。公孙婴齐如莒。〇宋公使华元来聘。",
                    "zhushu": ""
                },
                {
                    "paragraph": "○夏，宋公使公孙寿来纳币。纳币不书，此何以书？",
                    "zhushu": "据纪履纶来逆女，不书纳币。〇緰，音须。"
                },
                {
                    "paragraph": "录伯姫也。",
                    "zhushu": "伯姫守节，逮火而死，贤，故详录其礼，所以殊于众女。"
                },
                {
                    "paragraph": "○晋杀其大夫赵同、赵括。",
                    "zhushu": "○括，古活反。"
                },
                {
                    "paragraph": "○秋七月，天子使召伯来锡公命。其称天子何？",
                    "zhushu": "据天王使毛伯来锡文公命，不称天子。"
                },
                {
                    "paragraph": "元年春，王正月，正也，",
                    "zhushu": "正者，文不变也。"
                },
                {
                    "paragraph": "其余皆通矣。",
                    "zhushu": "其余谓不系于元年者，或言王，或言天王，或言天子，皆相通矣，以见刺讥是非也。王者，号也。德合元者称皇，孔子曰：“皇象元道遥术，无文字，德明谥。”德合天者称帝，河佫受瑞可放。仁义合者称王。符瑞应，天下归往。天子者，爵称也。圣人受命，皆天所生，故谓之天子。此锡命称天子者，为王者长爱幼少之义，欲进勉幼君，当劳来与贤师良。传“如父教子”，不当赐也。月者，例也，为鲁喜录之。○见，贤徧反。应，应对之应。爵称，尺证反。为王，于伪反，下“为鲁”“为下”同。少，诗召反。劳来，力报反，下力代反。"
                },
                {
                    "paragraph": "○冬十月，癸卯，𣏌叔姫卒。",
                    "zhushu": "弃而曰卒者，为下胁𣏌归其丧张本文，使若尚为𣏌夫人。"
                },
                {
                    "paragraph": "○晋侯使士燮来聘。〇叔孙侨如会晋士燮、齐人、邾娄人伐郯。○卫人来媵。媵不书，此何以书？",
                    "zhushu": "据逆文不书媵也。言来媵者，礼，君不求媵，诸侯自媵夫人。○来媵，以证反，又绳证反。"
                },
                {
                    "paragraph": "录伯姫也。",
                    "zhushu": "伯姫以贤闻诸侯，诸侯争欲媵之，故善而详录之。媵例时。",
                    "type": 2
                },
                {
                    "paragraph": "九年，春，王正月，𣏌伯来逆叔姫之丧以归。𣏌伯曷为来逆叔姫之丧以归？",
                    "zhushu": "据已弃也。"
                },
                {
                    "paragraph": "内辞也，胁而归之也。",
                    "zhushu": "言已归者，与忿怒执人同辞，而不得专其本意，知其为胁也。已弃而胁归其丧，悖义。耻深恶重，故使若𣏌伯自来逆之。〇悖，布内反。"
                },
                {
                    "paragraph": "〇公会晋侯、齐侯、宋公、卫侯、郑伯、曹伯、莒子、𣏌伯，同盟于蒲。",
                    "zhushu": "不日者，已得郑盟，当以备楚，而不以罪执之，旋使禽叛楚，缘隙溃莒，不能救，祸由中国无信，故讳为信辞，使若莒溃。非盟失信，所以甚中国，因与下溃日相起。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "○二月，伯姫归于宋。",
                    "zhushu": ""
                },
                {
                    "paragraph": "〇夏，季孙行父如宋致女。未有言致女者，此其言致女何？录伯姫也。",
                    "zhushu": "古者妇人三月而后庙见，称“妇”，择日而祭于祢，成妇之义也。父母使大夫操礼而致之。必三月者，取一时足以别贞信，贞信著，然后成妇礼。书者，与上纳币同义，所以彰其絜，且为父母安荣之。言女者，谦不敢自成礼。妇人未庙见而死，归葬于女氏之党。〇庙见，贤徧反，下同。操，七刀反。别，彼列反。且为，于伪反。"
                },
                {
                    "paragraph": "○晋人来媵。媵不书，此何以书？录伯姫也。",
                    "zhushu": "义与上同。复发传者，乐道人之善。〇复，扶又反。"
                },
                {
                    "paragraph": "○秋七月，丙子，齐侯无野卒。〇晋人执郑伯。晋栾书帅师伐郑。",
                    "zhushu": ""
                },
                {
                    "paragraph": "○冬十有一月，葬齐顷公。楚公子婴齐帅师伐莒。庚申，莒溃。",
                    "zhushu": "日者，录责中国无信，同盟不能相救，至为夷狄所溃。〇溃，户内反。"
                },
                {
                    "paragraph": "○楚人入运。〇秦人、白狄伐晋。○郑人围许。○城中城。",
                    "zhushu": ""
                },
                {
                    "paragraph": "十年春，卫侯之弟黑背率师侵郑。",
                    "zhushu": ""
                },
                {
                    "paragraph": "○夏，四月，五卜郊，不从，乃不郊。其言“乃不郊”何？",
                    "zhushu": "据上不郊，不言乃。僖公不从，言免牲也。"
                },
                {
                    "paragraph": "不免牲，故言“乃不郊”也。",
                    "zhushu": "不免牲，当坐盗天牲，失事天之道，故讳，使若重难不得郊。○难，乃旦反。"
                },
                {
                    "paragraph": "〇五月，公会晋侯、齐侯、宋公、卫侯、曹伯伐郑。",
                    "zhushu": "不致者，成公数卜郊不从，怨怼，故不免牲。不但不免牲而已，故夺臣子辞以起之。○数，所角反。怼，直类反。"
                },
                {
                    "paragraph": "○齐人来媵。媵不书，此何以书？录伯姫也。三国来媵，非礼也。曷为皆以录伯姫之辞言之？妇人以众多为侈也。",
                    "zhushu": "侈，大也。朝廷侈于妬上，妇人侈于妬下。伯姫以至贤为三国所争媵，故侈大其能容之。唯天子娶十二女。〇侈，昌氏反，大也。妬，丁故反。取十，七住反，本或作“娶”。"
                },
                {
                    "paragraph": "○丙午，晋侯獳卒。",
                    "zhushu": "不书葬者，杀大夫赵同等。○獳，乃侯反。"
                },
                {
                    "paragraph": "○秋七月，○公如晋。",
                    "zhushu": "如晋者，冬也。去冬者，恶成公前既怨怼不免牲，今复如晋，过郊乃反，遂怨怼，无事天之意，当绝之。〇去，起吕反。恶，乌路反。复，扶又反。",
                    "type": 2
                },
                {
                    "paragraph": "十有一年，春，王三月，公至自晋。○晋侯使却州来聘。",
                    "zhushu": "○却州，本亦作“犨”，尺由反。"
                },
                {
                    "paragraph": "己丑，及却州盟。",
                    "zhushu": ""
                },
                {
                    "paragraph": "〇夏，季孙行父如晋。",
                    "zhushu": ""
                },
                {
                    "paragraph": "○秋，叔孙侨如如齐。",
                    "zhushu": ""
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "十有二年，春，周公出奔晋。周公者何？天子之三公也。王者无外，此其言出何？自其私土而出也。",
                    "zhushu": "私土者，谓其国也。此起诸侯入为天子三公也。周公骄蹇，不事天子，出居私土，不听京师之政，天子召之而出走，明当并绝其国，故以出国录也。不月者，小国也。"
                },
                {
                    "paragraph": "〇夏，公会晋侯、卫侯于沙泽。",
                    "zhushu": "〇沙泽，素禾反，又如字，二传作“琐泽”，定七年同。"
                },
                {
                    "paragraph": "〇秋，晋人败狄于交刚。",
                    "zhushu": ""
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "十有三年，春，晋侯使却锜来乞师。",
                    "zhushu": "〇却锜，鱼绮反。"
                },
                {
                    "paragraph": "○三月，公如京师。",
                    "zhushu": "月者，善公尊天子。"
                },
                {
                    "paragraph": "○夏五月，公自京师，遂会晋侯、齐侯、宋公、卫侯、郑伯、曹伯、邾娄人、滕人伐秦。其言“自京师”何？",
                    "zhushu": "据僖公二十八年诸侯遂围许，不言自王所。"
                },
                {
                    "paragraph": "公凿行也。",
                    "zhushu": "以起公凿行也。凿，犹更造之意。〇凿，在洛反，造意也。"
                },
                {
                    "paragraph": "公凿行奈何？不敢过天子也。",
                    "zhushu": "时本欲直伐秦，涂过京师，不敢过天子而不朝，复生事，修朝礼而后行，故起时善而襃成其意，使若故朝然后生事也。间无事，复出公者，善公凿行。〇复出，扶又反。"
                },
                {
                    "paragraph": "○曹伯庐卒于师。",
                    "zhushu": "○庐，力吴反，本亦作“卢”。"
                },
                {
                    "paragraph": "○秋七月，公至自伐秦。",
                    "zhushu": "月者，危公幼而远用兵。"
                },
                {
                    "paragraph": "○冬，葬曹宣公。",
                    "zhushu": "",
                    "type": 2
                },
                {
                    "paragraph": "十有四年，春，王正月，莒子朱卒。",
                    "zhushu": "莒大于邾娄，至此乃卒者，庶其见杀不得卒。至此始卒，又不得日。"
                },
                {
                    "paragraph": "○夏，卫孙林父自晋归于卫。",
                    "zhushu": ""
                },
                {
                    "paragraph": "○秋，叔孙侨如如齐逆女。",
                    "zhushu": "凡娶，早晚皆不讥者，从纪履緰一讥而已。〇凡取，本又作“娶”。"
                },
                {
                    "paragraph": "○郑公子喜率师伐许。",
                    "zhushu": ""
                },
                {
                    "paragraph": "○九月，侨如以夫人妇姜氏至自齐。",
                    "zhushu": ""
                },
                {
                    "paragraph": "○冬十月，庚寅，卫侯臧卒。○秦伯卒。",
                    "zhushu": "",
                    "type": 2
                },
                {
                    "paragraph": "十有五年，春，王二月，葬卫定公。",
                    "zhushu": ""
                },
                {
                    "paragraph": "○三月乙巳，仲婴齐卒。仲婴齐者何？",
                    "zhushu": "疑仲遂后，故问之。"
                },
                {
                    "paragraph": "公孙婴齐也。",
                    "zhushu": "未见于经，为公孙婴齐，今为大夫死，见于经，为仲婴齐。〇未见，贤徧反，下同，年末及注皆同。"
                },
                {
                    "paragraph": "公孙婴齐则曷为谓之仲婴齐？为兄后也。为兄后，则曷为谓之仲婴齐？",
                    "zhushu": "据本公孙。"
                },
                {
                    "paragraph": "为人后者，为之子也。",
                    "zhushu": "更为公孙之子，故不得复氏公孙。○复氏，扶又反，年内同。"
                },
                {
                    "paragraph": "为人后者为其子，则其称仲何？",
                    "zhushu": "据氏非一。"
                },
                {
                    "paragraph": "孙以王父字为氏也。",
                    "zhushu": "谓诸侯子也。顾兴灭继绝，故纪族明所出。"
                },
                {
                    "paragraph": "然则婴齐孰后？后归父也。归父使于晋而未反，",
                    "zhushu": "宣公十八年，自晋至柽奔齐，讫今未还。〇使于，所吏反，及下“使乎”同。"
                },
                {
                    "paragraph": "何以后之？",
                    "zhushu": "据已绝也。"
                },
                {
                    "paragraph": "叔仲惠伯，傅子赤者也。",
                    "zhushu": "叔仲者，叔彭生氏也。文家字积于叔，叔仲有长幼，故连氏之。经云“仲”者，明春秋质家，当积于仲。惠，谥也。○长，丁丈反。"
                },
                {
                    "paragraph": "文公死，子幼，",
                    "zhushu": "子赤幼也。"
                },
                {
                    "paragraph": "公子遂谓叔仲惠伯曰：“君幼，如之何？愿与子虑之。”叔仲惠伯曰：“吾子相之，老夫抱之，",
                    "zhushu": "礼：大夫七十而致事。若不得谢，则必赐之几杖，行役以妇人从，适四方，乘安车，自称曰老夫。○相之，息亮反，下同。"
                },
                {
                    "paragraph": "何幼君之有？”公子遂知其不可与谋，退而杀叔仲惠伯，弑子赤而立宣公。",
                    "zhushu": "杀叔仲惠伯不书者，举弑君为重。叔仲惠伯事与荀息相类，不得为累者，有异也。叔仲惠伯直先见杀尔，不如荀息死之。〇杀子音弑。"
                },
                {
                    "paragraph": "宣公死，成公幼，臧宣叔者，相也，",
                    "zhushu": "臧孙许。宣，谥。"
                },
                {
                    "paragraph": "君死不哭，聚诸大夫而问焉，曰：“昔者叔仲惠伯之事，孰为之？”诸大夫皆杂然曰：“仲氏也，其然乎！”于是遣归父之家，",
                    "zhushu": "时见君幼，欲以防示诸大夫。〇杂，七合反，又如字。"
                },
                {
                    "paragraph": "然后哭君。归父使乎晋，还自晋，至柽，闻君薨家遣，墠帷，哭君成踊，反命于介，自是走之齐。鲁人徐伤归父之无后也，",
                    "zhushu": "徐者，皆共之辞也。关东语。伤其先人为恶，身见逐绝，不忿怼也。"
                },
                {
                    "paragraph": "于是使婴齐后之也。",
                    "zhushu": "弟无后兄之义，为乱昭穆之序，失父子之亲，故不言仲孙，明不与子为父孙"
                },
                {
                    "paragraph": "○癸丑，公会晋侯、卫侯、郑伯、曹伯、宋世子成、齐国佐、邾娄人同盟于戚。",
                    "zhushu": "○世子戍，音恤，本或作成。"
                },
                {
                    "paragraph": "晋侯执曹伯，归之于京师。",
                    "zhushu": "为篡喜时。〇为，于伪反。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "○夏六月，宋公固卒。",
                    "zhushu": "不日者，多取三国媵，非礼，故略之。"
                },
                {
                    "paragraph": "○楚子伐郑。",
                    "zhushu": ""
                },
                {
                    "paragraph": "○秋八月庚辰，葬宋共公。",
                    "zhushu": "○共，音恭。"
                },
                {
                    "paragraph": "○宋华元出奔晋。○宋华元自晋归于宋。",
                    "zhushu": "不省文，复出“宋华元者，宋公卒，子幼，华元以忧国为大夫山所𧮂，出奔晋。晋人理其罪，宋人反华元，诛山，故繁文大之也。言归者，明出入无恶。"
                },
                {
                    "paragraph": "○宋杀其大夫山。",
                    "zhushu": "不氏者，见杀在华元归后，嫌直自见杀者，故贬之，明以𧮂华元故。"
                },
                {
                    "paragraph": "○宋鱼石出奔楚。",
                    "zhushu": "与山有亲，恐见及也。后得言复入者，出无恶，知非君漏言，鱼石不杀山。"
                },
                {
                    "paragraph": "○冬十有一月，叔孙侨如会晋士燮、齐髙无咎、宋华元、卫孙林父、郑公子䲡、邾娄人，会吴于钟离。曷为殊会吴？",
                    "zhushu": "据楚不殊。○燮，息协反。咎，其九反。䲡，音秋。"
                },
                {
                    "paragraph": "外吴也。曷为外也？",
                    "zhushu": "据襄五年不外之。"
                },
                {
                    "paragraph": "春秋内其国而外诸夏，内诸夏而外夷狄。",
                    "zhushu": "内其国者，假鲁以为京师也。诸夏，外土诸侯也。谓之夏者，大摠下土言之辞也。不殊楚者，楚始见所传闻世，尚外诸夏，未得殊也。至于所闻世可得殊，又卓然有君子之行。吴似夷狄差醇，而适见于可殊之时，故独殊吴。○传，直专反。行，下孟反。差醇，初卖反，下音纯。"
                },
                {
                    "paragraph": "王者欲一乎天下，曷为以外内之辞言之？",
                    "zhushu": "据大一统。"
                },
                {
                    "paragraph": "言自近者始也。",
                    "zhushu": "明当先正京师，乃正诸夏。诸夏正，乃正夷狄，以渐治之。叶公问政于孔子，孔子曰：“近者说，远者来。”季康子问政于孔子，孔子曰：“政者，正也。子帅而正，孰敢不正？”是也。月者，危录之。诸侯既委任大夫，复命交接夷狄。〇叶公，舒涉反，下文同。说，音悦。"
                },
                {
                    "paragraph": "○许迁于叶。",
                    "zhushu": "",
                    "type": 2
                },
                {
                    "paragraph": "十有六年，春，王正月，雨木冰。雨木冰者何？雨而木冰也。何以书？记异也。",
                    "zhushu": "木者少阳，幼君大臣之象。冰者疑阴，兵之类也。氷胁木者，君臣将执于兵之征也。〇少，诗召反。"
                },
                {
                    "paragraph": "○夏四月，辛未，滕子卒。",
                    "zhushu": "滕始卒于宣公，日于成公，不名。邾娄始卒于文公，日于襄公，名。俱葬于昭公，是以知滕小。"
                },
                {
                    "paragraph": "○郑公子喜帅师侵宋。",
                    "zhushu": ""
                },
                {
                    "paragraph": "〇六月丙寅，朔，日有食之。",
                    "zhushu": "是后楚灭舒庸，晋厉公见饿杀尤重，故十七年复食。〇复，扶又反。"
                },
                {
                    "paragraph": "〇晋侯使栾黡来乞师。",
                    "zhushu": "〇栾，力官反。黡，于斩反。"
                },
                {
                    "paragraph": "〇甲午，晦。晦者何？冥也。何以书？记异也。",
                    "zhushu": "此王公失道，臣代其治，故阴代阳。〇冥，亡定反，又亡丁反。治，直吏反。"
                },
                {
                    "paragraph": "〇晋侯及楚子、郑伯战于鄢陵，楚子、郑师败绩。败者称师，楚何以不称师？",
                    "zhushu": "据宋公战于泓，败绩称师。〇鄢，于晚反，又于建反。泓，乌宏反。"
                },
                {
                    "paragraph": "王痍也。王痍者何？伤乎矢也。",
                    "zhushu": "时为飞矢所中。〇痍，音夷，伤也。所中，丁仲反。"
                },
                {
                    "paragraph": "然则何以不言师败绩？",
                    "zhushu": "据王痍。"
                },
                {
                    "paragraph": "末言尔。",
                    "zhushu": "末，无也。无所取于言师败绩也。凡举师败绩，为重众。今亲伤人君，当𡒊伤君为重。以言战，又言败绩，知非诈，当蒙上日也。〇为重，于伪反，下“为代公”同。"
                },
                {
                    "paragraph": "〇楚杀其大夫公子侧。",
                    "zhushu": ""
                },
                {
                    "paragraph": "〇秋，公会晋侯、齐侯、卫侯、宋华元、邾娄人于沙随，不见公。公至自会。不见公者何？公不见见也。",
                    "zhushu": "不见见者，恚乞师不得，欲执之。〇恚，一睡反。"
                },
                {
                    "paragraph": "公不见见，大夫执，何以致会？",
                    "zhushu": "据不得意，扈之会，公失序，不致。"
                },
                {
                    "paragraph": "不耻也。曷为不耻？",
                    "zhushu": "据扈之会，公失序。耻。"
                },
                {
                    "paragraph": "公幼也。",
                    "zhushu": "因公幼杀耻，为讳辞。不书行父执者，父不见见已，重矣。"
                },
                {
                    "paragraph": "○公会尹子、晋侯、齐国佐、邾娄人伐郑。〇曹伯归自京师。执而归者名，曹伯何以不名？而不言复归于曹何？",
                    "zhushu": "据曹伯襄，复归于曹。"
                },
                {
                    "paragraph": "易也。",
                    "zhushu": "易，故末言之，不复举国名。〇易，以豉反，注及下同。复，扶又反，下“而复”同。"
                },
                {
                    "paragraph": "其易奈何？公子喜时在内也。公子喜时在内，则何以易？",
                    "zhushu": "据本篡喜时也。〇喜时，左传作“欣时”。"
                },
                {
                    "paragraph": "公子喜时者，仁人也，内平其国而待之，",
                    "zhushu": "和平其臣民，令专心于负刍。○令，力呈反。"
                },
                {
                    "paragraph": "外治诸京师而免之。",
                    "zhushu": "讼治于京师，解免使来归。"
                },
                {
                    "paragraph": "其言自京师何？",
                    "zhushu": "据僖二十八年，晋人执卫侯，归之于京师，后复归于卫，俱天子所归，不言自京师。不连归问者，嫌自京师。天子有力文。言甚易，欲并问力文，与上说喜时错。"
                },
                {
                    "paragraph": "言甚易也，舍是无难矣。",
                    "zhushu": "言归自京师者，与内据臣子致公同文，欲言甚易也。舍此所从还，无危难矣。主所以见曹伯归，本据喜时平国反之书，非录京师有力也。执归书者，贤喜时为兄所篡，终无怨心，而复深推精诚，忧免其难，非至仁莫能行之，故书起其功也。〇舍是，音舍，注同，下传“舍臣”放此。无难，乃旦反，注同。"
                },
                {
                    "paragraph": "〇九月，晋人执季孙行父，舍之于招丘。执未有言舍之者，此其言舍之何？仁之也。曰在招丘，悕矣。",
                    "zhushu": "悕，悲也。仁之者，若曰在招丘，可悲矣。闵录之辞。〇招丘，章遥反，又上饶反，二传作“苕丘”。悕，音希，悲也。"
                },
                {
                    "paragraph": "执未有言仁之者，此其言仁之何？代公执也。其代公执奈何？前此者，晋人来乞师而不与，",
                    "zhushu": "不书者，不与无恶。"
                },
                {
                    "paragraph": "公会晋侯，",
                    "zhushu": "会沙随也。"
                },
                {
                    "paragraph": "将执公。季孙行父曰：“此臣之罪也。”于是执季孙行父。成公将会晋厉公，",
                    "zhushu": "谓上伐郑也。言谥者，别婴齐所请也。明言公会晋侯者，婴齐所请事也，故下与婴齐传合同。○别，彼列反。"
                },
                {
                    "paragraph": "会不当期，将执公。季孙行父曰：“臣有罪，执其君；子有罪，执其父，此听失之大者也。今此臣之罪也，舍臣之身而执臣之君，吾恐听失之为宗庙羞也。”于是执季孙行父。",
                    "zhushu": "善其过则称已，美则称君。累代公执，在危殆之地，故地言舍而月之者，痛伤忠臣不得其所。为代公执，不称行人者，在君侧，非出使。〇出使，所吏反。"
                },
                {
                    "paragraph": "○冬十月，乙亥，叔孙侨如出奔齐。",
                    "zhushu": ""
                },
                {
                    "paragraph": "〇十有二月，乙丑，季孙行父及晋却州盟于扈。",
                    "zhushu": "行父执释不致者，举公至为重。"
                },
                {
                    "paragraph": "公至自会。○乙酉，刺公子偃。",
                    "zhushu": "",
                    "type": 2
                },
                {
                    "paragraph": "十有七年，春，卫北宫结率师侵郑。",
                    "zhushu": ""
                },
                {
                    "paragraph": "〇夏，公会尹子、单子、晋侯、齐侯、宋公、卫侯、曹伯、邾娄人伐郑。",
                    "zhushu": ""
                },
                {
                    "paragraph": "○六月，乙酉，同盟于柯陵。",
                    "zhushu": "〇柯，古河反。"
                },
                {
                    "paragraph": "○秋，公至自会。○齐髙无咎出奔莒。",
                    "zhushu": ""
                },
                {
                    "paragraph": "○九月，辛丑，用郊。用者何？用者不宜用也。九月，非所用郊也。",
                    "zhushu": "周之九月，夏之七月，天气上升，地气下降，又非郊时，故加用之。"
                },
                {
                    "paragraph": "然则郊曷用？郊用正月上辛。",
                    "zhushu": "鲁郊博卜春三月，言正月者，因见百王正所当用也。三王之郊，一用夏正。言正月者，春秋之制也。正月者，岁首。上辛，犹始新，皆取其首先之意。日者，明用辛例，不郊则不日。〇因见，贤徧反，下同。"
                },
                {
                    "paragraph": "或曰，用然后郊。",
                    "zhushu": "或曰：用者，先有事，存后稷神名也。晋人将有事于河，必先有事于恶池。齐人将有事于泰山，必先有事于蜚林。鲁人将有事于天，必先有事于泮宫。九月郊，尤悖礼，故言用，小大尽讥之。以不郊乃讥三望，知郊不得讥小也。又夕牲告牷后稷，当在日上，不得在日下。〇恶，如字，又火吴反。池，如字，又大河反。蜚，芳尾反，又音配。泮，音判，本又作“郊”。牷，音全。"
                },
                {
                    "paragraph": "〇晋侯使荀䓨来乞师。",
                    "zhushu": "〇䓨，乙耕反。"
                },
                {
                    "paragraph": "〇冬，公会单子、晋侯、宋公、卫侯、曹伯、齐人、邾娄人伐郑。十有一月，公至自伐郑。",
                    "zhushu": "月者，方正下壬申，故月之。"
                },
                {
                    "paragraph": "〇壬申，公孙婴齐卒于貍轸。非此月日也，曷为以此月日卒之？",
                    "zhushu": "据下丁巳朔，知壬申在十月。○貍，力之反。轸，之忍反，左氏作“脤”，榖梁作“蜃”。"
                },
                {
                    "paragraph": "待君命然后卒大夫。曷为待君命然后卒大夫？",
                    "zhushu": "据昭公出奔，卒叔孙舍。"
                },
                {
                    "paragraph": "前此者，婴齐走之晋。",
                    "zhushu": "不书者，以为公请除出奔之罪也。〇为，于伪反，下文“为公”同。"
                },
                {
                    "paragraph": "公会晋侯，将执公，婴齐为公请，公许之反为大夫。归，至于貍轸而卒。",
                    "zhushu": "十月壬申日。貍轸，鲁地。"
                },
                {
                    "paragraph": "无君命，不敢卒大夫。",
                    "zhushu": "国人未被君命，不敢使从大夫礼。"
                },
                {
                    "paragraph": "公至，",
                    "zhushu": "十一月至是也。"
                },
                {
                    "paragraph": "曰：“吾固许之反为大夫。”",
                    "zhushu": "许反为大夫，即受命矣。"
                },
                {
                    "paragraph": "然后卒之。",
                    "zhushu": "善其不敢自专，故引其死日。下就公至月卒之，起其事，所以激当世之骄臣。○激，古狄反。"
                },
                {
                    "paragraph": "○十有二月，丁巳，朔，日有食之。○邾娄子貜且卒。",
                    "zhushu": "○貜且，俱缚反，下子余反。"
                },
                {
                    "paragraph": "○晋杀其大夫却锜、却州、却至。〇楚人灭舒庸。",
                    "zhushu": "舒庸，东夷。道吴围巢。",
                    "type": 2
                },
                {
                    "paragraph": "十有八年，春，王正月，晋杀其大夫胥童。",
                    "zhushu": ""
                },
                {
                    "paragraph": "〇庚申，晋弑其君州蒲。",
                    "zhushu": "日者，二月庚申日。上系于正月者，起正月见幽，二月庚申日死也。厉公猥杀四大夫，臣下人人恐见及，以致此祸，故日起其事，深为有国者戒也。"
                },
                {
                    "paragraph": "○齐杀其大夫国佐。〇公如晋。",
                    "zhushu": ""
                },
                {
                    "paragraph": "〇夏，楚子、郑伯伐宋。○宋鱼石复入于彭城。",
                    "zhushu": "不书叛者，楚为鱼石伐宋，取彭城以封之。本受于楚，非得于宋，故举伐于上，起其意也。楚以封鱼石，复本系于宋。言复入者，不与楚专封，故从犯君录之。主书者，起其专封。〇复入，扶又反，注同。为，于伪反，下“为宋”同。"
                },
                {
                    "paragraph": "○公至自晋。〇晋侯使士匄来聘。",
                    "zhushu": "〇匄，古害反。"
                },
                {
                    "paragraph": "〇秋，𣏌伯来朝。",
                    "zhushu": ""
                },
                {
                    "paragraph": "○八月，邾娄子来朝。○筑鹿囿。何以书？讥。何讥尔？有囿矣，又为也。",
                    "zhushu": "刺奢泰妨民。天子囿方百里，公侯十里，伯七里，子男五里，皆取一也。〇鹿囿，音又。"
                },
                {
                    "paragraph": "〇己丑，公薨于路寝。",
                    "zhushu": ""
                },
                {
                    "paragraph": "〇冬，楚人、郑人侵宋。〇晋侯使士彭来乞师。",
                    "zhushu": "〇士彭，二传作“士鲂”，襄十二年同。"
                },
                {
                    "paragraph": "〇十有二月，仲孙蔑会晋侯、宋公、卫侯、邾娄子、齐崔杼，同盟于虚朾。",
                    "zhushu": "不日者，时欲行义，为宋诛鱼石，故善而为信辞。或丧盟略。〇杼，直吕反。虚朾，起鱼反，下敕丁反。"
                },
                {
                    "paragraph": "〇丁未，葬我君成公。",
                    "zhushu": ""
                }
            ]
        },
        {
            "name": "襄公第九",
            "paragraphs": [
                {
                    "paragraph": "襄公第九",
                    "zhushu": "",
                    "type": 1
                },
                {
                    "paragraph": "元年，春，王正月，公即位。仲孙蔑会晋栾黡、宋华元、卫寗殖、曹人、莒人、邾娄人、滕人、薛人，围宋彭城。宋华元曷为与诸侯围宋彭城？",
                    "zhushu": "据晋赵鞅以地正国，加叛文，今此无如叛文，故问之。〇殖，市力反。"
                },
                {
                    "paragraph": "为宋诛也。",
                    "zhushu": "故华元无恶文。○为宋，于伪反。下“为宋”“楚为井”注同。"
                },
                {
                    "paragraph": "其为宋诛奈何？鱼石走之楚，楚为之伐宋，取彭城以封鱼石。鱼石之罪奈何？以入是为罪也。",
                    "zhushu": "说在成十八年。书者，善诸侯为宋诛。虽不能诛，犹有屈强臣之助。"
                },
                {
                    "paragraph": "楚已取之矣，曷为系之宋？",
                    "zhushu": "据莒人伐𣏌，取牟娄，后莒牟夷以牟娄来奔，不系𣏌。"
                },
                {
                    "paragraph": "不与诸侯专封也。",
                    "zhushu": "故夺系于宋，使若宋邑者。楚救不书者，从封内兵也。"
                },
                {
                    "paragraph": "○夏，晋韩屈帅师伐郑。",
                    "zhushu": ""
                },
                {
                    "paragraph": "〇仲孙蔑会齐崔杼、曹人、邾娄人、𣏌人，次于合。",
                    "zhushu": "刺欲救宋而后不能也。知不救郑者，时郑背中国，不能救，不得刺。〇于合，二传作“鄫”。背，音佩。"
                },
                {
                    "paragraph": "○秋，楚公子壬夫帅师侵宋。",
                    "zhushu": ""
                },
                {
                    "paragraph": "〇九月，辛酉，天王崩。",
                    "zhushu": ""
                },
                {
                    "paragraph": "〇邾娄子来朝。",
                    "zhushu": ""
                },
                {
                    "paragraph": "〇冬，卫侯使公孙剽来聘。",
                    "zhushu": "〇剽，匹妙反。"
                },
                {
                    "paragraph": "〇晋侯使荀䓨来聘。",
                    "zhushu": "",
                    "type": 2
                },
                {
                    "paragraph": "二年，春，王正月，葬简王。郑师伐宋。",
                    "zhushu": ""
                },
                {
                    "paragraph": "〇夏，五月，庚寅，夫人姜氏薨。",
                    "zhushu": ""
                },
                {
                    "paragraph": "○六月，庚辰，郑伯睔卒。",
                    "zhushu": "不书葬者，讳伐丧。○睔，古囷反。"
                },
                {
                    "paragraph": "○晋师、宋师、卫寗殖侵郑。秋，七月，仲孙蔑会晋荀䓨、宋华元、卫孙林父、曹人、邾娄人于戚。",
                    "zhushu": ""
                },
                {
                    "paragraph": "〇己丑，葬我小君齐姜。齐姜者何？齐姜与缪姜，则未知其为宣夫人与？成夫人与？",
                    "zhushu": "齐姜者，宣公夫人九年。缪姜者，成公夫人也。传家依违者，襄公服缪姜丧未逾年，亲自伐郑，有恶，故传从内义，不正言也。○缪，音穆。人与，音余，下同。"
                },
                {
                    "paragraph": "〇叔孙豹如宋。",
                    "zhushu": ""
                },
                {
                    "paragraph": "〇冬，仲孙蔑会晋荀䓨、齐崔杼、宋华元、卫孙林父、曹人、邾娄人、滕人、薛人、小邾娄人于戚，遂城虎牢。虎牢者何？郑之邑也。",
                    "zhushu": "以下戍系郑。"
                },
                {
                    "paragraph": "其言城之何？",
                    "zhushu": "据外城邑不书。"
                },
                {
                    "paragraph": "取之也。取之则曷为不言取之？",
                    "zhushu": "据取牟娄。"
                },
                {
                    "paragraph": "为中国讳也。曷为为中国讳？",
                    "zhushu": "据莒伐𣏌取牟娄，不为中国讳。〇为中，于伪反，下及注井下文“郑为”皆同。"
                },
                {
                    "paragraph": "讳伐丧也。曷为不系乎郑？为中国讳也。大夫无遂事，此其言遂何？归恶乎大夫也。",
                    "zhushu": "使若大夫自生事取之者，即实遂，但当言取之。"
                },
                {
                    "paragraph": "○楚杀其大夫公子申。",
                    "zhushu": "",
                    "type": 2
                },
                {
                    "paragraph": "三年，春，楚公子婴齐帅师伐吴。公如晋。夏，四月，壬戍，公及晋侯盟于长樗。",
                    "zhushu": "○樗，敕居反。"
                },
                {
                    "paragraph": "公至自晋。",
                    "zhushu": "盟地者，不于都也。以晋致者，上盟不于都，嫌如晋不得入，故以晋致起之。不别盟得意者，成公比失意于晋，公独得容盟，得意亦可知。○别，彼列反。"
                },
                {
                    "paragraph": "○六月，公会单子、晋侯、宋公、卫侯、郑伯、莒子、邾娄子、齐世子光。己未，同盟于鸡泽。",
                    "zhushu": "盟下日者，信在世子光也。"
                },
                {
                    "paragraph": "陈侯使袁侨如会。其言如会何？",
                    "zhushu": "据曹伯襄言会诸侯，鄫子言会盟。〇侨，其骄反。"
                },
                {
                    "paragraph": "后会也。",
                    "zhushu": "不直言会盟者，时诸侯不亲与袁侨盟，又下方殊及之。"
                },
                {
                    "paragraph": "戊寅，叔孙豹及诸侯之大夫及陈袁侨盟。曷为殊及陈袁侨？",
                    "zhushu": "据俱诸侯之天夫也。言之大夫者，辟诸侯与大夫皆盟。"
                },
                {
                    "paragraph": "为其与袁侨盟也。",
                    "zhushu": "陈、郑，楚之与国。陈侯有慕中国之心，有疾，使大夫会诸侯欲附疏，不复备责，遂与之盟，共结和亲，故殊之，起主为与袁侨盟也。复出陈者，喜得陈国也。不重出地，有诸侯在，臣系君，故因上地。〇为其，于伪反，注同。不复，扶又反，下同。重，直用反。"
                },
                {
                    "paragraph": "○秋，公至自会。○冬，晋荀䓨帅师伐许。",
                    "zhushu": "",
                    "type": 2
                },
                {
                    "paragraph": "四年，春，王三月，己酉，陈侯午卒。",
                    "zhushu": ""
                },
                {
                    "paragraph": "〇夏，叔孙豹如晋。",
                    "zhushu": ""
                },
                {
                    "paragraph": "○秋，七月，戊子，夫人弋氏薨。",
                    "zhushu": "〇弋氏，以职反，莒女也。左氏作“姒氏”。"
                },
                {
                    "paragraph": "〇葬陈成公。",
                    "zhushu": ""
                },
                {
                    "paragraph": "〇八月，辛亥，葬我小君定弋。定弋者何？襄公之母也。",
                    "zhushu": "定弋，莒女也。襄公者，成公之妾子。○定弋，左氏作“定姒”。"
                },
                {
                    "paragraph": "○冬，公如晋。○陈人围顿。",
                    "zhushu": ""
                },
                {
                    "paragraph": "五年，春，公至自晋。",
                    "zhushu": ""
                },
                {
                    "paragraph": "○夏，郑伯使公子发来聘。",
                    "zhushu": ""
                },
                {
                    "paragraph": "○叔孙豹、鄫世子巫如晋。外相如不书，此何以书？",
                    "zhushu": "据晋却克与臧孙许同时而聘于齐，不书。○巫，丘扶反。"
                },
                {
                    "paragraph": "为叔孙豹率而与之俱也。",
                    "zhushu": "以不殊鄫世子，俱言如也。○为，于伪反。"
                },
                {
                    "paragraph": "叔孙豹则曷为率而与之俱？",
                    "zhushu": "据非内大夫。"
                },
                {
                    "paragraph": "盖舅出也。",
                    "zhushu": "巫者，鄫前夫人襄公母姊妹之子也。俱莒外孙，故曰舅出。"
                },
                {
                    "paragraph": "莒将灭之，故相与往殆乎晋也。",
                    "zhushu": "殆，疑。疑谳于晋，齐人语。〇疑谳，鱼竭反。"
                },
                {
                    "paragraph": "莒将灭之，则曷为相与往殆乎晋？",
                    "zhushu": "据当以兵救之。"
                },
                {
                    "paragraph": "取后乎莒也。其取后乎莒奈何？莒女有为鄫夫人者，盖欲立其出也。",
                    "zhushu": "时莒女嫁为鄫后夫人，夫人无男有女，还嫁之于莒，有外孙。鄫子爱后夫人而无子，欲立其外孙。主者者善之。得为善者，虽扬父之恶，救国之灭者可也。"
                },
                {
                    "paragraph": "○仲孙蔑、卫孙林父会吴于善稻。",
                    "zhushu": "不殊卫者，晋侯欲会吴于戚，使鲁、卫先通好，见使𢌿，故不殊，盖起所耻。○善稻，左氏作“善道”。好呼报反。"
                },
                {
                    "paragraph": "○秋，大雩。",
                    "zhushu": "先是襄公数用兵围彭城，城虎牢，三年再会，四年如晋，逾年乃反。又赋敛重，恩泽不施之所致。○数，所角反。敛，力验反。"
                },
                {
                    "paragraph": "〇楚杀其大夫公子壬夫。",
                    "zhushu": ""
                },
                {
                    "paragraph": "○公会晋侯、宋公、陈侯、卫侯、郑伯、曹伯、莒子、邾娄子、滕子、薛伯、齐世子光、吴人、鄫人于戚。吴何以称人？",
                    "zhushu": "据上善稻之会不称人。"
                },
                {
                    "paragraph": "吴、鄫人云则不辞。",
                    "zhushu": "孔子曰：“言不顺则事不成。”方以吴抑鄫，国列在称人上，不以顺辞，故进吴称人。所以抑鄫者，经书“莒人灭鄫”，又与巫诉，巫当存，恶鄫文不见。见恶必以吴者，夷狄尚知父死子继，故以甚鄫也。等不使鄫称国者，鄫不如夷狄，故不得与夷狄同文。○恶鄫，乌路反。不见，贤徧反。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "〇冬，戍陈。孰戍之？诸侯戍之。曷为不言诸侯戍之？",
                    "zhushu": "据下救陈言诸侯。"
                },
                {
                    "paragraph": "离至不可得而序，",
                    "zhushu": "离至，离别前后至也。陈坐欲与中国，被强楚之害，中国宜杂然同心救之，乃解怠前后至，故不序，以刺中国之无信。○杂然，七合反，又如字，十年注同。解，古卖反。"
                },
                {
                    "paragraph": "故言我也。",
                    "zhushu": "言我者，以鲁至时书，与鲁微者同文。微者同文者，使若城楚丘，辟鲁独戍之。戍例时。"
                },
                {
                    "paragraph": "〇楚公子贞帅师伐陈。",
                    "zhushu": ""
                },
                {
                    "paragraph": "〇公会晋侯、宋公、卫侯、郑伯、曹伯、莒子、邾娄子、滕子、薛伯、齐世子光救陈。十有二月，公至自救陈。○辛未，季孙行父卒。",
                    "zhushu": ""
                },
                {
                    "paragraph": "六年，春，王三月，壬午，𣏌伯姑容卒。",
                    "zhushu": "始卒便名日书葬者，新黜，未忍便略也。"
                },
                {
                    "paragraph": "○夏，宋华弱来奔。",
                    "zhushu": ""
                },
                {
                    "paragraph": "○秋，葬𣏌桓公。",
                    "zhushu": ""
                },
                {
                    "paragraph": "○滕子来朝。",
                    "zhushu": ""
                },
                {
                    "paragraph": "○莒人灭鄫。",
                    "zhushu": "莒称人者，莒公子，鄫外孙。称人者，从莒无大夫也。言灭者，以异姓为后，莒人当坐灭也。不月者，取后于莒，非兵灭。"
                },
                {
                    "paragraph": "〇冬，叔孙豹如邾娄。季孙宿如晋。",
                    "zhushu": ""
                },
                {
                    "paragraph": "○十有二月，齐侯灭莱。曷为不言莱君出奔？",
                    "zhushu": "据谭子言奔。〇曷为，于伪反。"
                },
                {
                    "paragraph": "国灭，君死之，正也。",
                    "zhushu": "明国当存。不书杀莱君者，举灭国为重。〇重，直用反。",
                    "type": 2
                },
                {
                    "paragraph": "七年，春，郯子来朝。",
                    "zhushu": "〇郯，音谈。"
                },
                {
                    "paragraph": "夏四月，三卜郊，不从，乃免牲。",
                    "zhushu": ""
                },
                {
                    "paragraph": "〇小邾娄子来朝。城费。",
                    "zhushu": "〇费，音秘。"
                },
                {
                    "paragraph": "○秋，季孙宿如卫。",
                    "zhushu": ""
                },
                {
                    "paragraph": "○八月，𧑄。",
                    "zhushu": "先是郯、小邾娄来朝，有宾主之赋，加以城费，季孙宿如卫，烦扰之应。〇𧑄，音终，一音钟。"
                },
                {
                    "paragraph": "○冬十月，卫侯使孙林父来聘。壬戍，及孙林父盟。",
                    "zhushu": ""
                },
                {
                    "paragraph": "〇楚公子贞帅师围陈。",
                    "zhushu": ""
                },
                {
                    "paragraph": "〇十有二月，公会晋侯、宋公、陈侯、卫侯、曹伯、莒子、邾娄子于鄬。",
                    "zhushu": "〇鄬，于委反，字林凡吹反。"
                },
                {
                    "paragraph": "郑伯髠原如会，未见诸侯。丙戍，卒于操。操者何？郑之邑也。诸侯卒其封内不地，此何以地？",
                    "zhushu": "据陈侯鲍卒不地。〇髠原，苦门反，左氏作“髠顽”。操，七报反，一音七南反，左氏作“鄵”。"
                },
                {
                    "paragraph": "隐之也。何隐尔？弑也。孰弑之？其大夫弑之。曷为不言其大夫弑之？",
                    "zhushu": "据郑公子归生弑其君夷书○杀也，音试，下及注皆同。"
                },
                {
                    "paragraph": "为中国讳也。曷为为中国讳？",
                    "zhushu": "据归生弑君，不为中国讳。〇为中，于伪反，下及注皆同。"
                },
                {
                    "paragraph": "郑伯将会诸侯于鄬，其大夫谏曰：“中国不足归也，则不若与楚。”郑伯曰：“不可。”其大夫曰：“以中国为义，则伐我丧；",
                    "zhushu": "据城虎牢事。"
                },
                {
                    "paragraph": "以中国为强，则不若楚。”",
                    "zhushu": "言楚属围陈，不能救。〇属，音烛。"
                },
                {
                    "paragraph": "于是弑之。",
                    "zhushu": "祸由中国无义，故深讳，使若自卒。〇旤由，音祸。"
                },
                {
                    "paragraph": "郑伯髠原何以名？",
                    "zhushu": "据陈侯如会不名。"
                },
                {
                    "paragraph": "伤而反，未至乎舍而卒也。",
                    "zhushu": "舍，昨日所舍止处也。以操郑邑，知伤而反也。未见诸侯，尚往辞，知未至舍也。云尔者，古者保辜，诸侯卒名，故于如会名之，明如会时为大夫所伤，以伤辜死也。君亲无将，见辜者，辜内当以弑君论之，辜外当以伤君论之。〇处，昌虑反。见辜，贤徧反。"
                },
                {
                    "paragraph": "未见诸侯，其言如会何？致其意也。",
                    "zhushu": "郑伯欲与中国，意未达而见弑，故养遂而致之，所以达贤者之心。"
                },
                {
                    "paragraph": "陈侯逃归。",
                    "zhushu": "起郑伯欲与中国，卒逢其祸，诸侯莫有恩痛自疾之心，于是惧，然后逃归，故书以刺中国之无义。加逃者，抑陈侯也。孔子曰：“夷狄之有君，不如诸夏之亡。”不当背也。○背，音佩。",
                    "type": 2
                },
                {
                    "paragraph": "八年，春，王正月，公如晋。",
                    "zhushu": "月者，起鄬之会，郑伯以弑，陈侯逃归，公独修礼于大国，得自安之道，故善录之。○以杀，音试。"
                },
                {
                    "paragraph": "○夏，葬郑僖公。贼未讨，何以书葬？为中国讳也。",
                    "zhushu": "探顺上事，使若无贼然。不月者，本实当去葬责臣子，故不足也。〇为中，于伪反。去，起吕反。"
                },
                {
                    "paragraph": "○郑人侵蔡，获蔡公子燮。此侵也，其言获何？",
                    "zhushu": "据宋师败绩，获宋华元，战乃言获也。○夑，素恊反。"
                },
                {
                    "paragraph": "侵而言获者，适得之也。",
                    "zhushu": "时适遇值其不备，获得之易。不言取之者，封内兵不书，嫌如子糺取一人，故言获，起有兵也。又将兵御难，不明𠋫伺，虽不战斗，当坐获。〇易，以豉反。难，乃旦反。伺，音司，又息嗣反。"
                },
                {
                    "paragraph": "〇季孙宿会晋侯、郑伯、齐人、宋人、卫人、邾娄人于邢丘。",
                    "zhushu": "〇邢，音刑。"
                },
                {
                    "paragraph": "〇公至自晋。莒人伐我东鄙。",
                    "zhushu": ""
                },
                {
                    "paragraph": "〇秋，九月，大雩。",
                    "zhushu": "由城费，公比出会如晋，莒人伐我，动扰不恤民之应。"
                },
                {
                    "paragraph": "〇冬，楚公子贞帅师伐郑。〇晋侯使士匄来聘。",
                    "zhushu": "",
                    "type": 2
                },
                {
                    "paragraph": "九年，春，宋火。曷为或言灾或言火？大者曰灾，小者曰火。",
                    "zhushu": "大者，谓正侵社稷、宗庙、朝廷也，下此则小矣。灾者，离本辞，故可以见火。〇宋火，二传作“宋灾”。离，力智反。见，贤徧反。"
                },
                {
                    "paragraph": "然则内何以不言火？",
                    "zhushu": "据西宫灾，不言火。"
                },
                {
                    "paragraph": "内不言火者，甚之也。",
                    "zhushu": "春秋以内为天下法，动作当先自克责，故小有火，如大有灾。"
                },
                {
                    "paragraph": "何以书？记灾也。外灾不书，此何以书？为王者之后记灾也。",
                    "zhushu": "是时周乐已毁，先圣法度浸疏远不用之应。〇为王，于伪反。浸，子鸩反。"
                },
                {
                    "paragraph": "○夏，季孙宿如晋。",
                    "zhushu": ""
                },
                {
                    "paragraph": "○五月，辛酉，夫人姜氏薨。",
                    "zhushu": ""
                },
                {
                    "paragraph": "○秋，八月，癸未，葬我小君缪姜。",
                    "zhushu": ""
                },
                {
                    "paragraph": "○冬，公会晋侯、宋公、卫侯、曹伯、莒子、邾娄子、滕子、薛伯、𣏌伯、小邾娄子、齐世子光伐郑。十有二月，己亥，同盟于戏。",
                    "zhushu": "事连上伐，不致者，恶公服缪姜丧未逾年，而亲伐郑，故夺臣子辞。〇戏，许宜反。恶，乌路反。"
                },
                {
                    "paragraph": "○楚子伐郑。十年，春，公会晋侯、宋公、卫侯、曹伯、莒子、邾娄子、滕子、薛伯、𣏌伯、小邾娄子、齐世子光，会吴于柤。",
                    "zhushu": "〇柤，庄加反。"
                },
                {
                    "paragraph": "○夏，五月，甲午，遂灭逼阳。",
                    "zhushu": "○逼，音福，又彼力反。"
                },
                {
                    "paragraph": "公至自会。",
                    "zhushu": "灭日者，甚恶诸侯不崇礼义以相安，反遂为不仁，开道强夷灭中国。中国之祸，连蔓日及，故疾录之。灭止于取邑，例不当书。晋书致者，深讳，使若公与上会，不与下灭。〇恶，乌路反。道，音导。蔓，音万。公与，音预，下同。"
                },
                {
                    "paragraph": "○楚公子贞、郑公孙辄帅师伐宋。",
                    "zhushu": ""
                },
                {
                    "paragraph": "○晋师伐秦。",
                    "zhushu": ""
                },
                {
                    "paragraph": "○秋，莒人伐我东鄙。",
                    "zhushu": ""
                },
                {
                    "paragraph": "○公会晋侯、宋公、卫侯、曹伯、莒子、邾娄子、齐世子光、滕子、薛伯、𣏌伯、小邾娄子伐郑。",
                    "zhushu": ""
                },
                {
                    "paragraph": "〇冬，盗杀郑公子斐、公子发。公孙辄。",
                    "zhushu": "不言其大夫者，降从盗，故与盗同文。〇斐，芳尾反，左氏作“騑”。"
                },
                {
                    "paragraph": "○戍郑虎牢。孰戍之？诸侯戍之。曷为不言诸侯戍之？离至不可得而序，故言我也。",
                    "zhushu": "刺诸侯既取虎牢以为蕃蔽，不能杂然同心安附之。〇为蕃，方元反。"
                },
                {
                    "paragraph": "诸侯已取之矣，曷为系之郑？",
                    "zhushu": "据莒牟夷以牟娄来奔，本𣏌之邑，不系于杞。"
                },
                {
                    "paragraph": "诸侯莫之主有，故反系之郑。",
                    "zhushu": "诸侯本无利虎牢之心，欲共以距楚尔。无主有之者，故不当坐取邑，故反系之郑。见其意也。所以见之者，上讳伐丧，不言取，今刺戍之舒缓，嫌于义反，故正之云尔。〇诸侯莫之主有，绝句。见其，贤徧反，下同。"
                },
                {
                    "paragraph": "〇楚公子贞帅师救郑。〇公至自伐郑。",
                    "zhushu": "",
                    "type": 2
                },
                {
                    "paragraph": "十有一年，春，王正月，作三军。三军者何？三卿也。",
                    "zhushu": "为军置三卿官也。卿、大夫爵号，大同小异，方据上卿道中下，故摠言三卿。○为军，于伪反，年末同。"
                },
                {
                    "paragraph": "作三军，何以书？",
                    "zhushu": "欲问作。多书乎？作少书乎？故复全举句以问之。〇复，扶又反。"
                },
                {
                    "paragraph": "讥。何讥尔？古者，上卿、下卿，上士、下士。",
                    "zhushu": "说古制司马官数。古者诸侯有司徒、司空，上卿各一，下卿各二。司马事省，上下卿各一。上士相上卿，下士相下卿，足以为治。襄公委任强臣，国家内乱，兵革四起，军职不共，不推其原，乃益司马作中卿官，逾王制，故讥之。言军者，本以军数置之。月者，重录之。〇省，所景反。相，上息亮反，下同。治，直吏反。共，音恭。"
                },
                {
                    "paragraph": "○夏，四月，四卜郊，不从，乃不郊。",
                    "zhushu": "成公下文不致，此致者，襄公但不免牲尔。不怨怼，无所起。○怼，直类反。"
                },
                {
                    "paragraph": "〇郑公孙舍之帅师侵宋。",
                    "zhushu": ""
                },
                {
                    "paragraph": "○公会晋侯、宋公、卫侯、曹伯、齐世子光、莒子、邾娄子、滕子、薛伯、𣏌伯、小邾娄子伐郑。",
                    "zhushu": ""
                },
                {
                    "paragraph": "○秋，七月，己未，同盟于京城北。",
                    "zhushu": "○京城北，左氏作“亳城北”。"
                },
                {
                    "paragraph": "公至自伐郑。",
                    "zhushu": ""
                },
                {
                    "paragraph": "○楚子、郑伯伐宋。",
                    "zhushu": ""
                },
                {
                    "paragraph": "○公会晋侯、宋公、卫侯、曹伯、齐世子光、莒子、邾娄子、滕子、薛伯、𣏌伯、小邾娄子伐郑，会于萧鱼。此伐郑也，其言“会于萧鱼”何？",
                    "zhushu": "据伐郑常难，今有详录之文。〇难，乃旦反。"
                },
                {
                    "paragraph": "盖郑与会尔。",
                    "zhushu": "中国以郑故，三年之中五起兵，至是乃服，其后无干戈之患二十余年，故喜而详录其会，起得郑为重。〇与，音预。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "〇楚人执郑行人良霄。",
                    "zhushu": "〇霄，音消。"
                },
                {
                    "paragraph": "〇冬，秦人伐晋。",
                    "zhushu": "为楚救郑。",
                    "type": 2
                },
                {
                    "paragraph": "十有二年，春，王三月，莒人伐我东鄙，围台。邑不言围，此其言围何？伐而言围者，取邑之辞也；伐而不言围者，非取邑之辞也。",
                    "zhushu": "外取邑有嘉恶当书。不直言取邑者，深耻中国之无信也。前九年伐得郑，同盟于戏，楚伐郑不救，卒为郑所背，中国以弱，蛮荆以强，兵革亟作。萧鱼之会，服郑最难，不务长和亲，复相贪犯，故讳而言围以起之。月者，加责之。〇台，他来反，又音台。背，音佩。亟，去冀反。难，乃旦反。长，丁丈反。"
                },
                {
                    "paragraph": "〇季孙宿帅师救台，遂入运。",
                    "zhushu": "入运者，讨叛也。封内兵书者，为遂举。讨叛恶遂者，得而不取，与不讨同，故言“入”，起其事。"
                },
                {
                    "paragraph": "大夫无遂事，此其言遂何？公不得为政尔。",
                    "zhushu": "时公微弱，政散不行，故季孙宿遂取郓以自益其邑。"
                },
                {
                    "paragraph": "〇夏，晋侯使士彭来聘。",
                    "zhushu": ""
                },
                {
                    "paragraph": "〇秋，九月，吴子乘卒。",
                    "zhushu": "至此卒者，与中国会同。本在楚后，贤季子，因始卒其父，是后亦欲见其迭为君。卒皆不日，吴远于楚。〇迭，大结反。"
                },
                {
                    "paragraph": "○冬，楚公子贞帅师侵宋。〇公如晋。",
                    "zhushu": "",
                    "type": 2
                },
                {
                    "paragraph": "十有三年，春，公至自晋。",
                    "zhushu": ""
                },
                {
                    "paragraph": "○夏，取诗。诗者何？邾娄之邑也。曷为不系乎邾娄？讳亟也。",
                    "zhushu": "讳背萧鱼之会亟。〇取诗，二传作“邿”。亟，去冀反，注同。背，音佩。"
                },
                {
                    "paragraph": "○秋，九月，庚辰，楚子审卒。○冬，城防。",
                    "zhushu": ""
                },
                {
                    "paragraph": "十有四年，春，王正月，季孙宿、叔老会晋士匄、齐人、宋人、卫人、郑公孙囆、曹人、莒人、邾娄人、滕人、薛人、𣏌人、小邾娄人，会吴于向。",
                    "zhushu": "月者，危刺诸侯委任大夫，交会强夷。臣日以强，三年之后，君若赘旒然。〇囆，敕迈反，二传作“虿”。向，舒亮反。缀流，知锐反，又作丁悦反，一本作赘旒。"
                },
                {
                    "paragraph": "○二月乙未朔，日有食之。",
                    "zhushu": "是后卫侯为强臣所逐，出奔。溴梁之盟，信在大夫。"
                },
                {
                    "paragraph": "○夏四月，叔孙豹会晋荀偃、齐人、宋人、卫北宫结、郑公孙囆、曹人、莒人、邾娄人、滕人、薛人、𣏌人、小邾娄人伐秦。",
                    "zhushu": ""
                },
                {
                    "paragraph": "○己未，卫侯衎出奔齐。",
                    "zhushu": "日者，为孙氏、寗氏所逐，后寗氏复纳之。出纳之者同，当相起，故独日也。不书孙、寗逐君者，举君绝为重。见逐，说在二十七年。〇复，扶又反。"
                },
                {
                    "paragraph": "莒人侵我东鄙。",
                    "zhushu": ""
                },
                {
                    "paragraph": "○秋，楚公子贞帅师伐吴。",
                    "zhushu": ""
                },
                {
                    "paragraph": "○冬，季孙宿会晋士匄、宋华阅、卫孙林父、郑公孙囆、莒人、邾娄人于戚。",
                    "zhushu": "〇阅，音悦。",
                    "type": 2
                },
                {
                    "paragraph": "十有五年，春，宋公使向戍来聘。",
                    "zhushu": "○戍，音恤。"
                },
                {
                    "paragraph": "二月己亥，及向戍盟于刘。",
                    "zhushu": ""
                },
                {
                    "paragraph": "○刘夏逆王后于齐。刘夏者何？天子之大夫也。刘者何？邑也。其称刘何？",
                    "zhushu": "据宰渠伯纠系官。○刘夏，户雅反。"
                },
                {
                    "paragraph": "以邑氏也。",
                    "zhushu": "诸侯入为天子大夫，不得氏国称本爵，故以所受采邑氏称子。所谓采者，不得有其土地人民，采取其租税尔。礼记王制曰：“天子三公之田视公、侯，卿视伯，大夫视子、男，元士视附庸。”称子者，参见义。顾为天子大夫，亦可以见诸侯不生名，亦可以见爵，亦可以见大夫称，传曰天子大夫是也。不称刘子而名者，礼，逆王后当使三公，故贬去大夫，明非礼也。〇采邑，七代反，下谓采同。租税，子奴反，下舒锐反。见义，贤徧反，下同。大夫称，尺证反。去，起吕反。"
                },
                {
                    "paragraph": "外逆女不书，此何以书？过我也。",
                    "zhushu": "明鲁当共送迎之礼。〇过，古禾反。共，音恭。"
                },
                {
                    "paragraph": "○夏，齐侯伐我北鄙，围成。",
                    "zhushu": "俱犯萧鱼。此不月，十二年月者，疾始可知。"
                },
                {
                    "paragraph": "公救成，至遇。其言“至遇”何？",
                    "zhushu": "据季孙宿救台，不言所至。"
                },
                {
                    "paragraph": "不敢进也。",
                    "zhushu": "兵不敌，不敢进也。不言止次，如公次于郎以刺之者，量力不责，重民也，故与至㰎同文。封内兵书者，为不进张本。〇携，户圭反，又囚兖反。为，于伪反。"
                },
                {
                    "paragraph": "○季孙宿、叔孙豹帅师城成郛。",
                    "zhushu": "〇郛，芳夫反。"
                },
                {
                    "paragraph": "○秋八月丁巳，日有食之。",
                    "zhushu": "是后湨梁之盟，信在大夫，齐、蔡、莒、吴、卫之祸，徧满天下。"
                },
                {
                    "paragraph": "○邾娄人伐我南鄙。",
                    "zhushu": ""
                },
                {
                    "paragraph": "○冬十有一月癸亥，晋侯周卒。",
                    "zhushu": "〇周，一本作“雕”。",
                    "type": 2
                },
                {
                    "paragraph": "十有六年，春，王正月，葬晋悼公。",
                    "zhushu": ""
                },
                {
                    "paragraph": "○三月，公会晋侯、宋公、卫侯、郑伯、曹伯、莒子、邾娄子、薛伯、𣏌伯、小邾娄子于湨梁。",
                    "zhushu": "○狊，本又作“湨”，古阒反。"
                },
                {
                    "paragraph": "戊寅，大夫盟。诸侯皆在是，其言大夫盟何？",
                    "zhushu": "据葵丘之盟，诸侯皆在，有大夫，不言大夫盟。"
                },
                {
                    "paragraph": "信在大夫也。",
                    "zhushu": "故书大夫盟，不言诸侯之大夫者，起信在大夫。"
                },
                {
                    "paragraph": "何言乎信在大夫？",
                    "zhushu": "据上三年戊寅不起。"
                },
                {
                    "paragraph": "徧刺天下之大夫也。曷为徧刺天下之大夫？",
                    "zhushu": "据戊寅不刺之。○徧刺，音遍，下及下注同。"
                },
                {
                    "paragraph": "君若赘旒然。",
                    "zhushu": "旒，旗旒。赘，系属之辞，若今俗名就壻为赘壻矣。以旗旒喻者，为下所执持东西。旒者，其数名。礼记玉藻曰：“天子旗十有二旒，诸侯九，卿大夫七，士五。”不言诸侯之大夫者，明所刺者，非但会上大夫，并徧刺天下之大夫。不殊内大夫者，欲一其文，见恶同也。至此所以徧刺之者，萧鱼之会，服郑最难，诸侯劳倦，莫肯复出，而大夫常行，三委于臣，而君遂失权，大夫故得信在。故孔子曰：“唯器与名，不可以假人。”不重出地者，与三年鸡泽大夫盟同义。○赘，章锐反，本又作“缀”，丁卫反，又丁劣反，系属也。旒，音留，本又作“流”，旌旗之旒。属，音烛。见恶，贤徧反。难，乃旦反。复，扶又反。重，直用反。"
                },
                {
                    "paragraph": "晋人执莒子、邾娄子以归。",
                    "zhushu": "录以归者，甚恶晋。有罪无罪，皆当归京师，不得自治之。○恶，乌路反。"
                },
                {
                    "paragraph": "〇齐侯伐我北鄙。",
                    "zhushu": ""
                },
                {
                    "paragraph": "○夏，公至自会。",
                    "zhushu": ""
                },
                {
                    "paragraph": "〇五月，甲子，地震。",
                    "zhushu": "是时湨梁之盟，政在臣下，其后叛臣二，弑君五，楚灭舒鸠，齐侯袭莒，乖离出奔，兵事最甚。"
                },
                {
                    "paragraph": "〇叔老会郑伯、晋荀偃、卫寗殖、宋人伐许。",
                    "zhushu": ""
                },
                {
                    "paragraph": "〇秋，齐侯伐我北鄙，围成。",
                    "zhushu": ""
                },
                {
                    "paragraph": "〇大雩。",
                    "zhushu": "先是伐许，齐侯围成，动民之应。",
                    "type": 2
                },
                {
                    "paragraph": "○冬，叔孙豹如晋。十有七年，春，王二月，庚午，邾娄子瞷卒。",
                    "zhushu": "○瞷，音闲，或下姧反，左氏作“牼”。"
                },
                {
                    "paragraph": "○宋人伐陈。",
                    "zhushu": ""
                },
                {
                    "paragraph": "〇夏，卫石买帅师伐曹。",
                    "zhushu": ""
                },
                {
                    "paragraph": "○秋，齐侯伐我北鄙，围洮。",
                    "zhushu": "〇洮，他刀反，左氏作“桃”。"
                },
                {
                    "paragraph": "○齐髙厚帅师伐我北鄙，围防。",
                    "zhushu": ""
                },
                {
                    "paragraph": "〇九月，大雩。",
                    "zhushu": "比年仍见围，不暇恤民之应。"
                },
                {
                    "paragraph": "○宋华臣出奔陈。〇冬，邾娄人伐我南鄙。",
                    "zhushu": ""
                },
                {
                    "paragraph": "十有八年，春，白狄来。白狄者何？夷狄之君也。何以不言朝？不能朝也。",
                    "zhushu": "〇言朝，直遥反，下同。"
                },
                {
                    "paragraph": "○夏，晋人执卫行人石买。",
                    "zhushu": ""
                },
                {
                    "paragraph": "○秋，齐师伐我北鄙。",
                    "zhushu": ""
                },
                {
                    "paragraph": "〇冬，十月，公会晋侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子，同围齐。曹伯负刍卒于师。○楚公子午帅师伐郑。",
                    "zhushu": ""
                },
                {
                    "paragraph": "十有九年，春，王正月，诸侯盟于祝阿。",
                    "zhushu": "下有执，不日者，善同伐齐，故襃与信辞。○祝阿，二传作“祝柯”。"
                },
                {
                    "paragraph": "晋人执邾娄子。公至自伐齐。此同围齐也，何以致伐？",
                    "zhushu": "据诸侯围许致围。"
                },
                {
                    "paragraph": "未围齐也。",
                    "zhushu": "故致伐起。"
                },
                {
                    "paragraph": "未围齐，则其言围齐何？抑齐也。曷为抑齐？",
                    "zhushu": "据侵蔡、伐楚犹不抑。"
                },
                {
                    "paragraph": "为其亟伐也。或曰：“为其骄蹇，使其世子处乎诸侯之上也。”",
                    "zhushu": "以下葬略，或说是也。亟伐者，并数尔。加围者，明当从灭、死二等，夺其爵土。○为其，于伪反，下同。亟，去冀反，注同。㤭蹇，纪桥反，本又作骄，下纪辇反。并数，必政反，下所主反，下数年同。"
                },
                {
                    "paragraph": "取邾娄田，自漷水。其言自漷水何？",
                    "zhushu": "据齐人取济西田，不言自济水。○漷，火虢反，徐音郭。取济，子礼反，下同。"
                },
                {
                    "paragraph": "以漷为竟也。何言乎以漷为竟？",
                    "zhushu": "据取邑未尝道竟界。"
                },
                {
                    "paragraph": "漷移也。",
                    "zhushu": "鲁本与邾娄以漷为竟，漷移入邾娄界，鲁随而有之。诸侯土地本有度数，不得随水。随水有之，当坐取邑，故云尔。"
                },
                {
                    "paragraph": "〇季孙宿如晋。葬曹成公。",
                    "zhushu": ""
                },
                {
                    "paragraph": "○夏，卫孙林父帅师伐齐。",
                    "zhushu": ""
                },
                {
                    "paragraph": "○秋，七月，辛卯，齐侯瑗卒。",
                    "zhushu": "○瑗，于眷反，一音环，二传作“环”。"
                },
                {
                    "paragraph": "○晋士匄帅师侵齐，至榖，闻齐侯卒，乃还。还者何？善辞也。何善尔？大其不伐丧也。此受命乎君而伐齐，则何大乎其不伐丧？",
                    "zhushu": "据公子买戍卫不卒戍，言戍卫，遂公意。"
                },
                {
                    "paragraph": "大夫以君命出，进退在大夫也。",
                    "zhushu": "礼，兵不从中御外，临事制宜，当敌为师，唯义所在。士匄闻齐侯卒，引师而去，恩动孝子之心，义服诸侯之君，是后兵寝数年，故起时善之。言乃者，士匄有难，重废君命之心，故见之。言至榖者，未侵齐也。言闻者，在竟外。举侵者张本。○难，乃旦反。见，贤徧反。"
                },
                {
                    "paragraph": "○八月，丙辰，仲孙蔑卒。",
                    "zhushu": ""
                },
                {
                    "paragraph": "○齐杀其大夫髙厚。",
                    "zhushu": ""
                },
                {
                    "paragraph": "〇郑杀其大夫公子喜。",
                    "zhushu": "〇喜，二传作“嘉”。"
                },
                {
                    "paragraph": "○冬，葬齐灵公。",
                    "zhushu": "不月者，抑其父，嫌子可得无过，故夺臣子恩，明光代父从政，处诸侯之上，不孝也。"
                },
                {
                    "paragraph": "○城西郛。",
                    "zhushu": "言西郛者，据都城录道东西。"
                },
                {
                    "paragraph": "○叔孙豹会晋士匄于柯。",
                    "zhushu": "○柯，古河反。"
                },
                {
                    "paragraph": "城武城。",
                    "zhushu": "",
                    "type": 2
                },
                {
                    "paragraph": "二十年，春，王正月，辛亥，仲孙遬会莒人，盟于向。",
                    "zhushu": "○遫，音速。"
                },
                {
                    "paragraph": "○夏，六月，庚申，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子，盟于澶渊。",
                    "zhushu": "○澶，市然反。"
                },
                {
                    "paragraph": "〇秋，公至自会。",
                    "zhushu": ""
                },
                {
                    "paragraph": "〇仲孙遬帅师伐邾娄。",
                    "zhushu": ""
                },
                {
                    "paragraph": "○蔡杀其大夫公子燮。",
                    "zhushu": ""
                },
                {
                    "paragraph": "〇蔡公子履出奔楚。",
                    "zhushu": ""
                },
                {
                    "paragraph": "〇陈侯之弟光出奔楚。",
                    "zhushu": "为二庆所𧮂还，在二十三年。〇弟光，左氏传作“弟黄”。"
                },
                {
                    "paragraph": "〇叔老如齐。",
                    "zhushu": ""
                },
                {
                    "paragraph": "○冬，十月，丙辰，朔，日有食之。",
                    "zhushu": "自湨梁之盟，臣恣日甚，故比年日食。"
                },
                {
                    "paragraph": "〇季孙宿如宋。",
                    "zhushu": "",
                    "type": 2
                },
                {
                    "paragraph": "二十有一年，春，王正月，公如晋。",
                    "zhushu": "月者，湨梁之盟后，中国方乖离，善公独能与大国。"
                },
                {
                    "paragraph": "○邾娄庶其以漆、闾丘来奔。邾娄庶其者何？邾娄大夫也。邾娄无大夫，此何以书？",
                    "zhushu": "据快无氏。〇漆，音七。闾，力于反。快，苦夬反。"
                },
                {
                    "paragraph": "重地也。",
                    "zhushu": "恶受人叛臣邑，故重而书之。不言叛者，举地言奔，则鲁坐受，与庶其叛两明，故省文也。○恶，乌路反。"
                },
                {
                    "paragraph": "〇夏，公至自晋。",
                    "zhushu": ""
                },
                {
                    "paragraph": "○秋，晋栾盈出奔楚。九月，庚戍，朔，日有食之。",
                    "zhushu": ""
                },
                {
                    "paragraph": "○冬，十月，庚辰，朔，日有食之。",
                    "zhushu": ""
                },
                {
                    "paragraph": "○曹伯来朝。",
                    "zhushu": ""
                },
                {
                    "paragraph": "○公会晋侯、齐侯、宋公、卫侯、郑伯、曹伯、莒子、邾娄子于商任。",
                    "zhushu": "〇任，音壬。"
                },
                {
                    "paragraph": "○十有一月，庚子，孔子生。",
                    "zhushu": "时岁在己卯。○庚子孔子生，传文上有十月庚辰，此亦十月也。一本作十一月庚子，又本无此句。",
                    "type": 2
                },
                {
                    "paragraph": "二十有二年，春，王正月，公至自会。",
                    "zhushu": "月者，危公前强随漷有邾娄地，又受其叛臣邑，而今与会。不于上会。月者，与日食同月，不得复见。○与，音预。见，贤徧反。"
                },
                {
                    "paragraph": "○夏，四月。",
                    "zhushu": ""
                },
                {
                    "paragraph": "○秋，七月，辛酉，叔老卒。",
                    "zhushu": ""
                },
                {
                    "paragraph": "〇冬，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子于沙随。公至自会。○楚杀其大夫公子追舒。",
                    "zhushu": "",
                    "type": 2
                },
                {
                    "paragraph": "二十有三年，春，王二月，癸酉，朔，日有食之。",
                    "zhushu": ""
                },
                {
                    "paragraph": "○三月，己巳，𣏌伯匄卒。",
                    "zhushu": "〇匄，古害反。"
                },
                {
                    "paragraph": "〇夏，邾娄鼻我来奔。邾娄鼻我者何？邾娄大夫也。邾娄无大夫，此何以书？以近书也。",
                    "zhushu": "以奔无他义，知以治近升平书也。所传闻世，见治始起，外诸夏，录大略小，大国有大夫，小国略称人。所闻之世，内诸夏，治小如大，廪廪近升平，故小国有大夫，治之渐也。见于邾娄者，自近始也。独举一国者，时乱实未有大夫，治乱不失其实，故取足张法而已。○鼻我，二传作“𢌿我”。以治，直吏反，下“见治”“治之渐”同。近升平，附近之近，丅“近升”同。传，直专反。见治，贤徧反，下同。"
                },
                {
                    "paragraph": "○葬𣏌孝公。",
                    "zhushu": ""
                },
                {
                    "paragraph": "〇陈杀其大夫庆虎及庆寅。",
                    "zhushu": ""
                },
                {
                    "paragraph": "〇陈侯之弟光，自楚归于陈。",
                    "zhushu": "前为二庆所𧮂，出奔楚，楚人治其罪，陈人诛二庆及光，故言归。宋大夫山𧮂、华元贬，此不贬者，杀二庆而光归，𧮂光可知。〇𧮂，侧䲴反。"
                },
                {
                    "paragraph": "〇晋栾盈复入于晋，入于曲沃。曲沃者何？晋之邑也。其言入于晋、入于曲沃何？",
                    "zhushu": "据当举重。〇复入，扶又反，注同。"
                },
                {
                    "paragraph": "栾盈将入晋，晋人不纳，由乎曲沃而入也。",
                    "zhushu": "栾盈本欲入晋篡大夫位，晋人不纳，更入于曲沃，得其士众以入晋国。曲沃大夫当坐，故复言入。篡大夫位例时。"
                },
                {
                    "paragraph": "〇秋，齐侯伐卫，遂伐晋。八月，叔孙豹帅师救晋，次于雍渝。曷为先言救而后言“次”？",
                    "zhushu": "据次于聂北救邢。○渝，羊朱反，左氏作“榆”。聂，女辄反。"
                },
                {
                    "paragraph": "先通君命也。",
                    "zhushu": "恶其不遂君命而专止次，故先通君命言救。○恶，乌路反。"
                },
                {
                    "paragraph": "○己卯，仲孙遬卒。",
                    "zhushu": ""
                },
                {
                    "paragraph": "○冬，十月，乙亥，臧孙纥出奔邾娄。",
                    "zhushu": "○纥，恨发反。"
                },
                {
                    "paragraph": "○晋人杀栾盈。曷为不言杀其大夫？",
                    "zhushu": "据篡得大夫之位。"
                },
                {
                    "paragraph": "非其大夫也。",
                    "zhushu": "明非君所置，不得为大夫。无大夫文而杀之。称人者，从讨贼辞，大其除乱也。"
                },
                {
                    "paragraph": "○齐侯袭莒。",
                    "zhushu": "",
                    "type": 2
                },
                {
                    "paragraph": "二十有四年，春，叔孙豹如晋。",
                    "zhushu": ""
                },
                {
                    "paragraph": "〇仲孙羯帅师侵齐。",
                    "zhushu": "○仲孙偈，本又作“褐”，亦作“羯”，同居谒反。"
                },
                {
                    "paragraph": "○夏，楚子伐吴。",
                    "zhushu": ""
                },
                {
                    "paragraph": "〇秋，七月，甲子朔，日有食之既。",
                    "zhushu": "是后楚灭舒鸠。齐崔杼、卫寗喜弑其君。"
                },
                {
                    "paragraph": "○齐崔杼帅师伐莒。",
                    "zhushu": ""
                },
                {
                    "paragraph": "○大水。",
                    "zhushu": "前此叔孙豹救晋，仲孙羯侵齐，此兴师众，民怨之所生。"
                },
                {
                    "paragraph": "八月，癸巳朔，日有食之。",
                    "zhushu": "与甲子同。"
                },
                {
                    "paragraph": "○公会晋侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子于陈仪。",
                    "zhushu": "○陈仪，二传作“夷仪”，二十五年同。"
                },
                {
                    "paragraph": "〇冬，楚子、蔡侯、陈侯、许男伐郑。",
                    "zhushu": ""
                },
                {
                    "paragraph": "〇公至自会。",
                    "zhushu": ""
                },
                {
                    "paragraph": "〇陈针宜咎出奔楚。",
                    "zhushu": "○咸，本又作“针”，其亷反。咎，其九反。"
                },
                {
                    "paragraph": "〇叔孙豹如京师。",
                    "zhushu": ""
                },
                {
                    "paragraph": "〇大饥。",
                    "zhushu": "有死伤曰大饥，无死伤曰饥。",
                    "type": 2
                },
                {
                    "paragraph": "二十有五年，春，齐崔杼帅师伐我北鄙。夏，五月，乙亥，齐崔杼弑其君光。公会晋侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子于陈仪。",
                    "zhushu": ""
                },
                {
                    "paragraph": "○六月，壬子，郑公孙舍之帅师入陈。",
                    "zhushu": "日者，陈、郑俱楚之与国，今郑背楚入陈，明中国当忧，助郑以离楚弱陈，故为中国忧录之。○背，音佩。为，于伪反。"
                },
                {
                    "paragraph": "〇秋，八月，己巳，诸侯同盟于重丘。",
                    "zhushu": "会盟再出，不举重者，起诸侯欲诛崔杼，故详录之。○重，直龙反。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "○卫侯人于陈仪。陈仪者何？卫之邑也。曷为不言入于卫？",
                    "zhushu": "据与郑突入栎同。○栎，力狄反。"
                },
                {
                    "paragraph": "谖君以弑也。",
                    "zhushu": "以先言“入”，后言“弑”也。时卫侯为剽所篡逐，不能以义自复，诈愿居是邑为剽臣，然后候间伺便，使寗喜弑之。君子耻其所为，故就为臣以谖君恶之。未得国言入者，起诈篡从此始。○谖，况元反。以弑，音试，注同，后年放此。伺便，音司，下婢面反。恶，乌路反。"
                },
                {
                    "paragraph": "○楚屈建帅师灭舒鸠。",
                    "zhushu": "○屈，居勿反。"
                },
                {
                    "paragraph": "○冬，郑公孙囆帅师伐陈。",
                    "zhushu": ""
                },
                {
                    "paragraph": "○十有二月，吴子谒伐楚，门于巢卒。门于巢卒者何？入门乎巢而卒也。入门乎巢而卒者何？入巢之门而卒也。",
                    "zhushu": "以先言“门”，后言“于巣”。吴子欲伐楚，过巢不假涂，卒暴入巢门，门者以为欲犯巢而射杀之。君子不怨所不知，故与巣得杀之，使若吴为自死文，所以强守御也。书伐者，明持兵入门，乃得杀之。〇谒，左氏作“遏”。卒暴，七忽反。射，食亦反。"
                },
                {
                    "paragraph": "吴子谒何以名？",
                    "zhushu": "据诸侯伐人不名。"
                },
                {
                    "paragraph": "伤而反，未至乎舍而卒也。",
                    "zhushu": "以名卒，间无事，知以伤辜死。还就张本。文伐名，知伤而反，卒系巣，知未还至舍，巣不坐杀，复见辜者，辜内当以弑君论之，辜外当以伤君论之。〇复，扶又反。",
                    "type": 2
                },
                {
                    "paragraph": "二十有六年，春，王二月，辛卯，卫寗喜弑其君剽。",
                    "zhushu": "寗喜为卫侯衎弑剽，不举衎弑剽者，谖成于喜。〇剽，匹妙反。喜为，于伪反。下文“为恶”“曷为”同。"
                },
                {
                    "paragraph": "○卫孙林父入于戚以叛。",
                    "zhushu": "衎盗国，林父未君事衎。言叛者，林父夲逐衎，衎入故叛。衎得诛之，犹定公得诛季氏，故正之云尔。"
                },
                {
                    "paragraph": "〇甲午，卫侯衎复归于卫。此谖君以弑也，其言复归何？",
                    "zhushu": "据齐阳生至陈乞家时，书“入于齐”，不书复归。复归者，入无恶文。"
                },
                {
                    "paragraph": "恶剽也。",
                    "zhushu": "主恶剽，卫侯入无恶，则剽恶明矣。○恶剽，乌路反。注及下“恶剽”“以恶”并上注“故恶”“反恶”“恶轻”“以恶”皆同。"
                },
                {
                    "paragraph": "曷为恶剽？",
                    "zhushu": "据齐阳生不书归，恶舍。"
                },
                {
                    "paragraph": "剽之立，于是未有说也。",
                    "zhushu": "凡篡立，皆缘亲亲也。剽以公孙立于是位，尤非其次，故卫人未有说。喜由此得成谖祸，故恶以为戒也。篡重不书，反恶此者，因重不得书，故得恶䡖，亦欲以见重。○有说，音悦，注同。以见，贤徧反，下“出见”同。"
                },
                {
                    "paragraph": "然则曷为不言剽之立？",
                    "zhushu": "据卫人立晋。"
                },
                {
                    "paragraph": "不言剽之立者，以恶卫侯也。",
                    "zhushu": "欲起卫侯失众出奔，故不书剽立。剽立无恶，则卫侯恶明矣。日者，起寗氏复纳之，故出入同文也。寗喜弑君而卫侯归，则寗氏纳之明矣。以归出奔俱日，知出纳之者同。卫侯归而孙氏叛，孙氏本与寗氏共，逐之亦可知也。名者，起盗国。盗国明，则复归为恶，剽出见矣。○复纳，扶又反。"
                },
                {
                    "paragraph": "〇夏，晋侯使荀吴来聘。",
                    "zhushu": ""
                },
                {
                    "paragraph": "〇公会晋人、郑良霄、宋人、曹人于澶渊。秋，宋公杀其世子痤。",
                    "zhushu": "痤有罪，故平公书“葬”。〇痤，在禾反。"
                },
                {
                    "paragraph": "○晋人执卫寗喜。此执有罪，何以不得为伯讨？",
                    "zhushu": "据寗喜弑君者，称人而执，非伯讨。"
                },
                {
                    "paragraph": "不以其罪执之也。",
                    "zhushu": "明不得以为功，当坐执人。"
                },
                {
                    "paragraph": "○八月壬午，许男寗卒于楚。",
                    "zhushu": "○寗，乃定反。"
                },
                {
                    "paragraph": "○冬，楚子、蔡侯、陈侯伐郑。○葬许灵公。",
                    "zhushu": "",
                    "type": 2
                },
                {
                    "paragraph": "二十有七年，春，齐侯使庆封来聘。",
                    "zhushu": ""
                },
                {
                    "paragraph": "○夏，叔孙豹会晋赵武、楚屈建、蔡公孙归生、卫石恶、陈孔瑗、郑良霄、许人、曹人于宋。",
                    "zhushu": "〇孔瑗，二传作“孔奂”。"
                },
                {
                    "paragraph": "○卫杀其大夫寗喜。卫侯之弟鱄出奔晋。卫杀其大夫寗喜，则卫侯之弟鱄曷为出奔晋？",
                    "zhushu": "据与射姑同。○鱄，市转反，又音专，一音直转反。射，音亦，又音夜。"
                },
                {
                    "paragraph": "为杀寗喜出奔也。曷为为杀寗喜出奔？",
                    "zhushu": "据非同姓。〇为杀，于伪反，下“为杀”“为我”“为卫”，注“深为”皆同。"
                },
                {
                    "paragraph": "卫寗殖与孙林父逐卫侯而立公孙剽。寗殖病将死，谓喜曰：“黜公者，非吾意也，孙氏为之。",
                    "zhushu": "黜，犹出逐。○黜公，敕律反，下文注同。"
                },
                {
                    "paragraph": "我即死，女能固纳公乎？”",
                    "zhushu": "固，犹必也。喜者，殖子。殖本与孙氏共立剽，而孙氏独得其权，故有此言。○女，音汝。"
                },
                {
                    "paragraph": "喜曰：“诺。”寗殖死，喜立为大夫，使人谓献公曰：“黜公者，非寗氏也，孙氏为之。吾欲纳公，何如？”献公曰：“子苟欲纳我，吾请与子盟。”",
                    "zhushu": "盟者，欲坚固喜意。"
                },
                {
                    "paragraph": "喜曰：“无所用盟，",
                    "zhushu": "时喜见献公多诈，欲使公子鱄保之，故辞不肯盟，曰：“臣纳君，义也，无用为盟矣。”"
                },
                {
                    "paragraph": "请使公子鱄约之。”",
                    "zhushu": "喜素信鱄，以为鱄能保献公。"
                },
                {
                    "paragraph": "献公谓公子鱄曰：“寗氏将纳我，吾欲与之盟，其言曰：‘无所用盟，请使公子鱄约之。’子固为我与之约矣。”公子鱄辞曰：“夫负羁絷，",
                    "zhushu": "絷，马绊也。○羁絷，本又作马革，下陟立反，马绊也。绊，音半。"
                },
                {
                    "paragraph": "执鈇锧，从君东西南北，则是臣仆庶孽之事也。",
                    "zhushu": "仆，从者。庶孽，众贱子，犹树之有孽生。〇鈇，音甫，又方于反。锧，之实反。从君，才用反，又如字，注同。孽，鱼列反，又五割反，注及下同。"
                },
                {
                    "paragraph": "若夫约言为信，则非臣仆庶孽之所敢与也。”",
                    "zhushu": "鱄见献公多诈，不敢保。○与，音预。"
                },
                {
                    "paragraph": "献公怒曰：“黜我者，非寗氏与孙氏，凡在尔！”",
                    "zhushu": "欲以此语迫从，令必约之。○令，力呈反。"
                },
                {
                    "paragraph": "公子鱄不得已而与之约。已约，归至，杀寗喜。",
                    "zhushu": "献公归至国，背约杀寗喜。〇背约，音佩，下同。"
                },
                {
                    "paragraph": "公子鱄挈其妻子而去之，",
                    "zhushu": "惭恚不能保献公。〇挈，苦结反。恚，一睡反。"
                },
                {
                    "paragraph": "将济于河，携其妻子",
                    "zhushu": "携，犹提也。"
                },
                {
                    "paragraph": "而与之盟，",
                    "zhushu": "恐乘舟有风波之害，已意不得展，故将济，豫与之盟。"
                },
                {
                    "paragraph": "曰：“苟有履卫地食卫粟者，昧雉彼视。”",
                    "zhushu": "昧，割也。时割雉以为盟，犹曰视彼割雉，负此盟则如彼矣。传极道此者，见献公无信，刺鱄兄为强臣所逐，既不能救，又移心事剽，背为奸约。献公虽复因喜得反，诛之，小负未为大恶，而深以自绝，所谓守小信而忘大义，拘小介而失大忠。不为君漏言者，即漏言，当坐杀大夫，不得以正葬。正葬，明喜有罪。〇昧，旧音刎，亡粉反，一音末，又音蔑，割也。见献，贤徧反，下“见此”同。复，扶又反。介，音界。"
                },
                {
                    "paragraph": "○秋七月辛巳，豹及诸侯之大夫盟于宋。曷为再言豹？",
                    "zhushu": "据盟于首。载不再出公。"
                },
                {
                    "paragraph": "殆诸侯也。",
                    "zhushu": "殆，危也。危诸侯，故再出豹。惧，录之。"
                },
                {
                    "paragraph": "曷为殆诸侯？",
                    "zhushu": "据首载不殆。"
                },
                {
                    "paragraph": "为卫石恶在是也，曰：“恶人之徒在是矣。”",
                    "zhushu": "卫侯衎不信，而使恶臣石恶来，故深为诸侯危，惧其将负约为祸原。先见此者，衎负鱄杀喜，得书葬，嫌于义绝可，欲起其小负。会盟再出，不举重者，方再出豹也。石恶，恶者，下出奔是也。"
                },
                {
                    "paragraph": "〇冬，十有二月，乙亥朔，日有食之。",
                    "zhushu": "是后阍杀吴子余祭、蔡世子般弑其君、莒人弑其君之应。〇阍杀，音昏，下音弑，二十九年同。祭，侧界反。",
                    "type": 2
                },
                {
                    "paragraph": "二十有八年，春，无冰。",
                    "zhushu": "豹、羯为政之所致。"
                },
                {
                    "paragraph": "〇夏，卫石恶出奔晋。",
                    "zhushu": ""
                },
                {
                    "paragraph": "〇邾娄子来朝。",
                    "zhushu": ""
                },
                {
                    "paragraph": "〇秋八月，大雩。",
                    "zhushu": "公方久如楚，先是䂊赋于民之所致。"
                },
                {
                    "paragraph": "仲孙羯如晋。",
                    "zhushu": ""
                },
                {
                    "paragraph": "〇冬，齐庆封来奔。",
                    "zhushu": ""
                },
                {
                    "paragraph": "〇十有一月，公如楚。",
                    "zhushu": "如楚皆月者，危公朝夷狄也。"
                },
                {
                    "paragraph": "○十有二月，甲寅，天王崩。",
                    "zhushu": "灵王。"
                },
                {
                    "paragraph": "○乙未，楚子昭卒。",
                    "zhushu": "乙未与甲寅相去四十二日，盖闰月也。葬以闰数，卒不书闰者，正取朞月，明朞三年之丧，始死得以闰数，非死月不得数闰。〇闰数所主，下同。期月，居其反，作朞。",
                    "type": 2
                },
                {
                    "paragraph": "二十有九年，春，王正月，公在楚。何言乎公在楚？",
                    "zhushu": "据成十一年正月公在晋，不书。"
                },
                {
                    "paragraph": "正月，以存君也。",
                    "zhushu": "正月，岁终而复始。臣子喜其君父与岁终而复始，执贽存之，故言在。在晋不书，在楚。书者，恶襄公久在夷狄，为臣子危录之。〇而复，扶又反，下皆同。恶襄，乌路反，下“恶以”同。为臣，于伪反，下“故为”“为季子”，传“凡为”同。"
                },
                {
                    "paragraph": "○夏五月，公至自楚。",
                    "zhushu": ""
                },
                {
                    "paragraph": "〇庚午，卫侯衎卒。",
                    "zhushu": ""
                },
                {
                    "paragraph": "○阍弑吴子余祭。阍者何？门人也，",
                    "zhushu": "守门人号。"
                },
                {
                    "paragraph": "刑人也。",
                    "zhushu": "以刑为阍。古者肉刑，墨、劓、膑、宫与大辟而五。孔子曰：“三皇设言民不违，五帝画象世顺机。三王肉刑揆渐加，应世黠巧奸伪多。”〇劓，鱼器反。膑，毗忍反。辟，婢亦反。画象，音获。应世，应对之应。黠，闲八反。"
                },
                {
                    "paragraph": "刑人则曷为谓之阍？",
                    "zhushu": "据非刑人名。"
                },
                {
                    "paragraph": "刑人非其人也。",
                    "zhushu": "以刑人为阍，非其人，故变盗言阍。"
                },
                {
                    "paragraph": "君子不近刑人，近刑人则轻死之道也。",
                    "zhushu": "刑人不自赖，而用作阍，由之出入，卒为所杀，故以为戒。不言其君者，公家不畜，士庶不友，放之远地，欲去听所之，故不系国。不系国，故不言其君。〇不近，附近之近，下同。"
                },
                {
                    "paragraph": "〇仲孙羯会晋荀盈、齐髙止、宋华定、卫世叔齐、郑公孙叚、曹人、莒人、邾娄人、滕人、薛人、小邾娄人城𣏌。",
                    "zhushu": "书者，𣏌时微，善能成王者后。"
                },
                {
                    "paragraph": "○晋侯使士鞅来聘，",
                    "zhushu": "〇鞅，于丈反。"
                },
                {
                    "paragraph": "○𣏌子来盟。",
                    "zhushu": "贬称子者，微弱不能自城，危社稷宗庙，当坐。善诸侯城之。复贬者，诸侯自闵而城之，非𣏌能以善道致诸侯。"
                },
                {
                    "paragraph": "○吴子使札来聘。吴无君、无大夫，此何以有君有大夫？",
                    "zhushu": "据向之会称国。○札，侧八反。"
                },
                {
                    "paragraph": "贤季子也。何贤乎季子？",
                    "zhushu": "据聘不足贤，而使贤。有君、有大夫，荆人来聘是也。"
                },
                {
                    "paragraph": "让国也。其让国奈何？谒也，余祭也、夷昧也，与季子同母者四。",
                    "zhushu": "与，并也。并季子四人。"
                },
                {
                    "paragraph": "季子弱而才，兄弟皆爱之，同欲立之以为君。谒曰：“今若是迮而与季子国，",
                    "zhushu": "迮，起也，仓卒意。○迮，子各反，起也。卒，七忽反。"
                },
                {
                    "paragraph": "季子犹不受也，请无与子而与弟，弟兄迭为君，",
                    "zhushu": "迭，犹更也。〇迭，大结反，更也。更也，音庚。"
                },
                {
                    "paragraph": "而致国乎季子。”皆曰：“诺。”故诸为君者，皆轻死为勇，饮食必祝",
                    "zhushu": "祝，因祭祝也。论语曰“虽疏食菜羹瓜祭”是也。〇祝，之又反，又之六反，注同。疏食，音嗣。"
                },
                {
                    "paragraph": "曰：“天苟有吴国，",
                    "zhushu": "犹曰：天诚欲有吴国，当与贤弟。"
                },
                {
                    "paragraph": "尚速有悔于予身。”",
                    "zhushu": "尚，犹努力。速，疾也。悔，咎。予，我也。欲急致国于季子意。"
                },
                {
                    "paragraph": "故谒也死，余祭也立；",
                    "zhushu": "故迭为君。"
                },
                {
                    "paragraph": "余祭也死，夷昧也立；夷昧也死，则国宜之季子者也，季子使而亡焉。僚者，长庶也，即之。",
                    "zhushu": "缘兄弟相继而即位。所以不书僚篡者，缘季子之心，恶以已之是，扬兄之非，故为之讳，所以起至而君之。〇季子使，所吏反，下同。僚者，力雕反。长庶，丁丈反，下注同。"
                },
                {
                    "paragraph": "季子使而反，至而君之尔。",
                    "zhushu": "不为让国者，僚已得国，无让也。"
                },
                {
                    "paragraph": "阖庐曰：“先君之所以不与子国而与弟者，凢为季子故也。将从先君之命与，则国宜之季子者也；如不从先君之命与，则我宜立者也。僚恶得为君乎？”于是使专诸刺僚，",
                    "zhushu": "阖庐，谒之长子光，专诸，膳宰。僚耆炙鱼，因进鱼而刺之。○阖，户腊反。庐，力居反。命与音余，下“命与”同。僚焉，于虔反。本又作恶，音乌。刺僚，七赐反，又七亦反，注同。耆，市志反。"
                },
                {
                    "paragraph": "而致国乎季子。季子不受，曰：“尔弑吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”",
                    "zhushu": "兄弟相杀者，谓阖庐为季子杀僚。○尔杀吾君，申志反，注“杀僚”同。篡，初患反。"
                },
                {
                    "paragraph": "去之延陵，",
                    "zhushu": "延陵，吴下邑。礼，公子无去国之义，故不越竟。"
                },
                {
                    "paragraph": "终身不入吴国。",
                    "zhushu": "不入吴朝，既不忍讨阖庐，义不可留事。"
                },
                {
                    "paragraph": "故君子以其不受为义，以其不杀为仁。",
                    "zhushu": "故大其能去，以其不以贫贱苟止，故推二事与之。"
                },
                {
                    "paragraph": "贤季子，则吴何以有君有大夫？",
                    "zhushu": "据其本不贤其君。"
                },
                {
                    "paragraph": "以季子为臣，则宜有君者也。",
                    "zhushu": "方以季子贤，许使有臣、有大夫，故宜有君。"
                },
                {
                    "paragraph": "札者何？吴季子之名也。春秋贤者不名，此何以名？许夷狄者，不壹而足也。",
                    "zhushu": "故降字而名。"
                },
                {
                    "paragraph": "季子者，所贤也，曷为不足乎季子？许人臣者必使臣，许人子者必使子也。",
                    "zhushu": "缘臣子尊荣，莫不欲与君父共之。字季子，则远其君。夷狄常例，离君父辞，故不足以隆父子之亲，厚君臣之义。季子让在杀僚后，豫于此贤之者，移讳于阖庐，不可以见让，故复因聘起其事。○远，于万反。见，贤徧反。"
                },
                {
                    "paragraph": "秋九月，葬卫献公。齐髙止出奔北燕。",
                    "zhushu": "〇燕，音烟。"
                },
                {
                    "paragraph": "○冬，仲孙羯如晋。",
                    "zhushu": "",
                    "type": 2
                },
                {
                    "paragraph": "三十年，春，王正月，楚子使䓕颇来聘。",
                    "zhushu": "月者，公数如晋，希见答，今见聘，故喜录之。○䓕，于委反。颇，音皮，又音彼，一音普何反。一本作“跛”者，音同；二传作“𨘻罢”。数，所角反。"
                },
                {
                    "paragraph": "〇夏四月，蔡世子般弑其君固。",
                    "zhushu": "不日者，深为中国隐痛，有子弑父之祸，故不忍言其日。○般，音班。深为，于伪反，下“为伯”“不为”“为中国”同。"
                },
                {
                    "paragraph": "○五月甲午，宋灾。伯姫卒。",
                    "zhushu": "伯姫守礼，含悲极思之所生。外灾例时，此日者，为伯姫卒日。〇思，息吏反。"
                },
                {
                    "paragraph": "○天王杀其弟年夫。",
                    "zhushu": "王者得专杀，书者，恶失亲亲也。未三年不去王者，方恶不思慕而杀弟，不与子行也。不从直称君者，举重也。莒杀意恢，以失子行录。设但杀弟，不能书是也。不为讳者，年夫有罪。〇年夫，音佞，又如字。二传作“佞夫”。恶失，乌路反，下皆同。去，起吕反。子行，下孟反，下“子行”“其行”同。"
                },
                {
                    "paragraph": "○王子瑕奔晋。",
                    "zhushu": "称王子者，恶天子重失亲亲。〇重，直用反，又直勇反。"
                },
                {
                    "paragraph": "○秋七月，叔弓如宋，葬宋共姫。外夫人不书葬，此何以书？隐之也。何隐尔？宋灾，伯姫卒焉。",
                    "zhushu": "说在下也。〇共言恭。"
                },
                {
                    "paragraph": "其称谥何？",
                    "zhushu": "据葬纪伯。姫不言谥。"
                },
                {
                    "paragraph": "贤也。何贤尔？宋灾，伯姫存焉。有司复曰：“火至矣，请出。”伯姫曰：“不可。吾闻之也，妇人夜出，",
                    "zhushu": "谓有事宗庙。"
                },
                {
                    "paragraph": "不见傅母不下堂。",
                    "zhushu": "礼：后夫人必有传母，所以辅正其行，卫其身也。选老大夫为传，选老大夫妻为母。〇傅母，如字，又武𠋫反；本又作“姆”，同。"
                },
                {
                    "paragraph": "傅至矣，母未至也。”逮乎火而死。",
                    "zhushu": "故贤而录其谥。"
                },
                {
                    "paragraph": "○郑良霄出奔许，自许入于郑。郑人杀良霄。",
                    "zhushu": ""
                },
                {
                    "paragraph": "〇冬十月，葬蔡景公。贼未讨，何以书葬？君子辞也。",
                    "zhushu": "君子为中国讳，使若加“弑”。月者，弑父比髠原耻尤重，故足讳辞。〇加杀，音试，下同。"
                },
                {
                    "paragraph": "〇晋人、齐人、宋人、卫人、郑人、曹人、莒人、邾娄人、滕人、薛人、𣏌人、小邾娄人会于澶渊，宋灾故。宋灾故者何？诸侯会于澶渊，凡为宋灾故也。会未有言其所为者，此言所为何？录伯姫也。",
                    "zhushu": "重录伯姫之贤，为诸侯所闵忧。○凡为，于伪反，下及注“所为”同。"
                },
                {
                    "paragraph": "诸侯相聚",
                    "zhushu": "聚，敛也。相聚敛财物。"
                },
                {
                    "paragraph": "而更宋之所丧，",
                    "zhushu": "更，复也。如今俗名解浣衣复之为更衣。〇更宋，音庚，又古孟反，复也，偿也。所丧，息浪反，下注同。浣，户管反。"
                },
                {
                    "paragraph": "曰：“死者不可复生，尔财复矣。”",
                    "zhushu": "复者，如故时。诸侯共偿，复其所丧。〇复生，扶又反。偿，常亮反。"
                },
                {
                    "paragraph": "此大事也，曷为使微者？",
                    "zhushu": "据详录所为故。"
                },
                {
                    "paragraph": "卿也。卿则其称人何？贬。曷为贬？",
                    "zhushu": "据善事也。"
                },
                {
                    "paragraph": "卿不得忧诸侯也。",
                    "zhushu": "时虽名诸侯，使之恩实从卿发，故贬起其事，明大夫之义，得忧内不得忧外，所以抑臣道也。宋忧内，并贬者，非救危亡，禁作福也。",
                    "type": 2
                },
                {
                    "paragraph": "三十有一年，春，王正月。",
                    "zhushu": ""
                },
                {
                    "paragraph": "○夏六月，辛巳，公薨于楚宫。",
                    "zhushu": "公朝楚，好其宫，归而作之，故名之云尔。作不书者，见者不复见。○好其，呼报反。见者，贤徧反，下同。"
                },
                {
                    "paragraph": "○秋九月，癸巳，子野卒。",
                    "zhushu": ""
                },
                {
                    "paragraph": "○己亥，仲孙羯卒。",
                    "zhushu": ""
                },
                {
                    "paragraph": "○冬，十月，滕子来会葬。",
                    "zhushu": "此书者，与叔服同义。"
                },
                {
                    "paragraph": "○癸酉，葬我君襄公。",
                    "zhushu": ""
                },
                {
                    "paragraph": "○十有一月，莒人弑其君密州。",
                    "zhushu": "莒子纳去疾，及展立，莒子废之。展因国人攻莒子，杀之，去疾奔齐。称人以弑者，莒无大夫，密州为君，恶民所贱，故称国以弑之"
                }
            ]
        },
        {
            "name": "昭公第十",
            "paragraphs": [
                {
                    "paragraph": "昭公第十",
                    "zhushu": "",
                    "type": 1
                },
                {
                    "paragraph": "元年，春，王正月，公即位。〇叔孙豹会晋赵武、楚公子围、齐国酌、宋向戍、卫石恶、陈公子招、蔡公孙归生、郑轩虎、许人、曹人于漷。",
                    "zhushu": "戍、恶皆与君同名。不正之者，正之当贬，贬之嫌触大恶。方讥二名为讳，义当正亦可知。〇国酌，二传作国弱。招，上遥反。轩虎，轩依字，许言反，旧音罕，二传作罕虎。漷，音郭，又音虢，左氏作虢，榖梁作郭。"
                },
                {
                    "paragraph": "此陈侯之弟招也，何以不称弟？",
                    "zhushu": "据八年称弟。"
                },
                {
                    "paragraph": "贬。曷为贬？",
                    "zhushu": "据八年杀偃师犹不贬。"
                },
                {
                    "paragraph": "为杀世子偃师贬，曰陈侯之弟招杀陈世子偃师。大夫相杀称人，此其称名氏以杀何？",
                    "zhushu": "难八年事。○为杀，于伪反，下注为内、为仕皆同。难八，乃旦反，二年注同。"
                },
                {
                    "paragraph": "言将自是弑君也。",
                    "zhushu": "明其欲弑君，故令与弑君而立者同文。孔瑗弑君，本谋在招。〇令，力呈反。"
                },
                {
                    "paragraph": "今将尔，词曷为与亲弑者同？君亲无将，将而必诛焉。然则曷为不于其弑焉贬？",
                    "zhushu": "据未弑也。"
                },
                {
                    "paragraph": "以亲者弑，然后其罪恶甚。春秋不待贬绝而罪恶见者，不贬绝以见罪恶也。",
                    "zhushu": "招杀偃师是也。○见者，贤徧反，下同。"
                },
                {
                    "paragraph": "贬绝然后罪恶见者，贬绝以见罪恶也。",
                    "zhushu": "招称公子，及楚人讨夏征舒贬，皆是也。"
                },
                {
                    "paragraph": "今招之罪已重矣，曷为复贬乎此？",
                    "zhushu": "据弃疾不豫贬。〇复，扶又反。"
                },
                {
                    "paragraph": "著招之有罪也。何著乎招之有罪？",
                    "zhushu": "据弃疾不著。"
                },
                {
                    "paragraph": "言楚之托乎讨招以灭陈也。",
                    "zhushu": "起楚托讨招以灭陈意也。所以起之者，八年先言灭，后言执，托讨招不明，故豫贬于此，明楚先以正罪讨招，乃灭陈也。"
                },
                {
                    "paragraph": "○三月，取运。运者何？内之邑也。其言取之何？",
                    "zhushu": "据自鲁之有。"
                },
                {
                    "paragraph": "不听也。",
                    "zhushu": "不听者，叛也。不言叛者，为内讳，故书取以起之。不先以文德来之，而便以兵取之，当与外取邑同罪，故书取。月者，为内喜得之。"
                },
                {
                    "paragraph": "○夏，秦伯之弟针出奔晋。秦无大夫，此何以书？仕诸晋也。",
                    "zhushu": "为仕之于晋书。〇针，其廉反。"
                },
                {
                    "paragraph": "曷为仕诸晋？",
                    "zhushu": "据国地足以禄之。"
                },
                {
                    "paragraph": "有千乘之国，",
                    "zhushu": "十井为一乘。公侯封方百里，凡千乘；伯四百九十乘；子男二百五十乘。时秦侵伐自广大，故曰千乘。〇千乘，绳证反，注同。"
                },
                {
                    "paragraph": "而不能容其母弟，故君子谓之出奔也。",
                    "zhushu": "弟贤，当任用之；不肖，当安处之。乃仕之他国，与逐之无异，故云尔。"
                },
                {
                    "paragraph": "〇六月，丁巳，邾娄子华卒。○晋荀吴帅师，败狄于大原。此大卤也，曷为谓之大原？",
                    "zhushu": "据读言大原也。〇大原，音泰，下同。卤，力古反。"
                },
                {
                    "paragraph": "地物从中国，",
                    "zhushu": "以中国形名言之，所以晓中国，教殊俗也。"
                },
                {
                    "paragraph": "邑人名从主人。",
                    "zhushu": "邑人名，自夷狄所名也。不若地物有形名可得正，故从夷狄辞言之。"
                },
                {
                    "paragraph": "原者何？上平曰原，下平曰隰。",
                    "zhushu": "分别之者，地势各有所生，原宜粟，隰宜麦，当教民所宜，因以制贡赋。〇隰，音习。别，彼列反。"
                },
                {
                    "paragraph": "○秋，莒去疾自齐入于莒。〇莒展出奔吴。",
                    "zhushu": "主书去疾者，重篡也。莒无大夫，书展者，起与去疾争篡，当国出奔。言自齐者，当坐有力也。皆不氏者，当国也。不从莒无大夫去氏者，莒杀意恢称公子，篡重，不嫌本不当氏。○去疾，起吕反。"
                },
                {
                    "paragraph": "○叔弓帅师疆运田。疆运田者何？与莒为竟也。",
                    "zhushu": "疆，竟也。与莒是正竟界，若言城中丘。○疆运，居良反，下同。"
                },
                {
                    "paragraph": "与莒为竟，则曷为帅师而往？",
                    "zhushu": "据非侵伐。"
                },
                {
                    "paragraph": "畏莒也。",
                    "zhushu": "畏莒有贼臣乱子，而兴师与之正竟。刺鲁微弱失操，烦扰百姓。"
                },
                {
                    "paragraph": "葬邾娄悼公。〇冬，十有一月，己酉，楚子卷卒。",
                    "zhushu": "〇卷，音权，左氏作麇。"
                },
                {
                    "paragraph": "〇楚公子比出奔晋。",
                    "zhushu": "辟内难也。",
                    "type": 2
                },
                {
                    "paragraph": "二年，春，晋侯使韩起来聘。〇夏，叔弓如晋。〇秋，郑杀其大夫公孙黑。〇冬，公如晋，至河乃复。其言至河乃复何？",
                    "zhushu": "据公如晋，次于乾侯而还，言至自乾侯，不言至乾侯乃复。"
                },
                {
                    "paragraph": "不敢进也。",
                    "zhushu": "乃，难辞也。时闻晋欲执之，不敢往。君子荣见与，耻见距，故讳使若至河，河水有难而反。○乃难，奴旦反，下有难同。"
                },
                {
                    "paragraph": "季孙宿如晋。",
                    "zhushu": "",
                    "type": 2
                },
                {
                    "paragraph": "三年，春，王正月，丁未，滕子泉卒。〇夏，叔弓如滕。○五月，葬滕成公。",
                    "zhushu": "月者，襄公上葬，诸侯莫肯加礼，独滕子来会葬，故恩录之。明公当自行，不当遣大夫，失礼尤重，以责内。"
                },
                {
                    "paragraph": "〇秋，小邾娄子来朝。〇八月，大雩。",
                    "zhushu": "先是，公、季孙宿比如晋。"
                },
                {
                    "paragraph": "〇冬，大雨雹。",
                    "zhushu": "为季氏。○雨，于付反。雹，步角反。为，于伪反。"
                },
                {
                    "paragraph": "〇北燕伯𣢾出奔齐。",
                    "zhushu": "名者，所见世著治大平，责小国详录，出奔当诛。〇治，直臾反。大，音泰。",
                    "type": 2
                },
                {
                    "paragraph": "四年，春，王正月，大雨雪。",
                    "zhushu": "为季氏。○大雨雪，于付反，左氏作大雨雹。为季，于伪反，下文及注为齐诛并同。"
                },
                {
                    "paragraph": "○夏，楚子、蔡侯、陈侯、郑伯、许男、徐子、滕子、顿子、胡子、沈子、小邾娄子、宋世子佐、淮夷会于申。",
                    "zhushu": "不殊淮夷者，楚子主会行义，故君子不殊其类，所以顺楚而病中国。"
                },
                {
                    "paragraph": "楚人执徐子。〇秋，七月，楚子、蔡侯、陈侯、许男、顿子、胡子、沈子、淮夷伐吴，执齐庆封，杀之。此伐吴也，其言执齐庆封何？为齐诛也。",
                    "zhushu": "故系之齐。"
                },
                {
                    "paragraph": "其为齐诛奈何？庆封走之吴，",
                    "zhushu": "以襄公二十八年奔鲁，自是走之吴。不书者，以绝于齐，在鲁不复为大夫，贱，故不复录之。〇不复，扶又反，下同。"
                },
                {
                    "paragraph": "吴封之于防。",
                    "zhushu": "不书入防者，使防系吴，嫌犯吴也。去吴，嫌齐邑也。○去，起吕反。"
                },
                {
                    "paragraph": "然则曷为不言伐防？",
                    "zhushu": "据防已为国。"
                },
                {
                    "paragraph": "不与诸侯专封也。",
                    "zhushu": "故夺言伐吴。"
                },
                {
                    "paragraph": "庆封之罪何？胁齐君而乱齐国也。",
                    "zhushu": "道为齐诛意也。称侯而执者，伯讨也。月者，善义兵。"
                },
                {
                    "paragraph": "遂灭厉。",
                    "zhushu": "庄王灭萧日，此不日者，灵王非贤，责之略。〇灭厉，如字，又音赖，左氏作赖。"
                },
                {
                    "paragraph": "○九月，取鄫。其言取之何？",
                    "zhushu": "据国言灭。"
                },
                {
                    "paragraph": "灭之也。灭之则其言取之何？内大恶，讳也。",
                    "zhushu": "因鄫上有灭文，故使若取内邑。"
                },
                {
                    "paragraph": "〇冬，十有二月，乙卯，叔孙豹卒。",
                    "zhushu": "",
                    "type": 2
                },
                {
                    "paragraph": "五年，春，王正月，舍中军。舍中军者何？复古也。",
                    "zhushu": "善复古也。〇舍中，音舍，下及注同。"
                },
                {
                    "paragraph": "然则曷为不言三卿？",
                    "zhushu": "据上言作三军，等问不言军云卿者，上师解也。三卿因以为难。〇为难，乃旦反，下同。"
                },
                {
                    "paragraph": "五亦有中，三亦有中。",
                    "zhushu": "此乃解上作三军时意。作时益中军，不可言中军者，五亦有中，三亦有中，不知何中也。今此据上作三军不言中，则益三之中、舍三之中，皆可知也。弟子夲据上言作三，难下中不言三也。如师解言本益中，故下言舍中，为其将复据下中难上不言中，故解上以解下，如此，则下不言三亦可知也。不言卿者，欲同上下文以相起。传不足以解之者，以上解下，文当同亦可知。月者，善录之。○为，于伪反。复，扶又反。"
                },
                {
                    "paragraph": "〇楚杀其大夫屈申。〇公如晋。○夏，莒牟夷以牟娄及防、兹来奔。莒牟夷者何？莒大夫也。莒无大夫，此何以书？重地也。其言及防兹来奔何？",
                    "zhushu": "据漆，闾丘不言及，髙张言及。"
                },
                {
                    "paragraph": "不以私邑累公邑也。",
                    "zhushu": "公邑，君邑也。私邑，臣邑也。累，次也。义不可使臣邑与君邑相次序，故言及以绝之。"
                },
                {
                    "paragraph": "○秋，七月，公至自晋。〇戊辰，叔弓帅师败莒师于濆泉。濆泉者何？直泉也。直泉者何？涌泉也。",
                    "zhushu": "盖战而涌为异也。不传异者，外异不书。此象公在晋，臣下专受莒叛臣地，以兴兵战斗，百姓悲怨叹息，气逆之所致，故因以著战处，欲明天之与人相报应之义。〇濆泉，扶粉反。濆泉，踊泉也。左氏作蚡泉，榖梁作贲泉。处，昌虑反。应，应对之应。"
                },
                {
                    "paragraph": "〇秦伯卒。何以不名？",
                    "zhushu": "据诸侯名。"
                },
                {
                    "paragraph": "秦者，夷也，匿嫡之名也。",
                    "zhushu": "嫡子生，不以名令于四竟，择勇猛者而立之。○嫡之，丁历反，注及下同。"
                },
                {
                    "paragraph": "其名何？",
                    "zhushu": "据秦伯婴、稻名。"
                },
                {
                    "paragraph": "嫡得之也。",
                    "zhushu": "独婴、稻以嫡得立之。"
                },
                {
                    "paragraph": "○冬，楚子、蔡侯、陈侯、许男、顿子、沈子、徐人、越人伐吴。",
                    "zhushu": "吴未服庆封之罪故也。越称人者，俱助义兵，意进于淮夷，故加人以进之。义兵不月者，进越为义兵明，故省文。",
                    "type": 2
                },
                {
                    "paragraph": "六年，春，王正月，𣏌伯益姑卒。",
                    "zhushu": "不日者，行微弱，故略之。上城𣏌已贬，复卒略之者，入所见世，责小国详，始录内行也。诸侯内行小失，不可胜书，故于终略责之，见其义。○复，扶又反。内行，下孟反，下同。胜，音升。见，贤徧反。"
                },
                {
                    "paragraph": "○葬秦景公。夏，季孙宿如晋。〇葬𣏌文公。〇宋华合比出奔卫。",
                    "zhushu": "〇比，如字，又毗志反。"
                },
                {
                    "paragraph": "〇秋，九月，大雩。",
                    "zhushu": "先是季孙宿如晋，是后叔弓与公比如楚，有豫赋之烦也。○赋敛，力验反，或无此字。"
                },
                {
                    "paragraph": "〇楚䓕颇帅师伐吴。冬，叔弓如楚。○齐侯伐北燕。",
                    "zhushu": "",
                    "type": 2
                },
                {
                    "paragraph": "七年，春，王正月，暨齐平。",
                    "zhushu": "书者，善录内也。不出主名者，君相与平，国中皆安，故以举国体言之。月者，刺内暨暨也。时鲁方结婚于吴，外慕强楚，故不汲汲于齐。○暨，其器反。"
                },
                {
                    "paragraph": "〇三月，公如楚。〇叔孙舍如齐莅盟。",
                    "zhushu": "〇叔孙舍，二传作婼。"
                },
                {
                    "paragraph": "〇夏，四月，甲辰朔，日有食之。",
                    "zhushu": "是后楚灭陈，楚弑其君于乾谿。"
                },
                {
                    "paragraph": "○秋，八月，戊辰，卫侯恶卒。〇九月，公至自楚。○冬，十有一月，癸未，季孙宿卒。〇十有二月，癸亥，葬卫襄公。",
                    "zhushu": "当时而日者，世子辄有恶疾，不早废之，临死乃命臣下废之。自下废上，鲜不为乱，故危录之。○当，丁浪反，又如字。鲜，息浅反。",
                    "type": 2
                },
                {
                    "paragraph": "八年，春，陈侯之弟招杀陈世子偃师。",
                    "zhushu": "说在元年。变其言陈者，起招致楚灭陈自此始，故重举国。〇故重，直用反，年末同。"
                },
                {
                    "paragraph": "夏，四月，辛丑，陈侯溺卒。",
                    "zhushu": "〇溺，乃狄反。"
                },
                {
                    "paragraph": "〇叔弓如晋。〇楚人执陈行人于征师杀之。〇陈公子留出奔郑。〇秋，搜于红。搜者何？简车徒也。",
                    "zhushu": "徒，众。〇廋，所留反，本亦作搜。"
                },
                {
                    "paragraph": "何以书？盖以罕书也。",
                    "zhushu": "说在桓六年。"
                },
                {
                    "paragraph": "〇陈人杀其大夫公子过。",
                    "zhushu": "〇过，音戈。"
                },
                {
                    "paragraph": "〇大雩。",
                    "zhushu": "先是，公如楚，半年乃归，费多赋重所致。〇费，芳味反。"
                },
                {
                    "paragraph": "〇冬，十月，壬午，楚师灭陈。执陈公子招，放之于越。杀陈孔瑗。○葬陈哀公。",
                    "zhushu": "日者，疾诈谖灭人也。不举灭为重，复书三事言执者，疾谖托义，故列见之。托义不先书者，本怀灭心。重举陈者，上已言灭，不复重举，无以明。○谖，况元反。复书，扶又反，下同。见，贤徧反。",
                    "type": 2
                },
                {
                    "paragraph": "九年，春，叔弓会楚子于陈。",
                    "zhushu": "陈已灭，复见者，从地名录，犹宋、郜以邑录。不举小地者，顾后当存。○复见，扶又反，下同，下贤徧反。"
                },
                {
                    "paragraph": "〇许迁于夷。〇夏，四月，陈火。陈已灭矣，其言陈火何？",
                    "zhushu": "据灾异为有国者戒。〇陈火，左氏作灾。"
                },
                {
                    "paragraph": "存陈也。",
                    "zhushu": "陈已灭，复火者，死灰复燃之象也。此天意欲存之，故从有国记灾。"
                },
                {
                    "paragraph": "曰：存陈，悕矣。",
                    "zhushu": "书火存陈者，若曰陈为天所存，悲之。〇悕，音希，悲也。"
                },
                {
                    "paragraph": "曷为存陈？",
                    "zhushu": "据灾非一，天意曷为悲陈而存之。"
                },
                {
                    "paragraph": "灭人之国，执人之罪人，",
                    "zhushu": "罪人，招也。"
                },
                {
                    "paragraph": "杀人之贼，",
                    "zhushu": "孔瑗，弑君贼也。"
                },
                {
                    "paragraph": "葬人之君，若是则陈存悕矣。",
                    "zhushu": "楚为无道，托讨贼行义，陈臣子辟门虚心待之，而灭其国。若是则天存之者，悲之也。不书孔瑗弑君者，本为招弑，当举招为重，方不与楚讨贼，故没招正贼文，以将与上贬起之。月者，闵之。○辟，婢亦反，开也。本为，于伪反。"
                },
                {
                    "paragraph": "〇秋，仲孙貜如齐。貜",
                    "zhushu": "俱䌸反，又居碧反。"
                },
                {
                    "paragraph": "○冬，筑郎囿。",
                    "zhushu": "○囿，音又。"
                },
                {
                    "paragraph": "十年，春，王正月。〇夏，晋栾施来奔。",
                    "zhushu": "〇晋栾施，左氏作齐栾施。"
                },
                {
                    "paragraph": "〇秋，七月，季孙隐如、叔弓、仲孙貜帅师伐莒。",
                    "zhushu": "〇隐如，左氏作意如。"
                },
                {
                    "paragraph": "〇戊子，晋侯彪卒。",
                    "zhushu": "○彪，彼虬反。"
                },
                {
                    "paragraph": "九月，叔孙舍如晋。葬晋平公。〇十有二月，甲子，宋公戍卒。",
                    "zhushu": "去冬者，盖昭公取吴孟子之年，故贬之。○宋戍，读左传者音成。何云：“向戍与君同名，则宜音恤。”去，起吕反。",
                    "type": 2
                },
                {
                    "paragraph": "十有一年，春，王正月，叔弓如宋。〇葬宋平公。〇夏，四月，丁巳，楚子虔诱蔡侯般，杀之于申。楚子虔何以名？",
                    "zhushu": "据诱戎曼子不名。〇戎曼，音蛮。"
                },
                {
                    "paragraph": "绝。曷为绝之？",
                    "zhushu": "据俱诱之。"
                },
                {
                    "paragraph": "为其诱讨也。",
                    "zhushu": "使不自知而死，故加诱。○为，于伪反。"
                },
                {
                    "paragraph": "此讨贼也，",
                    "zhushu": "蔡侯般弑父而立。"
                },
                {
                    "paragraph": "虽诱之，则曷为绝之？",
                    "zhushu": "据与庄王外讨，晋文谲尊。○谲，古穴反。"
                },
                {
                    "paragraph": "怀恶而讨不义，君子不予也。",
                    "zhushu": "内怀利国之心，而外托讨贼，故不与其讨贼，而责其诱诈也。地者，起以好会诱之。〇好，呼报反。"
                },
                {
                    "paragraph": "〇楚公子弃疾帅师围蔡。〇五月，甲申，夫人归氏薨。〇大搜于比蒲。大搜者何？简车徒也。何以书？盖以罕书也。",
                    "zhushu": "说在桓六年。○比，音毗。"
                },
                {
                    "paragraph": "〇仲孙貜会邾娄子，盟于侵羊。",
                    "zhushu": "不日者，盖讳丧盟，使若议结善事。○侵羊，二传作祲祥。"
                },
                {
                    "paragraph": "〇秋，季孙隐如会晋韩起、齐国酌、宋华亥、卫北宫佗、郑轩虎、曹人、𣏌人于屈银。",
                    "zhushu": "〇佗，大河反。屈银，并如字，二传作厥憗。"
                },
                {
                    "paragraph": "〇九月，己亥，葬我小君齐归。齐归者何？昭公之母也。",
                    "zhushu": "归氏，胡女，襄公嫡夫人。〇嫡，丁历反。"
                },
                {
                    "paragraph": "〇冬，十有一月，丁酉，楚师灭蔡，执蔡世子有以归，用之。此未逾年之君也，其称世子何？",
                    "zhushu": "据陈子也。"
                },
                {
                    "paragraph": "不君灵公，不成其子也。",
                    "zhushu": "灵公，即般也。不君，不与灵公坐弑父诛，不得为君也。不成其子，不成有得称子继父也。上不与楚诱讨，嫌有不当绝，故正之云耳。"
                },
                {
                    "paragraph": "不君灵公，则曷为不成其子？",
                    "zhushu": "据恶恶止其身。"
                },
                {
                    "paragraph": "诛君之子不立，",
                    "zhushu": "虽不与楚诱讨，其恶坐弑，父诛，当以诛君论之，故云尔。言执者，时楚托义灭之。"
                },
                {
                    "paragraph": "非怒也，无继也。",
                    "zhushu": "父诛子当绝。"
                },
                {
                    "paragraph": "恶乎用之？用之防也。其用之防奈何？盖以筑防也。",
                    "zhushu": "持其足，以头筑防，恶不以道。孔子曰：“人而不仁，疾之巳甚，乱也。”日者，疾谖灭人。〇恶乎，音乌。恶不，乌路反。",
                    "type": 2
                },
                {
                    "paragraph": "十有二年，春，齐髙偃帅师纳北燕伯于阳。伯于阳者何？",
                    "zhushu": "即纳上伯𣢾。非犯父命，不当言于阳。又微国，出入不两书，伯不当再出，故断三字问之。〇断，丁管反，又丁乱反。"
                },
                {
                    "paragraph": "公子阳生也。子曰：“我乃知之矣。”",
                    "zhushu": "子，谓孔子。乃，乃是岁也。时孔子年二十三，具知其事。后作春秋，案史记，知公误为伯，子误为于，阳在，生刋灭阙。〇刋，苦于反。"
                },
                {
                    "paragraph": "在侧者曰：“子苟知之，何以不革？”曰：“如尔所不知何？",
                    "zhushu": "如，犹奈也。犹曰“奈女所不知何”。宁可强更之乎？此夫子欲为后人法，不欲令人妄亿措。子绝四：毋意，毋必，毋固，毋我。〇女，音汝。强，其丈反。令，力呈反，下令楚同。亿，于力反。错，七故反，或七各反，字或作措。"
                },
                {
                    "paragraph": "春秋之信史也，其序，则齐桓、晋文；",
                    "zhushu": "唯齐桓、晋文，会能以德优劣、国大小相次序。"
                },
                {
                    "paragraph": "其会，则主会者为之也；",
                    "zhushu": "非齐桓、晋文，则如主会者为之。虽优劣大小相越，不改更，信文也。"
                },
                {
                    "paragraph": "其词，则丘有罪焉尔。”",
                    "zhushu": "丘，孔子名。其贬绝讥刺之辞，有所失者，是丘之罪。圣人德盛尚谦，故自名尔。主书者，恶纳篡也。不书所篡出奔者，微国虽未逾年，君犹不录。不足阳下言于北燕者，史文也。北燕本在上，从史文也。〇恶纳，乌路反。"
                },
                {
                    "paragraph": "〇三月，壬申，郑伯嘉卒。○夏，宋公使华定来聘。○公如晋，至河乃复。〇五月，葬郑简公。〇楚杀其大夫成然。",
                    "zhushu": "〇成然，左氏作成熊。"
                },
                {
                    "paragraph": "○秋，七月。〇冬，十月，公子整出奔齐。",
                    "zhushu": "〇整，之领反，或作慭，鱼觐反。"
                },
                {
                    "paragraph": "○楚子伐徐。〇晋伐鲜虞。",
                    "zhushu": "谓之晋者，中国以无义，故为夷狄所强，令楚行诈，灭陈、蔡，诸夏惧然去而与晋会于屈银，不因以大绥诸侯，先之以博爱，而先伐同姓，从亲亲起，欲以立威行霸，故狄之。",
                    "type": 2
                },
                {
                    "paragraph": "十有三年，春，叔弓帅师围费。",
                    "zhushu": "○费，音秘。"
                },
                {
                    "paragraph": "〇夏，四月，楚公子比自晋归于楚，弑其君虔于乾谿。此弑其君，其言归何？",
                    "zhushu": "据齐阳生入恶，不言归。〇谿，苦兮反。"
                },
                {
                    "paragraph": "归无恶于弑立也。归无恶于弑立者何？灵王为无道，作乾谿之台，三年不成。楚公子弃疾胁比而立之，然后令于乾谿之役曰：“比已立矣，后归者不得复其田里。”众罢而去之，灵王经而死。",
                    "zhushu": "时弃疾诈告比得晋力可以归，至而胁立之。比之义，宜效死不立而立。君因自经，故加弑也。言归者，明其本无弑君而立之意，加弑，责之尔。不日者，恶灵王无道。封内地者，起祸所由，因以为戒。○罢，音皮。恶灵，乌路反。"
                },
                {
                    "paragraph": "楚公子弃疾弑公子比。比已立矣，其称公子何？",
                    "zhushu": "据齐公子商人弑其君舍。"
                },
                {
                    "paragraph": "其意不当也。",
                    "zhushu": "据上传知其胁。"
                },
                {
                    "paragraph": "其意不当，则曷为加弑焉尔？",
                    "zhushu": "据王子朝不贬。〇朝，如字。"
                },
                {
                    "paragraph": "比之义，宜乎效死不立。大夫相杀称人，此其称名氏以弑何？",
                    "zhushu": "据经言弑公子比也。"
                },
                {
                    "paragraph": "言将自是为君也。",
                    "zhushu": "故使与弑君而立者同文也。不言其者，比实已立，嫌触实公子弃疾，则楚子居也。"
                },
                {
                    "paragraph": "○秋，公会刘子、晋侯、齐侯、宋公、卫侯、郑伯、曹伯、莒子、邾娄子、滕子、薛伯、𣏌伯、小邾娄子于平丘。八月，甲戌，同盟于平丘。",
                    "zhushu": "不举重者，起诸侯欲讨弃疾，故详录之。不言刘子及诸侯者，间无异事可知矣。"
                },
                {
                    "paragraph": "公不与盟。",
                    "zhushu": "○与，音预。注二不肯与及下文不与焉、注公不与、不宜与，皆同。"
                },
                {
                    "paragraph": "晋人执季孙隐如以归。公至自会。公不与盟者何？公不见与盟也。",
                    "zhushu": "时晋主会，疑公如楚，不肯与公盟，故讳使若公自不肯与盟。"
                },
                {
                    "paragraph": "公不见与盟，大夫执，何以致会？",
                    "zhushu": "据得意乃致会。"
                },
                {
                    "paragraph": "不耻也。曷为不耻？",
                    "zhushu": "据扈之会，公失序，耻之。"
                },
                {
                    "paragraph": "诸侯遂乱，反陈、蔡，君子不耻不与焉。",
                    "zhushu": "时诸侯将征弃疾，弃疾乃封陈、蔡之君，使说诸侯。诸侯从陈、蔡之君言，还反，不复讨楚，楚乱遂成，故云尔。公不与盟，不书成楚乱者，时不受盟也。诸侯实不与公盟，而言公不与盟者，遂乱虽见与，公犹不宜与也，故因为公张义。○复，扶又反。为公，于伪反。"
                },
                {
                    "paragraph": "〇蔡侯庐归于蔡。〇陈侯吴归于陈。此皆灭国也，其言归何？",
                    "zhushu": "据归者有国辞。〇庐，力吴反。"
                },
                {
                    "paragraph": "不与诸侯专封也。",
                    "zhushu": "故使若有国自归者也。名者，专受其封，当诛。书者，因以起楚封之。所以能起之者，上有存陈文，陈见灭，无君所责。又蔡本以篡见杀，但不成其子，不绝其国，即诸侯存之，当有文实也。"
                },
                {
                    "paragraph": "〇冬，十月，葬蔡灵公。",
                    "zhushu": "书葬者，经不与楚讨，嫌本可责复雠，故书葬，明当从诛君论之，不得责臣子。"
                },
                {
                    "paragraph": "〇公如晋，至河乃复。〇吴灭州来。",
                    "zhushu": "不日者，略两夷。",
                    "type": 2
                },
                {
                    "paragraph": "十有四年，春，隐如至自晋。〇三月，曹伯滕卒。〇夏，四月。○秋，葬曹武公。○八月，莒子去疾卒。",
                    "zhushu": "入昭公卒不日。不书葬者，本篡，故因不序。〇去，起吕反。"
                },
                {
                    "paragraph": "○冬，莒杀其公子意恢。",
                    "zhushu": "莒无大夫，书杀公子者，未逾年而杀其君之子，不孝尤甚，故重而录之。称氏者，明君之子。〇恢，苦回反。",
                    "type": 2
                },
                {
                    "paragraph": "十有五年，春，王正月，吴子夷昧卒。",
                    "zhushu": "〇夷昧，音末，本亦作末。"
                },
                {
                    "paragraph": "○二月，癸酉，有事于武宫。籥入，叔弓卒，去乐卒事。其言去乐卒事何？",
                    "zhushu": "据入者言万，去籥言名，不言卒事。〇籥，羊略反。去乐，起吕反。 注去籥，及下又去乐，同。"
                },
                {
                    "paragraph": "礼也。",
                    "zhushu": "以加录卒事，即非礼，但当言去乐而已。若去籥矣，摠言乐者，明悉去也。"
                },
                {
                    "paragraph": "君有事于庙，闻大夫之丧，去乐",
                    "zhushu": "恩痛不忍举。"
                },
                {
                    "paragraph": "卒事。",
                    "zhushu": "毕竟祭事。"
                },
                {
                    "paragraph": "大夫闻君之丧，摄主而往。",
                    "zhushu": "主，谓已主祭者。臣闻君之丧，义不可以不即行，故使兄弟若宗人摄行主事而往。不废祭者，古礼也。古有分土，无分民，大夫不世，已父未必为今君臣也。孝经曰：“资于事父以事君，而敬同。”"
                },
                {
                    "paragraph": "大夫闻大夫之丧，尸事毕而往。",
                    "zhushu": "宾尸事毕而往也。日者，为卒日。〇为，于伪反。"
                },
                {
                    "paragraph": "〇夏，蔡昭吴奔郑。",
                    "zhushu": "不言出者，始封名。言归，嫌与天子归有罪同，故夺其有国之辞，明专封。○昭吴，左氏作朝吴”。"
                },
                {
                    "paragraph": "〇六月，丁巳朔，日有食之。",
                    "zhushu": "并十七年食，盖与孛于大辰同占。"
                },
                {
                    "paragraph": "〇秋，晋荀吴帅师伐鲜虞。〇冬，公如晋。",
                    "zhushu": "",
                    "type": 2
                },
                {
                    "paragraph": "十有六年，春，齐侯伐徐。〇楚子诱戎曼子杀之。楚子何以不名？",
                    "zhushu": "据诱蔡侯名。〇戎曼，音蛮，又音万，二传作戎蛮，哀四年同。"
                },
                {
                    "paragraph": "夷狄相诱，君子不疾也。曷为不疾？",
                    "zhushu": "据俱诱也。"
                },
                {
                    "paragraph": "若不疾，乃疾之也。",
                    "zhushu": "以为固当常然者，乃所以为恶也。顾以无知薄责之。戎曼称子者，入昭公，见王道大平，百蛮贡职，夷狄皆进至其爵。不日者，本不卒。不地者，略也。〇见，贤徧反。"
                },
                {
                    "paragraph": "夏，公至自晋。○秋，八月，己亥，晋侯夷卒。〇九月，大雩。",
                    "zhushu": "先是，公数如晋。〇数如，音朔。"
                },
                {
                    "paragraph": "○季孙隐如如晋。〇冬，十月，葬晋昭公。",
                    "zhushu": "",
                    "type": 2
                },
                {
                    "paragraph": "十有七年，春，小邾娄子来朝。〇夏，六月，甲戍朔，日有食之。○秋，郯子来朝。〇八月，晋荀吴帅师灭贲浑戎。",
                    "zhushu": "○贲浑，音六，下户门反。"
                },
                {
                    "paragraph": "○冬，有星孛于大辰。孛者何？彗星也。",
                    "zhushu": "三孛皆发问者，或言入，或言于，或言方，嫌为孛异，犹问录之。○星孛，音彗，息遂反，又囚岁反。"
                },
                {
                    "paragraph": "其言于大辰何？",
                    "zhushu": "据北斗言入于大辰，非常名。"
                },
                {
                    "paragraph": "在大辰也。大辰者何？大火也。",
                    "zhushu": "大火，谓心。"
                },
                {
                    "paragraph": "大火为大辰，伐为大辰，",
                    "zhushu": "伐，谓参伐也。大火与伐，天所以示民时早晩，天下所取正，故谓之大辰。辰，时也。〇参，所林反。"
                },
                {
                    "paragraph": "北辰亦为大辰。",
                    "zhushu": "北辰，北极，天之中也，常居其所，迷惑不知东西者，须视北辰以别心伐所在，故加亦。亦者，两相须之意。〇别，彼列反。"
                },
                {
                    "paragraph": "何以书？记异也。",
                    "zhushu": "心者，天子明堂布政之宫，亦为孛。彗者，邪乱之气，扫故置新之象。是后周分为二，天下两主，宋南里以亡。〇邪，似嗟反。"
                },
                {
                    "paragraph": "〇楚人及吴战于长岸。诈战不言战，此其言战何？",
                    "zhushu": "据于越败吴于醉李。檇李，音醉，本或作醉。"
                },
                {
                    "paragraph": "敌也。",
                    "zhushu": "俱无胜负，不可言败，故言战也。不月者，略两夷。",
                    "type": 2
                },
                {
                    "paragraph": "十有八年，春，王三月，曹伯须卒。○夏五月，壬午，宋、卫、陈、郑灾。何以书？记异也。何异尔？异其同日而俱灾也。外异不书，此何以书？为天下记异也。",
                    "zhushu": "诗云：“其仪不忒，正是四国。”四国，天下象也。是后王室乱，诸侯莫肯救，故天应以同日俱灾，若曰无天下云尔。〇为，于伪反。忒，他得反。应，应对之应。"
                },
                {
                    "paragraph": "〇六月，邾娄人入鄅。",
                    "zhushu": "〇鄅，音禹，又音矩。"
                },
                {
                    "paragraph": "〇秋，葬曹平公。〇冬，许迁于白羽。",
                    "zhushu": "",
                    "type": 2
                },
                {
                    "paragraph": "十有九年，春，宋公伐邾娄。〇夏五月，戊辰，许世子止弑其君买。",
                    "zhushu": "蔡世子般弑父不忍日，此日者，加弑尔，非实弑也。"
                },
                {
                    "paragraph": "〇己卯，地震。",
                    "zhushu": "季氏稍盛，宋南里以叛，王室大乱，诸侯莫肯救。晋人围郊，吴胜鸡父，尹氏立王子朝之应。"
                },
                {
                    "paragraph": "〇秋，齐髙发帅师伐莒。〇冬，葬许悼公。贼未讨，何以书葬？不成于弑也。曷为不成于弑？",
                    "zhushu": "据将而诛之。○于杀，音试，下于杀、加杀皆同。"
                },
                {
                    "paragraph": "止进药而药杀也。",
                    "zhushu": "时悼公病，止进药，悼公饮药而死。"
                },
                {
                    "paragraph": "止进药而药杀，则曷为加弑焉尔？",
                    "zhushu": "据意善也。"
                },
                {
                    "paragraph": "讥子道之不尽也。其讥子道之不尽奈何？曰：乐正子春之视疾也，",
                    "zhushu": "乐正子春，曽子弟子，以孝名闻。"
                },
                {
                    "paragraph": "复加一饭，则脱然愈；复损一饭，则脱然愈；复加一衣，则脱然愈；复损一衣，则脱然愈。",
                    "zhushu": "脱然，疾除貌也。言消息得其节。○复加，扶又反，下同。一饭，扶晚反，下同。"
                },
                {
                    "paragraph": "止进药而药杀，是以君子加弑焉尔。",
                    "zhushu": "失其消息多少之宜。"
                },
                {
                    "paragraph": "曰许世子止弑其君买，是君子之听止也。",
                    "zhushu": "听，治止罪。"
                },
                {
                    "paragraph": "葬许悼公，是君子之赦止也。",
                    "zhushu": "原止进药，本欲愈父之病，无害父之意，故赦之。"
                },
                {
                    "paragraph": "赦止者，免止之罪辞也。",
                    "zhushu": "明止但得免罪，不得继父后，许男斯代立，无恶文是也。",
                    "type": 2
                },
                {
                    "paragraph": "二十年，春，王正月。○夏，曹公孙会自鄸出奔宋。奔未有言自者，此其言自何？",
                    "zhushu": "据始出奔未有言此者，与宋华亥入宋南里复出奔异。〇鄸，音蒙，又亡忠反，又亡贡反，一音亡増反。者此，旧于此下有比者，非。复，扶又反。"
                },
                {
                    "paragraph": "畔也。",
                    "zhushu": "时会盗鄸以奔宋。"
                },
                {
                    "paragraph": "畔则曷为不言其畔？",
                    "zhushu": "言叛者，当言以鄸，如邾娄庶期。"
                },
                {
                    "paragraph": "为公子喜时之后讳也。春秋为贤者讳，",
                    "zhushu": "讳使若从鄸出奔者，故与自南里同文。〇为公子，于伪反，下为贤、为会、为之讳同。"
                },
                {
                    "paragraph": "何贤乎公子喜时？",
                    "zhushu": "据喜时不书。"
                },
                {
                    "paragraph": "让国也。其让国奈何？曹伯庐卒于师，",
                    "zhushu": "在成十三年。"
                },
                {
                    "paragraph": "则未知公子喜时从与，",
                    "zhushu": "喜时，曹伯庐弟。○从与，才用反。 下音余，下从与同。"
                },
                {
                    "paragraph": "公子负刍从与？",
                    "zhushu": "负刍，喜时庶兄。"
                },
                {
                    "paragraph": "或为主于国，或为主于师。",
                    "zhushu": "古者诸侯师出，世子率与守国，次宜为君者，持棺絮从，所以备不虞，或时疾病相代行。本史文不具，故传疑之。〇絮从，女居反。说文云：“絜缊也，一曰敝絮也。”"
                },
                {
                    "paragraph": "公子喜时见公子负刍之当主也，逡巡而退。贤公子喜时，则曷为为会讳？君子之善善也长，恶恶也短。恶恶止其身，",
                    "zhushu": "不迁怒也。○逡，七旬反。恶恶，并如字，一读上乌路反，下同。"
                },
                {
                    "paragraph": "善善及子孙。贤者子孙，故君子为之讳也。",
                    "zhushu": "君子不使行善者有后患，故以喜时之让，除会之叛。不通鄸为国，如通滥者，喜时本正当立，有明王兴，当还国，明叔术功恶相除，裁足通滥尔。○滥，力甘反，又力暂反。"
                },
                {
                    "paragraph": "○秋，盗杀卫侯之兄辄。母兄称兄，兄何以不立？",
                    "zhushu": "据立嫡以长。〇辄，左氏作絷。嫡，丁历反。长，丁丈反。"
                },
                {
                    "paragraph": "有疾也。何疾尔？恶疾也。",
                    "zhushu": "恶疾，谓瘖、聋、盲、疠、秃、跛、伛，不逮人伦之属也。书者，恶卫侯兄有疾，不怜伤厚遇，营卫不固，至令见杀，失亲亲也。公子不言之，兄弟言之者，敌体辞，嫌于尊卑不明，故加之以绝之，所以正名也。〇瘖，于今反。聋，路工反。疠，力世反，又力大反。秃，吐木反。跛，布可反。伛，于矩反。恶，乌路反。令，力呈反。"
                },
                {
                    "paragraph": "〇冬，十月，宋华亥、向寗、华定出奔陈。",
                    "zhushu": "月者，危三大夫同时出奔，将为国家患，明当防之。○向寗，二传作向宁”"
                },
                {
                    "paragraph": "○十有一月，辛卯，蔡侯庐卒。",
                    "zhushu": "",
                    "type": 2
                },
                {
                    "paragraph": "二十有一年，春，王三月，葬蔡平公。夏，晋侯使士鞅来聘。○宋华亥、向寗、华定自陈入于宋南里以畔。宋南里者何？若曰因诸者然。",
                    "zhushu": "因诸者，齐放刑人之地。公羊子，齐人，故以齐喻也。宋乐大心自曹入于萧，不言宋南里者，略。叛臣从刑人，于国家尤危，故重举国。〇重，直用反。"
                },
                {
                    "paragraph": "○秋七月，壬午朔，日有食之。",
                    "zhushu": "是后周有篡祸。"
                },
                {
                    "paragraph": "○八月，乙亥，叔痤卒。",
                    "zhushu": "〇叔痤，在禾反，左氏作叔辄。"
                },
                {
                    "paragraph": "○冬，蔡侯朱出奔楚。",
                    "zhushu": "出奔者，为东国所篡也。大国奔例月，此时者，意背中国而与楚，故略之。〇恶背，乌路反，下音佩。"
                },
                {
                    "paragraph": "〇公如晋，至河乃复。",
                    "zhushu": "",
                    "type": 2
                },
                {
                    "paragraph": "二十有二年，春，齐侯伐莒。〇宋华亥、向寗、华定自宋南里出奔楚。",
                    "zhushu": "前出奔已绝贱，复录者，以故大夫专势，入南里，犯君而出，当诛也。言自者，别从国去。○复，扶又反。别从，彼列反，下同。"
                },
                {
                    "paragraph": "〇大搜于昌奸。",
                    "zhushu": "○大廋，所求反，本亦作搜。昌奸，二传作昌间。"
                },
                {
                    "paragraph": "○夏四月，乙丑，天王崩。○六月，叔鞅如京师。〇葬景王。〇王室乱。",
                    "zhushu": "谓王猛之事。"
                },
                {
                    "paragraph": "何言乎王室乱？",
                    "zhushu": "据天子之居称京师。天王入于成周，天王出居于郑，不言乱。"
                },
                {
                    "paragraph": "言不及外也。",
                    "zhushu": "宫谓之室。刺周室之微，邪庶并篡，无一诸侯之助、匹夫之救，如一家之乱也，故变京师言王室。不言成周。言王室者，正王以责诸侯也。传不事事悉解者，言不及外，外当责之，故正王可知也。不为天子讳者，方责天下不救之。○邪庶，似嗟反。"
                },
                {
                    "paragraph": "刘子、单子以王猛居于皇。其称王猛何？",
                    "zhushu": "据未逾年已葬，当称子。"
                },
                {
                    "paragraph": "当国也。",
                    "zhushu": "时欲当王者位，故称王猛，见当国也。录居者，事所见也。不举猛为重者，时猛尚幼，以二子为计势，故加以。以者，行二子意辞也。二子不举重者，尊同权等。〇见当，贤徧反，下同。"
                },
                {
                    "paragraph": "○秋，刘子、单子以王猛入于王城。王城者何？西周也。",
                    "zhushu": "时居王城邑，自号西周主。"
                },
                {
                    "paragraph": "其言入何？",
                    "zhushu": "据非成周。"
                },
                {
                    "paragraph": "篡辞也。",
                    "zhushu": "时虽不入成周，已得京师地半，称王置官，自号西周，故从篡辞言入，起其事也。不言西周者，正之，无二京师也。不月者，本无此国，无可与别轻重也。"
                },
                {
                    "paragraph": "〇冬，十月，王子猛卒。此未逾年之君也，其称王子猛卒何？",
                    "zhushu": "据子卒不言名，外未逾年，君不当卒。"
                },
                {
                    "paragraph": "不与当也。不与当者，不与当父死子继、兄死弟及之辞也。",
                    "zhushu": "春秋篡成者，皆与使当君之。父死子继、兄死弟及者，篡所缘得位成为君辞也。猛未悉得京师，未得成王，又外未逾年君，二者皆不当卒。卒又名者，非与使当成为君也。嫌上入无成周文，非篡辞，故从得位卒，明其为篡也。月者，方以得位明事，故从外未逾年君例。"
                },
                {
                    "paragraph": "〇十有二月，癸酉朔，日有食之。",
                    "zhushu": "是后晋人围郊，犯天子邑。",
                    "type": 2
                },
                {
                    "paragraph": "二十三年，春，王正月，叔孙舍如晋。○癸丑，叔鞅卒。〇晋人执我行人叔孙舍。○晋人围郊。郊者何？天子之邑也。",
                    "zhushu": "天子间田，有大夫主之。○间，音闲。"
                },
                {
                    "paragraph": "曷为不系于周？不与伐天子也。",
                    "zhushu": "与侵柳同义。"
                },
                {
                    "paragraph": "〇夏，六月，蔡侯东国卒于楚。",
                    "zhushu": "不日者，恶背中国而与楚，故略之。月者，比𦙝附父雠，责之浅也。不书葬者，篡也。篡不书者，以恶朱在三年之内，不共悲哀，举错无度，失众见篡。○恶背，乌路反，下同。背，音佩。共，音恭。错，七故反。"
                },
                {
                    "paragraph": "○秋，七月，莒子庚舆来奔。〇戊辰，吴败顿、胡、沈、蔡、陈、许之师于鸡父。胡子髠、沈子楹灭，获陈夏啮。此偏战也，曷为以诈战之辞言之？",
                    "zhushu": "据甲戍齐国书及吴战于艾陵，俱与夷狄言战。今此从诈战辞言败。〇鸡父，音甫。髠，苦门反。楹，音盈，左氏作逞，榖梁作盈。夏啮，户雅反，下五结反。艾，五盖反。"
                },
                {
                    "paragraph": "不与夷狄之主中国也。",
                    "zhushu": "序上言战，别客主人直不直也。今吴序上而言战，则主中国辞也。〇别客，彼列反，下及传同。"
                },
                {
                    "paragraph": "然则曷为不使中国主之？",
                    "zhushu": "据齐国书主吴。"
                },
                {
                    "paragraph": "中国亦新夷狄也。",
                    "zhushu": "中国所以异于夷狄者，以其能尊尊也。王室乱，莫肯救，君臣上下坏败，亦新有夷狄之行，故不使主之。不称国，国出师者，贱略之。言之师者，辟许独称师，上五国称国之嫌。〇之行，下孟反，下同。"
                },
                {
                    "paragraph": "其言灭、获何？",
                    "zhushu": "据“蔡公孙归生灭沈，以沈子嘉归，杀之。”国言灭，君言杀。又获晋侯，言获，此陈夏啮亦言获。君大夫无别。"
                },
                {
                    "paragraph": "别君臣也。君死于位曰灭，生得曰获，大夫生死皆曰获。",
                    "zhushu": "大夫不世，故不别死位。"
                },
                {
                    "paragraph": "不与夷狄之主中国，则其言获陈夏啮何？",
                    "zhushu": "据“荆败蔡师于莘，以蔡侯献舞归。”不言获。〇莘，所巾反。"
                },
                {
                    "paragraph": "吴少进也。",
                    "zhushu": "能结日偏战，行少进，故从中国辞治之。髠楹下云灭者，死战，当加礼，使若自卒相顺也。经先举败文，嫌败走及杀之，故以自灭为文，明本死位，乃败之尔。名者，从赴辞也。"
                },
                {
                    "paragraph": "○天王居于狄泉。此未三年，其称天王何？",
                    "zhushu": "据毛伯来求金，不称天王。"
                },
                {
                    "paragraph": "著有天子也。",
                    "zhushu": "时庶孽并篡，天王失位徒居，微弱甚，故急著正其号，明天下当救其难而事之。〇孽，鱼列反。难，乃旦反。"
                },
                {
                    "paragraph": "尹氏立王子朝。",
                    "zhushu": "贬言尹氏者，著世卿之权。尹氏贬，王子朝不贬者，年未满十岁，未知欲富贵，不当坐，明罪在尹氏。〇子朝，如字。"
                },
                {
                    "paragraph": "○八月，乙未，地震。",
                    "zhushu": "是时猛、朝更起，与王争入，遂至数年。晋陵周竟，吴败六国，季氏逐昭公，吴光弑僚，灭徐，故日至三食，地为再动。〇更，音庚。数，所主反。为，于伪反。"
                },
                {
                    "paragraph": "○冬，公如晋，至河，公有疾，乃复。何言乎公有疾乃复？",
                    "zhushu": "据上比乃复，不言公，不言有疾。"
                },
                {
                    "paragraph": "杀耻也。",
                    "zhushu": "因有疾以杀，畏晋之耻。举公者，重疾也。“子之所慎：齐、战、疾。”",
                    "type": 2
                },
                {
                    "paragraph": "二十有四年，春，王二月，丙戍，仲孙貜卒。○叔孙舍至自晋。○夏，五月，乙未朔，日有食之。",
                    "zhushu": "是后季氏逐昭公，吴灭巢，弑其君僚，又灭徐。"
                },
                {
                    "paragraph": "〇秋八月，大雩。",
                    "zhushu": "先是，公如晋，仲孙貜卒，民被其役。时年叔倪出会，故秋七月复大雩。〇被，皮寄反。"
                },
                {
                    "paragraph": "丁酉，𣏌伯郁厘卒。",
                    "zhushu": "〇郁𣯛，音来，又力之反，夲亦作厘，二传作郁厘。"
                },
                {
                    "paragraph": "〇冬，吴灭巢。○葬𣏌平公。",
                    "zhushu": "",
                    "type": 2
                },
                {
                    "paragraph": "二十有五年，春，叔孙舍如宋。○夏，叔倪会晋赵鞅、宋乐世心、卫北宫喜、郑游吉、曹人、邾娄人、滕人、薛人、小邾娄人于黄父。",
                    "zhushu": "〇倪，音诣，又五兮反，左氏作诣。乐世心，世，如字，又以制反，左氏作大心。父，音甫。"
                },
                {
                    "paragraph": "〇有鹳鹆来巢。何以书？记异也。何异尔？非中国之禽也，宜穴又巢也。",
                    "zhushu": "非中国之禽而来居此国，国将危亡之象。鹳鹆，犹权欲。宜穴又巣，此权臣欲国，自下居上之征也。其后卒为季氏所逐。〇鹳，音权，左氏作鸜，音劬。鹆，音欲。"
                },
                {
                    "paragraph": "○秋，七月，上辛，大雩。季辛，又雩。又雩者何？又雩者，非雩也，聚众以逐季氏也。",
                    "zhushu": "一月不当再举雩，言又雩者，起非雩也。昭公依托上雩，生事聚众，欲以逐季氏。不书逐季氏者，讳不能逐，反起下孙及为所败，故因雩起其事也。但举日不举辰者，辰不同，不可相为上下。又日为君，辰为臣，去辰则逐季氏意明矣。上不当日，言上辛者，为下辛张本。不言下辛言季辛者，起季氏不执下而逐君。〇下孙，音逊，下文同。去，起吕反。为下，于伪反，下而为同。"
                },
                {
                    "paragraph": "○九月，己亥，公孙于齐，次于杨州。",
                    "zhushu": "地者，臣子痛君失位，详录所舍止。〇杨州，左氏作阳州。"
                },
                {
                    "paragraph": "○齐侯唁公于野井。唁公者何？昭公将弑季氏，",
                    "zhushu": "传言弑者，从昭公之辞。〇唁，音彦。将杀，音试，下及注同。"
                },
                {
                    "paragraph": "告子家驹曰：“季氏为无道，僭于公室久矣，",
                    "zhushu": "诸侯称公室。"
                },
                {
                    "paragraph": "吾欲弑之，何如？”",
                    "zhushu": "昭公素畏季氏，意者以为如人君，故言弑。"
                },
                {
                    "paragraph": "子家驹曰：“诸侯僭于天子，大夫僭于诸侯久矣。”昭公曰：“吾何僭矣哉？”",
                    "zhushu": "失礼成俗，不自知也。"
                },
                {
                    "paragraph": "子家驹曰：“设两观，",
                    "zhushu": "礼，天子诸侯台门，天子外阙两观，诸侯内阙一观。○观，工乱反，注同。"
                },
                {
                    "paragraph": "乘大路，",
                    "zhushu": "礼，天子大路，诸侯路车，大夫大车，士饰车。"
                },
                {
                    "paragraph": "朱干",
                    "zhushu": "干，楯也。以朱饰楯。〇楯，食允反，又音尹。"
                },
                {
                    "paragraph": "玉戚",
                    "zhushu": "戚，斧也。以玉饰斧。〇玉戚，干寂反，以玉饰斧。"
                },
                {
                    "paragraph": "以舞大夏，",
                    "zhushu": "大夏，夏乐也。周所以舞夏乐者，王者始起，未制作之时，取先王之乐与己同者，假以风化天下。天下大同，乃自作乐。取夏乐者，与周俱文也。王者舞六乐于宗庙之中，舞先王之乐，明有法也；舞己之乐，明有制也；舞四夷之乐，大德广及之也。东夷之乐曰株离，南夷之乐曰任，西夷之乐曰禁，北夷之乐曰昧。〇大夏，户雅反，注同。株离，音诛。禁，音金，又居鸩反。"
                },
                {
                    "paragraph": "八佾以舞大武，此皆天子之礼也。且夫牛马维娄，",
                    "zhushu": "系马曰维，系牛曰娄。〇佾，音逸。且夫，音扶，下有夫并注同。娄，力主反。"
                },
                {
                    "paragraph": "委己者也，",
                    "zhushu": "委食己者。〇委己，于伪反，注同。己，音纪。委食，音嗣，下同。"
                },
                {
                    "paragraph": "而柔焉。",
                    "zhushu": "柔，顺。"
                },
                {
                    "paragraph": "季氏得民众久矣，",
                    "zhushu": "季氏专赏罚，得民众之心久矣，民顺从之，犹牛马之于委食己者。"
                },
                {
                    "paragraph": "君无多辱焉。”",
                    "zhushu": "恐民必不从君命，而为季氏用，反逐君，故云尔。子家驹上说正法，下引时事以谏者，欲使昭公先自正，乃正季氏。"
                },
                {
                    "paragraph": "昭公不从其言，终弑之而败焉，",
                    "zhushu": "果反为季氏所逐。"
                },
                {
                    "paragraph": "走之齐。齐侯唁公于野井，",
                    "zhushu": "吊亡国曰唁，吊死国曰吊，吊丧主曰伤，吊所执绋曰絻。〇绋，音弗。絻，音问。"
                },
                {
                    "paragraph": "曰：“奈何君去鲁国之社稷？”昭公曰：“丧人",
                    "zhushu": "自谓亡人。〇丧，息浪反，下同，亡也。"
                },
                {
                    "paragraph": "不佞，",
                    "zhushu": "不善。"
                },
                {
                    "paragraph": "失守鲁国之社稷，执事以羞。”",
                    "zhushu": "谦自比齐下执事，言以羞及君。○嗛自，音谦，本亦作谦。"
                },
                {
                    "paragraph": "再拜颡。",
                    "zhushu": "颡者，犹今叩头矣。谢见唁也。○再拜颡，息党反，拜而稽颡也。"
                },
                {
                    "paragraph": "庆子家驹",
                    "zhushu": "庆，贺。"
                },
                {
                    "paragraph": "曰：“庆子免君于大难矣。”子家驹曰：“臣不佞，陷君于大难，君不忍加之以鈇锧，赐之以死。”",
                    "zhushu": "鈇锧，要斩之罪，即所锡之以死。〇大难，乃旦反，下同。鈇，音甫，又方于反。锧，之实反。要，一遥反。"
                },
                {
                    "paragraph": "再拜颡。",
                    "zhushu": "谢为齐侯所庆。"
                },
                {
                    "paragraph": "髙子执箪食",
                    "zhushu": "箪，苇器也。圆曰箪，方曰笥。食，即下所致糗也。○箪，音丹，苇器。食，音嗣，注同。苇，于鬼反。笥，思嗣反。糗，丘九反，又昌绍反。"
                },
                {
                    "paragraph": "与四脡脯，",
                    "zhushu": "屈曰朐，申曰脡。○脡，他顶反，又大顶反。朐，其俱反。"
                },
                {
                    "paragraph": "国子执壶浆，",
                    "zhushu": "壶，礼器。腹方口圆曰壶，反之曰方壶，有爵饰。"
                },
                {
                    "paragraph": "曰：“吾寡君闻君在外，馂饔未就，",
                    "zhushu": "馂，孰食。饔，孰肉。未就，未成也。解所以致糗意。〇馂，音悛。"
                },
                {
                    "paragraph": "敢致糗于从者。”",
                    "zhushu": "糗，糒也。谦不敢斥鲁侯，故言从者。○于从，才用反，注及下皆同。糒，音备。"
                },
                {
                    "paragraph": "昭公曰：“君不忘吾先君，延及丧人，锡之以大礼。”再拜稽首，以衽受。",
                    "zhushu": "祍，衣下裳当前者。乏器，谦不敢求索。〇衽，而甚反，又而鸩反，掩裳际也。索，所白反。"
                },
                {
                    "paragraph": "髙子曰：“有夫不祥，",
                    "zhushu": "犹曰人皆有夫不善。"
                },
                {
                    "paragraph": "君无所辱大礼。”",
                    "zhushu": "礼，臣受君锡，答拜，谓之拜命之辱。髙子见昭公拜辱大卑，故曰君无所辱大礼。〇大卑，音泰，下大学同。"
                },
                {
                    "paragraph": "昭公盖祭而不尝。",
                    "zhushu": "食必祭者，谦不敢便尝，示有所先。不尝者，待礼让也。"
                },
                {
                    "paragraph": "景公曰：“寡人有不腆先君之服，未之敢服；",
                    "zhushu": "腆，厚也。服，谓齐侯所著衣服也。言未敢服者，见鲁侯乃敢服之，谦辞也。礼，天子朝皮弁，夕玄端。朝服以听朝，玄端以燕。皮弁以征不义，取禽兽，行射。诸侯朝朝服，夕深衣，玄端以燕，裨冕以朝。天子以祭其祖祢。卿大夫冕服而助君祭，朝服祭其祖祢。士爵弁，黻衣裳以助公祭，玄端以祭其祖祢。○腆，他典反，厚也。著，丁略反。禆，婢支反。黻，音弗。"
                },
                {
                    "paragraph": "有不腆先君之器，",
                    "zhushu": "器，谓上所执箪壶。"
                },
                {
                    "paragraph": "未之敢用。敢以请。”",
                    "zhushu": "请，行礼。"
                },
                {
                    "paragraph": "昭公曰：“丧人不佞，失守鲁国之社稷，执事以羞，敢辱大礼？敢辞。”",
                    "zhushu": "不敢当大礼，故敢辞。"
                },
                {
                    "paragraph": "景公曰：“寡人有不腆先君之服，未之敢服；有不腆先君之器，未之敢用。敢固以请。”昭公曰：“以吾宗庙之在鲁也，",
                    "zhushu": "以我守宗庙在鲁时。"
                },
                {
                    "paragraph": "有先君之服，未之能以服；有先君之器，未之能以出，敢固辞。”",
                    "zhushu": "已有时未能以事人，今已无有，义不可以受人之礼。"
                },
                {
                    "paragraph": "景公曰：“寡人有不腆先君之服，未之敢服；有不腆先君之器，未之敢用。请以飨乎从者。”",
                    "zhushu": "欲令受之，故益谦言从者。〇令，力呈反。"
                },
                {
                    "paragraph": "昭公曰：“丧人其何称？”",
                    "zhushu": "行礼，宾主当各有所称。时齐侯以诸侯遇礼接昭公，昭公自嫌失国，不敢以故称自称，故执谦问之。○故称，尺证反。"
                },
                {
                    "paragraph": "景公曰：“孰君而无称？”",
                    "zhushu": "犹曰谁为君者，而言无所称乎？昭公非君乎？"
                },
                {
                    "paragraph": "昭公于是噭然而哭，",
                    "zhushu": "噭然，哭声貌。感景公言而自伤。〇噭，古吊反，一音古狄反。"
                },
                {
                    "paragraph": "诸大夫皆哭。",
                    "zhushu": "鲁诸大夫从昭公者。"
                },
                {
                    "paragraph": "既哭，以人为葘，",
                    "zhushu": "菑，周埒，垣也。所以分别内外，卫威仪。今大学辟雍作侧字。〇菑，侧其反，又侧吏反。埒垣，力悦反，下音袁。别，彼列反。辟，音壁。"
                },
                {
                    "paragraph": "以幦为席，",
                    "zhushu": "幦，车覆苓。〇幦，亡历反，车覆笭也，一音乎阒反。覆笭，力丁反。"
                },
                {
                    "paragraph": "以鞍为几，以遇礼相见。",
                    "zhushu": "以诸侯出相遇之礼相见。○鞍，音安。"
                },
                {
                    "paragraph": "孔子曰：“其礼与其辞足观矣。”",
                    "zhushu": "言昭公素能若此，祸不至是。主书者，喜为大国所唁。地者，痛录公，明臣子当忧纳公也。"
                },
                {
                    "paragraph": "〇冬，十月，戊辰，叔孙舍卒。○十有一月，己亥，宋公佐卒于曲棘。曲棘者何？宋之邑也。诸侯卒其封内不地，此何以地？忧内也。",
                    "zhushu": "时宋公闻昭公见逐，欲忧纳之，至曲棘而卒，故恩录之。"
                },
                {
                    "paragraph": "〇十有二月，齐侯取运。外取邑不书，此何以书？为公取之也。",
                    "zhushu": "为公取运以居公，善其忧内，故书。不举伐者，以言语从季氏取之。月者，善录齐侯。○为公，于伪反，注同。",
                    "type": 2
                },
                {
                    "paragraph": "二十有六年，春，王正月，葬宋元公○三月，公至自齐，居于运。",
                    "zhushu": "月者，闵公失国居运。致者，明臣子当忧纳公，不当使居运。后不复月者，始录可知。○不复，扶又反，下同。"
                },
                {
                    "paragraph": "○夏，公围成。",
                    "zhushu": "书者，恶公失国，幸而得运，不修文德以来之，复扰其民围成。不从叛书者，本与国俱叛，故不得复，以叛为重。不从定公，又以亲围下邑为讥者，昭无臣子，又即如定公，当致也。〇恶，乌路反。"
                },
                {
                    "paragraph": "〇秋，公会齐侯、莒子、邾娄子、𣏌伯，盟于鄟陵。",
                    "zhushu": "不月者，时诸侯相与约，欲纳公，故内喜为大信辞。〇鄟，音专，本亦作专。"
                },
                {
                    "paragraph": "公至自会，居于运。",
                    "zhushu": "致会者，责臣子，明公已得意于诸侯，不忧助纳之，而使居于运。"
                },
                {
                    "paragraph": "〇九月，庚申，楚子居卒。〇冬，十月，天王入于成周。成周者何？东周也。",
                    "zhushu": "是时王猛自号为西周，天下因谓成周为东周。"
                },
                {
                    "paragraph": "其言入何？",
                    "zhushu": "据入者篡辞。"
                },
                {
                    "paragraph": "不嫌也。",
                    "zhushu": "上言天王，著有天子已明，不嫌为篡， 主言入者，起其难也。不言京师者，起正居在成周，实外之。月者，为天下喜，录王者反正位。○为天，于伪反。"
                },
                {
                    "paragraph": "尹氏、召伯、毛伯以王子朝奔楚。",
                    "zhushu": "立王子朝独举尹氏，出奔并举召伯、毛伯者，明本在尹氏，当先诛渠帅，后治其党，犹楚婴齐。〇渠率，所类反，或作帅。",
                    "type": 2
                },
                {
                    "paragraph": "二十有七年，春，公如齐。公至自齐，居于运。〇夏，四月，吴弑其君僚。",
                    "zhushu": "不书阖庐弑其君者，为季子讳，明季子不忍父子兄弟自相杀，让国阖庐，欲其享之，故为没其罪也。不举专诸弑者，起阖庐当国，贱者不得贬，无所明，又方见为季子讳，本不出贼以除阖庐罪，虽可贬，犹不举。月者，非失众见弑，故不略之。〇为季，于伪反，下同。见，贤徧反。"
                },
                {
                    "paragraph": "〇楚杀其大夫却宛。",
                    "zhushu": "〇却宛，去逆反，下纡阮反。"
                },
                {
                    "paragraph": "〇秋，晋士鞅、宋乐祁犁、卫北宫喜、曹人、邾娄人、滕人会于扈。",
                    "zhushu": "〇犁，力兮反，又力私反。"
                },
                {
                    "paragraph": "〇冬，十月，曹伯午卒。○邾娄快来奔。邾娄快者何？邾娄之大夫也。邾娄无大夫，此何以书？以近书也。",
                    "zhushu": "说与鼻我同义。○邾娄快，本又作哙，苦夬反。"
                },
                {
                    "paragraph": "〇公如齐。公至自齐，居于运。",
                    "zhushu": "",
                    "type": 2
                },
                {
                    "paragraph": "二十有八年，春，王三月，葬曹悼公。",
                    "zhushu": "月者，为下出也。〇为，于伪反。"
                },
                {
                    "paragraph": "〇公如晋，次于乾侯。",
                    "zhushu": "乾侯，晋地名。月者，闵公内为强臣所逐，外如晋，不见答，次于乾侯。不讳者，忧危不暇杀耻。后不月者，录始可知。"
                },
                {
                    "paragraph": "〇夏，四月，丙戍，郑伯寗卒。",
                    "zhushu": "○伯寗，乃定反，下同，左氏并下滕子名并作宁。"
                },
                {
                    "paragraph": "〇六月，葬郑定公。〇秋，七月，癸巳，滕子寗卒。○冬，葬滕悼公。",
                    "zhushu": "",
                    "type": 2
                },
                {
                    "paragraph": "二十有九年，春，公至自乾侯，居于运。",
                    "zhushu": "不致以晋者，不见容于晋，未至晋。"
                },
                {
                    "paragraph": "〇齐侯使髙张来唁公。",
                    "zhushu": "言来者，居运，从国内辞。书者，如晋不见答，喜见唁也。不月者，例时也。"
                },
                {
                    "paragraph": "〇公如晋，次于乾侯。〇夏，四月，庚子，叔倪卒。〇秋，七月。〇冬，十月，运溃。邑不言溃，此其言溃何？",
                    "zhushu": "据国曰溃，邑曰叛。"
                },
                {
                    "paragraph": "郛之也。",
                    "zhushu": "郛，郭。"
                },
                {
                    "paragraph": "曷为郛之？",
                    "zhushu": "据成三年棘叛不言溃也。"
                },
                {
                    "paragraph": "君存焉尔。",
                    "zhushu": "昭公居之，故从国言溃，明罪在公也。不言国之，言郛之者，公失国也。不讳者，责臣子当忧而纳之，杀耻不如救危也。孔子曰：“不患寡而患不均，不患贫而患不安。”其本乃由于围成，失大得小，而不能节用。",
                    "type": 2
                },
                {
                    "paragraph": "三十年，春，王正月，公在乾侯。",
                    "zhushu": "月者，闵公运溃，无尺土之居，远在乾侯，故以存君书，明臣子当忧纳之。"
                },
                {
                    "paragraph": "○夏，六月，庚辰，晋侯去疾卒。",
                    "zhushu": "〇去，起吕反。"
                },
                {
                    "paragraph": "○秋，八月，葬晋顷公。",
                    "zhushu": "〇顷，音倾。"
                },
                {
                    "paragraph": "〇冬，十有二月，吴灭徐，徐子章禹奔楚。",
                    "zhushu": "至此乃月者，所见世始录夷狄灭小国也。不从上州来、巢见义者，固有出奔可责。○见，贤徧反。",
                    "type": 2
                },
                {
                    "paragraph": "三十有一年，春，王正月，公在乾侯。○季孙隐如会晋荀栎于适历。",
                    "zhushu": "时晋侯使荀栎责季氏不纳昭公，为此会也。季氏负棰谢过，欲纳昭公，昭公创恶季氏，不敢入。公出奔在外，无君命，所以书会。而殊外言来者，从王鲁录。讳亟取邑。卒大夫者，盈孙文。○荀栎，本又作跞，又作泺，示滴泺也。适，丁历反，一音狄。负箠，章蕊反，本又作捶。恶，乌路反。亟，去冀反。孙，音逊。"
                },
                {
                    "paragraph": "○夏，四月，丁巳，薛伯榖卒。",
                    "zhushu": "始卒便名日书葬者，薛比滕最小，廹后定、寅皆当略。"
                },
                {
                    "paragraph": "〇晋侯使荀栎唁公于乾侯。○秋，葬薛献公。〇冬，里弓以滥来奔。文何以无邾娄？",
                    "zhushu": "据读言邾娄。○黑弓，二传作黑肱。滥，力甘反，又力暂反。"
                },
                {
                    "paragraph": "通滥也。",
                    "zhushu": "通滥为国，故使无所系。"
                },
                {
                    "paragraph": "曷为通滥？",
                    "zhushu": "据庶其不通也。"
                },
                {
                    "paragraph": "贤者子孙宜有地也。贤者孰谓？谓叔术也。",
                    "zhushu": "叔术者，邾娄颜公之弟也，或曰群公子。"
                },
                {
                    "paragraph": "何贤乎叔术？",
                    "zhushu": "据叔术不书。"
                },
                {
                    "paragraph": "让国也。其让国奈何？当邾娄颜之时，",
                    "zhushu": "颜公时也。"
                },
                {
                    "paragraph": "邾娄女有为鲁夫人者，则未知其为武公与？懿公与？孝公幼，",
                    "zhushu": "不知孝公者，邾娄外孙邪？将妾子邪？○武公与，音余。下及注皆同。"
                },
                {
                    "paragraph": "颜淫九公子于宫中，",
                    "zhushu": "所与淫公子凡九人。"
                },
                {
                    "paragraph": "因以纳贼，则未知其为鲁公子与？邾娄公子与？臧氏之母，养公者也。君幼，则宜有养者，大夫之妾，士之妻，",
                    "zhushu": "礼也。"
                },
                {
                    "paragraph": "则未知臧氏之母者曷为者也？养公者必以其子入养。",
                    "zhushu": "不离人母子，因以娯公也。"
                },
                {
                    "paragraph": "臧氏之母闻有贼，以其子易公，抱公以逃。",
                    "zhushu": "以身死公，则可以其子易公，非事夫之义。然而于王法当赏，以活公为重也。"
                },
                {
                    "paragraph": "贼至，凑公寝而弑之。",
                    "zhushu": "弑臧氏子也。不知欲弑孝公者，纳篡邪？将利其国也？○凑，七豆反。"
                },
                {
                    "paragraph": "臣有鲍广父与梁买子者，闻有贼，趋而至。臧氏之母曰：“公不死也，在是，吾以吾子易公矣。”于是负孝公之周，诉天子，天子为之诛颜而立叔术，反孝公于鲁。颜夫人者，妪盈女也，国色也。其言曰：“有能为我杀杀颜者，吾为其妻。”",
                    "zhushu": "杀颜者，鲍广父、梁买子也。妇人以贞一为行，云尔，非也。○愬，音素，本亦作诉。为之，于伪反，下为我、为之、则为并同。妪，纡具反，一音纡羽反。为行，下孟反，下杀颜者之行同。"
                },
                {
                    "paragraph": "叔术为之杀杀颜者，而以为妻。",
                    "zhushu": "利其色也。"
                },
                {
                    "paragraph": "有子焉，谓之盱。夏父者，其所为有于颜者也。",
                    "zhushu": "为颜公夫人时，所为颜公生也。○盱，许于反，又许孤反，本或作晇，一音夸。夏父，户雅反。盱及夏父，邾颜公之二子。"
                },
                {
                    "paragraph": "盱幼而皆爱之，",
                    "zhushu": "叔术、妪盈女皆爱盱。"
                },
                {
                    "paragraph": "食必坐二子于其侧而食之。有珍怪之食，",
                    "zhushu": "珍怪，犹奇异也。○而食，音嗣。"
                },
                {
                    "paragraph": "盱必先取足焉。夏父曰：“以来，",
                    "zhushu": "犹曰以彼物来置我前。"
                },
                {
                    "paragraph": "人未足",
                    "zhushu": "人，夏父自谓也。"
                },
                {
                    "paragraph": "而盱有余。”",
                    "zhushu": "言盱所得常多。"
                },
                {
                    "paragraph": "叔术觉焉，",
                    "zhushu": "觉，悟也。知小争食，长必争国。易曰：“君子见几而作。”“知几其神乎！”几者，动之微者，事之先见。〇长，丁丈反。先见，贤徧反，下欲见、见王者同。"
                },
                {
                    "paragraph": "曰：“嘻！此诚尔国也夫！”起而致国于夏父。夏父受而中分之，叔术曰：“不可。”三分之，叔术曰：“不可。”四分之，叔术曰：“不可。”五分之，然后受之。",
                    "zhushu": "五分受其一。○曰：嘻，许其反。也夫，音扶。"
                },
                {
                    "paragraph": "公扈子者，邾娄之父兄也，",
                    "zhushu": "当夫子作春秋时，于邾娄君为父兄之行。公扈者，氏也。〇之行，户郎反。"
                },
                {
                    "paragraph": "习乎邾娄之故，",
                    "zhushu": "故，事也。道，所以言也。"
                },
                {
                    "paragraph": "其言曰：“恶有言人之国贤若此者乎？”",
                    "zhushu": "恶有，犹何有、宁有此之类也。言贤者宁有反妻嫂、杀杀颜者之行乎？○恶有，音乌，注同。"
                },
                {
                    "paragraph": "诛颜之时，天子死，叔术起而致国于夏父。",
                    "zhushu": "言叔术本欲让，迫有诛颜天子在尔，故天子死则让，无妻嫂、感儿争食之事。"
                },
                {
                    "paragraph": "当此之时，邾娄人常被兵于周，曰：“何故死吾天子？”",
                    "zhushu": "犹曰：“何故死畜吾天子，违生时命而立夏父乎？”此天子死则让之效也。夫子本所以如上传贤者，恶少功大也。犹律一人有数罪，以重者论之，春秋灭不言入是也。案：叔术妻嫂，虽有过恶，当绝，身无死刑，当以杀杀颜者为重。宋缪公以反国与与夷，除冯弑君之罪，死乃反国，不如生让之大也。冯杀与夷，亦不轻于杀杀颜者，比其罪不足而功有余，故得为贤。传复记公扈子言者，欲明天子本以上传通之，故公扈子有是言。○数，所主反。复，扶又反。"
                },
                {
                    "paragraph": "通滥，则文何以无邾娄？",
                    "zhushu": "据国未有，口系于人。"
                },
                {
                    "paragraph": "天下未有滥也。",
                    "zhushu": "欲见天下实未有滥国，春秋新通之尔，故口系于邾娄。"
                },
                {
                    "paragraph": "天下未有滥，则其言以滥来奔何？",
                    "zhushu": "据上说天下实未有滥者，言春秋新通之也。春秋新通之，君文成矣。不言滥黑弓来奔，而反与大夫窃邑来奔同文。"
                },
                {
                    "paragraph": "叔术者，贤大夫也。绝之，则为叔术不欲绝；不绝，则世大夫也。",
                    "zhushu": "此解不言滥、黑弓意。叔术者，贤大夫也。如不口系邾娄，文言滥、黑弓来奔，则为叔术贤心不欲自绝于国，又触天下实有滥，无以起新通之，文不可设也。如口不绝邾娄，文言滥、黑弓来奔，则嫌氏邑，起本邾娄世大夫，春秋口系通之，文亦不可施。"
                },
                {
                    "paragraph": "大夫之义不得世，故于是推而通之也。",
                    "zhushu": "推，犹因也。因就大夫窃邑奔文通之，则大夫不世，叔术贤心不欲自绝，两明矣。主书者，在春秋前，见王者起，当追有功，显有德，兴灭国，继绝世。"
                },
                {
                    "paragraph": "十有二月辛亥，朔，日有食之。",
                    "zhushu": "是后昭公死外，晋大夫专执，楚犯中国，围蔡也。",
                    "type": 2
                },
                {
                    "paragraph": "三十有二年，春，王正月，公在乾侯。取阚。阚者何？邾娄之邑也。曷为不系乎邾娄？讳亟也。",
                    "zhushu": "与取滥为亟。〇阚，口暂反。亟，去冀反，注同。"
                },
                {
                    "paragraph": "○夏，吴伐越。〇秋，七月。○冬，仲孙何忌会晋韩不信、齐髙张、宋仲几、卫世叔申、郑国参、曹人、莒人、邾娄人、薛人、𣏌人、小邾娄人城成周。",
                    "zhushu": "书者，起时善其修废职，有尊尊之意也。孔子曰：“谨权量，审法度，修废官，四方之政行焉。”言成周者，起正居实外之。○量，音亮。"
                },
                {
                    "paragraph": "〇十有二月己未，公薨于乾侯。",
                    "zhushu": ""
                }
            ]
        },
        {
            "name": "定公第十一",
            "paragraphs": [
                {
                    "paragraph": "定公第十一",
                    "zhushu": "〇何以定公为昭公子，与左氏异。",
                    "type": 1
                },
                {
                    "paragraph": "元年，春，王。定何以无正月？",
                    "zhushu": "据庄公虽不书即位，犹书正月。"
                },
                {
                    "paragraph": "正月者，正即位也。",
                    "zhushu": "本有正月者，正诸侯之即位。"
                },
                {
                    "paragraph": "定无正月者，即位后也。",
                    "zhushu": "虽书即位于六月，实当如庄公有正月。今无正月者，昭公出奔，国当绝，定公不得继体奉正，故讳为微辞，使若即位在正月后，故不书正月。"
                },
                {
                    "paragraph": "即位何以后？",
                    "zhushu": "据正月正即位。"
                },
                {
                    "paragraph": "昭公在外，",
                    "zhushu": "昭公丧在外。"
                },
                {
                    "paragraph": "得入不得入，未可知也。曷为未可知？",
                    "zhushu": "据已称元年。"
                },
                {
                    "paragraph": "在季氏也。",
                    "zhushu": "今季氏迎昭公丧而事之，定公得即位；不迎而事之，则不得即位。"
                },
                {
                    "paragraph": "定、哀多微辞，",
                    "zhushu": "微辞，即下传所言者是也。定公有王无正月，不务公室，丧失国寳。哀公有黄池之会，获麟，故摠言多。○丧，息浪反。"
                },
                {
                    "paragraph": "主人习其读而问其传，",
                    "zhushu": "读谓经，传谓训诂。主人谓定公。言主人者，能为主人，皆当为微辞，非独定公。"
                },
                {
                    "paragraph": "则未知己之有罪焉尔。",
                    "zhushu": "此假设而言之。主人，谓定、哀也。设使定、哀习其经而读之，问其传解诂，则不知已之有罪于是。此孔子畏时君，上以讳尊隆恩，下以辟害容身，慎之至也。"
                },
                {
                    "paragraph": "〇三月，晋人执宋仲几于京师。仲几之罪何？",
                    "zhushu": "据言于京师，成伯讨辞，知有罪。〇几，本或作机。"
                },
                {
                    "paragraph": "不蓑城也。",
                    "zhushu": "若今以草衣城是也。礼，诸侯为天子治城，各有分丈尺。宋仲几不治所主。○不衰，素戈反，一或作蓑，一或音初危反。衣，于既反。为天，于伪反。下善为同。"
                },
                {
                    "paragraph": "其言于京师何？",
                    "zhushu": "据城言成周，执不地。"
                },
                {
                    "paragraph": "伯讨也。",
                    "zhushu": "大夫不得专执。执，无称名氏，见伯讨例。故地以京师，明以天子事执之，得伯讨之义。〇见，贤徧反。"
                },
                {
                    "paragraph": "伯讨则其称人何？",
                    "zhushu": "据城称名氏，诸侯伯执不称人也。复发此难者，弟子未解，嫌大夫称人相执，与诸侯同例。〇复发，扶又反，下皆同。难，乃旦反。解，音蟹。"
                },
                {
                    "paragraph": "贬。",
                    "zhushu": "故称人尔。不以非伯讨故。"
                },
                {
                    "paragraph": "曷为贬？",
                    "zhushu": "据晋侯伯执称人，以他罪举。"
                },
                {
                    "paragraph": "不与大夫专执也。曷为不与？",
                    "zhushu": "据伯讨。"
                },
                {
                    "paragraph": "实与",
                    "zhushu": "言于京师是也。"
                },
                {
                    "paragraph": "而文不与。",
                    "zhushu": "文不与者，贬称人是也。"
                },
                {
                    "paragraph": "文曷为不与？大夫之义，不得专执也。",
                    "zhushu": "大夫不得专相执，辟诸侯也。不言归者，诸侯当决于天子，犯之恶甚，故录所归。大夫当决主狱尔，犯之罪从外，小恶不复别也。无例，不在常书。又月者，善为天子执之。○别，彼列反。"
                },
                {
                    "paragraph": "〇夏，六月，癸亥，公之丧至自乾侯。",
                    "zhushu": "至自乾侯者，非公事齐不专，中去之晋，竟不见容，死于乾侯。"
                },
                {
                    "paragraph": "〇戊辰，公即位。癸亥，公之丧至自乾侯，则曷为以戊辰之日，然后即位？",
                    "zhushu": "据癸亥得入己可知。"
                },
                {
                    "paragraph": "正棺于两楹之间，然后即位。",
                    "zhushu": "正棺者，象既小敛，夷于堂。昭公死于外，不得以君臣礼治其丧，故示尽始死之礼。礼，始死于北牗下，浴于中𩅸，饭含于牗下；小敛于户内，夷于两楹之间；大敛于阼阶，𣩵于西阶之上，祖于庭，葬于墓。夺孝子之恩，动以远也。礼，天子五日小敛，七日大敛；诸侯三日小敛，五日大敛；卿大夫二日小敛，三日大敛。夷而绖，𣩵而成服，故戊辰然后即位。凡丧，三日授子杖；五日授大夫杖；七日授士杖。童子、妇人不杖，不能病故也。〇小敛，力验反，下皆同。北墉，音容，本又作牖。𩅸，力又反。饭，扶晚反。含，户暗反。阼，才故反。"
                },
                {
                    "paragraph": "子沈子曰：“定君乎国，",
                    "zhushu": "定昭公之丧礼于国。"
                },
                {
                    "paragraph": "然后即位。”即位不日，此何以日？",
                    "zhushu": "据即位皆不日。"
                },
                {
                    "paragraph": "录乎内也。",
                    "zhushu": "内事详录，善得五日变礼。或说危不得以逾年正月即位，故日。主书者，重五始也。"
                },
                {
                    "paragraph": "○秋，七月，癸巳，葬我君昭公。",
                    "zhushu": ""
                },
                {
                    "paragraph": "○九月，大雩。",
                    "zhushu": "定公得立，尤喜，而不恤民之应。"
                },
                {
                    "paragraph": "○立炀宫。炀宫者何？",
                    "zhushu": "据十二公无炀公。〇炀，余亮反。"
                },
                {
                    "paragraph": "炀公之宫也。",
                    "zhushu": "春秋前炀公也。"
                },
                {
                    "paragraph": "立者何？立者不宜立也。立炀宫，非礼也。",
                    "zhushu": "不日，嫌得礼，故复问立也。不日者，所见之世讳深，使若比武宫恶愈，故不日。"
                },
                {
                    "paragraph": "〇冬，十月，霣霜杀菽。何以书？记异也。",
                    "zhushu": "菽，大豆。时独杀菽，不杀他物，故为异。〇霣，于敏反。"
                },
                {
                    "paragraph": "此灾菽也，曷为以异书？",
                    "zhushu": "据无麦苗。以灾书。"
                },
                {
                    "paragraph": "异大乎灾也。",
                    "zhushu": "异者，所以为人戒也。重异不重灾，君子所以贵教化而贱刑罚也。周十月，夏八月，微霜用事，未可杀菽。菽者，少类，为稼强，季氏象也。是时定公喜于得位，而不念父黜逐之耻，反为淫祀立炀宫，故天示以当早诛季氏。",
                    "type": 2
                },
                {
                    "paragraph": "二年，春，王正月。",
                    "zhushu": ""
                },
                {
                    "paragraph": "○夏，五月，壬辰，雉门及两观灾。其言雉门及两观灾何？",
                    "zhushu": "据桓宫、僖宫灾不言及。不但问及者，方于下及闻其文问之，故先俱张本于上。〇两观，工唤反，下及注皆同。"
                },
                {
                    "paragraph": "两观微也。",
                    "zhushu": "雉门、两观，皆天子之制，门为其主，观为其饰，故微也。"
                },
                {
                    "paragraph": "然则曷为不言雉门灾及两观？",
                    "zhushu": "据新作雉门及两观，先言作者。"
                },
                {
                    "paragraph": "主灾者两观也。",
                    "zhushu": "时灾从两观起。"
                },
                {
                    "paragraph": "主灾者两观，则曷为后言之？",
                    "zhushu": "据欲使言两观灾及雉门，若言宋督弑其君与夷及其大夫孔父。"
                },
                {
                    "paragraph": "不以微及大也。何以书？",
                    "zhushu": "不复言雉门及两观灾。何以书者，上已问雉门及两观灾，故但言何以书。○不复，扶又反，下同。"
                },
                {
                    "paragraph": "记灾也。",
                    "zhushu": "此本子家驹谏昭公，所当先去以自正者。昭公不从其言，卒为季氏所逐。定公继其后，宜去其所以失之者，故灾亦云尔。立雉门、两观不书者，僭天子，不可言，虽在春秋中，犹不书。〇先去，起吕反，下同。"
                },
                {
                    "paragraph": "○秋，楚人伐吴。",
                    "zhushu": ""
                },
                {
                    "paragraph": "○冬，十月，新作雉门及两观。其言新作之何？",
                    "zhushu": "据俱一门、两观，如故常。"
                },
                {
                    "paragraph": "修大也。",
                    "zhushu": "天灾之，当减损如诸侯制，而复修大，僭天子之礼，故言新作，以见修大也。〇见，贤徧反。"
                },
                {
                    "paragraph": "修旧不书，此何以书？",
                    "zhushu": "据西宫灾，复修不书。"
                },
                {
                    "paragraph": "讥。何讥尔？不务乎公室也。",
                    "zhushu": "务，勉也。不务公室，亦可施于久不修，亦可施于不务如公室之礼，微辞也。月者，久也。当即修之，如诸侯礼。",
                    "type": 2
                },
                {
                    "paragraph": "三年，春，王正月，公如晋，至河乃复。",
                    "zhushu": "月者，内有强臣之雠，外不见答于晋，故危之。"
                },
                {
                    "paragraph": "○三月，辛卯，邾娄子穿卒。",
                    "zhushu": ""
                },
                {
                    "paragraph": "○夏，四月。",
                    "zhushu": ""
                },
                {
                    "paragraph": "〇秋，葬邾娄庄公。",
                    "zhushu": ""
                },
                {
                    "paragraph": "○冬，仲孙何忌及邾娄子盟于枝。",
                    "zhushu": "后相犯时者，讳公使大夫盟，又未逾年君，薄父子之恩，故为易辞，使若义结善事。○枝，二传作拔。易，以豉反。",
                    "type": 2
                },
                {
                    "paragraph": "四年，春，王二月，癸巳，陈侯吴卒。",
                    "zhushu": ""
                },
                {
                    "paragraph": "○三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾娄子、顿子、胡子、滕子、薛伯、𣏌伯、小邾娄子、齐国夏于召陵，侵楚。",
                    "zhushu": "月而不举重者，楚以一裘之故，拘蔡昭公数年，然后归之。诸侯杂然侵之，会同最盛，故善录其行义兵也。拘不书者，恶蔡侯吝一裘而见拘执，故匹夫之。执归不书者，从执例。〇夏，户雅反。邵陵，上照反，本或作召，音同。数年，所主反，下数年皆同。杂，七合反，又如字。恶蔡，乌路反，年末同。吝，力刃反。"
                },
                {
                    "paragraph": "〇夏，四月，庚辰，蔡公孙归姓帅师灭沈，以沈子嘉归，杀之。",
                    "zhushu": "为不会召陵故也。不举灭为重，书以归杀之者，责不死位也。日者，定、哀灭例日。定公承黜君之后，有强臣之雠，故有灭则危惧之，为定公戒也。〇公孙归姓，二传无归字。姓，音生，又音性。为不，子伪反，下为季、为下、为治、为蔡同。"
                },
                {
                    "paragraph": "〇五月，公及诸侯盟于浩油。",
                    "zhushu": "再言公者，昭公数如晋，不见答，卒为季氏所逐。定公初即位，得与诸侯盟，故喜录之。后楚复围蔡不救。不日者，善诸侯能翕然俱有疾楚之心，会同最盛，故褒与信辞。○浩油，户老反，又古老反，下音由，一音羊又反。二传作皋鼬。数，所主反。楚复，扶又反，下而复、复讨同。翕，许及反。"
                },
                {
                    "paragraph": "𣏌伯戊卒于会。",
                    "zhushu": "不日，与盟同日。○戊，音茂，又音恤。二传作戍。"
                },
                {
                    "paragraph": "○六月，葬陈惠公。〇许迁于容城。",
                    "zhushu": ""
                },
                {
                    "paragraph": "○秋七月，公至自会。",
                    "zhushu": "月者，为下刘卷卒。月者，重录恩。〇卷，音权。"
                },
                {
                    "paragraph": "〇刘卷卒。刘卷者何？天子之大夫也。外大夫不卒，此何以卒？我主之也。",
                    "zhushu": "刘卷即上会刘子也。主之者，因上王鲁文王之张义也。卒者，明主会者当有恩礼也。言刘卷者，主起以大夫卒之，屈于天子也。不日者，比尹氏以天子丧为主重也。此卷主会轻，故不日。"
                },
                {
                    "paragraph": "○葬𣏌悼公。〇楚人围蔡。",
                    "zhushu": "囊瓦称人者，楚为无道，拘蔡昭公数年，而复怒蔡归有言伐之，故贬，明罪重于围。"
                },
                {
                    "paragraph": "○晋士鞅、卫孔圄帅师伐鲜虞。",
                    "zhushu": "○圄，鱼吕反，左氏作圉。虞，本或作吴，音虞。"
                },
                {
                    "paragraph": "〇葬刘文公。外大夫不书葬，此何以书？录我主也。",
                    "zhushu": "其实以主我恩录之，故云尔。举采者，礼，诸侯入为天子大夫，更受采地于京师，天子使大夫为治其国。有功而卒者，当益封其子。时刘卷以功益封，故不以故国，而以采地书葬，起其事，因恩以广义也。称公者，明本诸侯也。○举采，七代反，下采地同。"
                },
                {
                    "paragraph": "〇冬，十有一月，庚午，蔡侯以吴子及楚人战于伯莒，楚师败绩。吴何以称子？",
                    "zhushu": "据灭徐称国。〇伯莒，左氏作伯。举。"
                },
                {
                    "paragraph": "夷狄也，而忧中国。",
                    "zhushu": "言子起忧中国，言以明为蔡故也。与桓十四年同。"
                },
                {
                    "paragraph": "其忧中国奈何？伍子胥父诛乎楚，挟弓而去楚，",
                    "zhushu": "挟弓者，怀格意也。礼：天子雕弓，诸侯彤弓，大夫婴弓，士卢弓。〇挟弓，音协，又子协反。雕，下辽反。彤，大冬反。婴弓，于耕反。见司马法。卢，力吴反。"
                },
                {
                    "paragraph": "以干阖庐。",
                    "zhushu": "不待礼见曰干。欲因阖庐以复雠。○礼见，贤遍反，下不见同。"
                },
                {
                    "paragraph": "阖庐曰：“士之甚！",
                    "zhushu": "言其以贤士之甚。"
                },
                {
                    "paragraph": "勇之甚！”将为之兴师而复雠于楚。伍子胥复曰：“诸侯不为匹夫兴师。",
                    "zhushu": "必须因事者，其义可得。因公托私，而以匹夫兴师讨诸侯，则不免于乱。〇将为，于伪反，下不为也、不为匹、为是、注为子胥同。"
                },
                {
                    "paragraph": "且臣闻之，事君犹事父也，亏君之义，复父之雠，臣不为也。”于是止。蔡昭公朝乎楚，有美裘焉，囊瓦求之，昭公不与。为是拘昭公于南郢，数年然后归之。于其归焉，用事乎河，",
                    "zhushu": "时北如晋，请伐楚，因祭河。〇囊，乃郎反。郢，以井反，又以政反。"
                },
                {
                    "paragraph": "曰：“天下诸侯苟有能伐楚者，寡人请为之前列。”楚人闻之，怒，",
                    "zhushu": "见侵后闻蔡有此言而怒。"
                },
                {
                    "paragraph": "为是兴师，使囊瓦将而伐蔡，蔡请救于吴。伍子胥复曰：“蔡非有罪也，楚人为无道，君如有忧中国之心，则若时可矣。”",
                    "zhushu": "犹曰若是时可兴师矣。激发初欲兴师意。○将，子匠反。激，古狄反。"
                },
                {
                    "paragraph": "于是兴师而救蔡。",
                    "zhushu": "不书与子胥俱者，举君为重。子胥不见于经，得为善者，以吴义文得成之也。虽不举子胥，为非怀恶而讨不义，君子不得不与也。"
                },
                {
                    "paragraph": "曰：事君犹事父也，此其为可以复雠奈何？曰：父不受诛，",
                    "zhushu": "不受诛，罪不当诛也。"
                },
                {
                    "paragraph": "子复雠可也。",
                    "zhushu": "孝经曰：“资于事父以事君而敬同。”本取事父之敬以事君，而父以无罪为君所杀。诸侯之君与王者异，于义得去。君臣已绝，故可也。孝经云：“资于事父以事母。”庄公不得报雠，文姜者，母所生，虽轻于父，重于君也。易曰：“天地之大徳曰生。”故得绝，不得杀。"
                },
                {
                    "paragraph": "父受诛，子复雠，推刃之道也。",
                    "zhushu": "子复雠，非当复讨其子。一往一来曰推刃。〇当，丁浪反。"
                },
                {
                    "paragraph": "复雠不除害，",
                    "zhushu": "取雠身而已，不得兼雠子，复将恐害己而杀之。时子胥因吴之众，堕平王之墓，烧其宗庙而已。昭王虽可得杀，不除去。〇堕，许规反。去，起吕反。"
                },
                {
                    "paragraph": "朋友相卫",
                    "zhushu": "，同门曰朋，同志曰友。相卫，不使为雠所胜。时子胥因仕于吴为大夫。君臣言朋友者，阖庐本以朋友之道为子胥复雠。孔子曰：“益者三友，损者三友。友直，友谅，友多闻，益矣。友便辟，友善柔，友便佞，损矣。”〇辟，婢亦反。辩佞，如字，本亦作便佞。"
                },
                {
                    "paragraph": "而不相迿，",
                    "zhushu": "迿，出表辞，犹先也。不当先相击刺，所以伸孝子之恩。〇迿，音峻，又音巡，又玄徧反，先也。刺，七亦反。"
                },
                {
                    "paragraph": "古之道也。○楚囊瓦出奔郑。○庚辰，吴入楚。吴何以不称子？",
                    "zhushu": "据狄人盟于邢，有进行称人。○行，下孟反。"
                },
                {
                    "paragraph": "反夷狄也。其反夷狄奈何？君舍于君室，大夫舍于大夫室，盖妻楚王之母也。",
                    "zhushu": "舍其室，因其妇人为妻。日者，恶其无义。",
                    "type": 2
                },
                {
                    "paragraph": "五年，春，王正月，辛亥朔，日有食之。",
                    "zhushu": "是后臣恣日甚。鲁失国寳，宋大夫叛。"
                },
                {
                    "paragraph": "○夏，归粟于蔡。孰归之？诸侯归之。曷为不言诸侯归之？",
                    "zhushu": "据齐人来归卫寳。"
                },
                {
                    "paragraph": "离至不可得而序，故言我也。",
                    "zhushu": "时为蔡新被强楚之兵，故归之粟，与戍陈同义。〇为，于伪反。"
                },
                {
                    "paragraph": "○于越入吴。于越者何？越者何？",
                    "zhushu": "不言或者，嫌两国。"
                },
                {
                    "paragraph": "于越者，未能以其名通也。越者，能以其名通也。",
                    "zhushu": "越人自名于越，君子名之曰越。治国有状，能与中国通者，以中国之辞言之曰越。治国无状，不能与中国通者，以其俗辞言之。因其俗可以见善恶，故云尔。赤狄以赤进者，狄于北方摠名，赤者其别，与越异也。吴新忧中国，士卒罢敝，而入之，疾罪重，故谓之于越。○见，贤徧反。卒，子忽反。罢弊，音皮，弊，亦作敝，音同。"
                },
                {
                    "paragraph": "○六月，丙申，季孙隐如卒。",
                    "zhushu": "仲遂以贬起弑，是不贬，著其逐君者，举君出为重，故从季辛起之，犹卫孙寗。○弑，音试。"
                },
                {
                    "paragraph": "○秋，七月，壬子，叔孙不敢卒。",
                    "zhushu": ""
                },
                {
                    "paragraph": "○冬，晋士鞅帅师围鲜虞。",
                    "zhushu": "",
                    "type": 2
                },
                {
                    "paragraph": "六年，春，王正月，癸亥，郑游遬帅师灭许，以许男斯归。",
                    "zhushu": ""
                },
                {
                    "paragraph": "○二月，公侵郑。",
                    "zhushu": "月者，内有强臣之雠，不能讨而外结怨，故危之。"
                },
                {
                    "paragraph": "公至自侵郑。",
                    "zhushu": ""
                },
                {
                    "paragraph": "○夏，季孙斯、仲孙何忌如晋。",
                    "zhushu": ""
                },
                {
                    "paragraph": "○秋，晋人执宋行人乐祁犁。",
                    "zhushu": ""
                },
                {
                    "paragraph": "○冬，城中城。〇季孙斯、仲孙忌帅师围运。此仲孙何忌也，曷为谓之仲孙忌？讥二名。二名，非礼也。",
                    "zhushu": "为其难讳也。一字为名，令难言而易讳，所以长臣子之敬，不逼下也。春秋定、哀之间，文致大平，欲见王者治定，无所复为讥，唯有二名，故讥之。此春秋之制也。〇为其，于伪反。令，力呈反。易，以豉反。长，丁丈反。大，音泰。见，贤徧反。治，直吏反。复，扶又反。",
                    "type": 2
                },
                {
                    "paragraph": "七年，春，王正月。",
                    "zhushu": ""
                },
                {
                    "paragraph": "○夏四月。",
                    "zhushu": ""
                },
                {
                    "paragraph": "〇秋，齐侯、郑伯盟于咸。",
                    "zhushu": "○咸，音咸。"
                },
                {
                    "paragraph": "〇齐人执卫行人北宫结以侵卫。〇齐侯、卫侯盟于沙泽。○大雩。",
                    "zhushu": "先是公侵郑，城中城。季孙斯、仲孙忌如晋围运，费重不恤民之应。○费重，芳味反，下同。"
                },
                {
                    "paragraph": "〇齐国夏帅师伐我西鄙。",
                    "zhushu": ""
                },
                {
                    "paragraph": "〇九月，大雩。",
                    "zhushu": "承前费重不恤民，又重之以齐师伐我，我自救之役。○重之，直用反。"
                },
                {
                    "paragraph": "○冬十月。",
                    "zhushu": "",
                    "type": 2
                },
                {
                    "paragraph": "八年，春，王正月，公侵齐。公至自侵齐。",
                    "zhushu": ""
                },
                {
                    "paragraph": "○二月，公侵齐。",
                    "zhushu": ""
                },
                {
                    "paragraph": "三月，公至自侵齐。",
                    "zhushu": "出入月者，内有强臣之雠，外犯强，齐再出，尤危于侵郑，故知入亦当蒙上月。"
                },
                {
                    "paragraph": "〇曹伯露卒。",
                    "zhushu": ""
                },
                {
                    "paragraph": "○夏，齐国夏帅师伐我西鄙。〇公会晋师于瓦。公至自瓦。",
                    "zhushu": "此晋赵鞅之师也。但言晋师者，君不会大夫之辞也。公会大夫，不别得意，虽得意不致。此致者，讳公为大夫所会，故使若得意者。〇别，彼列反。"
                },
                {
                    "paragraph": "○秋，七月，戊辰，陈侯柳卒。〇晋赵鞅帅师侵郑，遂侵卫。葬曹靖公。",
                    "zhushu": "〇曹竫，才井反，本亦作靖。"
                },
                {
                    "paragraph": "〇九月，葬陈怀公。季孙斯、仲孙何忌帅师侵卫。",
                    "zhushu": ""
                },
                {
                    "paragraph": "〇冬，卫侯、郑伯盟于曲濮。",
                    "zhushu": "○濮，音卜。"
                },
                {
                    "paragraph": "〇从祀先公。从祀者何？顺祀也。",
                    "zhushu": "复文公之逆祀。"
                },
                {
                    "paragraph": "文公逆祀，去者三人。",
                    "zhushu": "谏不从而去之。"
                },
                {
                    "paragraph": "定公顺祀，叛者五人。",
                    "zhushu": "谏不以礼而去曰叛。去与叛皆不书者，微也。不书禘者，后祫亦顺，非独禘也。言祀者，无已，长久之辞。不言僖公者，闵公亦得其顺。"
                },
                {
                    "paragraph": "〇盗窃寳玉大弓。盗者孰谓？",
                    "zhushu": "微而窃大，可怪，故问之。"
                },
                {
                    "paragraph": "谓阳虎也。阳虎者，曷为者也？季氏之宰也。",
                    "zhushu": "季氏之陪臣为政者。"
                },
                {
                    "paragraph": "季氏之宰，则微者也，恶乎得国寳而窃之？阳虎专季氏，季氏专鲁国。阳虎拘季孙，",
                    "zhushu": "季氏逐昭公之后，取其寳玉，藏于其家。阳虎拘季孙，夺其寳玉。季孙取玉不书者，举逐君为重。○恶乎，音乌。"
                },
                {
                    "paragraph": "孟氏与叔孙氏迭而食之，睋而锓其板，",
                    "zhushu": "以爪刻其馈敛板。○迭，大结反，注同。食之，音嗣，下注佚食同。睋而，五多反，下同。锓，本又作铁，七廉反，又且审反，以爪刻馈敛板也。本或作鈠，误。"
                },
                {
                    "paragraph": "曰：“某月某日，将杀我于蒲圃。”力能救我，则于是",
                    "zhushu": "于是时。〇圃，本又作甫，同，布古反，又音布。"
                },
                {
                    "paragraph": "至乎？”曰：“若时而出。”临南者，阳虎之出也，御之。",
                    "zhushu": "为季孙御。"
                },
                {
                    "paragraph": "于其乘焉，季孙谓临南曰：“以季氏之世世有子，",
                    "zhushu": "言我季氏累世有女以为臣。〇其乘，绳证反，下皆同。女，音汝。"
                },
                {
                    "paragraph": "子可以不免我死乎？”",
                    "zhushu": "以义责之。"
                },
                {
                    "paragraph": "临南曰：“有力不足，臣何敢不勉？”阳越者，阳虎之从弟也，为右。",
                    "zhushu": "为季孙车右，实卫之。〇从弟，才用反，下同。"
                },
                {
                    "paragraph": "诸阳之从者，车数十乘。至于孟衢，",
                    "zhushu": "孟氏衢，四达，可以横去。○数，所主反。"
                },
                {
                    "paragraph": "临南投策而坠之，",
                    "zhushu": "策，马捶也。见二家迭食之，欲将季孙由孟氏免之，恐阳越不听，故诈投策，欲使下车。○而队，直类反。捶，章蕊反。"
                },
                {
                    "paragraph": "阳越下取策，临南駷马，",
                    "zhushu": "捶马衔走。〇駷，本又作𣙙，字书无此字，相承用之，素动反。"
                },
                {
                    "paragraph": "而由乎孟氏。阳虎从而射之，矢著于庄门。",
                    "zhushu": "庄门，孟氏所入门名。言几中季孙，赖门闭，故著门。〇射，食亦反。著，直略反，注同。庄，本或作严，亦音庄。几，音祈。中，丁仲反。"
                },
                {
                    "paragraph": "然而甲起于琴如，",
                    "zhushu": "甲，公敛处父所帅也。琴如，地名。二家知出期，故于是时起兵。"
                },
                {
                    "paragraph": "弑不成，却反舍于郊，皆说然息。",
                    "zhushu": "说，解舍。然，犹如○杀。不，音试，下同。郤反，去略反 ，本又作却。说然，本又作税，始锐反，又他会反，注同。说，解舍也。然，犹如也。"
                },
                {
                    "paragraph": "或曰：“弑千乘之主",
                    "zhushu": "时季氏邑至于千乘。"
                },
                {
                    "paragraph": "而不克，舍此，可乎？”",
                    "zhushu": "嫌其近而无所依。"
                },
                {
                    "paragraph": "阳虎曰：“夫孺子得国而已，",
                    "zhushu": "得免，专国家而已。"
                },
                {
                    "paragraph": "如丈夫何？”",
                    "zhushu": "如，犹奈也。丈夫，大人称也。〇称，尺证反。"
                },
                {
                    "paragraph": "睋而曰：“彼哉！彼哉！",
                    "zhushu": "望见公敛处父师，而曰“彼哉！彼哉”。再言之者，切遽意。〇遽，其虑反。"
                },
                {
                    "paragraph": "趣驾！”",
                    "zhushu": "使疾驾。〇趣，七欲反，一音七住反。"
                },
                {
                    "paragraph": "既驾，公敛处父帅师而至，",
                    "zhushu": "公敛处父，孟氏、叔孙氏将兵之将。"
                },
                {
                    "paragraph": "慬然后得免。自是走之晋。寳者何？璋判白，",
                    "zhushu": "判，半也。半圭曰璋。白藏天子，青藏诸侯。鲁得郊天，故锡以白。不言璋言玉者，起珪、璧、琮、璜、璋五玉尽亡之也。传独言璋者，所以郊事天，尤重。诗云：“奉璋峨峨，髦士攸宜”是也。礼：珪以朝，璧以聘，琮以发兵，璜以发众，璋以征召。○慬，其靳反。璋，音章。琮，在宗反。璜，音黄。峨峨，五多反，本又作娥。髦，音毛。"
                },
                {
                    "paragraph": "弓绣质，",
                    "zhushu": "质，拊也。言大者力千斤。○拊，芳甫反，又方于反。"
                },
                {
                    "paragraph": "龟青纯。",
                    "zhushu": "纯，缘也，谓缘甲髯也。千岁之龟青髯，明于吉凶。易曰：“定天下之吉凶，成天下之亹舋者，莫善乎蓍龟。”经不言龟者，以先知从寳省文。谓之寳者，世世保用之辞。此皆鲁始封之锡，不言取而言窃者，正名也。定公从季孙假马，孔子曰：“君之于臣，有取无假。”而君臣之义立。主书者，定公失政，权移陪臣，拘其尊卿，丧其五玉，无以合信天子，交质诸侯，当绝之。不书拘季孙者，举五玉为重。书大弓者，使若都以国寳书，微辞也。〇青纯，之闰反，注同。纯缘，悦绢反，下同。髯，而占反。亹，亡匪反。蓍，音尸。丧，息浪反。",
                    "type": 2
                },
                {
                    "paragraph": "九年，春，王正月。",
                    "zhushu": ""
                },
                {
                    "paragraph": "〇夏，四月，戊申，郑伯囆卒。",
                    "zhushu": "○囆，敕迈反，左氏作虿。"
                },
                {
                    "paragraph": "得寳玉、大弓。何以书？国寳也。丧之书，得之书。",
                    "zhushu": "微辞也。使若都以重国寳，故书。不以罪定公者，其寳失之当坐，得之当除。以窃寳不月，知得例不蒙上月。○丧，息浪反。"
                },
                {
                    "paragraph": "〇六月，葬郑献公。",
                    "zhushu": ""
                },
                {
                    "paragraph": "○秋，齐侯、卫侯次于五氏。",
                    "zhushu": "欲伐鲁也。善鲁能却难早，故书次而去。〇却难，起略反，下乃旦反。却，亦作却。"
                },
                {
                    "paragraph": "〇秦伯卒。",
                    "zhushu": ""
                },
                {
                    "paragraph": "〇冬，葬秦哀公。",
                    "zhushu": ""
                },
                {
                    "paragraph": "十年，春，王三月，及齐平。",
                    "zhushu": "月者，颊谷之会，齐侯欲执定公，故不易。〇不易，以豉反，下同。"
                },
                {
                    "paragraph": "○夏，公会齐侯于颊谷。公至自颊谷。",
                    "zhushu": "上平为颊谷之会，不易，故月。致地者，颊谷之会，齐侯作侏儒之乐，欲以执定公。孔子曰：“匹夫而荧惑于诸侯者诛。”于是诛侏儒。侏儒首足异处，齐侯大惧。曲节从教，得意故致也。〇颊谷，古协反，左氏作夹谷。荧惑，音萤，一音于琼反。处，昌虑反。"
                },
                {
                    "paragraph": "〇晋赵鞅帅师围卫。〇齐人来归运、讙、龟阴田。齐人曷为来归运、讙、龟阴田？",
                    "zhushu": "据齐尝取鲁邑。"
                },
                {
                    "paragraph": "孔子行乎季孙，三月不违，",
                    "zhushu": "孔子仕鲁，政事行乎季孙，三月之中不见违。过是违之也。不言政行乎定公者，政在季氏之家。"
                },
                {
                    "paragraph": "齐人为是来归之。",
                    "zhushu": "齐侯自颊谷会归，谓晏子曰：“寡人获过于鲁侯，如之何？”晏子曰：“君子谢过以质，小人谢过以文。齐尝侵鲁四邑，请皆还之。”归济西田不言来，比其言来者，已绝鲁，不应复得，故从外来常文，与齐人来归卫寳同。夫子虽欲不受，定公贪而受之，比违之验。○为，于伪反。复得，扶又反，年末及十一年同。"
                },
                {
                    "paragraph": "叔孙州仇、仲孙何忌帅师围郈。",
                    "zhushu": "〇郈，音后。"
                },
                {
                    "paragraph": "〇秋，叔孙州仇、仲孙何忌帅师围费。〇宋乐世心出奔曹。〇宋父子池出奔陈。",
                    "zhushu": "○池，左氏作地。"
                },
                {
                    "paragraph": "〇冬，齐侯、卫侯、郑游遬会于鞍。",
                    "zhushu": "〇于鞍，左氏作安甫。"
                },
                {
                    "paragraph": "〇叔孙州仇如齐。○宋公之弟辰暨宋仲佗、石彄出奔陈。",
                    "zhushu": "复出宋者，恶仲佗悉欲帅国人去，故举国言之。公子池、乐世心、石彄从之，皆是也。辰言暨者，明仲佗强与俱出也。三大夫出不月者，举国危亦见矣。○暨，其器反。佗，大多反。彄，古侯反。恶，乌路反。强，其丈反。见，贤徧反。",
                    "type": 2
                },
                {
                    "paragraph": "十有一年，春，宋公之弟辰及仲佗、石彄、公子池自陈入于萧以叛。",
                    "zhushu": "不复言宋仲佗者，本举国已明矣。辰言及者，后汲汲当坐重。○复，扶又反。"
                },
                {
                    "paragraph": "〇夏，四月。",
                    "zhushu": ""
                },
                {
                    "paragraph": "〇秋，宋乐世心自曹入于萧。",
                    "zhushu": "不言叛者，从叛臣，叛可知。"
                },
                {
                    "paragraph": "〇冬，及郑平。〇叔还如郑莅盟。",
                    "zhushu": "○还，音旋。",
                    "type": 2
                },
                {
                    "paragraph": "十有二年，春，薛伯定卒。",
                    "zhushu": "不日月者，子无道，当废之，而以为后，未至三年，失众见弑，危社稷宗庙，祸端在定，故略之。○见杀，音试。"
                },
                {
                    "paragraph": "〇夏，葬薛襄公。○叔孙州仇帅师堕郈。",
                    "zhushu": "○堕，许规反，下同。"
                },
                {
                    "paragraph": "〇卫公孟彄帅师伐曹。○季孙斯、仲孙何忌帅师堕费。曷为帅师堕郈、帅师堕费？",
                    "zhushu": "据城费。"
                },
                {
                    "paragraph": "孔子行乎季孙，三月不违，曰：“家不藏甲，邑无百雉之城。”于是帅师堕郈，帅师堕费。",
                    "zhushu": "郈，叔孙氏所食邑。费，季氏所食邑。二大夫、宰吏数叛，患之，以问孔子。孔子曰：“陪臣执国命，采长数叛者，坐邑有城池之固，家有甲兵之藏故也。”季氏说其言而堕之。故君子时然后言，人不厌其言。书者，善定公任大圣，复古制，弱臣势也。不书去甲者，举堕城为重。〇吏数，所角反，下同。采长，七代反，下丁丈反。说，音悦。厌，于艳反。去，起吕反。"
                },
                {
                    "paragraph": "雉者何？五板而堵，",
                    "zhushu": "八尺曰板，堵凡四十尺。〇堵，丁古反。"
                },
                {
                    "paragraph": "五堵而雉，",
                    "zhushu": "二百尺。"
                },
                {
                    "paragraph": "百雉而城。",
                    "zhushu": "二万尺。凡周十一里三十三步二尺，公侯之制也。礼，天子千雉，盖受百雉之城十，伯七十雉，子男五十雉。天子周城，诸侯轩城。轩城者，缺南面以受过也。"
                },
                {
                    "paragraph": "〇秋，大雩。",
                    "zhushu": "不能事事信用孔子，圣泽废。"
                },
                {
                    "paragraph": "〇冬，十月，癸亥，公会晋侯盟于黄。",
                    "zhushu": ""
                },
                {
                    "paragraph": "○十有一月，丙寅，朔，日有食之。",
                    "zhushu": "是后薛弑其君比，晋荀寅、士吉射入于朝歌以叛。〇射，食亦反，又食夜反。朝歌，如字。"
                },
                {
                    "paragraph": "○公至自黄。",
                    "zhushu": ""
                },
                {
                    "paragraph": "○十有二月，公围成。公至自围成。",
                    "zhushu": "成，仲孙氏邑。围成，月又致者，天子不亲征下士，诸侯不亲征叛邑。公亲围成不能服，不能以一国为家，甚危，若从他国来，故危录之。",
                    "type": 2
                },
                {
                    "paragraph": "十有三年，春，齐侯、卫侯次于垂瑕。",
                    "zhushu": "〇垂瑕，如字，又音加，二传作垂葭。"
                },
                {
                    "paragraph": "〇夏，筑蛇渊囿。〇大搜于比蒲。",
                    "zhushu": "○大廋，所求反，本又作搜。比，音毗。"
                },
                {
                    "paragraph": "○卫公孟彄帅师伐曹。",
                    "zhushu": ""
                },
                {
                    "paragraph": "〇秋，晋赵鞅入于晋阳以叛。",
                    "zhushu": ""
                },
                {
                    "paragraph": "〇冬，晋荀寅及士吉射入于朝歌以叛。○晋赵鞅归于晋。此叛也，其言归何？",
                    "zhushu": "据叛与出入恶同。"
                },
                {
                    "paragraph": "以地正国也。",
                    "zhushu": "军以井田立数，故言以地。"
                },
                {
                    "paragraph": "其以地正国奈何？晋赵鞅取晋阳之甲，以逐荀寅与士吉射。荀寅与士吉射者，曷为者也？君侧之恶人也。此逐君侧之恶人，曷为以叛言之？无君命也。",
                    "zhushu": "无君命者，操兵郷国，故初谓之叛，后知其意欲逐君侧之恶人，故录其释兵，书归赦之。君子诛意不诛事。晋阳之甲者，赵简子之邑，以邑中甲逐之。〇操，七曹反。郷，许亮反。"
                },
                {
                    "paragraph": "〇薛弑其君比。",
                    "zhushu": "",
                    "type": 2
                },
                {
                    "paragraph": "十有四年，春，卫公叔戍来奔。〇晋赵阳出奔宋。",
                    "zhushu": "〇晋赵阳，左氏作卫赵阳。"
                },
                {
                    "paragraph": "○三月，辛巳，楚公子结、陈公子佗人帅师灭顿，以顿子牄归。",
                    "zhushu": "不别以归何国者，明楚、陈以灭人为重，顿子以不死位为重。〇公子佗人，大河反，二传作公孙佗人。牄，七良反，二传作牂。别，彼列反。"
                },
                {
                    "paragraph": "〇夏，卫北宫结来奔。",
                    "zhushu": ""
                },
                {
                    "paragraph": "〇五月，于越败吴于醉李。",
                    "zhushu": "月者，为下卒出。○醉李，本又作隽，音司。为，于伪反。"
                },
                {
                    "paragraph": "〇吴子光卒。〇公会齐侯、卫侯于坚。",
                    "zhushu": "○坚，如字，本又作掔，音牵，左氏作牵。"
                },
                {
                    "paragraph": "公至自会。",
                    "zhushu": ""
                },
                {
                    "paragraph": "〇秋，齐侯、宋公会于洮。",
                    "zhushu": "〇洮，他刀反。"
                },
                {
                    "paragraph": "○天王使石尚来归脤。石尚者何？天子之士也。",
                    "zhushu": "天子上士，以名氏通。〇脤，市轸反。"
                },
                {
                    "paragraph": "脤者何？俎实也。",
                    "zhushu": "实，俎肉也。"
                },
                {
                    "paragraph": "腥曰脤，熟曰燔。",
                    "zhushu": "礼，诸侯朝天子，助祭于宗庙，然后受俎实。时鲁不助祭而归之，故书以讥之。○燔，本亦作膰，又作繙，音烦。"
                },
                {
                    "paragraph": "〇卫世子蒯聩出奔宋。",
                    "zhushu": "主书者，子虽见逐，无去父之义。○蒯聩，苦怪反，下五怪反。"
                },
                {
                    "paragraph": "○卫公孟彄出奔郑。〇宋公之弟辰，自萧来奔。〇大搜于比蒲。",
                    "zhushu": "讥亟也。〇亟，去冀反。"
                },
                {
                    "paragraph": "○邾娄子来会公。",
                    "zhushu": "书者，非邾娄子会人于都也。如入人都，当修朝礼。古者诸侯将朝天子，必先会间隙之地，考德行，一刑法，讲礼义，正文章，习事天子之仪，尊京师，重法度，恐过误。言公者，不受于庙。〇间隙，音闲，下去逆反。"
                },
                {
                    "paragraph": "〇城莒父及霄。",
                    "zhushu": "去冬者，是岁盖孔子由大司寇摄相事，政化大行。粥羔肫者不饰，男女异路，道无拾遗。齐惧，北面事鲁，馈女乐以间之。定公听季桓子受之，三日不朝，当坐淫，故贬之。归女乐不书者，本以淫受之，故深讳其本。又三日不朝，孔子行，鲁人皆知孔子所以去。附嫌近害，虽可书，犹不书。或说无冬者，坐受女乐，令圣人去。冬，阴，臣之象也。〇父，音甫。去，起吕反。相，息亮反。粥羔，羊六反。间，间厕之间。近，附近之近。",
                    "type": 2
                },
                {
                    "paragraph": "十有五年，春，王正月，邾娄子来朝。〇鼷鼠食郊牛，牛死，改卜牛。曷为不言其所食？",
                    "zhushu": "据食角。〇鼷，音兮。"
                },
                {
                    "paragraph": "漫也。",
                    "zhushu": "漫者，徧食其身，灾不敬也。不举牛死为重，复举食者，内灾甚矣，录内不言火是也。○漫，亡半反，犹徧也。徧，音遍。复举，扶又反，下同。"
                },
                {
                    "paragraph": "〇二月，辛丑，楚子灭胡，以胡子豹归。",
                    "zhushu": ""
                },
                {
                    "paragraph": "〇夏，五月，辛亥，郊。曷为以夏五月郊？",
                    "zhushu": "据鲁郊正当卜春三正也。又养牲不过三月。"
                },
                {
                    "paragraph": "三卜之运也。",
                    "zhushu": "运，转也。已卜春三正不吉，复转卜夏三月、周五月，得二吉，故五月郊也。易曰：“再三渎，渎则不告。”不得其事，虽吉犹不当为也。不举卜者，从可知。"
                },
                {
                    "paragraph": "〇壬申，公薨于髙寝。〇郑轩达帅师伐宋。",
                    "zhushu": "○轩达，左氏作罕达。"
                },
                {
                    "paragraph": "〇齐侯、卫侯次于籧篨。",
                    "zhushu": "○籧篨，其居反，下直居反。"
                },
                {
                    "paragraph": "○邾娄子来奔丧。其言来奔丧何？",
                    "zhushu": "据会葬以礼书，归含且赗不言来。〇含，户暗反。赗，芳凤反。"
                },
                {
                    "paragraph": "奔丧，非礼也。",
                    "zhushu": "但解奔丧者，明言来者常文，不为早晩施也。礼，天子崩，诸侯奔丧会葬；诸侯薨，有服者奔丧，无服者会葬。邾娄与鲁无服，故以非礼书。礼有不吊者三：兵死、压死、溺死。为，于伪反。厌死，于甲反。"
                },
                {
                    "paragraph": "○秋，七月，壬申，姒氏卒。姒氏者何？哀公之母也。",
                    "zhushu": "姒氏，𣏌女。哀公者，即定公之妾子。"
                },
                {
                    "paragraph": "何以不称夫人？",
                    "zhushu": "据母以子贵。"
                },
                {
                    "paragraph": "哀未君也。",
                    "zhushu": "未逾年不称公。"
                },
                {
                    "paragraph": "〇八月，庚辰，朔，日有食之。",
                    "zhushu": "是后卫蒯聩犯父命，盗杀蔡侯申，齐陈乞弑其君舍。"
                },
                {
                    "paragraph": "〇九月，滕子来会葬。",
                    "zhushu": ""
                },
                {
                    "paragraph": "〇丁巳，葬我君定公，雨，不克葬。戊午，日下𣅳，乃克葬。",
                    "zhushu": "𣅳，日西也。易曰日中则𣅳是也。下𣅳，盖晡时。〇𣅳，音侧。晡，布吴反。"
                },
                {
                    "paragraph": "○辛巳，葬定姒。定姒何以书葬？",
                    "zhushu": "据不称小君，子般不书葬。"
                },
                {
                    "paragraph": "未逾年之君也。",
                    "zhushu": "哀未逾年也。母以子贵，故以子正之。"
                },
                {
                    "paragraph": "有子则庙，庙则书葬。",
                    "zhushu": "如未逾年君之礼。称谥者，方当逾年称夫人。曽子问曰：“并有丧，则如之何？何先何后？”孔子曰：“葬，先轻而后重，其奠也，其虞也，先重而后轻，礼也。”"
                },
                {
                    "paragraph": "○冬，城漆。",
                    "zhushu": "〇漆，音七。"
                }
            ]
        },
        {
            "name": "哀公第十二",
            "paragraphs": [
                {
                    "paragraph": "哀公第十二",
                    "zhushu": "",
                    "type": 1
                },
                {
                    "paragraph": "元年，春，王正月，公即位。",
                    "zhushu": ""
                },
                {
                    "paragraph": "〇楚子、陈侯、随侯、许男围蔡。",
                    "zhushu": "随，微国。称侯者，本爵俱侯，土地见侵削，故微尔。许男者，戌也。前许男斯见灭以归，今戍复见者，自复。斯不死位，自复无恶文者，灭以归可知。〇复见，扶又反，下贤徧反。"
                },
                {
                    "paragraph": "〇鼷鼠食郊牛，",
                    "zhushu": "灾，不敬，故。"
                },
                {
                    "paragraph": "改卜牛。",
                    "zhushu": ""
                },
                {
                    "paragraph": "〇夏，四月，辛巳，郊。",
                    "zhushu": ""
                },
                {
                    "paragraph": "〇秋，齐侯、卫侯伐晋。",
                    "zhushu": ""
                },
                {
                    "paragraph": "○冬，仲孙何忌帅师伐邾娄。",
                    "zhushu": "邾娄子新来奔丧，伐之不讳者，期外恩杀恶轻，明当与根牟有差。○杀，所戒反。",
                    "type": 2
                },
                {
                    "paragraph": "二年，春，王二月，季孙斯、叔孙州仇、仲孙何忌帅师伐邾娄，取漷东田及沂西田。",
                    "zhushu": "漷、沂，皆水名。邾娄子来奔丧，取其地不讳者，义与上同。○郭，火虢反，徐音郭。沂，鱼依反。"
                },
                {
                    "paragraph": "癸巳，叔孙州仇、仲孙何忌及邾娄子盟于句绎。",
                    "zhushu": "所以再出大夫名氏者，季孙斯不与盟。〇句绎，古侯反，下音亦。与，音预。"
                },
                {
                    "paragraph": "〇夏，四月，丙子，卫侯元卒。",
                    "zhushu": ""
                },
                {
                    "paragraph": "〇滕子来朝。",
                    "zhushu": ""
                },
                {
                    "paragraph": "〇晋赵鞅帅师纳卫世子蒯聩于戚。戚者何？卫之邑也。曷为不言入于卫？",
                    "zhushu": "据弗，克纳未入国文。言“纳于邾娄”。纳者，入辞，故传言“曷为不言入于卫”。"
                },
                {
                    "paragraph": "父有子，子不得有父也。",
                    "zhushu": "明父得有子而废之，子不得有父之所有，故夺其国文，正其义也。不贬蒯聩者，下曼姑围戚无恶文，嫌曼姑可为辄诛其父，故明不得也。不去国见挈者，不言入于卫，不可醇无国文。辄出奔不书者，不责拒父也。主书者，与顿子同。○为，于伪反。去，起吕反。见挈，贤徧反，下去结反。"
                },
                {
                    "paragraph": "〇秋，八月，甲戍，晋赵鞅帅师及郑轩达帅师战于栗，郑师败绩。",
                    "zhushu": "〇栗，一本作“秩”，二传作“纤”。"
                },
                {
                    "paragraph": "○冬，十月，葬卫灵公。",
                    "zhushu": ""
                },
                {
                    "paragraph": "○十有一月，蔡迁于州来。",
                    "zhushu": "畏楚也。州来，吴所灭。"
                },
                {
                    "paragraph": "蔡杀其大夫公子驷。",
                    "zhushu": "称国以杀者，君杀大夫之辞。称公子者，恶失亲也。○恶，乌路反。",
                    "type": 2
                },
                {
                    "paragraph": "三年，春，齐国夏、卫石曼姑帅师围戚。齐国夏曷为与卫石曼姑帅师围戚？",
                    "zhushu": "据晋赵鞅以地正国，加叛文。今此无加文，故问之。"
                },
                {
                    "paragraph": "伯讨也。",
                    "zhushu": "方伯所。当讨，故使国夏首兵。"
                },
                {
                    "paragraph": "此其为伯讨奈何？曼姑受命乎灵公而立辄，",
                    "zhushu": "灵公者，蒯聩之父。"
                },
                {
                    "paragraph": "以曼姑之义，为固可以距之也。",
                    "zhushu": "曼姑无恶文者，起曼姑得拒之。曼姑，臣也。拒之者，上为灵公命，下为辄故，义不可以子诛父，故但得拒之而已。传所以曼姑解伯讨者，推曼姑得拒之，则国夏得讨之明矣。不言围卫者，顺上文，辟围辄。○上为，于伪反。下“为辄”“为卫”“不为”同。"
                },
                {
                    "paragraph": "辄者曷为者也？蒯聩之子也。然则曷为不立蒯聩而立辄？",
                    "zhushu": "据春秋有父死子继。"
                },
                {
                    "paragraph": "蒯聩为无道，",
                    "zhushu": "行不中善道。〇中，丁仲反。"
                },
                {
                    "paragraph": "灵公逐蒯聩而立辄。然则辄之义可以立乎？",
                    "zhushu": "辄之义不可以拒父，故但问可立与不。"
                },
                {
                    "paragraph": "曰：“可。”其可奈何？不以父命辞王父命，",
                    "zhushu": "不以蒯聩命辞灵公命。"
                },
                {
                    "paragraph": "以王父命辞父命，",
                    "zhushu": "辞，犹不从。"
                },
                {
                    "paragraph": "是父之行乎子也；",
                    "zhushu": "是灵公命行乎蒯聩，重本尊统之义。"
                },
                {
                    "paragraph": "不以家事辞王事，",
                    "zhushu": "以父见废，故辞让不立，是家私事。"
                },
                {
                    "paragraph": "以王事辞家事，",
                    "zhushu": "听灵公命立者，是王事公法也。"
                },
                {
                    "paragraph": "是上之行乎下也。",
                    "zhushu": "是王法行于诸侯，虽得正，非义之髙者也。故冉有曰：“夫子为卫君乎？”子贡曰：“诺，吾将问之。”入曰：“伯夷、叔齐何人也？”曰：“古之贤人也。”曰：“怨乎？”“求仁而得仁，又何怨？”出曰：“夫子不为也。”主书者，善伯讨。"
                },
                {
                    "paragraph": "〇夏，四月，甲午，地震。",
                    "zhushu": "此象季氏专政，蒯聩犯父命。是后蔡大夫专相放盗，杀蔡侯申，辟伯晋而京师。楚黄池之会，吴大为主。"
                },
                {
                    "paragraph": "○五月，辛卯，桓宫、僖宫灾。此皆毁庙也，其言灾何？",
                    "zhushu": "据礼，亲过髙祖，则毁其庙。"
                },
                {
                    "paragraph": "复立也。曷为不言其复立？",
                    "zhushu": "据立武宫言立。〇复立，扶又反，下及注同。"
                },
                {
                    "paragraph": "春秋见者不复见也。",
                    "zhushu": "谓内所改作也。哀自立之，善恶独在哀，故得省文。〇见者，贤徧反，下同。"
                },
                {
                    "paragraph": "何以不言及？",
                    "zhushu": "据雉门及两观。〇观，工唤反。"
                },
                {
                    "paragraph": "敌也。",
                    "zhushu": "亲过髙祖，亲疏适等。"
                },
                {
                    "paragraph": "何以书？",
                    "zhushu": "上已问。此皆毁庙，其言灾何？故不复连桓宫、僖宫。"
                },
                {
                    "paragraph": "记灾也。",
                    "zhushu": "灾不宜立。"
                },
                {
                    "paragraph": "〇季孙斯、叔孙州仇帅师城开阳。",
                    "zhushu": "〇开阳，左氏作“启阳”。开者，为汉景帝讳也。"
                },
                {
                    "paragraph": "○宋乐髠帅师伐曹。",
                    "zhushu": "〇髠，苦昆反。"
                },
                {
                    "paragraph": "〇秋，七月，丙子，季孙斯卒。",
                    "zhushu": ""
                },
                {
                    "paragraph": "〇蔡人放其大夫公孙猎于吴。",
                    "zhushu": "称人者，恶大夫骄蹇，作威相放，当诛，故贬。○恶，乌路反。"
                },
                {
                    "paragraph": "○冬，十月，癸卯，秦伯卒。",
                    "zhushu": "哀公著治大平之终，小国卒葬极于哀公者，皆卒日葬月。○治，直吏反。大，音泰。"
                },
                {
                    "paragraph": "〇叔孙州仇、仲孙何忌帅师围邾娄。",
                    "zhushu": "",
                    "type": 2
                },
                {
                    "paragraph": "四年，春，王三月，庚戍，盗弑蔡侯申。弑君贱者穷诸人，此其称盗以弑何？",
                    "zhushu": "据宋人弑其君处臼称人。〇盗杀，音弑，下同。"
                },
                {
                    "paragraph": "贱乎贱者也。",
                    "zhushu": "贱于称人者。"
                },
                {
                    "paragraph": "贱乎贱者孰谓？",
                    "zhushu": "据无主名。"
                },
                {
                    "paragraph": "谓罪人也。",
                    "zhushu": "罪人者，未加刑也。蔡侯近罪人，卒逢其祸，故以为人君深戒。不言其君者，方当刑放之，与刑人义同。〇近，“附近”之近。"
                },
                {
                    "paragraph": "蔡公孙辰出奔吴。",
                    "zhushu": ""
                },
                {
                    "paragraph": "〇葬秦惠公。",
                    "zhushu": ""
                },
                {
                    "paragraph": "○宋人执小邾娄子。",
                    "zhushu": ""
                },
                {
                    "paragraph": "〇夏，蔡杀其大夫公孙归姓、公孙霍。",
                    "zhushu": ""
                },
                {
                    "paragraph": "〇晋人执戎曼子赤归于楚。赤者何？",
                    "zhushu": "欲以为戎曼子名，则晋人执曹伯，言𢌿宋人，不言名归。欲言㣲者，则不当书，故以不知问也。〇曼，音蛮。𢌿宋，必利反，下同。"
                },
                {
                    "paragraph": "戎曼子之名也。其言归于楚何？",
                    "zhushu": "据执曹伯𢌿宋人，不言归于宋。"
                },
                {
                    "paragraph": "子北宫子曰：“辟伯晋而京师楚也。”",
                    "zhushu": "此解名而言归意也。前此楚比灭顿、胡，诸侯由是畏其威，从而围蔡，蔡迁于州来，遂张中国，京师自置。晋人执戎曼子，不歸天子而归于楚，而不名，而言归于楚，则与伯执归京师同文，故辟其文而名之，使若晋非伯执，而赤微者自归于楚。言归于楚者，起伯晋，京师楚。主书者，恶晋背叛，当诛之。"
                },
                {
                    "paragraph": "〇城西郛。",
                    "zhushu": "〇郛，芳夫反。"
                },
                {
                    "paragraph": "○六月，辛丑，蒲社灾。蒲社者何？",
                    "zhushu": "据鼓用牲于社，不言蒲。〇蒲社，左氏作“亳社”。"
                },
                {
                    "paragraph": "亡国之社也。",
                    "zhushu": "蒲社者，先世之亡国，在鲁竟。"
                },
                {
                    "paragraph": "社者，封也。",
                    "zhushu": "封士为社。"
                },
                {
                    "paragraph": "其言灾何？",
                    "zhushu": "据封土非火所能烧。"
                },
                {
                    "paragraph": "亡国之社盖揜之，揜其上而柴其下。",
                    "zhushu": "故火得烧之。揜柴之者，绝不得使通天地四方，以为有国者戒。○揜，意冉反。"
                },
                {
                    "paragraph": "蒲社灾，何以书？记灾也。",
                    "zhushu": "戒社者，先王所以威示教戒诸侯，使事上也。灾者，象诸侯背天子。是后宋事强吴，齐、晋前驱，滕、薛侠毂，鲁、卫骖乘，故天去戒社，若曰王教灭绝云尔。〇背，音佩。侠毂，古洽反，下古木反，十三年同。骖乘，绳证反，十三年同。夫，起吕反。"
                },
                {
                    "paragraph": "○秋，八月，甲寅，滕子结卒。",
                    "zhushu": ""
                },
                {
                    "paragraph": "〇冬，十有二月，葬蔡昭公。",
                    "zhushu": "贼已讨，故书葬也。不书讨贼者，明诸侯得专讨士以下也。"
                },
                {
                    "paragraph": "○葬滕顷公。",
                    "zhushu": "〇顷，音倾。",
                    "type": 2
                },
                {
                    "paragraph": "五年，春，城比。",
                    "zhushu": "〇比，本又作“芘”，亦作“庇”，同音毗，左氏作“毗”。"
                },
                {
                    "paragraph": "〇夏，齐侯伐宋。",
                    "zhushu": ""
                },
                {
                    "paragraph": "〇晋赵鞅帅师伐卫。",
                    "zhushu": ""
                },
                {
                    "paragraph": "〇秋，九月，癸酉，齐侯处臼卒。",
                    "zhushu": ""
                },
                {
                    "paragraph": "〇冬，叔还如齐。",
                    "zhushu": ""
                },
                {
                    "paragraph": "〇闰月，葬齐景公。闰不书，此何以书？",
                    "zhushu": "据楚子昭卒不书闰。"
                },
                {
                    "paragraph": "丧以闰数也。",
                    "zhushu": "谓丧服大功以下诸丧，当以闰月为数。〇闰数，所主反，下及庄“月数”“闰数”同。"
                },
                {
                    "paragraph": "丧曷为以闰数？",
                    "zhushu": "据卒不书闰。"
                },
                {
                    "paragraph": "丧数略也。",
                    "zhushu": "略，犹杀也。以月数，恩杀，故并闰数。",
                    "type": 2
                },
                {
                    "paragraph": "六年，春，城邾娄葭。",
                    "zhushu": "城者，取之也。不言取者，鲁数围取邾娄邑，邾娄未曽加非于鲁，而侮夺之，不知足，有夷狄之行，故讳之，明恶甚。○邾娄葭，音加，又音遐，左氏作“邾瑕”。数，所角反。曽，才能反。行，下孟反。"
                },
                {
                    "paragraph": "〇晋赵鞅帅师伐鲜虞。",
                    "zhushu": ""
                },
                {
                    "paragraph": "〇吴伐陈。",
                    "zhushu": ""
                },
                {
                    "paragraph": "〇夏，齐国夏及髙张来奔。",
                    "zhushu": ""
                },
                {
                    "paragraph": "○叔还会吴于柤。",
                    "zhushu": "〇柤，庄加反。"
                },
                {
                    "paragraph": "○秋，七月，庚寅，楚子轸卒。",
                    "zhushu": ""
                },
                {
                    "paragraph": "○齐阳生入于齐。",
                    "zhushu": ""
                },
                {
                    "paragraph": "○齐陈乞弑其君舍。弑而立者，不以当国之辞言之，此其以当国之辞言之何？",
                    "zhushu": "据齐公子商人弑其君舍而立，氏公子。〇君舍，二传作“荼”，音舒。"
                },
                {
                    "paragraph": "为谖也。此其为谖奈何？",
                    "zhushu": "间其义。〇谖，况元反。"
                },
                {
                    "paragraph": "景公谓陈乞曰：“吾欲立舍，何如？”陈乞曰：“所乐乎为君者，欲立之则立之，不欲立则不立。",
                    "zhushu": "贵自专也。"
                },
                {
                    "paragraph": "君如欲立之，则臣请立之。”",
                    "zhushu": "陈乞欲拒言不可，恐景公杀阳生。"
                },
                {
                    "paragraph": "阳生谓陈乞曰：“吾闻子盖将不欲立我也。”陈乞曰：“夫千乘之主，将废正而立不正，必杀正者。",
                    "zhushu": "晋世子申生是也。○乘，绳证反。"
                },
                {
                    "paragraph": "吾不立子者，所以生子者也。走矣。”",
                    "zhushu": "教阳生走。"
                },
                {
                    "paragraph": "与之玉节而走之。",
                    "zhushu": "节，信也。析玉与阳生，留其半，为后当迎之，合以为信，防称矫也。奔不书者，未命为嗣。〇析，思历反。为后，于伪反，下“乞为”同。矫，居兆反。"
                },
                {
                    "paragraph": "景公死而舍立，陈乞使人迎阳生于诸其家。",
                    "zhushu": "于诸，置也，齐人语也。"
                },
                {
                    "paragraph": "除景公之丧，",
                    "zhushu": "期而小祥。服期者除。〇期而，音基，下同。"
                },
                {
                    "paragraph": "诸大夫皆在朝。陈乞曰：“常之母",
                    "zhushu": "常，陈乞子。重难言其妻，故云尔。〇难，乃旦反。"
                },
                {
                    "paragraph": "有鱼菽之祭，",
                    "zhushu": "齐俗，妇人首祭事。言鱼豆者，示薄陋无所有。"
                },
                {
                    "paragraph": "愿诸大夫之化我也。”",
                    "zhushu": "言欲以薄陋余福共宴饮。"
                },
                {
                    "paragraph": "诸大夫皆曰：“诺。”于是皆之陈乞之家。坐，陈乞曰：“吾有所为甲，",
                    "zhushu": "甲，铠。〇铠，苦代反。"
                },
                {
                    "paragraph": "请以示焉。”诸大夫皆曰：“诺。”于是使力士举巨囊而至于中𩅸。",
                    "zhushu": "巨囊，大囊。中央曰中霤。○囊，乃郎反，又音托。𩅸，力又反。"
                },
                {
                    "paragraph": "诸大夫见之，皆色然而骇。",
                    "zhushu": "色然，惊骇貌。○色然，如字，本又作“垝”，居委反，惊骇貌，本或作“危”。"
                },
                {
                    "paragraph": "开之，则闯然",
                    "zhushu": "闯，出头貌。〇闯，丑鸩反，又丑甚反，一音丑今反，见貌。字林云：“马出门貌，丑衽反。”。"
                },
                {
                    "paragraph": "公子阳生也。陈乞曰：“此君也已。”诸大夫不得已，皆逡巡北面，再拜稽首而君之尔。",
                    "zhushu": "时舍未能得众，而阳生本正当立，诸大夫又见力士，知陈乞有备，故不得已，遂君之。〇逡，七旬反。"
                },
                {
                    "paragraph": "自是往弑舍。",
                    "zhushu": "阳生先诈致诸大夫，立于陈乞家，然后往弑舍，故先书当国，起其事也。乞为阳生弑舍，不举阳生弑者，谖成于乞也。不日者，与卓子同。"
                },
                {
                    "paragraph": "冬，仲孙何忌帅师伐邾娄。○宋向巢帅师伐曹。",
                    "zhushu": "",
                    "type": 2
                },
                {
                    "paragraph": "七年，春，宋皇瑗帅师侵郑。",
                    "zhushu": "○瑗，于眷反。"
                },
                {
                    "paragraph": "○晋魏曼多帅师侵卫。",
                    "zhushu": ""
                },
                {
                    "paragraph": "○夏，公会吴于鄫。",
                    "zhushu": "〇鄫，似陵反。"
                },
                {
                    "paragraph": "○秋，公伐邾娄。八月己酉，入邾娄，以邾娄子益来。入不言伐，此其言伐何？",
                    "zhushu": "据当举入为重。"
                },
                {
                    "paragraph": "内辞也，若使他人然。",
                    "zhushu": "讳获诸侯，故不举重而两书，使若鲁公伐而去，他人入之以来者，醇顺他人来文。"
                },
                {
                    "paragraph": "邾娄子益何以名？",
                    "zhushu": "据“以隗子归”不名。〇隗，五罪反。"
                },
                {
                    "paragraph": "绝。曷为绝之？",
                    "zhushu": "据俱以归。"
                },
                {
                    "paragraph": "获也。曷为不言其获？",
                    "zhushu": "据获晋侯言获。"
                },
                {
                    "paragraph": "内大恶，讳也。",
                    "zhushu": "故名以起之也。日者，恶鲁侮夺邾娄无已，复入获之。入不致者，得意可知例。○恶鲁，乌路反。复，扶又反。"
                },
                {
                    "paragraph": "〇宋人围曹。○冬，郑驷𢎞帅师救曹。",
                    "zhushu": "",
                    "type": 2
                },
                {
                    "paragraph": "八年，春，王正月，宋公入曹，以曹伯阳归。曹伯阳何以名？",
                    "zhushu": "据“以隗子归”不名。"
                },
                {
                    "paragraph": "绝。曷为绝之？",
                    "zhushu": "据俱以归。"
                },
                {
                    "paragraph": "灭也。曷为不言其灭？",
                    "zhushu": "据灭隗也。"
                },
                {
                    "paragraph": "讳同姓之灭也。",
                    "zhushu": "故名以起之。"
                },
                {
                    "paragraph": "何讳乎同姓之灭？",
                    "zhushu": "据“卫侯毁灭邢”不讳。〇毁，况委反。"
                },
                {
                    "paragraph": "力能救之而不救也。",
                    "zhushu": "以属上力能获邾娄而不救曹，故责之。不日者，深讳之。定、哀灭例日，此不日者，讳使若不灭，故不日。"
                },
                {
                    "paragraph": "〇吴伐我。",
                    "zhushu": "不言鄙者，起围鲁也。不言围者，讳使若伐而去。"
                },
                {
                    "paragraph": "〇夏，齐人取讙及僤。外取邑不书，此何以书？所以赂齐也。曷为赂齐？",
                    "zhushu": "据上无战伐之文。〇僤，昌善反，一音昌然反，字林作，左氏作“阐”。"
                },
                {
                    "paragraph": "为以邾娄子益来也。",
                    "zhushu": "邾娄，齐与国，畏为齐所怒而赂之，耻甚，故讳使若齐自取。○为以，于伪反。"
                },
                {
                    "paragraph": "○归邾娄子益于邾娄。",
                    "zhushu": "获归不书，此书者，善鲁能悔过归之。嫌解邾娄子益无罪，书，故复名之。〇复，扶又反。"
                },
                {
                    "paragraph": "秋，七月。",
                    "zhushu": ""
                },
                {
                    "paragraph": "○冬，十有二月，癸亥，𣏌伯过卒。",
                    "zhushu": "○过，古禾反。"
                },
                {
                    "paragraph": "○齐人归讙及僤。",
                    "zhushu": "书者，善鲁能悔过，归邾娄子益。所丧之邑，不求自得，故不言来，使若不从齐来，与归我侪西田同文。○丧，息狼反。",
                    "type": 2
                },
                {
                    "paragraph": "九年，春，王二月，葬𣏌僖公。",
                    "zhushu": ""
                },
                {
                    "paragraph": "○宋皇瑗帅师取郑师于雍丘。其言取之何？",
                    "zhushu": "据诈战言败也。○雍，于用反。"
                },
                {
                    "paragraph": "易也。其易奈何？诈之也。",
                    "zhushu": "诈，谓陷阱奇伏之类。兵者，为征不义，不为苟胜而已。十三年诈反不月，知此不蒙上月，疾略之尔。○易也，以豉反，下同。阱，才性反。为征，于伪反。"
                },
                {
                    "paragraph": "○夏，楚人伐陈。",
                    "zhushu": ""
                },
                {
                    "paragraph": "○秋，宋公伐郑。",
                    "zhushu": ""
                },
                {
                    "paragraph": "○冬，十月。十年，春，王二月，邾娄子益来奔。",
                    "zhushu": "月者，鲁前获而归之，今来奔，明当尤加礼厚遇之。"
                },
                {
                    "paragraph": "○公会吴伐齐。",
                    "zhushu": ""
                },
                {
                    "paragraph": "○三月，戊戌，齐侯阳生卒。",
                    "zhushu": ""
                },
                {
                    "paragraph": "〇夏，宋人伐郑。",
                    "zhushu": ""
                },
                {
                    "paragraph": "○晋赵鞅帅师侵齐。",
                    "zhushu": ""
                },
                {
                    "paragraph": "〇五月，公至自伐齐。",
                    "zhushu": ""
                },
                {
                    "paragraph": "○葬齐悼公。",
                    "zhushu": ""
                },
                {
                    "paragraph": "○卫公孟彄自齐归于卫。",
                    "zhushu": ""
                },
                {
                    "paragraph": "○薛伯寅卒。",
                    "zhushu": "卒葬略者，与𣏌伯益姑同。○伯寅，二传作“伯夷”，同音以尼反。"
                },
                {
                    "paragraph": "〇秋，葬薛惠公。",
                    "zhushu": ""
                },
                {
                    "paragraph": "○冬，楚公子结帅师伐陈。吴救陈。",
                    "zhushu": "救中国不进者，陈，吴与国，救陈欲以备中国，故不进。",
                    "type": 2
                },
                {
                    "paragraph": "十有一年，春，齐国书帅师伐我。",
                    "zhushu": ""
                },
                {
                    "paragraph": "○夏，陈袁颇出奔郑。",
                    "zhushu": "○颇，破多反。"
                },
                {
                    "paragraph": "○五月，公会吴伐齐。甲戌，齐国书帅师及吴战于艾陵，",
                    "zhushu": "〇艾，五盖反。"
                },
                {
                    "paragraph": "齐师败绩，获齐国书。",
                    "zhushu": "战不言伐，举伐者，鲁与伐而不与战，不从内与伐，使吴为主者，吴主会，故不与夷狄主中国也。言获者，能结日偏战，少进也。○与伐，音预，下“不与伐”同。"
                },
                {
                    "paragraph": "○秋，七月，辛酉，滕子虞母卒。",
                    "zhushu": ""
                },
                {
                    "paragraph": "○冬，十有一月，葬滕隐公。〇卫世叔齐出奔宋。",
                    "zhushu": "",
                    "type": 2
                },
                {
                    "paragraph": "十有二年，春，用田赋。何以书？",
                    "zhushu": "据当赋税，为何书。〇为何，于伪反，下“为同宗”同。"
                },
                {
                    "paragraph": "讥。何讥尔？讥始用田赋也。",
                    "zhushu": "田，谓一井之田。赋者，敛取其财物也。言用田赋者，若今汉家敛民钱，以田为率矣。不言井者，城郭里巷亦有井，嫌悉赋之。礼，税民公田不过什一，军赋十井不过一乘。哀公外慕强吴，空尽国储，故复用田赋，过什一○为率，音律，又音类。乘，绳证反。复，扶又反。"
                },
                {
                    "paragraph": "○夏，五月，甲辰，孟子卒。孟子者何？",
                    "zhushu": "据鲁大夫无孟子。"
                },
                {
                    "paragraph": "昭公之夫人也。其称孟子何？",
                    "zhushu": "据不称夫人某氏。"
                },
                {
                    "paragraph": "讳娶同姓，盖吴女也。",
                    "zhushu": "礼，不娶同姓，买妾不知其姓，则卜之。为同宗共祖，乱人伦，与禽兽无别。昭公既娶，讳而谓之“吴孟子”。“春秋不系吴”者，礼，妇人系姓不系国，虽不讳，犹不系国也。不称夫人，不言薨，不书葬者，深讳之。"
                },
                {
                    "paragraph": "○公会吴于橐皐。",
                    "zhushu": "○橐，章夜反，一音托。"
                },
                {
                    "paragraph": "○秋，公会卫侯、宋皇瑗于运。",
                    "zhushu": "○运，左氏作“郧”。"
                },
                {
                    "paragraph": "○宋向巢帅师伐郑。",
                    "zhushu": ""
                },
                {
                    "paragraph": "○冬，十有二月，𧑄。何以书？记异也。何异尔？不时也。",
                    "zhushu": "𧑄者，与阴杀俱藏。周十二月，夏之十月，不当见，故为异。比年再𧑄者，天不能杀，地不能埋，自是之后，天下大乱，莫能相禁，宋国以亡，齐并于陈氏，晋分为六卿。○𧑄音终，本亦作“螽”，注同。见，贤徧反。",
                    "type": 2
                },
                {
                    "paragraph": "十有三年，春，郑轩达帅师取宋师于嵒。其言取之何？易也。其易奈何？诈反也。",
                    "zhushu": "前宋行诈取郑师，今郑复行诈取之，苟相报偿，不以君子正道，故传言“诈反”。反，犹报也。○嵒，五咸反，一音鱼及反。易，以豉反，下同。郑复，扶又反。“秋以下注同。偿，时亮反。"
                },
                {
                    "paragraph": "夏，许男戍卒。",
                    "zhushu": "比陈、蔡，不当复卒，故卒葬略。○男戍，本亦作成。"
                },
                {
                    "paragraph": "○公会晋侯及吴子于黄池。吴何以称子？",
                    "zhushu": "据救陈称国。"
                },
                {
                    "paragraph": "吴主会也。",
                    "zhushu": "以言及也。时吴强而无道，败齐临菑，乘胜大会中国，齐、晋前驱，鲁、卫骖乘，滕、薛侠毂而趋。以诸夏之众，冠带之国，反背天子而事夷狄，耻甚不可忍言，故深为讳辞。使若吴大以礼义会天下诸侯，以尊事天子，故进称子。〇背，音佩。"
                },
                {
                    "paragraph": "吴主会，则曷为先言晋侯？",
                    "zhushu": "据申之会，楚子主会序上。"
                },
                {
                    "paragraph": "不与夷狄之主中国也。",
                    "zhushu": "明其实自以夷狄之强会诸侯尔。不行礼义，故序晋于上。"
                },
                {
                    "paragraph": "其言及吴子何？",
                    "zhushu": "据钟离之会，殊会吴不言及。僖五年“公及齐侯”，齐侯主会，益明矣。"
                },
                {
                    "paragraph": "会两伯之辞也。",
                    "zhushu": "晋序上者，主会文也。吴言及者，亦人往为主之文也。方不与夷狄主中国，而又事实当见，不可醇夺，故张两伯辞，先晋言及吴子，使若晋主会为伯，吴亦主会为伯，半抑半起，以夺见其事也。语在下。○当见，贤徧反。年内皆同。"
                },
                {
                    "paragraph": "不与夷狄之主中国，则曷为以会两伯之辞言之？",
                    "zhushu": "据伯主人。"
                },
                {
                    "paragraph": "重吴也。",
                    "zhushu": "其实重在吴，故言及。举晋者，讳而不盈。"
                },
                {
                    "paragraph": "曷为重吴？",
                    "zhushu": "据常殊吴。"
                },
                {
                    "paragraph": "吴在是，则天下诸侯莫敢不至也。",
                    "zhushu": "以晋大国，尚犹汲汲于吴，则知诸侯莫敢不至也。不书诸侯者，为微辞，使若天下尽会之，而鲁侯蒙俗会之者，恶愈。齐桓，兼举远明近，此但举大者，非尊天子，故不得襃也。主书者，恶诸侯君事夷狄。〇恶诸，乌路反。"
                },
                {
                    "paragraph": "○楚公子申帅师伐陈。",
                    "zhushu": ""
                },
                {
                    "paragraph": "○于越入吴。",
                    "zhushu": ""
                },
                {
                    "paragraph": "〇秋，公至自会。",
                    "zhushu": "有耻致者，顺讳文也。"
                },
                {
                    "paragraph": "○晋魏多帅师侵卫。此晋魏曼多也，曷为谓之晋魏多？",
                    "zhushu": "据上七年言“曼多”。〇魏多，左氏作“魏曼多”。"
                },
                {
                    "paragraph": "讥二名。二名，非礼也。",
                    "zhushu": "复就晋见者，明先自正而后正人，正人当先正大以帅小。"
                },
                {
                    "paragraph": "葬许元公。",
                    "zhushu": ""
                },
                {
                    "paragraph": "○九月，𧑄。",
                    "zhushu": "先是用田赋，又有会吴之费。〇之费，芳味反，下同。"
                },
                {
                    "paragraph": "○冬，十有一月，有星孛于东方。孛者何？彗星也。其言于东方何？",
                    "zhushu": "据北斗言星名。○孛，音佩。彗星，囚岁反，又息遂反。"
                },
                {
                    "paragraph": "见于旦也。",
                    "zhushu": "旦者，日方出。时宿不复见，故言东方，知为旦。"
                },
                {
                    "paragraph": "何以书？记异也。",
                    "zhushu": "周十一月，夏九月，日在房、心。房、心，天子明堂布政之庭。于此旦见，与日争明者，诸侯代主治，典法灭绝之象。是后周室遂微，诸侯相兼，为秦所灭，燔书道绝。〇治，直吏反。燔，扶元反。"
                },
                {
                    "paragraph": "○盗杀陈夏彄夫。",
                    "zhushu": "○陈夏，户雅反，一本作“廉”。彄夫，苦侯反，又古侯反，一本作“妪”，音同。二传作“夏区夫”。"
                },
                {
                    "paragraph": "〇十有二月，𧑄。",
                    "zhushu": "黄池之会，费重烦之所致。",
                    "type": 2
                },
                {
                    "paragraph": "十有四年，春，西狩获麟。何以书？记异也。何异尔？非中国之兽也。然则孰狩之？",
                    "zhushu": "称西言狩，尊卑未分，据无主名。○狩，手又反。麟，力人反。"
                },
                {
                    "paragraph": "薪采者也。",
                    "zhushu": "西者，据狩言方地，类贱人象也。金主芟艾，而正以春尽，木火当燃之际。举此为文，知庶人采樵薪者。○薪，音新。芟，所衔反。艾，鱼废反。樵，在焦反。"
                },
                {
                    "paragraph": "薪采者，则微者也，曷为以狩言之？",
                    "zhushu": "据天子、诸侯乃言狩。“天王狩于河阳”“公狩于郎”是也。河阳冬言狩，获麟春言狩者，盖据鲁变周之春以为冬。去周之正而行夏之时。○去周，起吕反。行夏，户雅反，下子夏同。"
                },
                {
                    "paragraph": "大之也。",
                    "zhushu": "使若天子、诸侯。"
                },
                {
                    "paragraph": "曷为大之？",
                    "zhushu": "据略微。"
                },
                {
                    "paragraph": "为获麟大之也。曷为为获麟大之？",
                    "zhushu": "据鹳、鹆俱非中国之禽，无加文。〇为获，于伪反，下“为获”“孰为”，注“为谁”“知为”皆同。鹳，音权。鹆，音欲。"
                },
                {
                    "paragraph": "麟者，仁兽也，",
                    "zhushu": "状如麕，一角而戴肉，设武备而不为害，所以为仁也。诗云“麟之角，振振公族”是也。○振，之人反。"
                },
                {
                    "paragraph": "有王者则至，",
                    "zhushu": "上有圣帝明王，天下大平，然后乃至。尚书曰：“箫韶九成，凤皇来仪。击石拊石，百兽率舞。”援神契曰：“德至鸟兽，则凤皇翔，麒麟臻。”〇大平，音泰，下“大平”皆同。拊，芳甫反。援，音袁。麒，音其。"
                },
                {
                    "paragraph": "无王者则不至。",
                    "zhushu": "辟害远也。当春秋时，天下散乱，不当至而至，故为异。"
                },
                {
                    "paragraph": "有以告者曰：“有麕而角者。”孔子曰：“孰为来哉！孰为来哉！”",
                    "zhushu": "见时无圣帝明王，怪为谁来。○有麏，本又作“麇”，亦作“麕”，皆九伦反，尘甲也。○"
                },
                {
                    "paragraph": "反袂拭面，涕沾袍。",
                    "zhushu": "袍，衣前襟也。夫子素案图录，知庶圣刘季当代周。见薪采者获麟，知为其出。何者？麟者，木精。薪采者，庶人燃火之意。此赤帝将代周居其位，故麟为薪采者所执。“西狩获之”者，从东方王于西也。东卯西金象也。言获者，兵戈文也。言汉姓卯金刃，以兵得天下。不地者，天下异也。又先是𧑄虫冬踊，彗金精埽，且置新之象。夫子知其将有六国争强，从横相灭之败，秦、项驱除，积骨流血之虐，然后刘氏乃帝。深闵民之离害甚久，故豫泣也。〇袂，弥世反，衣袖也。涕，他礼反。袍，步刀反，又步报反，衣前襟也。襟，音金。王于，于况反，下“火王”“而王”“之王”同。从横，子容反。驱除，并如字，又上丘具反，下直据反。"
                },
                {
                    "paragraph": "颜渊死，子曰：“噫！",
                    "zhushu": "噫，咄嗟貌。○噫，于其反。咄，丁忽反。"
                },
                {
                    "paragraph": "天丧予！”",
                    "zhushu": "予，我。○丧，息浪反。予，羊汝反我也。"
                },
                {
                    "paragraph": "子路死，子曰：“噫！天祝予！”",
                    "zhushu": "祝，断也。天生颜渊、子路，为夫子辅佐，皆死者，天将亡夫子之证。〇断，丁管反。"
                },
                {
                    "paragraph": "西狩获麟，孔子曰：“吾道穷矣！”",
                    "zhushu": "加姓者，重终也。麟者，大平之符，圣人之类。时得麟而死，此亦天告夫子将没之征，故云尔。"
                },
                {
                    "paragraph": "春秋何以始乎隐？",
                    "zhushu": "据得麟乃作。"
                },
                {
                    "paragraph": "祖之所逮闻也。",
                    "zhushu": "托记髙祖以来事，可及问闻知者，犹曰：“我伹记先人所闻，辟制作之害。”。"
                },
                {
                    "paragraph": "所见异辞，所闻异辞，所传闻异辞。",
                    "zhushu": "所以复发传者，益师以臣见恩，此以君见恩，嫌义异。于所见之世，臣子恩其君父尤厚，故多微辞也。所闻之世，恩王父少杀，故立炀宫不日，武宫日是也。所传闻之世，恩髙祖、曽祖又杀，故子赤卒不日，子般卒日是也。○传，直专反。注“传闻”同。复，扶又反。臣见，贤徧反。下“欲见”同。少杀，所戒反。下同。般，音班。"
                },
                {
                    "paragraph": "何以终乎哀十四年？",
                    "zhushu": "据哀公未终也。"
                },
                {
                    "paragraph": "曰：备矣！",
                    "zhushu": "人道浃，王道备，必止于麟者，欲见拨乱功成于麟，犹尧舜之隆，凤皇来仪。故麟于周为异，春秋记以为瑞，明大平以瑞应为效也。绝笔于春，不书下三时者，起木绝火王，制作道备，当授汉也。又春者岁之始，能常法其始，则无不终竟。○道浃，子协反，一本作“币”。拨，卜末反，理也。应，“应对”之应。"
                },
                {
                    "paragraph": "君子曷为为春秋？",
                    "zhushu": "据以定作五经。"
                },
                {
                    "paragraph": "拨乱世，",
                    "zhushu": "拨，犹治也。"
                },
                {
                    "paragraph": "反诸正，莫近诸春秋。",
                    "zhushu": "得麟之后，天下血书鲁端门，曰：“趋作法，孔圣没，周姫亡，彗东出，秦政起，胡破术，书记散，孔不绝。”子夏明日往视之，血书飞为赤鸟，化为白书，署曰“演孔图”，中有作图制法之状。孔子仰推天命，俯察时变，却观未来，豫解无穷，知汉当继大乱之后，故作拨乱之法以授之。○近，“附近”之近，又如字。演，以善反。"
                },
                {
                    "paragraph": "则未知其为是与？其诸君子乐道尧、舜之道与？",
                    "zhushu": "作传者谦，不敢斥夫子所为作意也。尧舜当古，历象日月星辰，百兽率舞，凤皇来仪。春秋亦以王次春，上法天文，四时具，然后为年，以敬授民时，崇德政，麟乃得称大平。道同者相称，德合者相反，故曰“乐道尧舜之道”。〇其为，于伪反，注“所为”同。是与，音余，下及注同。"
                },
                {
                    "paragraph": "末不亦乐乎？尧舜之知君子也。",
                    "zhushu": "末不亦乐后有圣汉受命而王，德如尧舜之知孔子为制作。"
                },
                {
                    "paragraph": "制春秋之义，以俟后圣，",
                    "zhushu": "待圣汉之王以为法。"
                },
                {
                    "paragraph": "以君子之为，亦有乐乎此也。",
                    "zhushu": "乐其贯于百王而不灭，名与日月并行而不息。"
                }
            ]
        }
    ]
}