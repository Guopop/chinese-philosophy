{
    "name": "仪礼",
    "author": "东汉・郑玄",
    "loadChapterCount": 1,
    "hasZhushu": true,
    "chapters": [
        {
            "name": "士冠礼第一",
            "paragraphs": [
                {
                    "paragraph": "士冠礼第一",
                    "zhushu": "",
                    "type": 1
                },
                {
                    "paragraph": "士冠礼。",
                    "zhushu": ""
                },
                {
                    "paragraph": "筮于庙门。",
                    "zhushu": "筮者，以蓍问日吉凶于易也。冠必筮日于庙门者，重以成人之礼，成子孙也。庙，谓祢庙。不于堂者，嫌蓍之灵由庙神。"
                },
                {
                    "paragraph": "主人玄冠朝服，缁带素韠，即位于门东，西面。",
                    "zhushu": "主人，将冠者之父兄也。玄冠，委貌也。朝服者，十五升布衣而素裳也。衣不言色者，衣与冠同也。筮必朝服者，尊蓍龟之道。缁带，黑缯带也。士带博二寸，再缭四寸，屈垂三尺。素韠曰韦韠，长三尺，上广一尺，下广二尺，其颈五寸，肩、革带博三寸。天子与其臣，玄冕以视朔，皮弁以日视朝。诸侯与其臣，皮弁以视朔，朝服以日视朝。凡染黑，五入为緅，七入为缁，玄则六入与？"
                },
                {
                    "paragraph": "有司如主人服，即位于西方，东面，北上。",
                    "zhushu": "有司，群吏有事者，谓主人之吏，所自辟除府史以下，今时卒吏及假吏是也。"
                },
                {
                    "paragraph": "筮与席、所卦者，具馔于西塾。",
                    "zhushu": "筮，所以问吉凶，谓蓍也。所卦者，所以画地记爻。易曰：“六画而成卦。”馔，陈也。具，俱也。西塾，门外西堂也。"
                },
                {
                    "paragraph": "布席于门中，闑西阈外，西面。",
                    "zhushu": "闑，门橛。阈，阃也。古文“闑”为“𣙗”，“阈”为“蹙”。"
                },
                {
                    "paragraph": "筮人执策，抽上韇，兼执之，进受命于主人。",
                    "zhushu": "筮人，有司主三易者。韇，藏策之器。今时藏弓矢者，谓之韇丸也。兼，并也。进，前也，自西方而前。受命者，当知所筮也。"
                },
                {
                    "paragraph": "宰自右少退，赞命。",
                    "zhushu": "宰，有司主政教者。自，由也。賛，佐也。命，告也。佐主人告所以筮也。少仪曰：“賛币自左，诏辞自右。”。"
                },
                {
                    "paragraph": "筮人许诺，右还，即席坐，西面。卦者在左。",
                    "zhushu": "即，就也。东面受命，右还，北行就席。卦者，有司主画地识爻者也。"
                },
                {
                    "paragraph": "卒筮，书卦，执以示主人。",
                    "zhushu": "卒，已也。书卦者，筮人以方写所得之卦也。"
                },
                {
                    "paragraph": "主人受眡，反之。",
                    "zhushu": "反，还也。"
                },
                {
                    "paragraph": "筮人还，东面，旅占，卒，进告吉。",
                    "zhushu": "旅，众也。还与其属共占之。古文“旅”作“胪”。"
                },
                {
                    "paragraph": "若不吉，则筮远日，如初仪。",
                    "zhushu": "远日，旬之外。"
                },
                {
                    "paragraph": "彻筮席，",
                    "zhushu": "彻，去也，敛也。"
                },
                {
                    "paragraph": "宗人告事毕。",
                    "zhushu": "宗人，有司主礼者。"
                },
                {
                    "paragraph": "主人戒宾，宾礼辞，许。",
                    "zhushu": "戒，警也，告也。宾，主人之僚友。古者有吉事，则乐与贤者欢成之。有凶事，则欲与贤者哀戚之。今将冠子，故就告僚友使来。礼辞，一辞而许。再辞而许，曰固辞。三辞曰终辞，不许也。"
                },
                {
                    "paragraph": "主人再拜，宾答拜。主人退，宾拜送。",
                    "zhushu": "退，去也，归也。"
                },
                {
                    "paragraph": "前期三日，筮宾，如求日之仪。",
                    "zhushu": "前期三日，空二日也。筮宾，筮其可使冠子者，贤者恒吉。冠义曰：“古者冠礼，筮日筮宾，所以敬冠事。敬冠事，所以重礼。重礼，所以为国本。”。"
                },
                {
                    "paragraph": "乃宿宾。宾如主人服，出门左，西面，再拜。主人东面，答拜。",
                    "zhushu": "宿，进也。宿者必先戒，戒不必宿。其不宿者，为众宾，或悉来，或否。主人朝服。"
                },
                {
                    "paragraph": "乃宿宾，宾许，主人再拜，宾答拜。主人退，宾拜送。",
                    "zhushu": "乃宿宾者，亲相见，致其辞。"
                },
                {
                    "paragraph": "宿賛冠者一人，亦如之。",
                    "zhushu": "賛冠者，佐宾为冠事者，谓宾若他官之属，中士若下士也。宿之以筮宾之明日。"
                },
                {
                    "paragraph": "厥明夕，为期于庙门之外。主人立于门东，兄弟在其南，少退，西面，北上。有司皆如宿服，立于西方，东面，北上。",
                    "zhushu": "厥，其也。宿服，朝服。"
                },
                {
                    "paragraph": "𢷤者请期，宰告曰：“质明行事。”",
                    "zhushu": "𢷤者，有司佐礼者。在主人曰𢷤，在客曰介。质，正也。宰告曰：“旦日正明行冠事。”。"
                },
                {
                    "paragraph": "告兄弟及有司。",
                    "zhushu": "𢷤者告也。"
                },
                {
                    "paragraph": "告事毕，",
                    "zhushu": "宗人告也。"
                },
                {
                    "paragraph": "𢷤者告期于宾之家。",
                    "zhushu": ""
                },
                {
                    "paragraph": "夙兴，设洗，直于东荣，南北以堂深。水在洗东，",
                    "zhushu": "夙，早也。兴，起也。洗，承盥洗者弃水器也。士用铁。荣，屋翼也。周制自卿大夫以下，其室为夏屋。水器尊卑皆用金罍，及大小异。"
                },
                {
                    "paragraph": "陈服于房中西墉下，东领北上。",
                    "zhushu": "墉，墙。"
                },
                {
                    "paragraph": "爵弁服，纁裳，纯衣，缁带，韎韐。",
                    "zhushu": "此与君祭之服。杂记曰：“士弁而祭于公。”爵弁者，冕之次，其色赤而㣲黑，如爵头然，或谓之緅，其布三十升。纁裳，浅绛裳。凡染绛，一入谓之縓，再入谓之頳，三入谓之纁，朱则四入与。纯衣，丝衣也。余衣皆用布，唯冕与爵弁服用丝耳。先裳后衣者，欲令下近缁，明衣与带同色。韎韐，缊韨也。士缊韨而幽衡，合韦为之。士染以茅搜，因以名焉。今齐人名蒨为韎韐。韨之制似韠，冠弁者不与衣陈而言于上，以冠名服耳。今文纁皆作熏。"
                },
                {
                    "paragraph": "皮弁服素积，缁带，素韠。",
                    "zhushu": "此与君视朔之服也。皮弁者，以白鹿皮为冠，象上古也。积犹辟也，以素为裳，辟蹙其要中。皮弁之衣，用布亦十五升，其色象焉。"
                },
                {
                    "paragraph": "玄端，玄裳、黄裳、杂裳可也，缁带，爵韠。",
                    "zhushu": "此莫夕于朝之服。玄端即朝服之衣，易其裳耳。上士玄裳，中士黄裳，下士杂裳。杂裳者，前玄后黄。易曰：“夫玄黄者，天地之杂色，天玄而地黄。”士皆爵韦为韠，其爵同。不以玄冠名服者，是为缁布冠陈之。玉藻曰：“韠，君朱，大夫素，士爵韦。"
                },
                {
                    "paragraph": "缁布冠缺项，青组缨属于缺。缁纚广终幅，长六尺。皮弁笄，爵弁笄，缁组纮纁边，同箧。”",
                    "zhushu": "缺，读如“有頍者弁”之頍。缁布冠无笄者著頍，围发际，结项中，隅为四缀，以固冠也。项中有𦁐，亦由固頍为之耳。今未冠笄者著卷帻，頍象之所生也。滕、薛名蔮为頍。属，犹著。纚，今之帻梁也。终，充也。纚一幅长六尺，足以韬发而结之矣。笄，今之簮。有笄者屈组为纮，垂为饰。无笄者缨而结其绦。纁边，组侧赤也。同箧，谓此上凡六物。隋方曰箧。"
                },
                {
                    "paragraph": "栉实于箪。",
                    "zhushu": "箪，笥也。"
                },
                {
                    "paragraph": "蒲筵二，在南。",
                    "zhushu": "筵，席也。"
                },
                {
                    "paragraph": "侧尊一甒醴，在服北。有篚实勺、觯、角柶，脯醢，南上。",
                    "zhushu": "侧，犹特也。无偶曰侧，置酒曰尊。侧者，无玄酒。服北者，纁裳北也。篚，竹器如笭者。勺，尊升，所以𣂏酒也。爵三升曰觯。柶状如七，以角为之者，欲滑也。南上者，篚次尊，笾豆次篚。古文“甒”作“庑”。"
                },
                {
                    "paragraph": "爵弁、皮弁、缁布冠，各一匴，执以待于西坫南，南面，东上。宾升则东面。",
                    "zhushu": "爵弁者，制如冕，黑色，但无缫耳。周礼：“王之皮弁，会五采玉琪，象邸玉笄。诸侯及孤卿大夫之冕、皮弁，各以其等为之。”则士之皮弁，又无玉象邸饰。缁布冠，今小吏冠其遗象也。匴，竹器名，今之冠箱也。执之者，有司也。坫在堂角。古文“匴”作“篹”，“坫”为“䄡”。"
                },
                {
                    "paragraph": "主人玄端爵韠，立于阼阶下，直东序，西面。",
                    "zhushu": "玄端，士入庙之服也。阼，犹酢也。东阶所以答酢宾客也。堂东西墙谓之序。"
                },
                {
                    "paragraph": "兄弟毕袗玄，立于洗东，西面，北上。",
                    "zhushu": "兄弟，主人亲戚也。毕，犹尽也。袗，同也。玄者，玄衣、玄裳也，缁带韠。位在洗东，退于主人。不爵韠者，降于主人也。古文“袗”为“均”也。"
                },
                {
                    "paragraph": "𢷤者玄端，负东塾。",
                    "zhushu": "东塾，门内东堂，负之北面。"
                },
                {
                    "paragraph": "将冠者采衣，紒，在房中，南面。",
                    "zhushu": "采衣，未冠者所服。玉藻曰：“童子之节也，缁布衣，锦缘，锦绅并纽，锦束发，皆朱锦也。”紒，结发。古文“紒”为“结”。"
                },
                {
                    "paragraph": "宾如主人服，賛者玄端从之，立于外门之外。",
                    "zhushu": "外门，大门外。"
                },
                {
                    "paragraph": "𢷤者告，",
                    "zhushu": "告者出请入告。"
                },
                {
                    "paragraph": "主人迎出门左，西面再拜，宾答拜。",
                    "zhushu": "左，东也。出以东为左，入以东为右。"
                },
                {
                    "paragraph": "主人揖賛者，与宾揖，先入。",
                    "zhushu": "賛者贱，揖之而已。又与宾揖，先入道之，賛者随宾。"
                },
                {
                    "paragraph": "毎曲揖，",
                    "zhushu": "周左宗庙。入外门，将东曲，揖。直庙，将北曲，又揖。"
                },
                {
                    "paragraph": "至于庙门，揖入。三揖，至于阶，三让。",
                    "zhushu": "入门将右曲，揖；将北曲，揖；当碑，揖。"
                },
                {
                    "paragraph": "主人升，立于序端，西面。宾西序东面。",
                    "zhushu": "主人、宾俱升，立相郷。"
                },
                {
                    "paragraph": "賛者盥于洗西，升，立于房中，西面南上。",
                    "zhushu": "盥于洗西，由宾阶升也。立于房中，近其事也。南上，尊于主人之賛者。古文“盥”皆作“浣”。"
                },
                {
                    "paragraph": "主人之賛者，筵于东序，少北，西面。",
                    "zhushu": "主人之賛者，其属中士若下士。筵，布席也。东序，主人位也。适子冠于阼，少北，辟主人。"
                },
                {
                    "paragraph": "将冠者出房，南面。",
                    "zhushu": "南面，立于房外之西，待宾命。"
                },
                {
                    "paragraph": "賛者奠纚笄栉于筵南端。",
                    "zhushu": "賛者，宾之賛冠者也。奠，停也。古文“栉”为“节”。"
                },
                {
                    "paragraph": "宾揖将冠者，将冠者即筵坐，賛者坐，栉，设纚。",
                    "zhushu": "即，就。设，施。"
                },
                {
                    "paragraph": "宾降，主人降。宾辞，主人对。",
                    "zhushu": "主人降，为宾将盥，不敢安位也。辞对之辞未闻。"
                },
                {
                    "paragraph": "宾盥卒，壹揖壹让，升。主人升，复初位。",
                    "zhushu": "揖、让皆壹者，降于初。古文“壹”皆作“一”。"
                },
                {
                    "paragraph": "宾筵前坐，正纚，兴，降西阶一等。执冠者升一等，东面授宾。",
                    "zhushu": "正纚者，将加冠，宜亲之。兴，起也。降，下也。下一等，升一等，则中等相授。冠，缁布冠也。"
                },
                {
                    "paragraph": "宾右手执项，左手执前，进容，乃祝，坐如初，乃冠。兴，复位。賛者卒。",
                    "zhushu": "进容者，行翔而前鸧焉，至则立祝。坐如初，坐筵前。兴，起也。复位，西序东面。卒，谓设缺项结缨也。"
                },
                {
                    "paragraph": "冠者兴，宾揖之适房，服玄端爵韠，出房，南面。",
                    "zhushu": "复出房南面者，一加礼成，观众以容体。"
                },
                {
                    "paragraph": "宾揖之，即筵坐，栉，设笄。宾盥，正纚如初，降二等，受皮弁，右执项，左执前，进祝，加之如初，复位。賛者卒纮。",
                    "zhushu": "如初，为不见者言也。卒纮，谓系属之。"
                },
                {
                    "paragraph": "兴。宾揖之适房，服素积素韠，容，出房南面。",
                    "zhushu": "容者，再加弥成，其仪益繁。"
                },
                {
                    "paragraph": "宾降三等，受爵弁，加之，服纁裳韎韐，其他如加皮弁之仪。",
                    "zhushu": "降三等，下至地。他谓卒纮容出。"
                },
                {
                    "paragraph": "彻皮弁、冠、栉、筵，入于房。",
                    "zhushu": "彻者，賛冠者，主人之賛者为之。"
                },
                {
                    "paragraph": "筵于户西，南面。",
                    "zhushu": "筵，主人之賛者。户西，室户西。"
                },
                {
                    "paragraph": "賛者洗于房中，侧酌醴，加柶覆之，面叶。",
                    "zhushu": "洗，盥而洗爵者。昏礼曰：“房中之洗在北堂，直室东隅。篚在洗东，北面盥。”侧酌者，言无为之荐者。面，前也。叶，柶大端。賛酌者，宾尊不入房。古文“叶”为“擖”。"
                },
                {
                    "paragraph": "宾揖冠者就筵，筵西南面。宾受醴于户东，加柶，面枋，筵前北面。",
                    "zhushu": "户东，室户东。今文枋为“柄”。"
                },
                {
                    "paragraph": "冠者筵西拜，受觯，宾东面答拜。",
                    "zhushu": "筵西拜，南面拜也。宾还答拜于西序之位。东面者，明成人与为礼，异于答主人。"
                },
                {
                    "paragraph": "荐脯醢。",
                    "zhushu": "賛冠者也。"
                },
                {
                    "paragraph": "冠者即筵坐，左执觯，右祭脯醢，以柶祭醴三，兴。筵末坐，啐醴，建柶，兴。降筵坐，奠觯拜，执觯兴。宾答拜。",
                    "zhushu": "建柶，扱柶于醴中。其拜皆如初。古文“啐”为“呼”。"
                },
                {
                    "paragraph": "冠者奠觯于荐东，降筵，北面坐，取脯，降自西阶，适东壁，北面见于母。",
                    "zhushu": "荐东，荐左。凡奠爵，将举者于右，不举者于左。适东壁者，出闱门也。时母在闱门之外，妇人入庙由闱门。"
                },
                {
                    "paragraph": "母拜受，子拜送，母又拜。",
                    "zhushu": "妇人于丈夫，虽其子犹侠拜。"
                },
                {
                    "paragraph": "宾降，直西序，东面。主人降，复初位。",
                    "zhushu": "初位，初至阶让升之位。"
                },
                {
                    "paragraph": "冠者立于西阶东，南面。宾字之，冠者对。",
                    "zhushu": "对，应也。其辞未闻。"
                },
                {
                    "paragraph": "宾出，主人送于庙门外。",
                    "zhushu": "不出外门。将醴之。"
                },
                {
                    "paragraph": "请醴宾，宾礼辞，许，宾就次。",
                    "zhushu": "此“醴”当作“礼”。礼宾者，谢其自勤劳也。次，门外更衣处也，以帷幕簟席为之。"
                },
                {
                    "paragraph": "冠者见于兄弟，兄弟再拜，冠者答拜。见賛者，西面拜，亦如之。",
                    "zhushu": "见賛者西面拜，则见兄弟东面拜。賛者后宾出。"
                },
                {
                    "paragraph": "入见姑姊，如见母。”",
                    "zhushu": "入，入寝门也。庙在寝门外，如见母者，亦北面，姑与姊亦侠拜也。不见妹，妹卑。"
                },
                {
                    "paragraph": "乃易服，服玄冠、玄端、爵韠，奠摰见于君。遂以挚见于乡大夫、乡先生。",
                    "zhushu": "易服不朝服者，非朝事也。挚，雉也。乡先生，郷中老人为卿大夫致仕者。"
                },
                {
                    "paragraph": "乃醴宾以壹献之礼。",
                    "zhushu": "壹献者，主人献宾而已，即燕无亚献者。献酢酬宾，主人各两爵而礼成。特牲、少牢馈食之礼献尸，此其类也。士礼一献，卿大夫三献。礼宾不用柶者，泲其醴。内则曰：“饮，重醴清糟、稻醴清糟、黍醴清糟、梁醴清糟。”凡醴事，质者用糟，文者用清。"
                },
                {
                    "paragraph": "主人酬宾，束帛俪皮。",
                    "zhushu": "饮宾客而从之以财货曰酬，所以申畅厚意也。束帛，十端也。俪皮，两鹿皮也。古文“俪”为“离”。"
                },
                {
                    "paragraph": "賛者皆与，賛“冠者为介”。",
                    "zhushu": "賛者，众宾也。皆与，亦饮酒为众宾。介宾之辅，以賛为之，尊之。饮酒之礼，贤者为宾，其次为介。"
                },
                {
                    "paragraph": "宾出，主人送于外门外，再拜，归宾俎。",
                    "zhushu": "一献之礼，有荐有俎，其牲未闻。使人归诸宾家也。"
                },
                {
                    "paragraph": "若不醴，则醮用酒。",
                    "zhushu": "若不醴，谓国有旧俗可行，圣人用焉不改者也。曲礼曰：“君子行礼，不求变俗。祭祀之礼，居丧之服，哭泣之位，皆如其国之故，谨修其法而审行之。”是酌而无酬酢曰醮。醴，亦当为“礼”。"
                },
                {
                    "paragraph": "尊于房户之间，两甒，有禁，玄酒在西，加勺，南枋。",
                    "zhushu": "房户间者，房西室户东也。禁，承尊之器也。名之为禁者，因为酒戒也。玄酒，新水也。虽今不用，犹设之不忘古也。"
                },
                {
                    "paragraph": "洗，有篚在西，南顺。",
                    "zhushu": "洗，庭洗，当东荣，南北以堂深。篚，亦以盛勺觯，陈于洗西。南顺，北为上也。"
                },
                {
                    "paragraph": "始加，醮用脯醢。宾降，取爵于篚，辞降如初。卒洗，升酌，",
                    "zhushu": "始加者，言一加一醮也。加冠于东序，醮之于户西，同耳。始醮亦荐脯醢。宾降者，爵在庭，酒在堂，将自酌也。辞降如初，如将冠时降盥，辞主人降也。凡荐出自东房。"
                },
                {
                    "paragraph": "冠者拜受，宾答拜如初。",
                    "zhushu": "賛者筵于户西，宾升，揖冠者就筵，乃酌。冠者南面拜受，宾授爵，东面答拜，如醴礼也。于宾答拜，賛者则亦荐之。"
                },
                {
                    "paragraph": "冠者升筵坐，左执爵，右祭脯醢，祭酒，兴，筵末坐，啐酒，降筵拜，宾答拜。冠者奠爵于荐东，立于筵西。",
                    "zhushu": "冠者立俟宾命，宾揖之，则就东序之筵。"
                },
                {
                    "paragraph": "彻荐、爵，筵尊不彻。",
                    "zhushu": "彻荐与爵者，辟后加也。不彻筵、尊，三加可相因，由便也。"
                },
                {
                    "paragraph": "加皮弁，如初仪。再醮，摄酒，其他皆如初。",
                    "zhushu": "摄，犹整也。整酒，谓挠之。今文“摄”为聂。"
                },
                {
                    "paragraph": "加爵弁，如初仪。三醮，有乾肉折俎，哜之，其他如初。北面取脯，见于母。",
                    "zhushu": "乾肉，牲体之脯也。折其体以为俎。哜，尝之。"
                },
                {
                    "paragraph": "若杀，则特豚，载合升，离肺实于鼎，设扃鼏。",
                    "zhushu": "特豚，一豚也。凡牲皆用左胖，煑于镬曰亨，在鼎曰升，在俎曰载。载合升者，明亨与载皆合左右胖。离，割也。割肺者，使可祭也，可哜也。今文“扃”为“铉”，古文“鼏”为“密”。"
                },
                {
                    "paragraph": "始醮，如初。",
                    "zhushu": "亦荐脯醢，彻荐、爵，筵尊不彻矣。"
                },
                {
                    "paragraph": "再醮，两豆：葵菹、蠃醢；两笾，栗、脯。",
                    "zhushu": "蠃醢，螔蝓醢。今文“蠃”为“蜗”。"
                },
                {
                    "paragraph": "三醮，摄酒如再醮，加俎哜之，皆如初，哜肺。",
                    "zhushu": "摄酒如再醮，则再醮亦摄之矣。加俎哜之，“哜”当为“祭”字之误也。祭俎如初，如祭脯醢。"
                },
                {
                    "paragraph": "卒醮，取笾脯以降，如初。",
                    "zhushu": ""
                },
                {
                    "paragraph": "若孤子，则父兄戒宿。",
                    "zhushu": "父兄，诸父诸兄。"
                },
                {
                    "paragraph": "冠之日，主人紒而迎宾，拜，揖，让，立于序端，皆如冠主，礼于阼。",
                    "zhushu": "冠主，冠者亲父若宗兄也。古文“紒”为“结”。今文“礼”作“醴”。"
                },
                {
                    "paragraph": "凡拜，北面于阼阶上，宾亦北面于西阶上答拜。若杀，则举鼎陈于门外，直东塾，北面。",
                    "zhushu": "孤子得申礼，盛之。父在，有鼎不陈于门外。"
                },
                {
                    "paragraph": "若庶子，则冠于房外，南面，遂醮焉。",
                    "zhushu": "房外，谓尊东也。不于阼阶，非代也。不醮于客位，成而不尊。"
                },
                {
                    "paragraph": "冠者母不在，则使人受脯于西阶下，",
                    "zhushu": ""
                },
                {
                    "paragraph": "戒宾曰：“某有子某，将加布于其首，愿吾子之教之也。”",
                    "zhushu": "吾子，相亲之辞。吾，我也。子，男子之羙穪。古文“某”为“谋”。"
                },
                {
                    "paragraph": "宾对曰：“某不敏，恐不能共事，以病吾子，敢辞。”",
                    "zhushu": "病，犹辱也。古文“病”为“秉”。"
                },
                {
                    "paragraph": "主人曰：“某犹愿吾子之终教之也。”宾对曰：“吾子重有命，某敢不从。”",
                    "zhushu": "敢不从，许之辞。"
                },
                {
                    "paragraph": "宿曰：“某将加布于某之首，吾子将莅之，敢宿。”宾对曰：“某敢不夙兴。”",
                    "zhushu": "莅，临也。今文无“对”。"
                },
                {
                    "paragraph": "始加，祝曰：“令月吉日，始加元服。",
                    "zhushu": "令、吉，皆善也。元，首也。"
                },
                {
                    "paragraph": "弃尔幼志，顺尔成德。寿考惟祺，介尔景福。”",
                    "zhushu": "尔，女也。既冠为成徳。祺，祥也。介、景，皆大也。因冠而戒且劝之，女如是，则有寿考之祥，大女之大福也。"
                },
                {
                    "paragraph": "再加曰：“吉月令辰，乃申尔服。",
                    "zhushu": "辰，子丑也。申，重也。"
                },
                {
                    "paragraph": "敬尔威仪，淑慎尔德。眉寿万年，永受胡福。”",
                    "zhushu": "胡，犹遐也，远也。远无穷。古文“眉”作“麋”。"
                },
                {
                    "paragraph": "三加曰：“以岁之正，以月之令，咸加尔服。",
                    "zhushu": "正，犹善也。咸，皆也。皆加女之三服，谓缁布冠、皮弁、爵弁也。"
                },
                {
                    "paragraph": "兄弟具在，以成厥德。",
                    "zhushu": "厥，其。"
                },
                {
                    "paragraph": "黄耇无疆，受天之庆。”",
                    "zhushu": "黄，黄发也。耇，冻梨也。皆寿征也。疆，竟。"
                },
                {
                    "paragraph": "醴辞曰：“甘醴惟厚，嘉荐令芳。",
                    "zhushu": "嘉，善也。善荐，谓脯醢。芳，香也。"
                },
                {
                    "paragraph": "拜受祭之，以定尔祥。承天之休，寿考不忘。”",
                    "zhushu": "休，美也。不忘，长有令名。"
                },
                {
                    "paragraph": "醮辞曰：“旨酒既清，嘉荐亶时。",
                    "zhushu": "亶，诚也。古文“亶”为“瘅”。"
                },
                {
                    "paragraph": "始加元服，兄弟具来。孝友时格，永乃保之。”",
                    "zhushu": "善父母为孝，善兄弟为友。时，是也。格，至也。永，长也。保，安也。行此乃能保之。今文“格”为“嘏”，凡醮者不祝。"
                },
                {
                    "paragraph": "再醮曰：“旨酒既湑，嘉荐伊脯。",
                    "zhushu": "湑，清也。伊，惟也。"
                },
                {
                    "paragraph": "乃申尔服，礼仪有序。祭此嘉爵，承天之祜。”",
                    "zhushu": "祜，福也。"
                },
                {
                    "paragraph": "三醮曰：“旨酒令芳，笾豆有楚。",
                    "zhushu": "旨，美也。楚，陈列之貌。"
                },
                {
                    "paragraph": "咸加尔服，肴升折俎。",
                    "zhushu": "肴升折俎，亦谓豚。"
                },
                {
                    "paragraph": "承天之庆，受福无疆。”",
                    "zhushu": ""
                },
                {
                    "paragraph": "字辞曰：“礼仪既备，令月吉日，昭告尔字。",
                    "zhushu": "昭，明也。"
                },
                {
                    "paragraph": "爰字孔嘉，髦士攸宜。",
                    "zhushu": "爰，于也。孔，甚也。髦，俊也。攸，所也。"
                },
                {
                    "paragraph": "宜之于假，永受保之，曰伯某甫。”仲叔季，唯其所当。",
                    "zhushu": "于，犹为也。假，大也。宜之是为大矣。伯、仲、叔、季，长幼之称。甫，是丈夫之美称。孔子为尼甫，周大夫有嘉甫，宋大夫有孔甫，是其类。甫字或作“父”。"
                },
                {
                    "paragraph": "屦，夏用葛。玄端黑屦，青絇繶纯，纯博寸。",
                    "zhushu": "屦者，顺裳色，玄端黑屦，以玄裳为正也。絇之言拘也，以为行戒，状如刀衣鼻，在屦头。繶，缝中紃也。纯，缘也。三者皆青。博，广也。"
                },
                {
                    "paragraph": "素积白屦，以魁柎之，缁絇繶纯，纯博寸。",
                    "zhushu": "魁，蜃蛤。柎，注者。"
                },
                {
                    "paragraph": "爵弁纁屦，黑絇繶纯，纯博寸。",
                    "zhushu": "爵弁屦以黑为饰。爵弁尊，其屦饰以缋。次。"
                },
                {
                    "paragraph": "冬，皮屦可也。不屦穗屦。",
                    "zhushu": "穗屦，丧屦也。缕不灰治曰穗。"
                },
                {
                    "paragraph": "记：",
                    "zhushu": ""
                },
                {
                    "paragraph": "冠义。始冠，缁布之冠也。大古冠布，齐则缁之。其緌也，孔子曰：“吾未之闻也，冠而敝之可也。”",
                    "zhushu": "大古，唐、虞以上。緌，缨饰。未之闻，大古质，盖亦无饰。重古始冠，冠其齐冠。白布冠者，今之丧冠是也。"
                },
                {
                    "paragraph": "适子冠于阼，以著代也。醮于客位，加有成也。",
                    "zhushu": "醮，夏、殷之礼，毎加于阼阶，醮之于客位，所以尊敬之，成其为人也。"
                },
                {
                    "paragraph": "三加弥尊，谕其志也。",
                    "zhushu": "弥，犹益也。冠服后如益尊。谕其志者，欲其德之进也。"
                },
                {
                    "paragraph": "冠而字之，敬其名也。",
                    "zhushu": "名者质，所受于父母。冠成人，益文，故敬之也。今文无“之”。"
                },
                {
                    "paragraph": "委貌，周道也。章甫，殷道也。毋追，夏后氏之道也。",
                    "zhushu": "委，犹安也，言所以安正容貌。章，明也。殷质，言以表明丈夫也。甫或为“父”，今文为“斧”。毋，发声也。追，犹堆也。夏后氏质，以其形名之。三冠皆所常服以行道也，其制之异同未之闻。"
                },
                {
                    "paragraph": "周弁，殷冔，夏收。",
                    "zhushu": "弁名出于槃。槃，大也，言所以自光大也。冔名出于幠。幠，覆也，言所以自覆饰也。收，言所以收敛发也。其制之异亦未闻。"
                },
                {
                    "paragraph": "三王共皮弁素积。",
                    "zhushu": "质不变。"
                },
                {
                    "paragraph": "无大夫冠礼，而有其昏礼。古者五十而后爵，何大夫冠礼之有？",
                    "zhushu": "据时有未冠而命为大夫者。周之初礼，年未五十而有贤才者，试以大夫之事，犹服士服，行士礼。二十而冠，急成人也。五十乃爵，重官人也。大夫或时改取，有昏礼是也。"
                },
                {
                    "paragraph": "公侯之有冠礼也，夏之末造也。",
                    "zhushu": "造，作也。自夏初以上，诸侯虽父死子继，年未满五十者，亦服士服，行士礼，五十乃命也。至其衰末，上下相乱，篡杀所由生，故作公侯冠礼，以正君臣也。坊记曰：“君不与同姓同车，与异姓同车不同服，示民不嫌也。以此坊民，民犹得同姓以杀其君也。”。"
                },
                {
                    "paragraph": "天子之元子犹士也，天下无生而贵者也。",
                    "zhushu": "元子，世子也。无生而贵，皆由下升。"
                },
                {
                    "paragraph": "继世以立诸侯，象贤也。",
                    "zhushu": "象，法也。为子孙能法先祖之贤，故使之继世也。"
                },
                {
                    "paragraph": "以官爵人，德之杀也。",
                    "zhushu": "杀，犹衰也。德大者，爵以大官，德小者，爵以小官。"
                },
                {
                    "paragraph": "死而谥，今也。古者生无爵，死无谥。",
                    "zhushu": "今，谓周衰，记之时也。古，谓殷。殷士生不为爵，死不为谥。周制以士为爵，死犹不为谥耳，下大夫也。今记之时，士死则谥之，非也。谥之，由鲁庄公始也。"
                }
            ]
        },
        {
            "name": "士昏礼第二",
            "paragraphs": [
                {
                    "paragraph": "士昏礼第二",
                    "zhushu": "",
                    "type": 1
                },
                {
                    "paragraph": "昏礼",
                    "zhushu": ""
                },
                {
                    "paragraph": "下达，纳采用鴈。",
                    "zhushu": "达，通也。将欲与彼合昏姻，必先使媒氏下通其言，女氏许之，乃后使人纳其采择之礼。用鴈为挚者，取其顺阴阳往来。诗云：取妻如之何，匪媒不得昏。必由媒交接，设绍介，皆所以养廉耻。"
                },
                {
                    "paragraph": "主人筵于户西，西上，右几。",
                    "zhushu": "主人，女父也。筵，为神布席也。户西者，尊处。将以先祖之遗体许人，故受其礼于祢庙也。席西上，右设几。神不统于人，席有首尾。"
                },
                {
                    "paragraph": "使者玄端至。",
                    "zhushu": "使者，夫家之属，若群吏使往来者。玄端，士莫夕之服，又服以事其庙，有司缁裳。"
                },
                {
                    "paragraph": "𢷤者出请事，入告。",
                    "zhushu": "𢷤者，有司佐礼者。请犹问也。礼不必事，虽知犹问之，重慎也。"
                },
                {
                    "paragraph": "主人如宾服，迎于门外，再拜。宾不答拜，揖入。",
                    "zhushu": "门外，大门外。不答拜者，奉使不敢当其盛礼。"
                },
                {
                    "paragraph": "至于庙门，揖入。三揖。至于阶，三让。",
                    "zhushu": "入三揖者，至内𩅸，将曲，揖；既曲北面，揖，当碑，揖。"
                },
                {
                    "paragraph": "主人以宾升，西面。宾升西阶，当阿，东面致命。主人阼阶上，北面，再拜，",
                    "zhushu": "阿，栋也。入堂深，示亲亲。今文阿为𢈧。"
                },
                {
                    "paragraph": "授于楹间，南面。",
                    "zhushu": "授于楹间，明为合好，其节同也。南面，并授也。"
                },
                {
                    "paragraph": "宾降，出。主人降，授老鴈。",
                    "zhushu": "老群吏之尊者。"
                },
                {
                    "paragraph": "𢷤者出请，",
                    "zhushu": "不必宾之事有无。"
                },
                {
                    "paragraph": "宾执鴈请问名，主人许。宾入授，如初礼。",
                    "zhushu": "问名者将归卜其吉凶。古文礼为醴。"
                },
                {
                    "paragraph": "𢷤者出请宾，告事毕，入。告出请醴。宾。",
                    "zhushu": "此醴亦当为礼。礼宾者，欲厚之。"
                },
                {
                    "paragraph": "宾礼辞，许。",
                    "zhushu": "礼辞一辞。"
                },
                {
                    "paragraph": "主人彻几，改筵，东上，侧尊甒醴于房中。",
                    "zhushu": "彻几改筵者，乡为神，今为人侧尊，亦言无玄酒。侧尊于房中，亦有篚，有笾豆，如冠礼之设。"
                },
                {
                    "paragraph": "主人迎宾于庙门外，揖让如初，升。主人北面再拜。宾西阶上北面，答拜。主人拂几授校，拜送。宾以几辟北面，设于坐，左之，西阶上答拜。",
                    "zhushu": "拂，拭也。拭几者，尊宾新之也。校，几足。辟逡遁。古文校为枝。"
                },
                {
                    "paragraph": "賛者酌醴，加角柶、面叶，出于房。",
                    "zhushu": "賛，佐也。佐主人酌事也。賛者亦洗酌，加角柶覆之，如冠礼矣。出房，南面，待主人迎受。古文𦯧作擖。"
                },
                {
                    "paragraph": "主人受醴，面枋筵前西北面，宾拜受醴，复位。主人阼阶上拜送。",
                    "zhushu": "主人西北面，疑立待宾。即，筵也。宾复位于西阶上，北面，明相尊敬。此筵不主为饮食起。"
                },
                {
                    "paragraph": "賛者荐脯醢。",
                    "zhushu": "荐进。"
                },
                {
                    "paragraph": "宾即筵坐，左执觯，祭脯醢，以柶祭醴三，西阶上北面坐啐醴，建柶，兴，坐奠觯，遂拜。主人答拜。",
                    "zhushu": "即，就也。左执觯，则祭以右手也。凡祭于脯醢之豆间，必所为祭者，谦敬，示有所先也。啐，尝也。尝之者，成主人意。建犹扱也。兴，起也。奠，停也。"
                },
                {
                    "paragraph": "宾即筵，奠于荐左，降筵北。面坐取脯，主人辞，",
                    "zhushu": "荐左笾豆之东。降，下也。自取脯者，尊主人之赐，将归，执以反命。辞者，辞其亲彻。"
                },
                {
                    "paragraph": "宾降，授人脯，出。主人送于门外，再拜。",
                    "zhushu": "人谓使者，从者，授于阶下西面，然后出去。"
                },
                {
                    "paragraph": "纳吉，用鴈，如纳采礼。",
                    "zhushu": "归卜于庙，得吉兆，复使使者往告，昏姻之事于是定。"
                },
                {
                    "paragraph": "纳征，玄纁，束帛、俪皮，如纳吉礼。",
                    "zhushu": "征，成也。使使者纳币以成昏。礼用玄纁者，象阴阳备也。束帛，十端也。周礼曰：凡嫁子取妻，入币纯帛无过五两。俪，两也。执束帛以致命。两皮为庭实。皮，鹿皮。今文纁皆作熏。"
                },
                {
                    "paragraph": "请期，用鴈。主人辞，宾许。告期，如纳征礼。",
                    "zhushu": "主人辞者，阳倡阴和，期日，宜由夫家来也。夫家必先卜之，得吉日，乃使使者往辞即告之。"
                },
                {
                    "paragraph": "期，初昏，陈三鼎于寝门外，东方，北面，北上，其实特豚。合升，去蹄，举肺脊二，祭肺二，鱼十有四，腊一肫。髀不升。皆饪。设扃鼏，",
                    "zhushu": "期取妻之日，鼎三者升，豚、鱼、腊也。寝，壻之室也。北面，乡内也。特犹一也。合升，合左右胖升于鼎也。去蹄，蹄甲不用也。举肺、脊者，食时所先举也。肺者，气之主也，周人尚焉。脊者，体之正也，食时则祭之。饭必举之，贵之也。每皆二者，夫妇各一耳。凢，鱼之正十五而鼎，减一为十四者，欲其敌偶也。腊，免腊也。肫或作纯。纯，全也。凡腊用全髀不升者，近窍贱也。饪，熟也。扃所以杠，鼎鼏覆之。古文纯为钧，髀为脾。今文扃作铉，鼏皆作密。"
                },
                {
                    "paragraph": "设洗于阼阶东南。",
                    "zhushu": "洗，所以承盥洗之器弃水者。"
                },
                {
                    "paragraph": "馔于房中，醯酱二豆，菹醢四豆，兼巾之。黍稷四敦，皆盖。",
                    "zhushu": "醯酱者，以醯和酱，生人尚亵味。兼巾之者，六豆共巾也。巾为御尘，盖为尚温。周礼曰：食齐视春时。"
                },
                {
                    "paragraph": "大羹湆在爨。",
                    "zhushu": "大羹，湆，煑肉汁也。大古之羹，无盐菜。爨，火上。周礼曰：羹齐视夏时。今文湆皆作汁。"
                },
                {
                    "paragraph": "尊于室中北墉下，有禁。玄酒在西。绤幂加勺，皆南枋。",
                    "zhushu": "墉，墙也。禁所以𢈧甒者，玄酒不忘古也。绤，粗葛。今文枋作柄。"
                },
                {
                    "paragraph": "尊于房户之东，无玄酒。篚在南，实四爵，合𢀿。",
                    "zhushu": "无玄酒者，略之也。夫妇酌于内尊，其余酌于外尊。合𢀿，破匏也。四爵两𢀿，凡六，为夫妇各三酳。一升曰爵。"
                },
                {
                    "paragraph": "主人爵弁、纁裳、缁袘。从者毕玄端，乘墨车。从车二乘，执烛，前马。",
                    "zhushu": "主人壻也。壻为妇主，爵弁而纁裳，玄冕之次。大夫以上亲迎冕服。冕服迎者，鬼神之。鬼神之者，所以重之亲之。纁裳者，衣缁衣。不言衣与带而言袘者，空其文，明其与袘俱用缁。袘谓缘袘之言施，以缁缘裳，𧰼，阳气下施。从者，有司也。乘二车从行者也。毕犹皆也。墨车，漆车士而乘墨车，摄盛也。执烛前马，使徒役持炬火居前炤道。"
                },
                {
                    "paragraph": "妇车亦如之。有裧。",
                    "zhushu": "亦如之者，车同等。士妻之车，夫家共之。大夫以上嫁女，则自以车送之。裧车，裳帏，周礼谓之容车，有容则固有盖。"
                },
                {
                    "paragraph": "至于门外。",
                    "zhushu": "妇家大门之外。"
                },
                {
                    "paragraph": "主人筵于户西，西上，右几。",
                    "zhushu": "主人，女父也。筵，为神布席。"
                },
                {
                    "paragraph": "女次，纯衣纁袡，立于房中，南面。",
                    "zhushu": "次，首饰也，今时髲也。周礼追师掌为副编次，纯衣、𢇁衣，女从者毕袗玄。则此亦玄矣。袡亦缘也。袡之言任也，以纁缘其衣，𧰼，阴气上任也。凡妇人不常施袡之衣盛昏，礼为此服。丧大记曰：复衣不以袡。明非常。"
                },
                {
                    "paragraph": "姆纚笄宵衣，在其右。",
                    "zhushu": "姆，妇人年五十无子，出而不复嫁，能以妇道教人者，若今时乳母矣。纚縚发。笄，今时簮也。纚亦广充幅，长六尺。宵，读为诗素衣未绡之绡，鲁诗以绡为绮属也。姆亦玄衣，以绡为领，因以为名，且相别耳。姆在女右，当诏以妇礼。"
                },
                {
                    "paragraph": "女从者毕袗玄纚笄，被顈黼，在其后。",
                    "zhushu": "女从者，谓姪娣也。诗云：诸娣从之，祁祁如云。袗，同也。同玄者，上下皆玄。顈，禅也。诗云：素衣朱襮。尔雅云：黼领谓之襮。周礼曰：白与黑谓之黼。天子诸侯后夫人狄衣。卿大夫之妻，刺黼以为领，如今偃领矣。士妻始嫁，施禅黼于领上，假盛饰耳。言被，明非常服。"
                },
                {
                    "paragraph": "主人玄端，迎于门外，西面，再拜。宾东面，答拜。",
                    "zhushu": "宾壻。"
                },
                {
                    "paragraph": "主人揖入，宾执鴈从。至于庙门，揖入，三揖。至于阶，三让。主人升，西面。宾升，北面，奠鴈，再拜稽首，降，出。妇从，降自西阶。主人不降送。",
                    "zhushu": "宾升，奠鴈，拜。主人不答。明主为授女耳。主人不降送，礼不参。"
                },
                {
                    "paragraph": "壻御妇车，授绥，姆辞不受。",
                    "zhushu": "壻，御者亲而下之。绥，所以引升车者。仆人之礼，必授人绥。"
                },
                {
                    "paragraph": "妇乘以几，姆加景，乃驱。御者代",
                    "zhushu": "乘以几者，尚安舒也。景之制，盖如明衣，加之以为行道御尘，令衣鲜明也。景亦明也。驱，行也。行车轮三周，御者乃代壻。今文景作憬。"
                },
                {
                    "paragraph": "壻乘其车，先俟于门外。",
                    "zhushu": "壻车在大门外，乘之先者，道之也。男率女，女从男，夫妇刚柔之义。自此始也。俟，待也。门外，壻家大门外。"
                },
                {
                    "paragraph": "妇至，主人揖妇以入。及寝门，揖入，升自西阶。媵布席于奥。夫入于室，即席。妇尊西，南面。媵御沃盥，交，",
                    "zhushu": "升自西阶，道妇入也。媵，送也，谓女从者也。御当为讶。讶，迎也，谓壻从者也。媵沃壻，盥于南洗，御沃妇，盥于北洗。夫妇始接，情有廉耻，媵御交道其志。"
                },
                {
                    "paragraph": "赞者彻尊幂。举者盥，出，除鼏，举鼎入，陈于阼阶南，西面北上，匕俎从设，",
                    "zhushu": "执匕者，执俎者从鼎而入设之。匕，所以别出牲体也，俎，所以载也。"
                },
                {
                    "paragraph": "北面，载，执而俟。",
                    "zhushu": "执俎而立，俟豆先设。"
                },
                {
                    "paragraph": "𠤎者逆退，复位于门东，北面西上。",
                    "zhushu": "执匕者，事毕逆退，由便，至此乃著其位，略贱也。"
                },
                {
                    "paragraph": "赞者设酱于席前，菹醢在其北。俎入，设于豆东。鱼次，腊特于俎北。",
                    "zhushu": "豆东菹醢之东。"
                },
                {
                    "paragraph": "赞设黍于酱东，稷在其东。设湆于酱南。",
                    "zhushu": "馔要方也。"
                },
                {
                    "paragraph": "设对酱于东，",
                    "zhushu": "对酱，妇酱也，设之当特俎。"
                },
                {
                    "paragraph": "菹醢在其南，北上。设黍于腊北，其西稷。设湆于酱北。御布对席。赞启会，却于敦南，对敦于北。",
                    "zhushu": "启，发也。今文启作开，古文却为绤。"
                },
                {
                    "paragraph": "赞告具，揖妇，即对筵，皆坐。皆祭。祭荐黍、稷、肺。",
                    "zhushu": "赞者西面，告馔具也。壻揖妇，使即席荐菹醢。"
                },
                {
                    "paragraph": "赞尔黍，授肺、脊，皆食以湆、酱，皆祭举，食举也。",
                    "zhushu": "尔，移也。移置席上，便其食也。皆食，食黍也。以，用也。用者，谓啜湆𠯗酱。古文黍作稷。"
                },
                {
                    "paragraph": "三饭，卒食。",
                    "zhushu": "卒，巳也。同牢示亲，不主为食，起三饭而成礼也。"
                },
                {
                    "paragraph": "赞洗爵，酌酳主人，主人拜受。赞户内北面，答拜。酳妇亦如之。皆祭，",
                    "zhushu": "酳，漱也。酳之言演也，安也。漱所以絜口，且演安其所食。酳，酌内尊。"
                },
                {
                    "paragraph": "赞以肝从，皆振祭，哜肝，皆实于菹豆，",
                    "zhushu": "肝，肝炙也。饮酒宜有肴以安之。"
                },
                {
                    "paragraph": "卒爵，皆拜。赞答拜，受爵，再酳如初，无从。三酳用𢀿，亦如之。",
                    "zhushu": "亦无从也。"
                },
                {
                    "paragraph": "赞洗爵，酌于户外尊，入户西北，面奠爵，拜。皆答拜，坐祭，卒爵，拜，皆答拜，兴。",
                    "zhushu": "赞酌者，自酢也。"
                },
                {
                    "paragraph": "主人出，妇复位。",
                    "zhushu": "复尊西南面之位。"
                },
                {
                    "paragraph": "乃彻于房中，如设于室，尊否。",
                    "zhushu": "彻室中之馔，设于房中。为媵御馂之。彻尊不设，有外尊也。"
                },
                {
                    "paragraph": "主人说服于房，媵受。妇说服于室，御受。姆授巾。",
                    "zhushu": "巾，所以自絜。清，今文说皆作税。"
                },
                {
                    "paragraph": "御衽于奥，媵祍良，席在东，皆有枕，北止。",
                    "zhushu": "祍，卧席也。妇人称夫曰良。孟子曰：将见良人之所之。止，足也。古文止作趾。"
                },
                {
                    "paragraph": "主人入，亲说妇之缨。",
                    "zhushu": "入者，从房还入室也。妇人十五许嫁，笄而礼之，因著缨，明有系也。盖以五采为之，其制未闻。"
                },
                {
                    "paragraph": "烛出，",
                    "zhushu": "昏礼毕，将卧息。"
                },
                {
                    "paragraph": "媵馂主人之余，御馂妇余。賛酌外尊，酳之",
                    "zhushu": "外尊：房户外之东尊。"
                },
                {
                    "paragraph": "媵侍于户外，呼则闻。",
                    "zhushu": "为尊者有所征求今文侍作待。"
                },
                {
                    "paragraph": "夙兴，妇沭浴，纚笄、宵衣以俟见。",
                    "zhushu": "夙，早也。昏，明日之晨。兴，起也。俟，待也。待见于舅姑寝门之外。古者命士以上，年十五，父子异宫。"
                },
                {
                    "paragraph": "质明，賛见妇于舅姑，席于阼，舅即席，席于房外，南面，姑即席。",
                    "zhushu": "质，平也。房外，房户外之西。古文舅皆作咎。"
                },
                {
                    "paragraph": "妇执笲，枣栗，自门入，升自西阶，进，拜，奠于席。",
                    "zhushu": "笲，竹器而衣者，其形盖如今之筥𥬔芦矣。进拜者，进东面乃拜，奠之者，舅尊不敢授也。"
                },
                {
                    "paragraph": "舅坐抚之，兴，答拜。妇还，又拜。",
                    "zhushu": "还又拜者，还于先拜处拜。妇人与丈夫为礼则侠拜。"
                },
                {
                    "paragraph": "降阶，受笲腵修，升，进，北面拜，奠于席。姑坐举以兴，拜。授人",
                    "zhushu": "人有司，姑执笲以起答，妇拜授，有司彻之。舅则宰彻之。"
                },
                {
                    "paragraph": "賛醴。妇",
                    "zhushu": "醴当为礼賛。礼妇者，以其妇道新成，亲厚之。"
                },
                {
                    "paragraph": "席于户牖间，",
                    "zhushu": "室户西牖东南面位。"
                },
                {
                    "paragraph": "侧尊甒醴于房中。妇疑立于席西。",
                    "zhushu": "疑，正立自定之貌。"
                },
                {
                    "paragraph": "賛者酌醴，加柶面枋，出房，席前北面。妇东面拜受，賛西阶上北面拜送。妇又拜。荐脯醢。",
                    "zhushu": "妇东面，拜，賛北面。答之变于丈夫。始冠成人之礼。"
                },
                {
                    "paragraph": "妇升席，左执觯，右祭脯醢，以柶祭醴三，降席。东面坐啐醴，建柶，兴，拜賛，答拜。妇又拜，奠于荐东。北面坐取脯，降，出，授人于门外。",
                    "zhushu": "奠于荐东，升席奠之，取脯，降，出，授人。亲彻，且荣得礼。人，谓妇氏人。"
                },
                {
                    "paragraph": "舅姑入于室。妇盥，馈",
                    "zhushu": "馈者妇道既，成成以孝养。"
                },
                {
                    "paragraph": "特豚，合升，侧载，无鱼腊，无稷，并南上。其他如取女礼。",
                    "zhushu": "侧载者，右胖载之舅俎，左胖载之姑俎，异尊卑。并南上者，舅姑共席于奥，其馔各以南为上。其他谓酱湆、菹醢。女谓妇也，如取妇礼同牢时。今文并当作并。"
                },
                {
                    "paragraph": "妇賛成祭，卒食，一酳，无从，",
                    "zhushu": "賛成祭者，授处之。今文无成也。"
                },
                {
                    "paragraph": "席于北墉下。",
                    "zhushu": "墉，墙也。室中北墙下。"
                },
                {
                    "paragraph": "妇彻，设席前如初，西上。妇馂，舅辞，易酱。",
                    "zhushu": "妇馂者，即席将馂也。辞易酱者，嫌淬污。"
                },
                {
                    "paragraph": "妇馂姑之馔。御賛，祭豆、黍、肺，举肺、脊。乃食。卒，姑酳之。妇拜受，姑拜送。坐祭，卒爵，姑受，奠之。",
                    "zhushu": "奠之，奠于篚。"
                },
                {
                    "paragraph": "妇彻于房中，媵，御馂，姑酳之。虽无娣，媵先。于是与始饭之错。",
                    "zhushu": "古者嫁女必姪娣从，谓之媵。姪，兄之子。娣，女弟也。娣尊姪卑，若或无娣，犹先媵客之也。始饭，谓舅姑错者，媵馂舅余，御馂姑余也。古文始为姑。"
                },
                {
                    "paragraph": "舅姑共飨妇以一献之礼。舅洗于南洗，姑洗于北洗，奠酬，",
                    "zhushu": "以酒食劳人曰飨。南洗在庭，北洗在北。堂设两洗者，献酬酢，以絜清为敬。奠酬者，明正礼成不复举。凡酬酒皆奠于荐左，不举。其燕则更使人举爵。"
                },
                {
                    "paragraph": "舅姑先降自西阶，妇降自阼阶，",
                    "zhushu": "授之室，使为主。明代已。"
                },
                {
                    "paragraph": "归妇俎于妇氏人。",
                    "zhushu": "言俎，则飨礼有牲矣。妇，氏人。丈夫送妇者，使有司归以妇俎，当以反命于女之父母，明其得礼。"
                },
                {
                    "paragraph": "舅飨送者以一献之礼，酬以束锦。",
                    "zhushu": "送者，女家有司也。爵至酬宾，又从之以束锦，所以相厚。古文锦皆为帛。"
                },
                {
                    "paragraph": "姑飨妇人送者，酬以束锦。",
                    "zhushu": "妇人送者，𨽻子弟之妻妾，凡飨速之。"
                },
                {
                    "paragraph": "若异邦，则赠丈夫送者以束锦。",
                    "zhushu": "赠，送也。就宾馆。"
                },
                {
                    "paragraph": "若舅姑既没，则妇入三月，乃奠菜，",
                    "zhushu": "没，终也。奠菜者，以篚祭菜也，盖用堇。"
                },
                {
                    "paragraph": "席于庙奥，东面，右几，席于北方，南面。",
                    "zhushu": "庿考妣之庙，北方墉下。"
                },
                {
                    "paragraph": "祝盥，妇盥于门外。妇执笲菜，祝帅妇以入。祝告，称妇之姓，曰：某氏来妇，敢奠嘉菜于皇舅某子。",
                    "zhushu": "帅，道也。入，入室也。某氏者，齐女则曰姜氏，鲁女则曰姫氏。来妇，言来为妇。嘉，美也。皇，君也。"
                },
                {
                    "paragraph": "妇拜扱地，坐奠菜于几东席上，还，又拜如初。",
                    "zhushu": "扱地，手至地也。妇人扱地，犹男子稽首。"
                },
                {
                    "paragraph": "妇降堂，取笲菜入。祝曰：某氏来妇，敢告于皇姑某氏。奠菜于席，如初礼。",
                    "zhushu": "降堂，阶上也。室事交乎户，今降堂者，敬也。于姑言敢告，舅尊于姑。"
                },
                {
                    "paragraph": "妇出，祝阖牖。户",
                    "zhushu": "凡庙无事，则闭之。"
                },
                {
                    "paragraph": "老醴妇于房中，南面，如舅姑醴妇之礼。",
                    "zhushu": "因于庙见，礼之。"
                },
                {
                    "paragraph": "壻，飨妇送者。丈夫妇人如舅姑飨礼。记",
                    "zhushu": ""
                },
                {
                    "paragraph": "士昏礼：凡行事，必用昏，昕，受诸祢庙。辞无不腆，无辱。",
                    "zhushu": "用昕，使者用昏壻也。腆，善也。宾不称币，不善主人不谢来辱。"
                },
                {
                    "paragraph": "摰不用死，皮帛必可制。",
                    "zhushu": "挚，鴈也。皮帛，俪皮束帛也。"
                },
                {
                    "paragraph": "腊必用鲜，鱼用鲋，必殽全。",
                    "zhushu": "殽全者，不餧败，不剥伤。"
                },
                {
                    "paragraph": "女子许嫁，笄而醴之，称字。",
                    "zhushu": "许嫁，已受纳征礼也。笄女之礼，犹冠男也。使主妇女宾执其礼。"
                },
                {
                    "paragraph": "祖庙未毁，教于公宫三月。若祖庙巳毁，则教于宗室。",
                    "zhushu": "祖庙，女高祖为君者之庙也。以有缌麻之亲，就尊者之官，教以妇德、妇言、妇容、妇功。宗室，大宗之家。"
                },
                {
                    "paragraph": "问名，主人受鴈，还西面，对。宾受命，乃降。",
                    "zhushu": "受鴈于两楹间，南面。还于阼阶上。对宾以女名。"
                },
                {
                    "paragraph": "祭醴，始扱壹祭，又扱再祭。宾右取脯，左奉之，乃归，执以反命。",
                    "zhushu": "反命，谓使者问名、纳吉、纳征、请期，还报于壻父。"
                },
                {
                    "paragraph": "纳征，执皮摄之，内文，兼执足，左首，随入，西上，参分庭一，在南。",
                    "zhushu": "摄犹辟也。兼执足者，左手执前两足，右手执后两足，左首，象生。曲礼曰：执禽者左手随入，为门中阨狭，西上，中庭位并。"
                },
                {
                    "paragraph": "宾致命，释外足，见文。主人受币。士受皮者自东出于后，自左受，遂坐摄皮，逆退，适东璧。",
                    "zhushu": "宾致命，主人受币。庭实所用为节士，谓若中士、下士。不命者，以主人为官长。自，由也。"
                },
                {
                    "paragraph": "父醴女而俟迎者。母南面于房外，",
                    "zhushu": "女既次，纯衣。父醴之于房中，南面，盖母荐焉，重昏礼也。女奠爵于荐东，立于位而侯壻。壻至，父出，使𢷤者请事。母出南面房外，示亲授壻，且当戒女也。"
                },
                {
                    "paragraph": "女出于母左，父西面戒之，必有正焉。若衣若笄，毋戒诸西阶上，不降。",
                    "zhushu": "必有正焉者，以托戒使不忘。"
                },
                {
                    "paragraph": "妇乘以几，从者二人，坐持几，相对。",
                    "zhushu": "持几者重慎之。"
                },
                {
                    "paragraph": "妇入寝门，賛者彻尊幂，酌玄酒，三属于尊，弃余水于堂下阶间，加勺",
                    "zhushu": "属，注也。玄酒涚水，贵新，昏礼又贵新，故事至乃取之。三注于尊中。"
                },
                {
                    "paragraph": "笲，缁被纁里，加于桥。舅答拜。宰彻笲。",
                    "zhushu": "被，表也。笲，有衣者，妇见舅姑，以饰为敬。桥，所以𢈧笲，其制未闻。今文桥为镐。"
                },
                {
                    "paragraph": "妇席荐，馔于房。",
                    "zhushu": "醴妇、飨妇之席荐也。"
                },
                {
                    "paragraph": "飨妇，姑荐焉。",
                    "zhushu": "舅姑共飨妇，舅献爵，姑荐脯醢。"
                },
                {
                    "paragraph": "妇洗在北堂，直室东隅，篚在东北。面盥，",
                    "zhushu": "洗在北堂，所谓北洗。北堂，房中半以北。洗，南北直室东隅，东西直房户与隅间。"
                },
                {
                    "paragraph": "妇酢舅，更爵自荐，",
                    "zhushu": "更爵，男女不相因也。"
                },
                {
                    "paragraph": "不敢辞洗。舅降，则辟于房，不敢拜洗。",
                    "zhushu": "不敢与尊者为礼。"
                },
                {
                    "paragraph": "凡妇人相飨，无降。",
                    "zhushu": "姑飨妇人送者于房，无降者，以北。洗篚在上。"
                },
                {
                    "paragraph": "妇入三月，然后祭。行",
                    "zhushu": "入夫之室，三月之后，于祭乃行。谓助祭也。"
                },
                {
                    "paragraph": "庶妇，则使人醮之。妇不馈。",
                    "zhushu": "庶妇，庶子之妇也。使人醮之，不飨也。酒不酬酢曰醮，亦有脯醢。适妇酌之以醴，尊之。庶妇酌之以酒，卑之。其仪则同。不馈者，共养统于适也。"
                },
                {
                    "paragraph": "昏，辞曰：吾子有惠，贶室某也。",
                    "zhushu": "昏辞。𢷤者，请事告之辞。吾子，谓女父也。称有惠，明下达。贶，赐也。室犹妻也。子，谓公冶长可妻也。某，壻名。"
                },
                {
                    "paragraph": "某有先人之礼，使某也请纳采。",
                    "zhushu": "某，壻父名也。某也，使名也。"
                },
                {
                    "paragraph": "对曰：某之子憃愚，又弗能教，吾子命之，某不敢辞。",
                    "zhushu": "对曰者，𢷤，出纳宾之辞。某，女父名也。吾子，谓使者。今文弗为不，无能字。"
                },
                {
                    "paragraph": "致命曰：敢纳采。",
                    "zhushu": ""
                },
                {
                    "paragraph": "问名，曰：某既受命，将加诸卜，敢请女为谁氏？",
                    "zhushu": "某，使者名也。谁氏者，谦也，不必其主人之女。"
                },
                {
                    "paragraph": "对曰：吾子有命，且以备数而择之，某不敢辞。",
                    "zhushu": "卒，曰某氏。不记之者，明为主人之女。"
                },
                {
                    "paragraph": "醴，曰：子为事故，至于某之室。某有先入之礼，请醴从者。",
                    "zhushu": "言从者，谦不敢斥也。今文于为于。"
                },
                {
                    "paragraph": "对曰：某既得将事矣，敢辞",
                    "zhushu": "将行。"
                },
                {
                    "paragraph": "先人之礼，敢固以请。",
                    "zhushu": "主人辞固如故。"
                },
                {
                    "paragraph": "某辞不得命，敢不从也？",
                    "zhushu": "宾，辞也。不得命者，不得许巳之命。"
                },
                {
                    "paragraph": "纳吉，曰：吾子有贶命，某加诸卜，占曰吉，使某也敢告。",
                    "zhushu": "贶，赐也。赐命，谓许以女名也。某，壻父名。"
                },
                {
                    "paragraph": "对曰：某之子不教，唯恐弗堪。子有吉，我与在，某不敢辞。",
                    "zhushu": "与，犹兼也。古文与为豫。"
                },
                {
                    "paragraph": "纳征，曰：吾子有嘉命，贶室某也。某有先人之礼，俪皮束帛，使某也请纳征。致命曰：某敢纳征。对曰：吾子顺先典，贶某重礼，某不敢辞，敢不承命？",
                    "zhushu": "典，常也，法也。"
                },
                {
                    "paragraph": "请期，曰：吾子有赐命，某既申受命矣。惟是三族之不虞，使某也请吉日。",
                    "zhushu": "三族，谓父昆弟、巳昆弟、子昆弟。虞，度也。不亿度，谓卒有死，丧此三族者，巳及子皆为服期。期服则逾年，欲及今之吉也。杂记曰：大功之末，可以冠子、嫁子。"
                },
                {
                    "paragraph": "对曰：某既前受命矣，唯命是听。",
                    "zhushu": "前受命者，申前事也。"
                },
                {
                    "paragraph": "曰：某命某听命于吾子。",
                    "zhushu": "曰：某，壻父名也。"
                },
                {
                    "paragraph": "对曰：某固唯命是听。使者曰：某使某受命，吾子不许，某敢不告期？曰：某日。",
                    "zhushu": "某吉日之甲乙。"
                },
                {
                    "paragraph": "对曰：某敢不敬须。",
                    "zhushu": "须待。"
                },
                {
                    "paragraph": "凡使者归，反命，曰：某既得将事矣，敢以礼告。",
                    "zhushu": "告礼所执脯。"
                },
                {
                    "paragraph": "主人曰：闻命矣。",
                    "zhushu": ""
                },
                {
                    "paragraph": "父醮子，",
                    "zhushu": "子壻。"
                },
                {
                    "paragraph": "命之曰：往迎尔相，承我宗事，",
                    "zhushu": "相，助也。宗事，宗庿之事。"
                },
                {
                    "paragraph": "勗帅以敬先妣之嗣，若则有常。",
                    "zhushu": "勗，勉也。若，犹女也。勉帅妇道，以敬其为先妣之嗣。女之行则当有常，深戒之。诗云：大姒嗣徽音。"
                },
                {
                    "paragraph": "子曰：诺。唯恐弗堪，不敢忘命。",
                    "zhushu": ""
                },
                {
                    "paragraph": "宾至，𢷤者请。对曰：吾子命某，以兹初昏，使某将请承命。",
                    "zhushu": "宾，壻也。命某某，壻父名。兹，此也。将，行也。使某行昏礼来迎。"
                },
                {
                    "paragraph": "对曰：某固敬具以须。",
                    "zhushu": ""
                },
                {
                    "paragraph": "父送女：命之曰：戒之敬之，夙夜毋违命，",
                    "zhushu": "夙，早也。早起夜卧，命舅姑之教命。古文。毋为无。"
                },
                {
                    "paragraph": "毋施衿结帨。曰：勉之敬之，夙夜无违宫事。",
                    "zhushu": "帨，佩巾。"
                },
                {
                    "paragraph": "庶母及门内，施鞶，申之以父母之命，命之曰：敬恭听宗尔父母之言，夙夜无愆，视诸衿。鞶",
                    "zhushu": "庶母，父之妾也。鞶，鞶囊也。男鞶革，女鞶𢇁，所以盛帨巾之属，为谨敬申重也。宗，尊也。愆，过也。诸，之也。示之以衿鞶者，皆托戒使识之也。不示之以衣笄者，尊者之戒，不嫌忘之，视乃正宇。今文作示，俗误行之。"
                },
                {
                    "paragraph": "壻，授绥。姆辞曰：未教，不足与为礼也。",
                    "zhushu": "姆教人者。"
                },
                {
                    "paragraph": "宗子无父，母命之，亲皆没，己躬命之。",
                    "zhushu": "宗子者，适长子也。命之，命使者，母命之，在春秋纪裂繻来逆女是也。躬犹亲也。亲命之，则宋公使公孙寿来纳币是也。言宗子无父，是有父者，礼，七十老而传，八十齐丧之事不及。若是者，子代其父为宗子，其取也，父命之。"
                },
                {
                    "paragraph": "支子则称其宗，",
                    "zhushu": "支子，庶昆弟也。称其宗子命使者。"
                },
                {
                    "paragraph": "弟称其兄。",
                    "zhushu": "弟，宗子之母弟。"
                },
                {
                    "paragraph": "若不亲迎，则妇入三月，然后壻见，曰：某以得为外昏姻，请觌。",
                    "zhushu": "女氏称昏，壻氏称姻。觌，见也。"
                },
                {
                    "paragraph": "主人对曰：某以得为外昏姻之数，某之子未得濯漑于祭祀，是以未敢见。今吾子辱，请吾子之就宫，某将走见。",
                    "zhushu": "主人，女父也。以白造缁日辱。"
                },
                {
                    "paragraph": "对曰：某以非他故，不足以辱命，请终赐见。",
                    "zhushu": "非他故弥亲之辞。命，谓将走见之言。今文无终赐。"
                },
                {
                    "paragraph": "对曰：某得以为昏姻之故，不敢固辞，敢不从？",
                    "zhushu": "不言外，亦弥亲之辞。古文曰外昏姻。"
                },
                {
                    "paragraph": "主人出门左，西面。壻入门东，面奠挚，再拜，出。",
                    "zhushu": "出门，出内门；入门，入大门。出内门不出大门者，异于宾客也。壻，见于寝。奠挚者，壻有子道，不敢授也。挚，雉也。"
                },
                {
                    "paragraph": "𢷤者以挚出，请受，",
                    "zhushu": "欲使以宾客礼相见。"
                },
                {
                    "paragraph": "壻礼辞，许。受挚，入，主人再拜受。壻再拜送，出",
                    "zhushu": "出巳见女父。"
                },
                {
                    "paragraph": "见主妇。主妇阖扉，立于其内。",
                    "zhushu": "主妇，主人之妇也。见主妇者，兄弟之道，宜相亲也。阖扉者，妇人无外事。扉，左扉。"
                },
                {
                    "paragraph": "壻立于门外，东面。主妇一拜，壻，答再拜。主妇又拜，壻出。",
                    "zhushu": "必先一拜者，妇人于丈夫必侠拜。"
                },
                {
                    "paragraph": "主人请醴，及揖让入。醴以一献之礼。主妇荐奠酬，无币。",
                    "zhushu": "及，与也。无币，异于宾客。"
                },
                {
                    "paragraph": "壻出，主人送，再拜。",
                    "zhushu": ""
                }
            ]
        },
        {
            "name": "士相见礼第三",
            "paragraphs": [
                {
                    "paragraph": "士相见礼第三",
                    "zhushu": "",
                    "type": 1
                },
                {
                    "paragraph": "士相见之礼，",
                    "zhushu": ""
                },
                {
                    "paragraph": "挚，冬用雉，夏用腒，左头奉之，曰：某也愿见，无由达，某子以命命某见。",
                    "zhushu": "挚所执以至者，君子见于所尊敬，必执挚以将其厚意也。士挚用雉者，取其耿介，交有时，别有伦也。雉必用死者，为其不可生服也。夏用腒，备腐臭也。左头，头，阳也。无由达，言久无因缘以自达也。某子，今所因缘之姓名也。以命者，称述主人之意。今文头为脰。"
                },
                {
                    "paragraph": "主人对曰：某子命某见，吾子有辱，请吾子之就家也，某将走见。",
                    "zhushu": "有，又也。某子命某往见，今吾子又自辱来，序其意也。走犹往也。今文无走。"
                },
                {
                    "paragraph": "宾：对曰：某不足以辱命，请终赐见。",
                    "zhushu": "命谓请吾子之就家。"
                },
                {
                    "paragraph": "主人对曰：某不敢为仪，固请吾子之就家也，某将走见。",
                    "zhushu": "不敢为仪，言不敢外貌为威仪，忠诚欲往也。固，如故也。今文不为非，古文云：固以请也。"
                },
                {
                    "paragraph": "宾：对曰：某不敢为仪，固以请。",
                    "zhushu": "言如固请，终赐见也。今文不为非。"
                },
                {
                    "paragraph": "主人对曰：某也固辞，不得命，将走见。闻吾子称挚，敢辞挚。",
                    "zhushu": "不得命者，不得见许之命也。走犹出也。称，举也。辞其挚，为其大崇也。古文曰：某将走见。"
                },
                {
                    "paragraph": "宾对曰：某不以挚，不敢见。",
                    "zhushu": "见于所尊敬而无挚嫌，大简。"
                },
                {
                    "paragraph": "主人对曰：某不足以习礼，敢固辞。",
                    "zhushu": "言不足，习礼者不敢当其崇礼来见巳。"
                },
                {
                    "paragraph": "宾对曰：某也不依于挚，不敢见，固以请。",
                    "zhushu": "言依于挚，谦自卑也。今文无也。"
                },
                {
                    "paragraph": "主人对曰：某也固辞，不得命，敢不敬从！出，迎于门外，再拜。宾。答再拜。主人揖，入门右，宾奉挚，入门左。主人再拜受，宾再拜送挚，出。",
                    "zhushu": "右，就右也。左，就左也。受挚于庭既，拜受，送则出矣。不受挚于堂，下人君也。今文无。"
                },
                {
                    "paragraph": "主人请见。宾反见，退。主人送于门外，再拜。",
                    "zhushu": "请见者，为宾崇礼来相接以矜庄，欢心未交也。宾反见则燕矣。下云凡燕见于君，至凡侍坐于君子，博记反见之。燕义，臣初见于君，再拜奠挚而出。"
                },
                {
                    "paragraph": "主人复见之，以其挚，曰：向者吾子辱，使某见，请还挚于将命者。",
                    "zhushu": "复见之者，礼尚往来也。以其挚，谓向时所执来者也。向，曩也。将犹传也。传命者，谓𢷤相者。"
                },
                {
                    "paragraph": "主人对曰：某也既得见矣，敢辞。",
                    "zhushu": "让其来答巳也。"
                },
                {
                    "paragraph": "宾对曰：某也非敢求见，请还挚于将命者。",
                    "zhushu": "言不敢求见，嫌亵主人，不敢当也。今文无也。"
                },
                {
                    "paragraph": "主人对曰：某也既得见矣，敢固辞。",
                    "zhushu": "固如故也。"
                },
                {
                    "paragraph": "宾对曰：某不敢以闻，固以请于将命者。",
                    "zhushu": "言不敢以闻，又益不敢当。"
                },
                {
                    "paragraph": "主人对曰：某也固辞，不得命，敢不从？",
                    "zhushu": "许受之也。异日则当退，同日则否。"
                },
                {
                    "paragraph": "宾奉挚入，主人再拜受。宾再拜送。摰出，主人送于门外，再拜。",
                    "zhushu": ""
                },
                {
                    "paragraph": "士见于大夫，终辞其挚。于其入也，一拜其辱也。宾退送，再拜。",
                    "zhushu": "终辞其挚，以将不亲答也。凡不答而受其挚，唯君于臣耳。大夫于士不出迎。入一拜，正礼也。送再拜，尊宾。"
                },
                {
                    "paragraph": "若尝为臣者，则礼辞其挚，曰：某也辞不得命，不敢固辞。",
                    "zhushu": "礼辞，一辞其挚而许也。将不答而听其以挚入，有臣道也。"
                },
                {
                    "paragraph": "宾入，奠挚，再拜。主人答壹拜。",
                    "zhushu": "奠挚，尊卑异，不亲授也。古文壹为一。"
                },
                {
                    "paragraph": "宾出，使𢷤者还其挚于门外，曰：某也使某还挚。",
                    "zhushu": "还其挚者，辟正君也。"
                },
                {
                    "paragraph": "宾对曰：某也既得见矣，敢辞。",
                    "zhushu": "辞君，还其挚也。今文无。"
                },
                {
                    "paragraph": "𢷤者对曰：某也命某，某非敢为仪也，敢以请。",
                    "zhushu": "还挚者，请使受之。"
                },
                {
                    "paragraph": "宾对曰：某也夫子之贱私，不足以践礼，敢固辞。",
                    "zhushu": "家臣称私。践，行也。言某臣也，不足以行宾客礼。宾客所不答者，不受挚。"
                },
                {
                    "paragraph": "𢷤者对曰：某也使某，不敢为仪也，固以请。",
                    "zhushu": "言使某，尊君也。或言命某，传言耳。"
                },
                {
                    "paragraph": "宾对曰：某固辞，不得命，敢不从。再拜受。",
                    "zhushu": "受其挚而去之。"
                },
                {
                    "paragraph": "下大夫相见以鴈，饰之以布，维之以索，如执雉。",
                    "zhushu": "鴈取知时，飞翔有行列也。饰之以布，谓裁缝衣其身也。维，谓系联其足。"
                },
                {
                    "paragraph": "上大夫相见以羔，饰之以布，四维之，结于面，左头如麛，执之",
                    "zhushu": "上大夫，卿也。羔，取其后，帅群而不党也。面，前也。系联四足，交出背上，于胸前结之也。如麛，执之者，秋献麛，有成礼如之。或曰：麛，孤之挚也。其礼盖谓左执前足，右执后足。今文头为脰。"
                },
                {
                    "paragraph": "如士相见之礼。",
                    "zhushu": "大夫虽挚异，其仪犹如士。"
                },
                {
                    "paragraph": "始见于君，执挚，至下，容弥蹙。",
                    "zhushu": "下，谓君所也。蹙，犹促也。促，恭悫貌也。其为恭，士大夫一也。"
                },
                {
                    "paragraph": "庶人见于君，不为容，进退走。",
                    "zhushu": "容谓趋翔。"
                },
                {
                    "paragraph": "士大夫则奠挚，再拜稽首，君答壹拜。",
                    "zhushu": "言君答士大夫一拜，则于庶人不答之。庶人之挚鹜。古文壹作一。"
                },
                {
                    "paragraph": "若他邦之人，则使𢷤者还其挚，曰：寡君使某还挚、宾。对曰：君不有其外臣，臣不敢辞。再拜稽首受。",
                    "zhushu": ""
                },
                {
                    "paragraph": "凡燕见于君，必辩君之南面。若不得，则正方，不疑君。",
                    "zhushu": "辩。犹正也。君南面，则臣见，正北面。君或时不然，当正东面。若正西面，不得疑君所处邪乡之。此谓特见图事，非立宾主之燕也。疑，度之。"
                },
                {
                    "paragraph": "君在堂，升见无方阶，辩君所在。",
                    "zhushu": "升见，升堂见于君也。君近东，则升东阶，君近西，则升西阶。"
                },
                {
                    "paragraph": "凡言，非对也，妥而后传言。",
                    "zhushu": "比言，谓巳为君言事也。妥，安坐也。传言犹出言也。若君问可对则对，不待安坐也。古文妥为绥。"
                },
                {
                    "paragraph": "与君言，言使臣。与大人言，言事君。与老者言，言使弟子。与幼者言，言孝弟于父兄。与众言，言忠信慈祥。与居官者言，言忠信。",
                    "zhushu": "博陈，燕见言语之仪也。言使臣者，使臣之礼也。大人，卿大夫也。言事君者，臣事君以忠也。祥，善也。居官，谓士以下。"
                },
                {
                    "paragraph": "凡与大人言，始视面，中视抱，卒视面，毋改，众皆若是。",
                    "zhushu": "始视面，谓观其颜色可传言未也。中视抱，容其思之，且为敬也。卒视面，察其纳巳言否也。毋改，谓传言见答应之间，当正容体以待之，毋自变动为嫌，解惰不虚心也。众，谓诸卿大夫同在此者皆若是，其视之仪无异也。古文毋作无，今文众为终。"
                },
                {
                    "paragraph": "若父则游目，母上于面，母下于带。",
                    "zhushu": "子于父，主孝不主敬，所视广也，因观安否何如也。今文父为甫，古文毋作无。"
                },
                {
                    "paragraph": "若不言，立则视足，坐则视膝。",
                    "zhushu": "不言，则伺其行起而巳。"
                },
                {
                    "paragraph": "凡侍坐于君子，君子欠伸，问日之早晏，以食具告。改居，则请退可也。",
                    "zhushu": "君子，谓卿大夫及国中贤者也。志倦则欠，体倦则伸。问日晏，近于久也。具，犹辩也。改居，谓自变动也。古文伸作信，早作蚤。"
                },
                {
                    "paragraph": "夜侍坐，问夜膳荤，请退可也。",
                    "zhushu": "问夜，问其时数也。膳荤，谓食之。荤，辛物，葱薤之属，食之以止卧。古文荤作薰。"
                },
                {
                    "paragraph": "若君赐之食，则君祭，先饭徧，尝膳饮，而俟君命之食，然后食。",
                    "zhushu": "若祭，先饭食。其祭食，臣先饭，示为君尝食也。此谓君与之礼。食膳，谓进庶羞既尝。庶羞，则饮俟君之徧尝也。今云呫尝膳。"
                },
                {
                    "paragraph": "若有将食者，则俟君之食，然后食。",
                    "zhushu": "将食犹进食，谓膳宰也。膳宰进食，则臣不尝食。周礼膳夫：品尝食，王乃食。"
                },
                {
                    "paragraph": "若君赐之爵，则下席再拜稽首，受爵，升席，祭，卒爵，而俟君卒爵，然后授虚爵，",
                    "zhushu": "受爵者于尊所，至于授爵，坐授人耳。必俟君卒爵者，若欲其釂然也。今文曰若赐之爵，无君也。"
                },
                {
                    "paragraph": "退，坐取屦，隐辟而后屦。君为之兴，则曰：君无为兴，臣不敢辞。君若降送之，则不敢顾辞。遂出。",
                    "zhushu": "谓君若食之饮之而退也。隐辟俯而逡巡，兴起也。辞君兴而不敢辞其降，于巳大崇，不敢当也。"
                },
                {
                    "paragraph": "大夫则辞，退下，比及门，三辞。",
                    "zhushu": "下，亦降也。"
                },
                {
                    "paragraph": "若先生异爵者请见之，则辞。辞不得命，则曰：某无以见。辞不得命，将走见。先见之，",
                    "zhushu": "先生，致仕者也。异爵，谓卿大夫也。辞，辞其自降而来。走犹出也。先见之者，出先拜也。曲礼曰：主人敬宾，则先拜宾。"
                },
                {
                    "paragraph": "非以君命使，则不称寡。大夫、士，则曰：寡君之老。",
                    "zhushu": "谓𢷤賛者，辞也。不称寡者，不言寡君之某，言姓名而巳。大夫、卿、士，其使则皆曰寡君之某。檀弓曰：往而未有禄者，君有馈焉曰献，使焉曰寡君之老。"
                },
                {
                    "paragraph": "凡执币者不趋，容弥蹙以为仪。",
                    "zhushu": "不趋，主慎也。以进而益恭为威仪耳。今文无容。"
                },
                {
                    "paragraph": "执玉者则唯舒武，举前曳踵。",
                    "zhushu": "唯舒者，重玉器，尤慎也。武，迹也。举前曳踵，备𨆫跲也。今文无者，古文曳作抴。"
                },
                {
                    "paragraph": "凡自称于君，士、大夫则曰下臣；宅者在邦，则曰市井之臣；在野则曰草茅之臣；庶人则曰刺草之臣；他国之人则曰外臣。",
                    "zhushu": "宅者谓致仕者也致仕者去官而居宅或在国中或在野周礼载师之职以宅田任近郊之地刺犹刬除也今宅为托古文茅作苗"
                }
            ]
        },
        {
            "name": "乡饮酒礼第四",
            "paragraphs": [
                {
                    "paragraph": "乡饮酒礼第四",
                    "zhushu": "",
                    "type": 1
                },
                {
                    "paragraph": "乡饮酒之礼，",
                    "zhushu": ""
                },
                {
                    "paragraph": "主人就先生而谋宾、介，",
                    "zhushu": "主人，谓诸侯之乡大夫也。先生，乡中致仕者。宾介，处士、贤者。周礼大司徒之职，以乡三物教万民而宾兴之：一曰六德，知、仁、圣、义、忠、和；二曰六行，孝、友、睦、姻、任、恤；三曰六艺，礼、乐、射、御、书、数。乡大夫以正月之吉受法于司徒，退而颁之于其乡吏，使各以教其所治，以考其德行，察其道艺。及三年大比，而兴贤者、能者、乡老及乡大夫，帅其吏与其众寡，以礼礼宾之。厥明，献贤能之书于王。是礼乃三年正月而一行也。诸侯之乡大夫贡士于其君，盖如此云。古者年七十而致仕，老于乡里，大夫名曰父师，士名曰少师，而教学焉。恒知乡人之贤者，是以大夫就而谋之，贤者为宾，其次为介，又其次为众宾，而与之饮酒，是亦将献之以礼，礼宾之也。今郡国十月行此饮酒礼，以党正毎岁邦索鬼神而祭祀，则以礼属民，而饮酒于序，以正齿位之说，然此篇无正齿位之事焉。凡乡党饮酒，必于民聚之时，欲其见化，知尚贤尊长也。孟子曰：天下有达，尊三：爵也，德也，齿也。"
                },
                {
                    "paragraph": "主人戒宾，宾拜辱。主人答拜，乃请。宾宾礼辞，许。主人再拜，宾答拜。",
                    "zhushu": "戒，警也，告也。拜辱，出拜其自屈辱至巳门也。请告以其所为来之事，不固辞者，素所有志。"
                },
                {
                    "paragraph": "主人退，宾拜辱，",
                    "zhushu": "退，犹去也。去又拜辱者，以送谢之。"
                },
                {
                    "paragraph": "介亦如之。",
                    "zhushu": "如戒宾也。"
                },
                {
                    "paragraph": "乃席宾、主人、介，",
                    "zhushu": "席，敷席也。夙兴往戒，归而敷席。宾席牖前，南面。主人席阼阶上，西面；介席西阶上，东面。"
                },
                {
                    "paragraph": "众宾之席皆不属焉。",
                    "zhushu": "席众宾于宾席之西。不属者，不相续也。皆独坐，明其德各特。"
                },
                {
                    "paragraph": "尊两壶于房户间，斯禁，有玄酒在西。设篚于禁南，东肆，加二勺于两壶。",
                    "zhushu": "斯，禁禁切。地无足者。玄酒在西上也。肆，陈也。"
                },
                {
                    "paragraph": "设洗于阼阶东南，南北以堂深，东西当东荣，水在洗东，篚在洗西，南肆。",
                    "zhushu": "荣屋翼。"
                },
                {
                    "paragraph": "羹定。",
                    "zhushu": "肉谓之羹。定犹孰也。"
                },
                {
                    "paragraph": "主人速宾，宾拜辱。主人答拜，还，宾拜辱。",
                    "zhushu": "速召也。还。犹退。"
                },
                {
                    "paragraph": "介亦如之。",
                    "zhushu": "如宾，速也。"
                },
                {
                    "paragraph": "宾及众宾皆从之。",
                    "zhushu": "从，犹随也。言及众宾介亦在其中矣。"
                },
                {
                    "paragraph": "主人一相迎于门外，再拜宾，宾答拜，拜介，介、答拜，",
                    "zhushu": "相主人之吏，𢷤賛传命者。"
                },
                {
                    "paragraph": "揖众宾。",
                    "zhushu": "差益卑也。拜介，揖众宾，皆西南面。"
                },
                {
                    "paragraph": "主人揖，先入。",
                    "zhushu": "揖揖，宾也。先入门而西面。"
                },
                {
                    "paragraph": "宾厌介，入门左；介厌众宾，入。众宾皆入门左，北上。",
                    "zhushu": "皆入门西，东面。宾之属相厌，变于主人也。推手曰揖，引手曰厌。今文皆作揖。又曰：众宾皆入，左无门。"
                },
                {
                    "paragraph": "主人与宾三揖，至于阶，三让。主人升，宾升。主人阼阶上当楣北面再拜。宾西阶上当楣北面答拜。",
                    "zhushu": "三揖者，将进揖，当陈揖，当碑揖。楣，前梁也。复拜，拜宾至此堂，尊之。"
                },
                {
                    "paragraph": "主人坐取爵于篚，降洗，",
                    "zhushu": "将献宾也。"
                },
                {
                    "paragraph": "宾降。",
                    "zhushu": "从主人也。"
                },
                {
                    "paragraph": "主人坐奠爵于阶前，辞，",
                    "zhushu": "重以巳事烦宾也。事同曰让，事异曰辞。"
                },
                {
                    "paragraph": "宾对。",
                    "zhushu": "对，答也。宾主之辞，未闻。"
                },
                {
                    "paragraph": "主人坐取爵，兴，适洗南。面坐奠爵于篚下，盥洗。",
                    "zhushu": "巳盥，乃洗爵，致絜敬也。今文无奠。"
                },
                {
                    "paragraph": "宾进东北，面辞洗。",
                    "zhushu": "必进东行示情。"
                },
                {
                    "paragraph": "主人坐奠爵于篚，兴对。宾复位，当西序东。面。",
                    "zhushu": "言复位者，明始降时位在此。"
                },
                {
                    "paragraph": "主人坐取爵，沃洗者西北面。",
                    "zhushu": "沃洗者，主人之群吏。"
                },
                {
                    "paragraph": "卒洗。主人壹揖壹让升。",
                    "zhushu": "俱升，古文一作壹。"
                },
                {
                    "paragraph": "宾拜洗。主人坐奠爵，遂拜，降盥。",
                    "zhushu": "复盥，为手坋污。"
                },
                {
                    "paragraph": "宾降，主人辞，宾对，复位，当西序，卒盥，揖让升。宾西阶上疑立。",
                    "zhushu": "疑，读为疑，然从于赵盾之疑。疑，正立自定之貌。"
                },
                {
                    "paragraph": "主人坐取爵，实之，宾之席前，西北面献宾。",
                    "zhushu": "献，进也。进酒于宾。"
                },
                {
                    "paragraph": "宾西阶上拜，主人少退。",
                    "zhushu": "少退少辟。"
                },
                {
                    "paragraph": "宾进受爵，以复位。主人阼阶上拜送爵，宾少退。",
                    "zhushu": "复位。复西阶上位。"
                },
                {
                    "paragraph": "荐脯醢。",
                    "zhushu": "荐，进也。进之者，主人有司。"
                },
                {
                    "paragraph": "宾升席自西方。",
                    "zhushu": "升，由下也。升必中席。"
                },
                {
                    "paragraph": "乃设折俎。",
                    "zhushu": "牲体枝解，节折在俎。"
                },
                {
                    "paragraph": "主人阼阶东疑立。宾坐，左执爵，祭脯醢，",
                    "zhushu": "坐，坐于席，祭脯醢者以右手。"
                },
                {
                    "paragraph": "奠爵于荐西，兴，右手取肺，却左手执本，坐弗缭，右绝末以祭，尚左手，哜之，兴，加于俎，",
                    "zhushu": "兴，起也。肺，离之本端厚大者。缭，犹紾也。大夫以上，威仪多紾，绝之。尚左手者，明垂紾之，乃绝其末。哜，尝也。"
                },
                {
                    "paragraph": "坐捝手，遂祭酒，",
                    "zhushu": "捝，拭也。古文捝作说。"
                },
                {
                    "paragraph": "兴。席末坐啐酒，",
                    "zhushu": "啐，亦尝也。"
                },
                {
                    "paragraph": "降席，坐奠爵，拜告旨执爵兴。主人阼阶上答拜。",
                    "zhushu": "降席。席西也。旨，美也。"
                },
                {
                    "paragraph": "宾西阶上北面，坐卒爵，兴，坐奠爵，遂拜，执爵兴。主人阼阶上答拜。",
                    "zhushu": "卒，尽也。于此尽酒者，明此席非专为饮食起。"
                },
                {
                    "paragraph": "宾降洗，",
                    "zhushu": "将酢主人。"
                },
                {
                    "paragraph": "主人降。",
                    "zhushu": "亦从宾也。降，降立阼阶东，西面。"
                },
                {
                    "paragraph": "宾坐奠爵，兴，辞。",
                    "zhushu": "西阶前也。"
                },
                {
                    "paragraph": "主人对。宾坐取爵，适洗南，北面。主人阼阶东南面辞洗。宾坐奠爵于篚，兴对。主人复阼阶东西面。宾东北面盥，坐取爵，卒洗，揖让如初，升。主人拜洗。宾答拜，兴，降盥，如主人礼。宾实爵主人之席前，东南。面酢主人，主人阼阶上拜，宾少退。主人进受爵，复位。宾西阶上拜送爵。荐脯醢。主人升席自北方。设折俎。祭如宾礼，",
                    "zhushu": "祭者祭荐俎，及酒亦哜啐。"
                },
                {
                    "paragraph": "不告旨。",
                    "zhushu": "酒巳物也。"
                },
                {
                    "paragraph": "自席前适阼阶上，北面，坐卒爵，兴，坐奠爵，遂拜，执爵兴。宾西阶上答拜。",
                    "zhushu": "自席前者，啐酒席末，因从北方降，由便也。"
                },
                {
                    "paragraph": "主人坐奠爵于序端，阼阶上北面再拜崇酒。宾西阶上答拜。",
                    "zhushu": "东西墙为之序。崇，充也。言酒恶相充实。"
                },
                {
                    "paragraph": "主人坐取觯于篚，降洗。宾降，主人辞降。宾不辞洗，立当西序东。面",
                    "zhushu": "不辞洗者，以其将自饮。"
                },
                {
                    "paragraph": "卒洗，楫让升。宾西阶上疑立。主人实觯酬宾，阼阶上北面坐奠觯，遂拜，执觯兴。宾西阶上答拜，",
                    "zhushu": "酬，劝酒也。酬之言周，忠信为周。"
                },
                {
                    "paragraph": "坐祭，遂饮，卒觯，兴，坐奠觯，遂拜，执觯兴。宾西阶上答拜。主人降洗。宾降辞，如献礼。升，不拜洗。",
                    "zhushu": "不拜洗，杀于献。"
                },
                {
                    "paragraph": "宾西阶上立。主人实觯宾之席前，北面。宾西阶上拜，主人少退，卒拜，进，坐奠觯于荐西。",
                    "zhushu": "宾巳拜，主人奠其觯。"
                },
                {
                    "paragraph": "宾辞，坐取觯，复位。主人阼阶上拜送。宾北面坐奠觯于荐东，复位。",
                    "zhushu": "酬酒不举，君子不尽人之欢，不竭人之忠，以全交也。"
                },
                {
                    "paragraph": "主人揖降。宾降立于阶西，当序东。面。",
                    "zhushu": "主人将与介为礼，宾谦不敢居堂上。"
                },
                {
                    "paragraph": "主人以介揖让升，拜，如宾礼。主人坐取爵于东序端，降洗。介降，主人辞降。介辞洗，如宾礼，升，不拜洗。",
                    "zhushu": "介，礼杀也。"
                },
                {
                    "paragraph": "介西阶上立。",
                    "zhushu": "不言疑者，省文。"
                },
                {
                    "paragraph": "主人实爵介之席前，西南。面献介，介西阶上北面拜，主人少退。介进，北面受爵，复位。主人介右北面拜送爵，介少退。",
                    "zhushu": "主人拜于介右。降尊以就卑也。今文无比面。"
                },
                {
                    "paragraph": "主人立于西阶东。荐脯醢。介升席，自北方，设折俎。祭如宾礼，不哜肺，不啐酒，不告旨。自南方降席，北面坐卒爵，兴，坐奠爵，遂拜，执爵兴。主人介右答拜。",
                    "zhushu": "不哜，啐。下宾。"
                },
                {
                    "paragraph": "介降洗。主人复阼阶，降辞如初。",
                    "zhushu": "如宾酢之时。"
                },
                {
                    "paragraph": "卒洗，主人盥，",
                    "zhushu": "盥者，当为介酌。"
                },
                {
                    "paragraph": "介揖让升，授主人爵于两楹之间。",
                    "zhushu": "就尊南授之。介不自酌，下宾酒者，宾主共之。"
                },
                {
                    "paragraph": "介西阶上立。主人实爵，酢于西阶上，介右坐奠爵，遂拜，执爵兴。介、答拜。主人坐祭，遂饮，卒爵，兴，坐奠爵，遂拜，执爵兴。介、答拜。主人坐奠爵于西楹南，介右再拜崇酒，介、答拜。",
                    "zhushu": "奠爵西楹南，以当献众宾。"
                },
                {
                    "paragraph": "主人复阼阶，揖降。介降，立于宾南。主人西南面三拜众宾，众宾皆答壹拜。",
                    "zhushu": "三拜，壹拜，示徧不备礼也。不升拜，贱也。"
                },
                {
                    "paragraph": "主人揖升，坐取爵于西楹下；降洗，升实爵，于西阶上献众宾。众宾之长升，拜受者三人，",
                    "zhushu": "长其老者，言三人，则众宾多矣。"
                },
                {
                    "paragraph": "主人拜送。",
                    "zhushu": "于众宾右。"
                },
                {
                    "paragraph": "坐祭，立饮，不拜既爵，授主人爵，降复位。",
                    "zhushu": "既，卒也。卒爵不拜，立饮立授，贱者礼简。"
                },
                {
                    "paragraph": "众宾献，则不拜受爵，坐祭，立饮。",
                    "zhushu": "次三人以下也。不拜礼弥简。"
                },
                {
                    "paragraph": "每一人献，则荐诸其席。",
                    "zhushu": "谓三人也。"
                },
                {
                    "paragraph": "众宾辩有脯醢。",
                    "zhushu": "亦每献荐于其位。位在下。今文辩皆作徧。"
                },
                {
                    "paragraph": "主人以爵降，奠于篚，",
                    "zhushu": "不复用也。"
                },
                {
                    "paragraph": "揖让升。宾厌介升，介厌众宾，升。众宾序升，即席。",
                    "zhushu": "序，次也。即，就也。今文厌皆为揖。"
                },
                {
                    "paragraph": "一人洗，升举觯于宾，",
                    "zhushu": "一人，主人之吏。发酒端曰举。"
                },
                {
                    "paragraph": "实觯，西阶上坐奠觯，遂拜，执觯兴。宾席末答拜，坐祭，遂饮，卒觯，兴，坐奠觯，遂拜，执觯兴。宾答拜，降洗，升实觯，立于西阶上。宾拜，",
                    "zhushu": "宾拜。拜，将受觯。"
                },
                {
                    "paragraph": "进，坐奠觯于荐西。宾辞，坐受以兴。",
                    "zhushu": "举觯不授，下主人也。言坐受者，明行事相接，若亲受，谦也。"
                },
                {
                    "paragraph": "举觯者西阶上拜送。宾坐奠觯于其所。",
                    "zhushu": "所荐西也。"
                },
                {
                    "paragraph": "举觯者降，",
                    "zhushu": "事巳。"
                },
                {
                    "paragraph": "设席于堂廉，东上。",
                    "zhushu": "为工布席也。侧边曰廉。燕礼曰：席工于西阶上，少东。乐正先升，北面。此言乐正先升，立于西阶东，则工席在阶东。"
                },
                {
                    "paragraph": "工四人，二瑟瑟，先，相者二人，皆左何瑟，后首，挎越，内弦，右手相。",
                    "zhushu": "四人，大夫制也。二瑟，二人鼓瑟，则二人歌也。瑟先者，将入，序在前也。相，扶工也。众宾之少者为之，毎工一人。乡射礼曰：弟子相工如初入。天子相工，使视瞭者，凡工瞽蒙也，故有扶之者。师冕见，及阶，子曰：阶也。及席，子曰：席也。固相师之道。后首者，变于君也。挎，持也。相瑟者则为之持瑟。其相歌者，徒相也。越，瑟下孔也。内弦侧担之者。"
                },
                {
                    "paragraph": "乐正先升，立于西阶东。",
                    "zhushu": "正，长也。"
                },
                {
                    "paragraph": "工入，升自西阶北，面坐。相者东面坐，遂授瑟，乃降。",
                    "zhushu": "降立于西方，近其事。"
                },
                {
                    "paragraph": "工歌鹿鸣、四牡、皇皇者华。",
                    "zhushu": "三者皆小雅篇也。鹿鸣，君与臣下及四方之宾燕，讲道修政之乐歌也。此采其巳有旨酒，以召嘉宾。嘉宾既来，示我以善道。又乐嘉宾有孔昭之明德，可则傚也。四牡，君劳使臣之来乐歌也。此采其勤苦王事，念将父母，怀归伤悲，忠孝之至，以劳宾也。皇皇者华，君遣使臣之乐歌也。此采其更是劳苦，自以为不及，欲咨谋于贤知，而以自光明也。"
                },
                {
                    "paragraph": "卒歌，主人献工。工左瑟，一人拜，不兴，受爵。主人阼阶上拜送爵。",
                    "zhushu": "一人，工之长也。凢工贱，不为之洗。"
                },
                {
                    "paragraph": "荐脯醢。使人相祭。",
                    "zhushu": "使人相者，相其祭酒、祭荐。"
                },
                {
                    "paragraph": "工、饮不拜，既爵，授主人，爵。",
                    "zhushu": "坐授之。"
                },
                {
                    "paragraph": "众工则不拜受爵，祭饮，辩有脯醢，不祭。",
                    "zhushu": "祭饮献酒，重无不祭也。今文辩为徧。"
                },
                {
                    "paragraph": "大师则为之洗宾。介降，主人辞降。工不辞洗。",
                    "zhushu": "大夫若君赐之乐，谓之大师，则为之洗，尊之也。宾、介降，从主人也。工，大师也。上既言献工矣，乃言太师者，大师或瑟或歌也。其献之，瑟则先，歌则后。"
                },
                {
                    "paragraph": "笙入，堂下磬南，北面立。乐南陔、白华、华黍。",
                    "zhushu": "笙，吹笙者也。以笙吹此诗以为乐也。南陔、白华、华黍，小雅篇也，今亡，其义未闻。昔周之兴也，周公制礼作乐，采时世之诗以为乐歌，所以通情相风切也，其有此篇明矣。后世衰微，幽、厉尤甚，礼乐之书，稍稍废弃。孔子曰：吾自卫反鲁，然后乐正。唯颂各得其所，谓当时在者，而复重杂乱者也，恶能存其亡者乎？且正考父校商之名颂十二篇于周大师，归以祀其先王，至孔子二百年之间五篇而巳，此其信也。"
                },
                {
                    "paragraph": "主人献之于西阶上，一人拜，尽阶，不升堂受爵，主人拜送爵。阶前坐祭，立饮不拜既爵，升，授主人爵。",
                    "zhushu": "一人，笙之长者也。笙，三人和，一人凢，四人乡。射礼曰：笙一人拜于下。"
                },
                {
                    "paragraph": "众笙则不拜受爵，坐祭，立饮，辩有脯醢，不祭。",
                    "zhushu": "亦受爵于西阶上，荐之，皆于其位。磬南。今文辩为徧。"
                },
                {
                    "paragraph": "乃闲。歌鱼丽，笙由庚；歌南有嘉鱼，笙崇丘；歌南山有台，笙由仪。",
                    "zhushu": "闲，代也，谓一歌则一吹。六者皆小雅篇也。鱼丽，言太平年丰物多也。此采其物多酒旨，所以优宾也。南有嘉鱼，言太平君子有酒，乐与贤者共之也。此采其能以礼下贤者，贤者累蔓而归之，与之燕乐也。南山有台，言太平之治，以贤者为本。此采其爱友贤者，为邦家之基，民之父母，既欲其身之寿考，又欲其名德之长也。由庚、崇丘、由仪，今亡，其义未闻。"
                },
                {
                    "paragraph": "乃合乐：周南关雎、葛覃、卷耳，召南鹊巢、采蘩、采苹。",
                    "zhushu": "合乐，谓歌乐与众声俱作。周南、召南，国风篇也，王后、国君、夫人房中之乐歌也。关雎言后妃之德，葛覃言后妃之职，卷耳言后妃之志，鹊巢言国君夫人之德，采蘩言国君夫人不失职，采苹言卿大夫之妻能修其法度。昔大王、王季居于岐山之阳，躬行召南之教，以兴王业，及文王而行周南之教以受命。大雅云：刑于寡妻。至于兄弟，以御于家邦。谓此也。其始一国耳，文王作邑于丰，以故地为卿士之采地，乃分为二国：周，周公所食；召，召公所食。于时文王三分天下有其二，德化被于南土。是以其诗有仁贤之风者，属之召南焉；有圣人之风者，属之周南焉。夫妇之道，生民之本，王政之端，此六篇者，其教之原也。故国君与其臣下及四方之宾燕，用之合乐也。乡乐者，风也。小雅为诸侯之乐，大雅、颂为天子之乐。乡饮酒，升歌小雅，礼盛者可以进取也。燕合乡乐，礼轻者可以逮下也。春秋传曰：肆夏系遏渠，天子所以享元侯也。文王大明绵，两君相见之乐也。然则诸侯相与燕，升歌大雅，合小雅。天子与次国小国之君燕，亦如之。与大国之君燕，升歌颂，合大雅。其笙间之篇未闻。"
                },
                {
                    "paragraph": "工告于乐正曰：正歌备。乐正告于宾，乃降。",
                    "zhushu": "乐正降者，以正歌备无事也。降立西阶东，北面。"
                },
                {
                    "paragraph": "主人降席自南方，",
                    "zhushu": "不由北方，由便。"
                },
                {
                    "paragraph": "侧降。",
                    "zhushu": "宾介不从。"
                },
                {
                    "paragraph": "作相为司正。司正礼辞，许诺。主人拜，司正答拜。",
                    "zhushu": "作，使也。礼乐之正。既成将留，宾为有解惰，立司正以监之。拜，拜其许。"
                },
                {
                    "paragraph": "主人升，复席。司正洗觯，升自西阶，阼阶上北面，受命于主人。主人曰：请安于宾。司正告于宾，宾礼辞，许。",
                    "zhushu": "为宾，欲去，留之，告宾于西阶。"
                },
                {
                    "paragraph": "司正告于主人，主人阼阶上再拜，宾西阶上答拜。司正立于楹间以相拜，皆揖，复席。",
                    "zhushu": "再拜，拜宾许也。司正既以宾许告主人遂立楹间以相拜。宾。王人既拜，揖就席。"
                },
                {
                    "paragraph": "司正实觯，降自西阶，阶间北面，坐奠觯，退共，少立，",
                    "zhushu": "阶间北面。东西节也。其南北当中庭，共拱手也。少立自正，慎其位也。巳帅而正，孰敢不正？燕礼曰：右还北面。"
                },
                {
                    "paragraph": "坐取觯，不祭，遂饮，卒觯，兴，坐奠觯，遂拜，执觯兴，盥洗。北面坐奠觯于其所，退立于觯南。",
                    "zhushu": "洗觯奠之，示洁敬，立于其南以察众。"
                },
                {
                    "paragraph": "宾北面坐取俎，西之觯，阼阶上北面酬主人。主人降席，立于宾东。",
                    "zhushu": "初起旅酬也。凡旅酬者，少长以齿，终于沃盥者，皆弟长而无遗矣。"
                },
                {
                    "paragraph": "宾坐奠觯，遂拜，执觯兴。主人答拜，不祭；立饮，不拜；卒觯，不洗，实觯，东南面授主人。",
                    "zhushu": "宾立。饮卒，觯因更酌以乡。主人将授。"
                },
                {
                    "paragraph": "主人阼阶上拜，宾少退。主人受觯，宾拜送于主人之西。",
                    "zhushu": "旅酬同阶，礼杀。"
                },
                {
                    "paragraph": "宾揖，复席。",
                    "zhushu": "酬主人讫。"
                },
                {
                    "paragraph": "主人西阶上酬介，介降席，自南方，立于主人之西，如宾酬主人之礼。主人揖，复席。",
                    "zhushu": "其酌，实觯，西南面授介。自此以下，旅酬酌者亦如之。"
                },
                {
                    "paragraph": "司正升相旅，曰：某子受酬。一酬者降席。",
                    "zhushu": "旅，序也。于是介酬众宾，众宾又以次序相酬某者。众宾，姓也。同姓则以伯仲别之，又同则以且字别之。"
                },
                {
                    "paragraph": "司正退立于序端，东面。",
                    "zhushu": "辟受酬者，又便其賛上賛下也。始升相，西阶西北面。"
                },
                {
                    "paragraph": "受酬者自介右，",
                    "zhushu": "由介东也。尊介，使不失故位。"
                },
                {
                    "paragraph": "众受酬者受，自左，",
                    "zhushu": "后将受酬者，皆由西变于介也。今文无众酬者。"
                },
                {
                    "paragraph": "拜，兴、饮，皆如宾酬主人之礼。",
                    "zhushu": "嫌宾以下异也。"
                },
                {
                    "paragraph": "辩。卒受者以觯降，坐奠于篚。",
                    "zhushu": "辩，辩众宾之在下者。乡射礼曰：辩，遂酬在下者，皆升，受酬于西阶上。"
                },
                {
                    "paragraph": "司正降复位。",
                    "zhushu": "觯南之位。"
                },
                {
                    "paragraph": "使二人举觯于宾、介洗，升实觯于西阶上，皆坐奠觯，遂拜，执觯兴。宾、介席末答拜，皆坐祭，遂饮，卒觯，兴，坐奠觯，遂拜，执觯兴。宾、介席末答拜，",
                    "zhushu": "二人亦主人之吏。若有大夫，则举觯于宾与大夫。燕礼曰：媵爵者立于洗南，西面北上，序进盥洗。"
                },
                {
                    "paragraph": "逆降洗，升实觯，皆立于西阶上，宾、介皆拜。",
                    "zhushu": "于席末拜。"
                },
                {
                    "paragraph": "皆进，荐西，奠之，宾辞，坐取觯以兴。介则荐南奠之。介坐受以兴，退，皆拜送。降，宾、介奠于其所。",
                    "zhushu": "宾言取，介言受，尊卑异文。今文曰宾受。"
                },
                {
                    "paragraph": "司正升自西阶，受命于主人。主人曰：请坐于宾。宾辞以俎。",
                    "zhushu": "至此盛礼俱成，酒清肴乾，宾主百拜，强有力者犹倦焉。张而不弛，弛而不张，非文武之道。请坐者，将以宾燕也。俎者，肴之贵者。辞之者，不敢以礼杀当贵者。"
                },
                {
                    "paragraph": "主人请彻俎，宾许。",
                    "zhushu": "亦司正传请告之。"
                },
                {
                    "paragraph": "司正降阶前，命弟子俟彻俎。",
                    "zhushu": "西阶前也。弟子宾之少者。俎者，主人之吏设之，使弟子俟彻者，明彻俎宾之义。"
                },
                {
                    "paragraph": "司正升，立于席端。",
                    "zhushu": "待事。"
                },
                {
                    "paragraph": "宾降席，北面。主人降席，阼阶上北面。介降席，西阶上北面。遵者降席，席东南面。",
                    "zhushu": "皆立相须彻俎也。遵者，谓此乡之人，仕至大夫者也。今来助主人乐宾，主人所荣而遵法者也，因以为名。或有无来不来，用时事耳。今文遵为僎，或为全。"
                },
                {
                    "paragraph": "宾取俎，还授司正。司正以降，宾从之。主人取俎，还授弟子，弟子以降自西阶，主人降自阼阶。介取俎，还授弟子，弟子以降，介从之。若有诸公、大夫，则使人受俎，如宾礼。众宾皆降，",
                    "zhushu": "取俎者皆乡其席，既授弟子，皆降，复初，入之位。"
                },
                {
                    "paragraph": "说屦，揖让如初，升，坐，",
                    "zhushu": "说屦者，为安燕当坐也。必说于下者，屦贱，不空居堂。说屦，主人先左，宾先右。今文说为税。"
                },
                {
                    "paragraph": "乃羞。",
                    "zhushu": "羞，进也。所进者狗胾醢也。乡设骨体，所以致敬也。今进羞，所以尽爱也。敬之爱之，所以厚贤也。"
                },
                {
                    "paragraph": "无筭爵，",
                    "zhushu": "筭，数也。宾主燕，饮爵行无数，醉而止也。乡射礼曰：使二人举觯于宾与大夫。又曰：执觯者洗，升实觯，反奠于宾与大夫。皆是。"
                },
                {
                    "paragraph": "无筭，乐",
                    "zhushu": "燕乐亦无数，或间或合，尽欢而止也。春秋襄二十九年，吴公子札来聘，请观于周乐。此国君之无筭。"
                },
                {
                    "paragraph": "宾，出奏陔。",
                    "zhushu": "陔，陔夏也。陔之言戒也。终日燕饮，酒罢，以陔为节，明无失礼也。周礼钟师以钟鼓奏九夏，是奏陔夏则有钟鼓矣。钟鼓者，天子诸侯备用之，大夫、士鼓而巳，盖建于阼阶之西南。鼓乡射礼曰：宾兴，乐正命奏陔，宾降及阶，陔作，宾出，众宾皆出。"
                },
                {
                    "paragraph": "主人送于门外，再拜",
                    "zhushu": "门东西面，拜也。宾介不答拜，礼有终也。"
                },
                {
                    "paragraph": "宾。若有遵者，诸公、大夫则既。一人举觯，乃入，",
                    "zhushu": "不于主人正礼也。遵者，诸公大夫也。谓之宾者，同从外来耳。大国有孤，四命谓之公。"
                },
                {
                    "paragraph": "席于宾东。公三重，大夫再重。",
                    "zhushu": "席此二者于宾东，尊之，不与乡人齿也。天子之国，三命者不齿。于诸侯之国，爵为大夫则不齿矣。不言遵者，遵者亦卿大夫。"
                },
                {
                    "paragraph": "公如大夫入，主人降，宾、介降，众宾皆降，复初位。主人迎，揖让升。公升，如宾礼，辞一席，使一人去之。",
                    "zhushu": "如，读若今之若，主人迎之于门内也。辞一席，谦自同于大夫。"
                },
                {
                    "paragraph": "大夫则如介礼。有诸公，则辞。加席，委于席端。主人不彻。无诸公，则大夫辞加席，主人对，不去加席。",
                    "zhushu": "加席，上席也。大夫席再重。"
                },
                {
                    "paragraph": "明日，宾服乡服以拜赐，",
                    "zhushu": "拜赐，谢恩惠。乡服，昨日与乡大夫饮酒之朝服也。不言朝服，未服以朝也。今文曰宾服、乡服。"
                },
                {
                    "paragraph": "主人如宾服以拜辱。",
                    "zhushu": "拜宾，复自屈辱也。乡射礼曰：宾朝服以拜赐于门外，主人不见，如宾服，遂从之，拜辱于门外，乃退。"
                },
                {
                    "paragraph": "主人释服，",
                    "zhushu": "释朝服，更服玄端也。古文释作舍。"
                },
                {
                    "paragraph": "乃息司正。",
                    "zhushu": "息，劳也。劳赐。昨日賛执事者，独云司正。司正，庭长也。"
                },
                {
                    "paragraph": "无介，",
                    "zhushu": "劳礼略也。司正为宾。"
                },
                {
                    "paragraph": "不杀。",
                    "zhushu": "市买若因所有可也，不杀则无俎。"
                },
                {
                    "paragraph": "荐脯醢。",
                    "zhushu": "羞，同也。"
                },
                {
                    "paragraph": "羞唯所有，",
                    "zhushu": "在有何物。"
                },
                {
                    "paragraph": "征唯所欲，",
                    "zhushu": "征，召也。"
                },
                {
                    "paragraph": "以告于先生君子可也。",
                    "zhushu": "告，请也。先生不以筋力为礼，于是可以来君子，国中有盛德者。可者召，不召，唯所欲。"
                },
                {
                    "paragraph": "宾介不与",
                    "zhushu": "礼渎则䙝。古文与为豫。"
                },
                {
                    "paragraph": "乡乐，唯欲",
                    "zhushu": "乡乐，周南、召南六篇之中，唯所欲作，不从次也。不歌鹿鸣、鱼丽者，辟国君也。"
                },
                {
                    "paragraph": "记",
                    "zhushu": ""
                },
                {
                    "paragraph": "乡。朝服而谋宾介，皆使能不宿戒。",
                    "zhushu": "乡乡人，谓乡大夫也。朝服，冠玄端，缁带，素韠，白屦。今郡国行乡饮酒之礼，玄冠而衣皮弁，服与礼异。再戒为宿戒。礼：将有事，先戒而又宿戒。"
                },
                {
                    "paragraph": "蒲筵，缁布纯，",
                    "zhushu": "筵，席也。纯，缘也。"
                },
                {
                    "paragraph": "尊绤幂。宾至，彻之。",
                    "zhushu": "绤，葛也。幂覆尊巾。"
                },
                {
                    "paragraph": "其牲狗也。",
                    "zhushu": "狗取择人。"
                },
                {
                    "paragraph": "亨于堂东北。",
                    "zhushu": "祖，阳气之所始也。阳气主养。易曰：天地养万物，圣人养贤以及万民。"
                },
                {
                    "paragraph": "献用爵，其他用觯。",
                    "zhushu": "爵尊不䙝，用之。"
                },
                {
                    "paragraph": "荐脯五挺，横祭于其上，出自左房。",
                    "zhushu": "挺。犹膱也。乡射礼曰：祭半膱，膱长尺有二寸。左在东，阳也。阳主养，房馔陈处也。冠礼之馔，脯醢南上。曲礼曰：以脯修置者，左朐右末。"
                },
                {
                    "paragraph": "俎由东壁，自西阶升。",
                    "zhushu": "亨狗既，孰，载之俎。馔于东方。"
                },
                {
                    "paragraph": "宾俎，脊、胁、肩、肺。主人俎，脊、胁、臂、肺。介俎，脊、胁、肫、胳、肺、肺，皆离，皆右体。进腠。",
                    "zhushu": "凡牲，前胫骨三，肩、臂、臑也。后胫骨二，膊、胳也。尊者俎尊骨，卑者俎卑骨。祭统曰：凡为俎者，以骨为主。骨有贵贱，凡前贵后贱。离犹㨒也。腠，理也。进理。谓前其本也。今文胳作骼。"
                },
                {
                    "paragraph": "以爵拜者，不徒作。",
                    "zhushu": "作，起也。言拜既爵者不徒起，起必酢主人。"
                },
                {
                    "paragraph": "坐卒爵者拜既爵，立卒爵者不拜既爵。",
                    "zhushu": "降杀各从其宜，不使相错，唯工不从此礼。"
                },
                {
                    "paragraph": "凡奠者于左，",
                    "zhushu": "不饮者，不欲其妨。"
                },
                {
                    "paragraph": "将举于右。",
                    "zhushu": "便也。"
                },
                {
                    "paragraph": "众宾之长一人辞洗，如宾礼。",
                    "zhushu": "于三人之中，复差有尊者，余二人虽为之洗，不敢辞，其下不洗。"
                },
                {
                    "paragraph": "立者东面，北上。若有北面者，则东上。",
                    "zhushu": "贤者众寡无常也，或统于堂，或统于门。"
                },
                {
                    "paragraph": "乐正与立者皆荐以齿。",
                    "zhushu": "谓其饮之次也。尊乐正同于宾党。不言饮而言荐，以明饮也。既、饮皆荐于其位。乐正位西阶东，北面。"
                },
                {
                    "paragraph": "凡举爵，三作而不徒爵。",
                    "zhushu": "谓献宾、献大夫、献工，皆有荐。"
                },
                {
                    "paragraph": "乐作，大夫不入。",
                    "zhushu": "后乐贤者。"
                },
                {
                    "paragraph": "献工与笙，取爵于上篚，既献，奠于下篚。",
                    "zhushu": "明其异器，敬也。如是，则献大夫亦然。上篚三爵。"
                },
                {
                    "paragraph": "其笙，则献诸西阶上。",
                    "zhushu": "谓主人拜送爵也。于工拜于阼阶上者，以其坐于西阶东也。古文无上。"
                },
                {
                    "paragraph": "磬，阶间，缩𩅸，北面，鼓之。",
                    "zhushu": "缩，从也。霫以东西为从。鼓犹击也。大夫而特县方宾，乡人之贤者，从士礼也。射则磬在东。古文缩为蹙。"
                },
                {
                    "paragraph": "主人、介，凡升席自北方，降自南方。",
                    "zhushu": "席南上，升由下，降由上，由便。"
                },
                {
                    "paragraph": "司正既举觯而荐诸其位。",
                    "zhushu": "司正，主人之属也。无献，因其举觯而荐之。"
                },
                {
                    "paragraph": "凡旅，不洗。",
                    "zhushu": "敬礼杀也。"
                },
                {
                    "paragraph": "不洗者不祭。",
                    "zhushu": "不甚絜也。"
                },
                {
                    "paragraph": "既。旅。士不入。",
                    "zhushu": "后正礼也。既旅，则将燕矣。"
                },
                {
                    "paragraph": "彻俎。宾、介，遵者之俎。受者以降，遂出，授从者",
                    "zhushu": "以送之。"
                },
                {
                    "paragraph": "主人之俎以东。",
                    "zhushu": "藏于东方。"
                },
                {
                    "paragraph": "乐正命奏陔，宾出，至于阶，陔作。若有诸公，则大夫于主人之北，西面。",
                    "zhushu": "其西面者，北上，统于公。"
                },
                {
                    "paragraph": "主人之賛者，西面，北上，不与。",
                    "zhushu": "賛，佐也。谓主人之属佐助主人礼事。微鼏沃盥，设荐俎者，西面北上，统于堂也。与，及也。不及谓不献酒。"
                },
                {
                    "paragraph": "无筭爵，然后与。",
                    "zhushu": "燕乃及之"
                }
            ]
        },
        {
            "name": "乡射礼第五",
            "paragraphs": [
                {
                    "paragraph": "乡射礼第五",
                    "zhushu": "",
                    "type": 1
                },
                {
                    "paragraph": "乡射之礼，",
                    "zhushu": ""
                },
                {
                    "paragraph": "主人戒宾，宾出迎，再拜。主人答再拜，乃请。",
                    "zhushu": "主人，州长也。乡大夫若在焉，则称郷大夫也。戒犹警也，语也。出迎，出门也。请，告也。告宾以射事，不言拜辱，此为习民以礼乐，不主为宾巳也。不谋宾者，时不献贤能，事轻也。今郡国行此礼以季春。周礼郷老及郷大夫，三年正月献贤能之书于王，退而以郷射之礼五物询众庶。诸侯之郷大夫既贡士于其君，亦用此礼，射而询众庶乎？"
                },
                {
                    "paragraph": "宾礼辞，许。主人再拜，宾答再拜。主人退，宾送，再拜，",
                    "zhushu": "退还射宫，省录射事。"
                },
                {
                    "paragraph": "无介。",
                    "zhushu": "虽先饮酒，主于射也，其序宾之礼畧？"
                },
                {
                    "paragraph": "乃席宾，南面东上，",
                    "zhushu": "不言于户牖之间者，此射于序。"
                },
                {
                    "paragraph": "众宾之席继而西。",
                    "zhushu": "言继者，甫欲习众庶，未有所殊别。"
                },
                {
                    "paragraph": "席主人于阼阶上，西面，",
                    "zhushu": "阼阶、东阶。"
                },
                {
                    "paragraph": "尊于宾席之东，两壶斯禁，左玄酒，皆加勺，篚在其南，东肆。",
                    "zhushu": "斯禁，禁切。地无足者也。设尊者北面，西曰左，尚之也。肆，陈也。"
                },
                {
                    "paragraph": "设洗于阼阶东南，南北以堂深，东西当东荣。水在洗东，篚在洗西，南肆，",
                    "zhushu": "荣，屋翼也。"
                },
                {
                    "paragraph": "县于洗东北，西面。",
                    "zhushu": "此县，谓磬也。县于东方，辟射位也。伹县磬者，半天子之士，无钟。"
                },
                {
                    "paragraph": "乃张侯，下纲不及地武，",
                    "zhushu": "侯，谓所射布也。纲，持舌绳也。武，迹也。中人之迹尺二寸。侯象人，纲即其足也，是以取数焉。"
                },
                {
                    "paragraph": "不系左下纲，中掩束之，",
                    "zhushu": "事未至也。"
                },
                {
                    "paragraph": "乏参侯道，居侯党之一，西五步。",
                    "zhushu": "容谓之乏，所以为获者御矢也。侯道五十步，此乏去侯北十丈，西三丈。"
                },
                {
                    "paragraph": "羹定，",
                    "zhushu": "肉谓之羹。定，犹孰也。谓狗孰可食。"
                },
                {
                    "paragraph": "主人朝服，乃速宾。宾朝服出迎，再拜。主人答再拜，退。宾送，再拜。",
                    "zhushu": "速，召也。射宾，轻也。戒时玄端。今郡国行此乡射礼，皮弁服，与礼为异。"
                },
                {
                    "paragraph": "宾及众宾遂从之。",
                    "zhushu": ""
                },
                {
                    "paragraph": "及门，主人一相出迎于门外，再拜。宾答再拜，",
                    "zhushu": "相主人家臣𢷤賛传命者，"
                },
                {
                    "paragraph": "揖众宾，",
                    "zhushu": "差卑，礼宜异。"
                },
                {
                    "paragraph": "主人以宾揖，先入。",
                    "zhushu": "以犹与也。先入，入门右西面。"
                },
                {
                    "paragraph": "宾厌众宾，众宾皆入门左，东面北上。宾少进。",
                    "zhushu": "引手曰厌。少进，差在前也。今文皆曰揖众宾。"
                },
                {
                    "paragraph": "主人以宾三揖，皆行，及阶，三让。主人升一等，宾升。",
                    "zhushu": "三让而主人先升者，是主人先让于宾。不俱升者，宾客之道，进宜难也。"
                },
                {
                    "paragraph": "主人阼阶上当楣北面再拜，宾西阶上当楣北面答再拜。",
                    "zhushu": "主人拜宾至此堂。"
                },
                {
                    "paragraph": "主人坐取爵于上篚以降，",
                    "zhushu": "将献宾也。"
                },
                {
                    "paragraph": "宾降。",
                    "zhushu": "从主人也。"
                },
                {
                    "paragraph": "主人阼阶前西面坐奠爵，兴，辞降，",
                    "zhushu": "重以主人事烦宾也。今文无阼阶。"
                },
                {
                    "paragraph": "宾对。",
                    "zhushu": "对答。"
                },
                {
                    "paragraph": "主人坐取爵，兴，适洗，南面坐奠爵于篚下，盥洗。",
                    "zhushu": "盥手，又洗爵，致絜敬也。古文盥皆作浣。"
                },
                {
                    "paragraph": "宾进东北，面辞洗。",
                    "zhushu": "必进者，方辞洗，宜违位也。言东北面，则位南于洗矣。"
                },
                {
                    "paragraph": "主人坐奠爵于篚，兴对。宾反位。",
                    "zhushu": "反从降之位也。郷饮酒曰：当西序东面。"
                },
                {
                    "paragraph": "主人卒洗，壹揖，壹让，以宾升。宾西阶上北面拜洗。主人阼阶上北面奠爵，遂答拜，乃降。",
                    "zhushu": "乃降。将更盥也。古文壹皆作一。"
                },
                {
                    "paragraph": "宾降。主人辞降，宾对。主人卒盥，壹揖，壹让升。宾升，西阶上疑立。",
                    "zhushu": "疑，止也。有矜庄之色。"
                },
                {
                    "paragraph": "主人坐取爵，实之宾席之前，西北面献宾。",
                    "zhushu": "进酒于宾也。凡进物曰献。"
                },
                {
                    "paragraph": "宾西阶上北面拜，主人少退。",
                    "zhushu": "少退，犹少辟也。"
                },
                {
                    "paragraph": "宾进受爵于席前，复位。",
                    "zhushu": "复位，西阶上位。"
                },
                {
                    "paragraph": "主人阼阶上拜送爵，宾少退。荐脯醢。",
                    "zhushu": "荐进。"
                },
                {
                    "paragraph": "宾升席自西方。",
                    "zhushu": "宾，升降由下也。"
                },
                {
                    "paragraph": "乃设折俎。",
                    "zhushu": "牲体枝解节折，以实俎也。"
                },
                {
                    "paragraph": "主人阼阶东疑立。宾坐，左执爵，右祭脯醢，奠爵于荐西，兴，取肺，坐绝祭，",
                    "zhushu": "郤左手执夲，右手绝末以祭也。肺离，上为本，下为末。"
                },
                {
                    "paragraph": "尚左手，哜之，",
                    "zhushu": "哜，尝也。右手在下，绝以授，口尝之。"
                },
                {
                    "paragraph": "兴，加于俎，坐捝手，执爵，遂祭酒，兴，席末坐啐酒，",
                    "zhushu": "捝，拭也。啐，尝也。古文捝作说。"
                },
                {
                    "paragraph": "降席，坐奠爵，拜，告旨，",
                    "zhushu": "降席。席西也。旨，美也。"
                },
                {
                    "paragraph": "执爵兴。主人阼阶上答拜。宾西阶上北面坐卒爵，兴，坐奠爵，遂拜，执爵兴。",
                    "zhushu": "卒尽。"
                },
                {
                    "paragraph": "主人阼阶上答拜。",
                    "zhushu": ""
                },
                {
                    "paragraph": "宾以虚爵降。",
                    "zhushu": "将洗，以酢主人。"
                },
                {
                    "paragraph": "主人降。",
                    "zhushu": "从宾也。降立阼阶东，西面，当东序。"
                },
                {
                    "paragraph": "宾西阶前东面坐奠爵，兴，辞降。主人对。宾坐取爵，适洗，北面坐奠爵于篚下，兴，盥洗。",
                    "zhushu": "宾北面盥洗。自外来。"
                },
                {
                    "paragraph": "主人阼阶之东，南面辞洗。宾坐奠爵于篚，兴对。主人反位。",
                    "zhushu": "反位。从降之位也。主人辞洗，进。"
                },
                {
                    "paragraph": "宾卒洗，揖让如初，升。主人拜洗。宾答拜，兴，降盥，如主人之礼。宾升，实爵主人之席前，东南面酢主人。",
                    "zhushu": "酢报。"
                },
                {
                    "paragraph": "主人阼阶上拜，宾少退。主人进受爵，复位。宾西阶上拜送爵。荐脯醢。主人升席自北方。乃设折俎。祭如宾礼，",
                    "zhushu": "祭荐俎及酒，亦哜啐。"
                },
                {
                    "paragraph": "不告旨。",
                    "zhushu": "酒巳物。"
                },
                {
                    "paragraph": "自席前适阼阶上，北面坐卒爵，兴，坐奠爵，遂拜，执爵兴。宾西阶上北面，答拜。",
                    "zhushu": "自，由也。啐酒于席，未由前降，便也。"
                },
                {
                    "paragraph": "主人坐奠爵于序端，阼阶上再拜崇酒。宾西阶上答再拜。",
                    "zhushu": "序端，东序头也。崇，充也。谢酒恶相充满也。"
                },
                {
                    "paragraph": "主人坐取觯于篚以降。",
                    "zhushu": "将酬宾。"
                },
                {
                    "paragraph": "宾降，主人奠觯，辞降。宾对，东面立。主人坐取觯，洗，宾不辞洗。",
                    "zhushu": "不辞洗，以其将自饮。"
                },
                {
                    "paragraph": "卒洗，揖让升。宾西阶上疑立。主人实觯，酬之。阼阶上北面，坐奠觯，遂拜，执觯兴。",
                    "zhushu": "酬劝酒。"
                },
                {
                    "paragraph": "宾西阶上北面，答拜。主人坐祭，遂饮，卒觯，兴，坐奠觯，遂拜，执觯兴。宾西阶上北面，答拜。主人降洗。宾降辞，如献礼，",
                    "zhushu": "以将酌巳。"
                },
                {
                    "paragraph": "升，不拜洗。",
                    "zhushu": "酬礼杀也。"
                },
                {
                    "paragraph": "宾西阶上立。主人实觯，宾之席前，北面。",
                    "zhushu": "酬宾。"
                },
                {
                    "paragraph": "宾西阶上拜。主人坐奠觯于荐西。宾辞，坐取觯以兴，反位。",
                    "zhushu": "宾辞，辞。主人复亲酌巳。"
                },
                {
                    "paragraph": "主人阼阶上拜送。宾北面坐奠觯于荐东，反位。",
                    "zhushu": "酬酒不举。"
                },
                {
                    "paragraph": "主人揖降。宾降，东面立于西阶西，当西序。",
                    "zhushu": "主人将与众宾为礼，宾谦不敢独居堂。"
                },
                {
                    "paragraph": "主人西南面三拜众宾，众宾皆答壹拜。",
                    "zhushu": "三拜，示徧也。壹拜，不备礼也。献宾毕，乃与众宾拜，敬不能并。"
                },
                {
                    "paragraph": "主人揖升，坐取爵于序端，降洗，升实爵，西阶上献众宾。众宾之长升，拜受者三人，",
                    "zhushu": "长其老者，言三人，则众宾多矣。国以多德行道艺为荣，何常数之有乎？"
                },
                {
                    "paragraph": "主人拜送。",
                    "zhushu": "拜送爵于众宾右。"
                },
                {
                    "paragraph": "坐祭，立饮，不拜既爵，授主人爵，降复位。",
                    "zhushu": "既尽。"
                },
                {
                    "paragraph": "众宾皆不拜，受爵，坐祭，立饮。",
                    "zhushu": "自第四巳下，又不拜受爵，礼弥略。"
                },
                {
                    "paragraph": "毎一人献，则荐诸其席。",
                    "zhushu": "诸于。"
                },
                {
                    "paragraph": "众宾辩有脯醢。",
                    "zhushu": "荐于其位。"
                },
                {
                    "paragraph": "主人以虚爵降，奠于篚，",
                    "zhushu": "不复用。"
                },
                {
                    "paragraph": "揖让升。宾厌众宾，升，众宾皆升，就席。一人洗，举觯于宾，",
                    "zhushu": "一人，主人之吏。"
                },
                {
                    "paragraph": "升实觯，西阶上坐奠觯，拜，执觯兴。宾，席末答拜。举觯者坐祭，遂饮，卒觯，兴，坐奠觯，拜，执觯兴。宾答拜，降洗，升实之，西阶上北面",
                    "zhushu": "将进，奠觯。"
                },
                {
                    "paragraph": "宾拜。",
                    "zhushu": "拜受觯。"
                },
                {
                    "paragraph": "举觯者进，坐奠觯于荐西。",
                    "zhushu": "不授，贱不敢也。"
                },
                {
                    "paragraph": "宾辞，坐取以兴。",
                    "zhushu": "若亲受然。"
                },
                {
                    "paragraph": "举觯者西阶上拜送。宾反奠于其所。举觯者降。",
                    "zhushu": ""
                },
                {
                    "paragraph": "大夫若有遵者，则入门左。",
                    "zhushu": "谓此郷之人为大夫者也。谓之遵者，方以礼乐化民，欲其遵法之也。其士也，于旅乃入郷。大夫士非郷人，礼亦然，主于郷人耳。今文遵为僎。"
                },
                {
                    "paragraph": "主人降，",
                    "zhushu": "迎大夫于门内也。不出门，别于宾。"
                },
                {
                    "paragraph": "宾及众宾皆降，复初位。",
                    "zhushu": "不敢居堂，俟大夫入也。初位，门内东面。"
                },
                {
                    "paragraph": "主人揖让，以大夫升，拜至，大夫答拜。主人以爵降，大夫降，主人辞降。大夫辞洗，如宾礼，席于尊东，",
                    "zhushu": "尊东，明与宾夹尊也。不言东上，统于尊也。"
                },
                {
                    "paragraph": "升，不拜洗。主人实爵，席前献于大夫。大夫西阶上拜，进受爵，反位。主人大夫之右拜送。大夫辞加席，主人对，不去加席。",
                    "zhushu": "辞之者，谦不以巳尊加贤者也。不去者，大夫再重席，正也。宾一重席。"
                },
                {
                    "paragraph": "乃荐脯醢。大夫升席。设折俎。祭如宾礼，不哜肺，不啐酒，不告旨。西阶上卒爵，拜。主人答拜。",
                    "zhushu": "凡所不者，杀于宾也。大夫升席由东方。"
                },
                {
                    "paragraph": "大夫降洗，",
                    "zhushu": "将酢主人也。大夫若众则辩献，长乃酢。"
                },
                {
                    "paragraph": "主人复阼阶，降辞如初。卒洗。主人盥，",
                    "zhushu": "盥者，虽将酌自饮，尊大夫，不敢亵。"
                },
                {
                    "paragraph": "揖让升。大夫授主人爵于两楹间，复位。主人实爵以酢于西阶上，坐奠爵，拜。大夫答拜。坐祭，卒爵，拜。大夫答拜。主人坐奠爵于西楹南，再拜崇酒。大夫答拜。主人复阼阶，揖降。",
                    "zhushu": "将升宾。"
                },
                {
                    "paragraph": "大夫降，立于宾南。",
                    "zhushu": "虽尊，不夺人之正礼。"
                },
                {
                    "paragraph": "主人揖让，以宾升。大夫及众宾皆升，就",
                    "zhushu": ""
                },
                {
                    "paragraph": "席。席工于西阶上，少东。乐正先升，北面立于其西。",
                    "zhushu": "言少东者，明乐正西侧阶，不欲大东，辟射位。"
                },
                {
                    "paragraph": "工四人，二瑟，瑟先。相者皆左何瑟，面鼓，执越，内弦，右手相，入，升自西阶，北面东上。工坐，相者坐授瑟，乃降。",
                    "zhushu": "瑟先，贱者先就事也。相，扶工也。面，前也。鼓在前，变于君也。执越，内弦，右手相，由便也。越，瑟下孔，所以发越其声也。前越言执者，内有弦结，手入之浅也。相者降立西方。"
                },
                {
                    "paragraph": "笙入，立于县中，西面。",
                    "zhushu": "堂下乐相从也。县中磬，东立，西面。"
                },
                {
                    "paragraph": "乃合乐：周南关雎、葛覃、卷耳，召南鹊巢、采蘩、采苹。",
                    "zhushu": "不歌，不笙，不间。志在射，略于乐也。不略合乐者，周南、召南之风，郷乐也，不可略其正也。昔大王、王季、文王始居歧山之阳，躬行召南之教，以成王业。至三分天下，乃宣周南、召南之化，本其德之初，刑于寡妻，至于兄弟，以御于家邦，故谓之郷乐。用之房中，以及朝庭飨燕、郷射饮酒，此六篇其风化之原也。是以合金石丝竹而歌之。"
                },
                {
                    "paragraph": "工不兴，告于乐正，曰：正歌备。",
                    "zhushu": "不兴者，瞽蒙礼略也。"
                },
                {
                    "paragraph": "乐正告于宾，乃降。",
                    "zhushu": "乐正降者，堂上正乐毕也。降立西阶东，北面。"
                },
                {
                    "paragraph": "主人取爵于上篚，献工。大师则为之洗。",
                    "zhushu": "尊之也。君赐大夫乐，又从之以其人，谓之大师。"
                },
                {
                    "paragraph": "宾降，主人辞降，",
                    "zhushu": "大夫不降，尊也。"
                },
                {
                    "paragraph": "工不辞洗。卒洗，升实爵。工不兴，左瑟，一人拜受爵。",
                    "zhushu": "左瑟。辟。主人授爵也。一人无大师，则工之长者。"
                },
                {
                    "paragraph": "主人阼阶上拜送爵。荐脯醢。使人相祭。",
                    "zhushu": "人相者。"
                },
                {
                    "paragraph": "工饮不拜既爵，授主人爵。众工不拜受爵，祭饮辩，有脯醢，不祭，",
                    "zhushu": "祭饮不。兴，受爵，坐祭，坐饮。"
                },
                {
                    "paragraph": "不洗。遂献笙于西阶上。",
                    "zhushu": "不洗者，贱也。众工而不洗矣，而著笙不洗者，笙贱于众工，正君赐之，犹不洗也。"
                },
                {
                    "paragraph": "笙一人拜于下，尽阶，不升堂，受爵，主人拜送爵。阶前坐祭，立饮不拜既爵，升，授主人爵。众笙不拜受爵，坐祭，立饮辩，有脯醢，不祭。主人以爵降，奠于篚，反升，就席。",
                    "zhushu": "亦揖让以宾升。众宾皆升。"
                },
                {
                    "paragraph": "主人降席自南方，",
                    "zhushu": "礼杀由便。"
                },
                {
                    "paragraph": "侧降，",
                    "zhushu": "宾不从降。"
                },
                {
                    "paragraph": "作相为司正。司正礼辞，许诺。主人再拜，司正答拜。",
                    "zhushu": "爵备乐毕，将留宾以事，为有解倦失礼，立司正以监之，察仪法也。诗云：既立之监，或佐之史。"
                },
                {
                    "paragraph": "主人升就席。司正洗觯，升自西阶，由楹内适阼阶上，北面受命于主人。",
                    "zhushu": "洗觯者当酌以表其位，显其事也。楹内，楹北。"
                },
                {
                    "paragraph": "西阶上北面请安于宾。",
                    "zhushu": "传主人之命。"
                },
                {
                    "paragraph": "宾礼辞，许。司正告于主人，遂立于楹间以相拜。",
                    "zhushu": "相，谓賛主人及宾相拜之辞。"
                },
                {
                    "paragraph": "主人阼阶上再拜。宾，西阶上答再拜，皆揖就席。",
                    "zhushu": "为巳。安也。今文揖为升。"
                },
                {
                    "paragraph": "司正实觯，降自西阶，中庭北面坐奠觯，兴，退，少立，",
                    "zhushu": "奠觯，表其位也。少立，自修正，慎其位也。古文曰少退立。"
                },
                {
                    "paragraph": "进，坐取觯，兴，反坐，不祭，遂卒觯，兴，坐奠觯，拜，执觯兴，洗，北面坐奠于其所，",
                    "zhushu": "今文坐取觯无进，又曰坐奠之拜。"
                },
                {
                    "paragraph": "兴，少退，北面立于觯南，",
                    "zhushu": "立觯南，亦其故𢷤位。"
                },
                {
                    "paragraph": "末。旅。",
                    "zhushu": "旅，序也。末以次序相酬，以将射也。旅则礼终也。"
                },
                {
                    "paragraph": "三耦俟于堂西，南面东上。",
                    "zhushu": "司正既立。司射选弟子之中德行道艺之高者，以为三耦，使俟事于此。"
                },
                {
                    "paragraph": "司射适堂西，袒决遂，取弓于阶西，兼挟乘矢，升自西阶。阶上北面告于宾，曰：弓矢既具，有司请射。",
                    "zhushu": "司射，主人之吏也，于堂西，袒、决、遂者，主人无次，隐蔽而巳。袒，左免衣也。决犹闿也，以象骨为之，著右大擘指，以钩弦闿体也。遂，射鞲也，以韦为之，所以遂弦者也。其非射时，则谓之拾。袷，敛也，所以蔽肤敛衣也。方持弦矢曰挟。乘矢，四矢也。大射曰挟乘矢于弓外，见镞于弣，右巨指。钩弦，古文挟皆作接。"
                },
                {
                    "paragraph": "宾对曰：某不能为二三子。许诺。",
                    "zhushu": "言某不能谦也。二三子谓众宾巳下。"
                },
                {
                    "paragraph": "司射适阼阶上，东北，面告于主人，曰：请射于宾。宾许。",
                    "zhushu": ""
                },
                {
                    "paragraph": "司射降自西阶，阶前西面，命弟子纳射器。",
                    "zhushu": "弟子，宾党之年少者也。纳，内也。射，器、弓矢、决、拾、旌、中、筹、楅，丰也。宾党东面，主人之吏西面。"
                },
                {
                    "paragraph": "乃纳射器，皆在堂西。宾与大夫之弓，倚于西序，矢在弓下，北括。众弓倚于堂西，矢在其上。",
                    "zhushu": "上堂西廉，矢亦北括。"
                },
                {
                    "paragraph": "主人之弓矢在东序东。",
                    "zhushu": "亦倚于东序也。矢在其下，北括。"
                },
                {
                    "paragraph": "司射不释弓矢，遂以比三耦于堂西。三耦之南，北面，命上射曰：某御于子。命下射曰：子与某子射。",
                    "zhushu": "北选，次其才相近者也。古文曰：某从于子。"
                },
                {
                    "paragraph": "司正为司马。",
                    "zhushu": "兼官，由便也。立司正为涖酒尔。今射司正无事。"
                },
                {
                    "paragraph": "司马命张侯，弟子说束，遂系左下纲。",
                    "zhushu": "事至也。今文说皆作税。"
                },
                {
                    "paragraph": "司马又命获者倚旌于侯中。",
                    "zhushu": "为当负侯也。获者，亦弟子也。谓之获者，以事名之。"
                },
                {
                    "paragraph": "获者由西方坐取旌，倚于侯中，乃退。",
                    "zhushu": ""
                },
                {
                    "paragraph": "乐正适西方，命弟子賛工，迁乐于下。",
                    "zhushu": "当，辟射也。赞，佐也。迁，徙也。"
                },
                {
                    "paragraph": "弟子相工，如初入，降自西阶，阼阶下之东南，堂前三笴，西面北上坐。",
                    "zhushu": "笴，矢，干也。今文无南。"
                },
                {
                    "paragraph": "乐正北面立于其南。",
                    "zhushu": "北面郷堂，不与工序也。"
                },
                {
                    "paragraph": "司射犹挟乘矢以命三耦：各与其耦让取弓矢，拾。",
                    "zhushu": "犹，有故之辞。拾，更也。"
                },
                {
                    "paragraph": "三耦皆袓、决、遂。有司左执弣，右执弦而授弓，",
                    "zhushu": "有司，弟子纳射器者也。凡纳射器者，皆执以俟事。"
                },
                {
                    "paragraph": "遂授矢。",
                    "zhushu": "受于纳矢而授之。"
                },
                {
                    "paragraph": "三耦皆执弓，搢三而挟一个。",
                    "zhushu": "未违俟处也。搢，挿也。挿于带右。"
                },
                {
                    "paragraph": "司射先立于所设中之西南，东面。三耦皆进，由司射之西，立于其西南，东面北上而俟。",
                    "zhushu": ""
                },
                {
                    "paragraph": "司射东面立于三耦之北，搢三而挟一个，",
                    "zhushu": "为当诱射也。固东面矣。复言之者，明郤时还。"
                },
                {
                    "paragraph": "揖进，当阶，北面揖，及阶揖，升堂揖。豫则钩楹内，堂则由楹外。当左物，北面揖，",
                    "zhushu": "钩楹，绕楹而东也。序无室，可以深也。周立四代之学于国，而又以有虞氏之庠为郷学。郷饮酒义曰主人迎宾于庠门外是也。庠之制，有堂有室也。今言豫者，谓州学也，读如成周宣谢灾之谢，周礼作序。凡屋无室曰谢。宜从谢州立。谢者，下郷也。左物，下物也。今文豫为序，序乃夏后氏之学，亦非也。"
                },
                {
                    "paragraph": "及物揖。左足履物，不方足。还，视侯中，俯正足，",
                    "zhushu": "方，犹并也。志在于射，左足至，右足还，并足则是立也。南面视侯之中，乃俯视，并正其足。"
                },
                {
                    "paragraph": "不去旌。",
                    "zhushu": "以其不获。"
                },
                {
                    "paragraph": "诱射。",
                    "zhushu": "诱，犹教也。"
                },
                {
                    "paragraph": "将乘矢，",
                    "zhushu": "将，行也。行四矢，象有事于四方。"
                },
                {
                    "paragraph": "执弓不挟，右执弦，",
                    "zhushu": "不挟矢尽。"
                },
                {
                    "paragraph": "南面，揖，揖如升射。降，出于其位南；适堂西，改取一个，挟之；",
                    "zhushu": "改，更也。不射而挟之，示有事也。今文曰适序西。"
                },
                {
                    "paragraph": "遂适阶西，取扑，搢之，以反位。",
                    "zhushu": "扑所以橽犯教者，书云：扑作教刑。"
                },
                {
                    "paragraph": "司马命获者执旌以负侯。",
                    "zhushu": "欲令射者见侯与旌，深有志于中。"
                },
                {
                    "paragraph": "获者适侯，执旌负侯而俟。",
                    "zhushu": "俟，待也。今文俟为立。"
                },
                {
                    "paragraph": "司射还，当上耦西面，作上耦射。",
                    "zhushu": "还，左还也。作，使也。"
                },
                {
                    "paragraph": "司射反位，上耦揖进，上射在左，并行，当阶，北面揖，及阶揖。上射先升三等，下射从之，中等，",
                    "zhushu": "中，犹间也。"
                },
                {
                    "paragraph": "上射升堂，少左。下射升，上射揖，并行，",
                    "zhushu": "并，并也。并东行。"
                },
                {
                    "paragraph": "皆当其物，北面揖，及物揖。皆左足履物，还视侯中，合足而俟。司马适堂西，不决，遂，袒，执弓，",
                    "zhushu": "不决，遂因不射不备。"
                },
                {
                    "paragraph": "出于司射之南，升自西阶，钩楹，由上射之后，西南面立于物间；右执箫，南扬弓，命去侯。",
                    "zhushu": "钩楹以当。由上射者之后也。箫，弓末也。大射曰：左执弣。扬犹举也。"
                },
                {
                    "paragraph": "获者执旌许诺，声不绝，以至于乏，坐东面，偃旌，兴而俟。",
                    "zhushu": "声不绝，不以宫商，不绝而巳。郷射威仪省。偃，犹仆也。"
                },
                {
                    "paragraph": "司马出于下射之南，还其后，降自西阶，反由司射之南适堂西，释弓，袭，反位，立于司射之南。",
                    "zhushu": "围下射者，明为二人命去侯。"
                },
                {
                    "paragraph": "司射进，与司马交于阶前，相左，由堂下西阶之东，北面，视上射，命曰：无射获，无猎获！上射揖。司射退，反位，",
                    "zhushu": "射获谓矢中人也。猎矢从傍。"
                },
                {
                    "paragraph": "乃射。上射既发，挟弓矢，而后下射射，拾发，以将乘矢。",
                    "zhushu": "古文而后作后，非也。孝经说然后曰：后者，后也，当从后。"
                },
                {
                    "paragraph": "获者坐而获，",
                    "zhushu": "射者中，则大言获。获，得也。射，讲武田之类，是以中为获也。"
                },
                {
                    "paragraph": "举旌以宫，偃旌以商，",
                    "zhushu": "宫为君，商为臣，声和律吕相生。"
                },
                {
                    "paragraph": "获而未释获。",
                    "zhushu": "但大言获，未释其筭。"
                },
                {
                    "paragraph": "卒射，皆执弓不挟，南面揖，揖如升射。",
                    "zhushu": "不挟，亦右执弦，如司射。"
                },
                {
                    "paragraph": "上射降三等，下射少右，从之；中等，并行。上射于左，",
                    "zhushu": "降下。"
                },
                {
                    "paragraph": "与升射者相左，交于阶前，相揖，由司马之南适堂西，释弓，说决、拾，袭而俟于堂西，南面东上。三耦卒射，亦如之。司射去扑，倚于西阶之西，升堂，北面告于宾，曰：三耦卒射。",
                    "zhushu": "去扑乃升，不敢佩刑。器。即尊者之侧。"
                },
                {
                    "paragraph": "宾揖。",
                    "zhushu": "以揖然之。"
                },
                {
                    "paragraph": "司射降，搢扑，反位。司马适堂西，袒执弓，由其位南进，与司射交于阶前，相左，升自西阶，钩楹，自右物之后，立于物间，西南面揖弓，命取矢。",
                    "zhushu": "揖，推之也。"
                },
                {
                    "paragraph": "获者执旌许诺，声不绝，以旌负侯而俟。",
                    "zhushu": "俟弟子取矢，以旌指教之。"
                },
                {
                    "paragraph": "司马出于左物之南，还其后，降自西阶，遂适堂前，北面立于所设楅之南，命弟子设楅。",
                    "zhushu": "楅，犹幅也，所以承笴矢者。"
                },
                {
                    "paragraph": "乃设楅于中庭，南当洗，东肆。",
                    "zhushu": "东肆统于宾。"
                },
                {
                    "paragraph": "司马由司射之南退，释弓于堂西，袭，反位。弟子取矢，北面坐委于楅，北括，乃退。司马袭，进，当楅南，北面坐，左右抚矢而乘之。",
                    "zhushu": "抚，拊之也。就委矢，左右手抚而四四数分之也。上既言袭矣，复言之者，嫌有事即𥘵也。凡事升堂乃𥘵。"
                },
                {
                    "paragraph": "若矢不备，则司马又袒执弓如初，升，命曰：取矢不索。",
                    "zhushu": "索，犹尽也。"
                },
                {
                    "paragraph": "弟子自西方应曰：诺。乃复求矢，加于楅。",
                    "zhushu": "増，故曰加。向获者许诺至此弟子曰诺，事同互相明。"
                },
                {
                    "paragraph": "司射倚扑于阶西，升，请射于宾，如初。宾许诺。宾，主人、大夫若皆与射，则遂告于宾，适阼阶上，告于主人。主人与宾为耦，",
                    "zhushu": "言若者，或射或否，在时欲耳。射者，绎巳之志，君子务焉。大夫，遵者也。告宾曰：主人御于子。告主人曰：子与宾射。"
                },
                {
                    "paragraph": "遂告于大夫。大夫虽众，皆与士为耦。以耦告于大夫，曰：某御于子。",
                    "zhushu": "大夫皆与士为耦，谦也。来观礼同爵自相与耦，则嫌自尊别也。大夫为下射，而云御于子，尊大夫也。士，谓众宾之在下者，及群士未观礼者也。礼，一命巳下，齿于郷里。"
                },
                {
                    "paragraph": "西阶上北面作众宾射。",
                    "zhushu": "作使。"
                },
                {
                    "paragraph": "司射降，搢扑，由司马之南适堂西，立，比众耦。",
                    "zhushu": "众耦，大夫耦及众宾也。命大夫之耦曰：子与某子射。其命众耦如三耦。"
                },
                {
                    "paragraph": "众宾将与射者皆降，由司马之南适堂西，继三耦而立，东上。大夫之耦为上。若有东面者，则北上。",
                    "zhushu": "言若有者，大夫士来观礼，及众宾多无数也。"
                },
                {
                    "paragraph": "宾。主人与大夫皆未降。",
                    "zhushu": "言未降者，见其志在射。"
                },
                {
                    "paragraph": "司射乃比，众耦辩，",
                    "zhushu": "众宾射者降，比之，耦乃徧。"
                },
                {
                    "paragraph": "遂命三耦拾取矢。司射反位。",
                    "zhushu": "反位者俟其袒、决，遂来。"
                },
                {
                    "paragraph": "三耦拾取矢，皆袒、决、遂，执弓，进立于司马之西南。",
                    "zhushu": "必𥘵决遂者，明将有射事。"
                },
                {
                    "paragraph": "司射作上耦取矢，",
                    "zhushu": "作之者，还当上耦，如作射。"
                },
                {
                    "paragraph": "司射反位。上耦揖进，当楅北面揖，及楅揖。",
                    "zhushu": "当楅楅正南之东西。"
                },
                {
                    "paragraph": "上射东面，下射西面。上射揖进，坐，横弓，郤手自弓下取一个，兼诸弣，顺羽，且兴，执弦而左还，退反位，东面揖。",
                    "zhushu": "横弓者，南踣弓也。郤手由弓下取矢者，以左手在弓表，右手从里取之，便也。兼并矢于弣，当顺羽，既又当执弦也。顺羽者，手放而下，备不整理也。不言母周在阼，非君周可也。"
                },
                {
                    "paragraph": "下射进，坐横弓，覆手自弓上取一个，兴。其他如上射。",
                    "zhushu": "覆手由弓上取矢者，以左手在弓里，右手从表取之，亦便。"
                },
                {
                    "paragraph": "既拾取乘矢，揖，皆左还，南面揖，皆少进；当楅南，皆左还，北面。搢三挟一个，",
                    "zhushu": "楅，南郷。当楅之位。"
                },
                {
                    "paragraph": "揖，皆左还。上射于右，",
                    "zhushu": "上射转居右，便其反位也。下射左还，少南行，乃西面。"
                },
                {
                    "paragraph": "与进者相左，相揖，反位。",
                    "zhushu": "相左，皆由进者之北。"
                },
                {
                    "paragraph": "三耦拾取矢，亦如之。后者遂取诱射之矢，兼乘矢而取之，以授有司于西方，而后反位。",
                    "zhushu": "取诱射之矢，挟五个。弟子逆受于东面位之后。"
                },
                {
                    "paragraph": "众宾未拾取矢，皆袒、决、遂，执弓，搢三挟一个，由堂西进，继三耦之南而立，东面，北上。大夫之耦为上。",
                    "zhushu": "未犹不也。众宾不拾者，未射无福上矢也。言此者，嫌众宾三耦同伦，初时有射者，后乃射，有拾取矢，礼也。"
                },
                {
                    "paragraph": "司射作射如初，一耦揖升如初。司马命去侯，获者许诺。司马降，释弓反位。司射犹挟一个，去扑，与司马交于阶前，升，请释获于宾。",
                    "zhushu": "犹，有故之辞。司射既诱射，恒执弓挟矢，以掌射事，备尚未知当教之也。今三耦卒射，众足以知之矣，犹挟之者，君子不必也。"
                },
                {
                    "paragraph": "宾许。降，搢扑，西面立于所设中之东，北面命释获者设中，遂视之。",
                    "zhushu": "视之当教之。"
                },
                {
                    "paragraph": "释获者执鹿，中一人执筭以从之。",
                    "zhushu": "鹿中谓射于谢也。于庠当兕中。"
                },
                {
                    "paragraph": "释获者坐设中，南当楅，西当西序，东面，兴，受筭，坐实八筭于中，横委其余于中西，南末，兴，共而俟。",
                    "zhushu": "兴，还北面，受筭，反东面，实之。"
                },
                {
                    "paragraph": "司射遂进，由堂下，北面命曰：不贯！不释！",
                    "zhushu": "贯犹中也。不中正，不释筭也。古文贯作关。"
                },
                {
                    "paragraph": "上射揖。司射退反位。释获者坐取中之八筭，改实八筭于中，兴，执而俟，",
                    "zhushu": "执所取筭。"
                },
                {
                    "paragraph": "乃射。若中，则释获者坐而释获，毎一个释一筭，上射于右，下射于左。若有余筭，则反委之。",
                    "zhushu": "委余筭，礼尚异也。委之合于中西。"
                },
                {
                    "paragraph": "又取中之八筭，改实八筭于中，兴，执而俟。三耦卒射，",
                    "zhushu": ""
                },
                {
                    "paragraph": "宾，主人、大夫揖，皆由其阶降，揖。主人堂东袒、决、遂，执弓，搢三挟一个。宾于堂西，亦如之。皆由其阶，阶下揖，升堂揖。主人为下射，皆当其物，北面揖，及物揖，乃射。卒，南面揖，皆由其阶，阶上揖，降阶揖。宾序西，主人序东，皆释弓，说决，拾，袭，反位，升，及阶揖，升堂揖，皆就席。",
                    "zhushu": "或言堂，或言序，亦为庠，谢互言也。宾主人射，大夫止于堂西。"
                },
                {
                    "paragraph": "大夫袒、决遂，执弓，搢三挟一个，由堂西出于司射之西，就其耦。大夫为下射，揖进，耦少退，揖如三耦。及阶，耦先升。卒射，揖如升射，耦先降；降阶，耦少退。皆释弓于堂西，袭，耦遂止于堂西。大夫升就席。",
                    "zhushu": "耦于庭，不并行。尊大夫也。在堂如上射之仪，近其事得申。"
                },
                {
                    "paragraph": "众宾继射，释获皆如初。司射所作，唯上耦",
                    "zhushu": "于是言唯上耦者，嫌宾主人射亦作之。大射三耦卒射，司射请于公及宾。"
                },
                {
                    "paragraph": "卒射。释获者遂以所执余获，升自西阶，尽阶，不升堂，告于宾曰：左右卒射。降，反位，坐委余获于中西，兴，共而俟。",
                    "zhushu": "司射不告卒射者。释获者于是有事，宜终之也。余获，余筭也。无余筭，则空手耳。俟，俟数也。"
                },
                {
                    "paragraph": "司马袒决执弓，升，命取矢如初。获者许诺，以旌负侯如初。司马降，释弓反位。弟子委矢如初。大夫之矢，则兼束之，以茅，上握焉。",
                    "zhushu": "兼束大夫矢，优之，是以不拾也。束于握上，则兼取之，顺羽便也。握，谓中央也。不束主人矢，不可以殊于宾也。言大夫之矢，则矢有题识也。肃慎氏贡楛矢，铭其括。今文上作尚。"
                },
                {
                    "paragraph": "司马乘矢如初。",
                    "zhushu": ""
                },
                {
                    "paragraph": "司射遂适西阶西，释弓，去扑，袭，进由中东，立于中南，北面，视筭。",
                    "zhushu": "释弓去扑，射事已。"
                },
                {
                    "paragraph": "释获者东面于中西坐，先数右获。",
                    "zhushu": "固东面矣。复言之者，为其少南就右获。"
                },
                {
                    "paragraph": "二筭为纯，",
                    "zhushu": "纯，犹全也。耦，阴阳。"
                },
                {
                    "paragraph": "一纯以取，实于左手，十纯则缩而委之，",
                    "zhushu": "缩，从也。于数者东西为从。古文缩皆为蹙。"
                },
                {
                    "paragraph": "毎委异之。",
                    "zhushu": "易校数。"
                },
                {
                    "paragraph": "有余纯则横于下。",
                    "zhushu": "又异之也，自近为下。"
                },
                {
                    "paragraph": "一筭为奇，奇则又缩诸纯下。",
                    "zhushu": "奇，犹亏也。又从之。"
                },
                {
                    "paragraph": "兴，自前适左，东面",
                    "zhushu": "起，由中东，就左获，少北，于故东面郷之。"
                },
                {
                    "paragraph": "坐，兼敛筭，实于左手。一纯以委，十则异之，",
                    "zhushu": "变于右。"
                },
                {
                    "paragraph": "其余如右获。",
                    "zhushu": "谓所缩所横。"
                },
                {
                    "paragraph": "司射复位。释获者遂进取贤获，执以升自西阶，尽阶，不升堂，告于宾。",
                    "zhushu": "贤获胜，党之筭也，齐之而取其余。"
                },
                {
                    "paragraph": "若右胜，则曰：右贤于左。若左胜，则曰：左贤于右。以纯数告。若有奇者，亦曰奇。",
                    "zhushu": "贤，犹胜也。言贤者射之，以中为隽也。假如右胜，告曰：右贤于左，若干纯，若干奇。"
                },
                {
                    "paragraph": "若左右钧，则左右皆执一筭以告，曰：左右钧。降，复位，坐，兼敛筭，实八筭于中，委其余于中西，兴，共而俟。",
                    "zhushu": ""
                },
                {
                    "paragraph": "司射适堂西，命弟子设丰。",
                    "zhushu": "将饮不胜者，设丰，所以承其爵也。丰形盖似豆而卑。"
                },
                {
                    "paragraph": "弟子奉丰升，设于西楹之西，乃降。胜者之弟子洗觯，升酌，南面，坐奠于丰上，降，袒执弓，反位。",
                    "zhushu": "胜者之弟子，其少者也。耦不酌，下无能也。酌者不授爵，略之也。执弓反射位，不俟其党。已酌有事。"
                },
                {
                    "paragraph": "司射遂袒执弓，挟一个，搢扑，北面于三耦之南，命三耦及众宾：胜者皆袒决遂，执张弓。",
                    "zhushu": "执张弓，言能用之也。右手执弦，如卒射。"
                },
                {
                    "paragraph": "不胜者皆袭，说决拾，却左手，右加弛弓于其上，遂以执弣。",
                    "zhushu": "固袭，说决拾矣。复言之者，起胜者也。执弛弓，言不能用之也。两手执弣，又不得执弦。"
                },
                {
                    "paragraph": "司射先反位。",
                    "zhushu": "居前，俟所命来。"
                },
                {
                    "paragraph": "三耦及众射者皆与其耦进立于射位，北上。司射作升饮者，如作射。一耦进，揖如升射。及阶，胜者先升，升堂，少右；",
                    "zhushu": "先升，尊贤也。少右，辟饮者也。亦相饮之位。"
                },
                {
                    "paragraph": "不胜者进，北面坐取丰上之觯，兴，少退，立卒觯，进，坐奠于丰下，兴，揖",
                    "zhushu": "立卒觯，不祭，不拜，受罚爵，不备礼也。右手执觯，左手执弓。"
                },
                {
                    "paragraph": "不胜者先降，",
                    "zhushu": "后升先降，略之，不由次。"
                },
                {
                    "paragraph": "与升饮者相左，交于阶前，相揖，出于司马之南。遂适堂西，释弓，袭而俟。",
                    "zhushu": "俟复射。"
                },
                {
                    "paragraph": "有执爵者，",
                    "zhushu": "主人使賛者，代弟子酌也。于既升，饮而升自西阶，立于序端。"
                },
                {
                    "paragraph": "执爵者坐取觯，实之，反奠于丰上。升饮者如初。",
                    "zhushu": "毎者辄酌，以至于徧。"
                },
                {
                    "paragraph": "三耦卒饮宾，主人、大夫不胜，则不执弓。执爵者取觯，降洗，升实之，以授于席前，",
                    "zhushu": "优，尊也。"
                },
                {
                    "paragraph": "受觯，以适西阶上，北面，立饮，",
                    "zhushu": "受罚爵者，不宜自尊别。"
                },
                {
                    "paragraph": "卒觯，授执爵者，反就席。大夫饮，则耦不升。",
                    "zhushu": "以宾主人饮。耦在上，嫌其升。"
                },
                {
                    "paragraph": "若大夫之耦不胜，则亦执弛弓，特升饮",
                    "zhushu": "尊者！可以孤无能对。"
                },
                {
                    "paragraph": "众宾，继饮。射爵者辩，乃彻丰与觯。",
                    "zhushu": "彻。犹除也。设丰者反丰于堂西，执爵者反觯于篚。"
                },
                {
                    "paragraph": "司马洗爵，升实之，以降，献获者于侯。",
                    "zhushu": "郷人获者贱。明其主以侯为功得献也。"
                },
                {
                    "paragraph": "荐脯醢，设折俎，俎与荐皆三祭。",
                    "zhushu": "皆三祭，为其将祭侯也。祭侯三处也。"
                },
                {
                    "paragraph": "获者负侯，北面拜受爵，司马西面拜送爵。",
                    "zhushu": "负侯。负侯，中也。拜送爵不同面者，辟正主也。其设荐俎，西面错，以南为上。为受爵于侯，荐之于位。古文曰再拜受爵。"
                },
                {
                    "paragraph": "获者执爵，使人执其荐与俎从之。适右个，设荐俎。",
                    "zhushu": "获者以侯为功，是以献焉。人谓主人。賛者，上设荐俎者也。为设笾在东，豆在西，俎当其北也。言使设新之。"
                },
                {
                    "paragraph": "获者南面坐，左执爵，祭脯醢，执爵兴，取肺，坐祭，遂祭酒，",
                    "zhushu": "为侯祭也。亦二手祭酒及注如大射。"
                },
                {
                    "paragraph": "兴，适左个，中皆如之。",
                    "zhushu": "先祭左个后中者，以外即之至中，若神在中也。"
                },
                {
                    "paragraph": "左个之西北三步，东面。设荐俎。获者荐右东面立，饮不拜既爵。",
                    "zhushu": "不就乏者，明其享侯之余也。立饮荐右，近司马，于是司马北面。"
                },
                {
                    "paragraph": "司马受爵，奠于篚，复位。获者执其荐，使人执俎从之，辟，设于乏南。",
                    "zhushu": "迁设荐俎就乏，明巳所得礼也。言辟之者，不使当位，辟举旌偃旌也。设于南，右之也。凡他荐俎，皆当其位之前。"
                },
                {
                    "paragraph": "获者负侯而俟。",
                    "zhushu": ""
                },
                {
                    "paragraph": "司射适阶西，释弓矢，去扑，说决拾，袭；适洗，洗爵，升，实之，以降，献释获者于其位，少南。荐脯醢，折俎，有祭。",
                    "zhushu": "不当其位，辟中。"
                },
                {
                    "paragraph": "释获者荐右东面拜受爵，司射北面拜送爵。释获者就其荐坐，左执爵，祭脯醢，兴，取肺，坐祭，遂祭酒，兴。司射之西，北面立，饮不拜既爵。司射受爵，奠于篚。释获者少西辟荐，反位。",
                    "zhushu": "辟荐少西之者，为复射妨司射视筭也，亦辟俎。"
                },
                {
                    "paragraph": "司射适堂西，袒决遂，取弓于阶西，挟一个，搢扑以反位。",
                    "zhushu": "为将复射。"
                },
                {
                    "paragraph": "司射去扑，倚于阶西，升，请射于宾，如初。宾许。司射降，搢扑，由司马之南适堂西，命三耦及众宾：皆𥘵决遂，执弓就位。",
                    "zhushu": "位，射位也。不言射者，以当序取矢。"
                },
                {
                    "paragraph": "司射先反位。",
                    "zhushu": "言先三耦及众宾也。既命之，即反位，不俟之也。向不言先三耦，未有拾取矢位，无所先。"
                },
                {
                    "paragraph": "三耦及众宾皆袒决遂，执弓，各以其耦进，反于射位。",
                    "zhushu": "以，犹与也。今文以为与。"
                },
                {
                    "paragraph": "司射作拾取矢。三耦拾取矢如初，反位，宾。主人、大夫降，揖如初。主人堂东，宾堂西，皆𥘵决遂，执弓，皆进阶前揖；",
                    "zhushu": "南面相俟而揖行也。"
                },
                {
                    "paragraph": "及楅揖，拾取矢，如三耦。",
                    "zhushu": "及楅，当楅东西也。主人西面，宾东面，相揖，拾取矢，不北面。揖，由便也。"
                },
                {
                    "paragraph": "卒，北面，搢三挟一个，",
                    "zhushu": "亦于三耦为之位。"
                },
                {
                    "paragraph": "揖退。",
                    "zhushu": "皆巳揖，左还，各由其涂反位。"
                },
                {
                    "paragraph": "宾堂西，主人堂东，皆释弓矢，袭，及阶揖，升堂，揖，就席。",
                    "zhushu": "将袒，先言主人；将袭，先言宾。尊宾也。"
                },
                {
                    "paragraph": "大夫袒决遂，执弓，就其耦，",
                    "zhushu": "降，袒、决、遂于堂西，就其耦于射位，与之拾取矢。"
                },
                {
                    "paragraph": "揖，皆进，如三耦。耦东面，大夫西面。大夫进坐，说矢束，",
                    "zhushu": "说矢束者，下耦以将拾取。"
                },
                {
                    "paragraph": "兴，反位，而后耦揖进坐，兼取乘矢，顺羽而兴，反位揖。",
                    "zhushu": "兼取乘矢者，尊大夫，不敢与之拾也。相下相尊，君子之所以相接也。"
                },
                {
                    "paragraph": "大夫进坐，亦兼取乘矢，如其耦，北面，搢三挟一个，",
                    "zhushu": "亦于三耦为之位。"
                },
                {
                    "paragraph": "揖退，耦反位。大夫遂适序西，释弓矢，袭，升即席，",
                    "zhushu": "大夫不序于下，尊也。"
                },
                {
                    "paragraph": "众宾继拾取矢，皆如三耦，以反位。",
                    "zhushu": ""
                },
                {
                    "paragraph": "司射犹挟一个以进，作上射如初。一耦揖升如初。",
                    "zhushu": "进，前也。向言还，当上耦西面，是言进，终始互相明也。今文或言作升射。"
                },
                {
                    "paragraph": "司马升，命去侯。获者许诺。司马降，释弓反位。司射与司马交于阶前，去扑，袭，升，请以乐，乐于宾。宾许诺。司射降，搢扑，东面，命乐正，曰：请以乐，乐于宾。宾许。",
                    "zhushu": "东面于西阶之前也。不就乐正命之者，传尊者之命于贱者，遥号令之可也。乐正亦许诺，犹北面不还，以宾在堂。"
                },
                {
                    "paragraph": "司射遂适阶间，堂下北面命曰：不鼓不释！",
                    "zhushu": "不与鼓节相应，不释筭也。郷射之鼓五节，歌五终，所以将八矢，一节之间当拾发，四节四拾，其一节先以听也。"
                },
                {
                    "paragraph": "上射揖。司射退反位。乐正东面命大师，曰：奏驺虞。间若一。",
                    "zhushu": "东面者，进还郷大师也。驺虞，国风召南之诗篇也。射义曰：驺虞者，乐官备也。其诗有一发五豝五豵，于嗟驺虞之言，乐得贤者众多，叹思至仁之人，以充其官，此天子之射节也。而用之者，方有乐贤之志，取其宜也。其他宾客郷大夫则歌采苹，间若一者，重节。"
                },
                {
                    "paragraph": "大师不兴，许诺。乐正退反位，",
                    "zhushu": ""
                },
                {
                    "paragraph": "乃奏驺虞以射。三耦卒射，宾，主人、大夫、众宾继射，释获如初。卒射，降。",
                    "zhushu": "皆应鼓与歌之节，乃释筭。降者，众宾。"
                },
                {
                    "paragraph": "释获者执余获，升告左右。卒射，如初。",
                    "zhushu": "卒，巳也。今文曰告于宾。"
                },
                {
                    "paragraph": "司马升，命取矢，获者许诺。司马降，释弓反位。弟子委矢，司马乘之，皆如初。",
                    "zhushu": ""
                },
                {
                    "paragraph": "司射释弓、视筭，如初。",
                    "zhushu": "筭，获，筭也。今文曰视数也。"
                },
                {
                    "paragraph": "释获者以贤获与钧告，如初。降复位。",
                    "zhushu": ""
                },
                {
                    "paragraph": "司射命设丰，设丰、实觯如初。遂命胜者执张弓，不胜者执弛弓，升饮如初。",
                    "zhushu": ""
                },
                {
                    "paragraph": "司射犹袒、决、遂，左执弓，右执一个，兼诸弦，面镞，适堂西，以命拾取矢，如初。",
                    "zhushu": "侧持弦矢曰执。面犹尚也。并矢于弦，尚其镞，将止，变于射也。"
                },
                {
                    "paragraph": "司射反位。三耦及宾、主人、大夫、众宾皆袒决遂，拾取矢，如初。矢不挟，兼诸弦，弣以退，不反位，遂授有司于堂西。",
                    "zhushu": "不挟，亦谓执之如司射也。不以反射位授有司者，射礼毕。"
                },
                {
                    "paragraph": "辩拾取矢，揖，皆升就席。",
                    "zhushu": "谓宾大夫，反众宾也。相俟堂西，进立于西阶之前。主人以宾揖升，大夫及众宾从升。立时少退于大夫。二耦及弟子自若留下。"
                },
                {
                    "paragraph": "司射乃适堂西，释弓，去扑，说决拾，袭，反位。司马命弟子说侯之左下纲而释之，",
                    "zhushu": "说，解也。释之不复射，奄束之。"
                },
                {
                    "paragraph": "命获者以旌退，命弟子退楅。司射命释获者退中与筭而俟。",
                    "zhushu": "诸所退皆俟堂西，备复射也。旌言以者，旌恒执也。获者，释获者，亦退其荐俎。"
                },
                {
                    "paragraph": "司马反为司正，退复觯，南而立。",
                    "zhushu": "当监旅酬。"
                },
                {
                    "paragraph": "乐正命弟子賛，工即位。弟子相工，如其降也。升自西阶，反坐。",
                    "zhushu": "賛工迁乐也。降时如初入。乐正反自西阶东，北面。"
                },
                {
                    "paragraph": "宾北面坐取俎西之觯，兴，阼阶上北面酬主人。主人降席，立于宾东。宾坐奠觯，拜，执觯兴。主人答拜。宾不祭，卒觯，不拜。不洗，实之，进，东南面。",
                    "zhushu": "所不者酬而礼杀也。宾，立饮。"
                },
                {
                    "paragraph": "主人阼阶上北面拜，宾少退。",
                    "zhushu": "少退、少逡，遁也。"
                },
                {
                    "paragraph": "主人进受觯宾，主人之西北面拜送，",
                    "zhushu": "旅酬而同阶，礼杀也。"
                },
                {
                    "paragraph": "宾揖，就席。主人以觯适西阶上酬大夫，大夫降席，立于主人之西，如宾酬主人之礼。",
                    "zhushu": "其既，实觯，进西南面立。郷所酬。"
                },
                {
                    "paragraph": "主人揖就席。若无大夫，则长受酬亦如之。",
                    "zhushu": "长，谓以长幼之次酬众宾。"
                },
                {
                    "paragraph": "司正升自西阶，相旅，作受酬者曰：某酬某子。",
                    "zhushu": "某者，字也。某子者，氏也。称酬者之字，受酬者曰某子。旅酬下为上，尊之也。春秋传曰：字不若子。此言某酬某子者，射礼略于饮酒，饮酒言某子受酬，以饮酒为主。"
                },
                {
                    "paragraph": "受酬者降席。司正退立于西序端，东面。",
                    "zhushu": "退立，俟后酬者也。始升相，立阶西，北面。"
                },
                {
                    "paragraph": "众受酬者拜，兴饮，皆如宾酬主人之礼。辩，遂酬在下者，皆升，受酬于西阶上。",
                    "zhushu": "在下，谓宾党也。乡饮酒记曰：主人之賛者，西面北上，不与。无筭爵，然后与。此异于宾。"
                },
                {
                    "paragraph": "卒受者以觯降，奠于篚。司正降复位。使二人举觯于宾与大夫。",
                    "zhushu": "二人，主人之賛者。"
                },
                {
                    "paragraph": "举觯者皆洗觯，升实之，西阶上北面。皆坐奠觯，拜，执觯兴。宾与大夫皆席末答拜。举觯者皆坐祭，遂饮，卒觯，兴，坐奠觯，拜，执觯兴。宾与大夫皆答拜。举觯者逆降洗，升实觯，皆立于西阶上，北面，东上。宾与大夫拜。举觯者皆进，坐奠于荐右。",
                    "zhushu": "坐奠之，不敢授。"
                },
                {
                    "paragraph": "宾与大夫辞，坐受觯以兴。",
                    "zhushu": "辞，辞其坐奠觯。"
                },
                {
                    "paragraph": "举觯者退反位，皆拜送，乃降。宾与大夫坐。反奠于其所，兴。",
                    "zhushu": "不举者，盛礼巳崇。古文曰反坐。"
                },
                {
                    "paragraph": "若无大夫，则唯宾。",
                    "zhushu": "长一人，举觯，如燕礼。媵爵之为。"
                },
                {
                    "paragraph": "司正升自西阶，阼阶上受命于主人，适西阶上，北面请坐于宾。",
                    "zhushu": "请坐，欲与宾燕，尽殷勤也。至此盛礼以成，酒清肴乾，强有力者犹倦焉。"
                },
                {
                    "paragraph": "宾辞以俎，",
                    "zhushu": "俎者，肴之贵者也。辞之者，不敢以燕坐䙝贵肴。"
                },
                {
                    "paragraph": "反命于主人。主人曰：请彻俎。宾许。司正降自西阶，阶前命弟子俟彻俎。",
                    "zhushu": "弟子宾党也。俎者，主人賛者设之，今宾辞之，使其党俟彻，顺宾意也。上言请坐于宾，此言主人曰，互相备耳。"
                },
                {
                    "paragraph": "司正升，立于序端。宾降席，北面。主人降席自南方，阼阶上北面。大夫降席，席东南面。",
                    "zhushu": "俟弟子升，受俎。"
                },
                {
                    "paragraph": "宾取俎，还授司正。司正以降自西阶，宾从之降，遂立于阶西，东面。司正以俎出，授从者。",
                    "zhushu": "授宾，家从来者也。古者与人饮食，必归其盛者，所以厚礼之。"
                },
                {
                    "paragraph": "主人取俎，还授弟子；弟子受俎，降自西阶以东。主人降自阼阶，西面立。",
                    "zhushu": "以东授主人侍者。"
                },
                {
                    "paragraph": "大夫取俎，还授弟子。弟子以降自西阶，遂出授从者。大夫从之降，立于宾南，",
                    "zhushu": "凡言还者，明取俎各自郷其席。"
                },
                {
                    "paragraph": "众宾皆降，立于大夫之南，少退，北上。",
                    "zhushu": "从降亦为将燕。"
                },
                {
                    "paragraph": "主人以宾揖让说屦，乃升。大夫及众宾皆说屦，升，坐，",
                    "zhushu": "说屦者，将坐空屦。䙝贱，不宜在堂也。说屦则抠衣，为其被地。"
                },
                {
                    "paragraph": "乃羞，",
                    "zhushu": "羞，进也。所进者狗胾醢也。燕设啖具，所以案酒。"
                },
                {
                    "paragraph": "无筭爵，使二人举觯。宾与大夫不兴，取奠觯饮，卒觯，不拜。",
                    "zhushu": "二人，谓向者二人也。使之升，立于西阶上。宾与大夫将旅，当执觯也。卒觯者固不拜矣。著之者，嫌坐卒爵者拜既爵。此坐于席，礼既杀，不复崇。"
                },
                {
                    "paragraph": "执觯者受觯，遂实之，宾觯以之主人。大夫之觯长受",
                    "zhushu": "长众宾长。"
                },
                {
                    "paragraph": "而错，皆不拜。",
                    "zhushu": "错者，实主人之觯，以之次，宾也。实宾长之觯，以之次，大夫，其或多者，迭饮于坐而巳。皆不拜受，礼又杀也。"
                },
                {
                    "paragraph": "辩。卒受者兴，以旅在下者于西阶上。",
                    "zhushu": "众宾之未饮而酬主人之賛者，大夫之未饮而酬宾党，亦错焉。不使执觯者酌，以其将旅酬，不以巳尊孤人也。其未若皆众宾，则先酬主人之賛者。若皆大夫，则先酬宾党而已。执觯者酌在上，辩，降复位。"
                },
                {
                    "paragraph": "长受酬，酬者不拜，乃饮，卒觯以实之。",
                    "zhushu": "言酬者不拜者，嫌酬堂下异位当拜也。古文曰：受酬者不拜。"
                },
                {
                    "paragraph": "受酬者不拜受。",
                    "zhushu": "礼杀，进受尊者之酬，犹不拜。"
                },
                {
                    "paragraph": "辩旅，皆不拜。",
                    "zhushu": "主人之賛者，于此始旅。嫌有拜。"
                },
                {
                    "paragraph": "执觯者皆与旅。",
                    "zhushu": "嫌巳饮不复饮也。上使之劝人耳，非逮下之惠也，亦自以齿与于旅也。"
                },
                {
                    "paragraph": "卒受者以虚觯降，奠于篚。执觯者洗，升实觯，反奠于宾。与大夫",
                    "zhushu": "复奠之者，燕以饮酒为欢，醉乃止，主人之意也。今文无执觯及宾觯，大夫之觯皆为爵实，觯觯为之。"
                },
                {
                    "paragraph": "无筭乐。",
                    "zhushu": "合郷乐，无次数。"
                },
                {
                    "paragraph": "宾兴。乐正命奏陔。",
                    "zhushu": "陔陔夏，其诗亡。周礼：宾醉而出，奏陔夏。陔夏者，天子诸侯以钟鼓，大夫士鼓而巳。"
                },
                {
                    "paragraph": "宾降及阶，陔作，宾出。众",
                    "zhushu": ""
                },
                {
                    "paragraph": "宾皆出。主人送于门外，再拜。",
                    "zhushu": "拜送，宾于门东，西面。宾不答拜，礼有终。"
                },
                {
                    "paragraph": "明日，宾朝服以拜赐于门外，",
                    "zhushu": "拜赐，谢恩惠也。"
                },
                {
                    "paragraph": "主人不见。如宾服，遂从之。拜辱于门外，乃退。",
                    "zhushu": "不见不䙝，礼也。拜辱，谢其自屈辱。"
                },
                {
                    "paragraph": "主人释服，乃息司正",
                    "zhushu": "释服，说朝服，服玄端也。息犹劳也。劳司正谓宾之，与之饮酒，以其昨日尤劳倦也。月令曰：劳农以休息之。"
                },
                {
                    "paragraph": "无介，",
                    "zhushu": "劳礼，略贬于饮酒也。此巳下皆记礼之异者。"
                },
                {
                    "paragraph": "不杀。",
                    "zhushu": "无俎故也。"
                },
                {
                    "paragraph": "使人速",
                    "zhushu": "速召宾。"
                },
                {
                    "paragraph": "迎于门外，不拜入，升，不拜至，不拜洗。荐脯醢，无俎。宾酢主人，主人不崇酒，不拜众宾。既献众宾，一人举觯遂，无筭爵。",
                    "zhushu": "言遂者，明其间阙也。宾俎，奠觯于其所，𢷤者遂受命于主人，请坐于宾。宾降，说屦升坐矣。不言遂请坐者，请坐主于无筭爵。"
                },
                {
                    "paragraph": "无司正。",
                    "zhushu": "使𢷤者而巳，不立之。"
                },
                {
                    "paragraph": "宾不与。",
                    "zhushu": "昨日至尊，不可䙝也。古文与作豫。"
                },
                {
                    "paragraph": "征唯所欲。",
                    "zhushu": "征，召也。谓所欲请呼。"
                },
                {
                    "paragraph": "以告于乡，先生、君子可也。",
                    "zhushu": "告，请也。郷先生，郷大夫致仕者也。君子有大德行不仕者。"
                },
                {
                    "paragraph": "羞唯所有，",
                    "zhushu": "用时见物。"
                },
                {
                    "paragraph": "乡乐唯欲。",
                    "zhushu": "不歌雅颂，取周召之诗，在所好。"
                },
                {
                    "paragraph": "记",
                    "zhushu": ""
                },
                {
                    "paragraph": "大夫与，则公士为宾，",
                    "zhushu": "不敢使郷人加尊于大夫也。公士，在官之士。郷宾主用处士。"
                },
                {
                    "paragraph": "使能不宿，戒",
                    "zhushu": "能者，敏于事，不待宿戒而习之。"
                },
                {
                    "paragraph": "其牲狗也。",
                    "zhushu": "狗取择人。"
                },
                {
                    "paragraph": "亨于堂东北，",
                    "zhushu": "郷饮酒义曰：俎，阳气之所发也。"
                },
                {
                    "paragraph": "尊。绤幂，宾至，彻之。",
                    "zhushu": "以绤为幂，取其坚絜。"
                },
                {
                    "paragraph": "蒲筵缁布纯，",
                    "zhushu": "筵席也纯缘。"
                },
                {
                    "paragraph": "西序之席，北上。",
                    "zhushu": "众宾统于宾。"
                },
                {
                    "paragraph": "献用爵，其他用觯。",
                    "zhushu": "爵尊，不可䙝也。"
                },
                {
                    "paragraph": "以爵拜者，不徒作。",
                    "zhushu": "以爵拜。谓拜既爵。徒犹空也。作，起也。不空起，言起必酢主人。"
                },
                {
                    "paragraph": "荐脯用笾，五膱，祭半膱，横于上。醢以豆，出自东房。膱长尺二寸，",
                    "zhushu": "脯用笾，笾，宜，乾物也。醢以豆。豆宜，濡物也。膱犹脡也，为记者异耳。祭横于上，殊之也。于人为缩膱，广狭未闻也。古文膱为胾，今文或作植。"
                },
                {
                    "paragraph": "俎由东壁，自西阶升。",
                    "zhushu": "狗既亨，载于东方。"
                },
                {
                    "paragraph": "宾俎，脊、胁、肩、肺。主人俎，脊、胁、臂、肺、肺皆离，皆右体也。进腠。",
                    "zhushu": "以骨名肉，贵骨也。宾俎用肩，主人用臂，尊宾也。离犹㨒也。腠，肤理也。进理，谓前其夲右体，周所贵也。若有尊者，则俎其余体也。"
                },
                {
                    "paragraph": "凡举爵，三作而不徒爵。",
                    "zhushu": "谓献宾、献大夫、献工，皆有荐。"
                },
                {
                    "paragraph": "凡奠者于左，",
                    "zhushu": "不饮，不欲其妨。"
                },
                {
                    "paragraph": "将举者于右。",
                    "zhushu": "便其举也。"
                },
                {
                    "paragraph": "众宾之长一人辞洗，如宾礼。",
                    "zhushu": "尊之于其党。"
                },
                {
                    "paragraph": "若有诸公，则如宾礼，大夫如介礼。无诸公，则大夫如宾礼。",
                    "zhushu": "尊卑之差，诸公大国之孤也。"
                },
                {
                    "paragraph": "乐作，大夫不入。",
                    "zhushu": "后乐贤也。"
                },
                {
                    "paragraph": "乐正与立者齿，",
                    "zhushu": "谓其饮之次也。尊乐正同于宾党。郷饮酒记曰：与立者皆荐以齿。"
                },
                {
                    "paragraph": "三笙，一和而成声，",
                    "zhushu": "三人吹笙，一人吹和，凡四人也。尔稚曰：笙小者谓之和。"
                },
                {
                    "paragraph": "献工与笙，取爵于上篚，既献奠于下篚。其笙，则献诸西阶上，",
                    "zhushu": "奠爵于下篚。不复用也。今文无与笙。"
                },
                {
                    "paragraph": "立者东面北上。",
                    "zhushu": "宾党。"
                },
                {
                    "paragraph": "司正既举觯而荐诸其位。",
                    "zhushu": "荐于觯南。"
                },
                {
                    "paragraph": "三耦者，使弟子司射前戒之。",
                    "zhushu": "弟子，宾党之少者也。前戒，谓先射，请戒之。"
                },
                {
                    "paragraph": "司射之弓矢与扑，倚于西阶之西。",
                    "zhushu": "便其事也。"
                },
                {
                    "paragraph": "司射既，袒、决、遂而升。司马阶前命张侯，遂命倚旌。",
                    "zhushu": "著，并行也。古文曰：遂命获者倚旌。"
                },
                {
                    "paragraph": "凡侯，天子熊侯、白质；诸侯麋侯，赤质；大夫布侯，画以虎豹；士布侯，画以鹿豕。",
                    "zhushu": "此所谓兽侯也，燕射则张之。郷射及宾射，当张采侯二正，而记此者，天子诸侯之燕射，各以其郷射之礼而张此侯，由是云焉。白质，赤质，皆谓采其地。其地不采者，白布也。熊、麋、虎、豹、鹿、豕，皆正面画其头，象于正鹄之处耳。君画一，臣画二，阳奇阴偶之数也。燕射射熊、虎、豹，不忘上下相犯。射麋、鹿、豕，志在君臣相养也。其画之皆毛物之。"
                },
                {
                    "paragraph": "凡画者，丹质。",
                    "zhushu": "宾射之侯，燕射之侯，皆画云气于侧以为饰，必先以丹采其地，丹浅于赤。"
                },
                {
                    "paragraph": "射自楹间，物长如笴，其间容弓，距随长武。",
                    "zhushu": "自楹间者，谓射于庠也。楹间，中央东西之节也。物，谓射时所立处也。谓之物者，物犹事也，君子所有事也。长如笴者，谓从画之长短也。笴，矢干也，长三尺，与跬相应，射者进退之节也。间容弓者，上下射相去六尺也。距随者，物横画也。始前足至东头为距，后足来合而南面为随。武迹也，尺二寸。"
                },
                {
                    "paragraph": "序则物当栋，堂则物当楣。",
                    "zhushu": "是制五架之屋也，正中曰栋，次曰楣，前曰庪。"
                },
                {
                    "paragraph": "命负侯者由其位。",
                    "zhushu": "于贱者礼略。"
                },
                {
                    "paragraph": "凡适堂西，皆出入于司马之南。唯宾与大夫降阶，遂西取弓、矢、",
                    "zhushu": "尊者！宜逸！由便也。"
                },
                {
                    "paragraph": "旌，各以其物。",
                    "zhushu": "旌，㹅名也。杂帛为物，大夫士之所建也。言各者，郷射或于庠，或于谢。"
                },
                {
                    "paragraph": "无物，则以白羽与朱羽糅。杠长三仞，以鸿脰韬上二寻。",
                    "zhushu": "无物者，谓小国之州长也。其郷大夫一命，其州长士不命，不命者无物。此翿旌也。翿亦所以进退众者。糅，杂也。杠，橦也。七尺曰仞，鸿鸟之长脰者也。八尺曰寻。今文糅为缩，韬为翿。"
                },
                {
                    "paragraph": "凡挟矢，于二指之间横之。",
                    "zhushu": "二指，谓左右手之第二指，此以食指、将指挟之。"
                },
                {
                    "paragraph": "司射在司马之北。司马无事不执弓。",
                    "zhushu": "以不主射故也。"
                },
                {
                    "paragraph": "始射，获而未释获，复释获，复用乐行之，",
                    "zhushu": "君子取人以渐。"
                },
                {
                    "paragraph": "上射于右。",
                    "zhushu": "于右物射。"
                },
                {
                    "paragraph": "楅长如笴，博三寸，厚寸有半，龙首。其中虵交韦，当",
                    "zhushu": "博，广也。两端为龙首，中央为虵，身相交也。虵龙，君子之类也。交者，象君子取矢于楅上也。直心背之衣曰当，以丹韦为之。司马左右抚矢而乘之，分委于当。"
                },
                {
                    "paragraph": "楅髤，横而拳之，南面坐而奠之，南北当洗。",
                    "zhushu": "髤，赤黑漆也。"
                },
                {
                    "paragraph": "射者有过，则挞之。",
                    "zhushu": "过，谓矢扬中人。凡射时矢中人当刑之。今郷会众贤，以礼乐劝民，而射者中人，本意在侯，去伤害之心，远是以轻之，以扑挞于中庭而巳。书曰：扑作教刑。"
                },
                {
                    "paragraph": "众宾不与。射者不降。",
                    "zhushu": "不以无事乱有事。古文与为豫。"
                },
                {
                    "paragraph": "取诱射之矢者，既拾取矢，而后兼诱射之，乘天而取之。",
                    "zhushu": "谓反位巳礼成，乃更进取之，不相因也。"
                },
                {
                    "paragraph": "宾。主人射，则司射𢷤升降。卒射，即席而反位。卒事，",
                    "zhushu": "𢷤宾，主人升降者，皆尊之也。不使司马𢷤，其升降主于射。"
                },
                {
                    "paragraph": "鹿中髤，前足跪，凿背，容八筭。释获者奉之先首。",
                    "zhushu": "前足跪者，象教扰之兽受负也。"
                },
                {
                    "paragraph": "大夫降，立于堂西以俟射。",
                    "zhushu": "尊大夫，不使久列于射位。"
                },
                {
                    "paragraph": "大夫与士射，袒薰𥜗，",
                    "zhushu": "不肉袒，殊于耦。"
                },
                {
                    "paragraph": "耦少退于物。",
                    "zhushu": "下大夫也，既发则然。"
                },
                {
                    "paragraph": "司射释弓矢，视筭与，献释获者。释弓矢，",
                    "zhushu": "唯比二事，休武主文，释弓矢耳。然则𢷤升降不释。"
                },
                {
                    "paragraph": "礼，射不主皮。主皮之射者，胜者又射，不胜者降。",
                    "zhushu": "礼射，谓以礼乐射也，大射、宾射、燕射是矣。不主皮者，贵其容体比于礼，其节比于乐，不待中为备也。言不胜者降，则不复升射也。主皮者，无侯，张兽皮而射之，主于获也。尚书传曰：战斗不可不习，故于搜狩以闲之也。闲之者，贯之也。贯之者，习之也。凡祭，取余获陈于泽，然后卿大夫相与射也。中者，虽不中也，取不中者，虽中也不取。何以然？所以贵揖让之取也，而贱勇力之取。向之取也于囿中，勇力之取也。今之取也于泽宫，揖让之取也。泽，习礼之处，非所于行礼，其射又主中。此主皮之射与？天子大射，张皮侯，宾射，张五采之侯，燕射，张兽侯。"
                },
                {
                    "paragraph": "主人亦饮于西阶上。",
                    "zhushu": "就射爵而饮也。已无俊才，不可以辞罚。"
                },
                {
                    "paragraph": "获者之俎，折脊、胁、肺、臑。",
                    "zhushu": "臑若膊、胳。觳之折，以大夫之余体。"
                },
                {
                    "paragraph": "东方谓之右个。",
                    "zhushu": "侯以郷堂为面也。"
                },
                {
                    "paragraph": "释",
                    "zhushu": ""
                },
                {
                    "paragraph": "获者之俎，折脊、胁、肺，皆有祭。",
                    "zhushu": "皆，皆获者也。祭，祭肺也。以言肺，谓刌肺不离，嫌无祭肺。"
                },
                {
                    "paragraph": "大夫说矢束，坐说之。",
                    "zhushu": "明不自尊别也。"
                },
                {
                    "paragraph": "歌驺虞若采苹，皆五终射，无筭。",
                    "zhushu": "谓众宾继射者。众宾，无数也。毎一耦射，歌五终也。"
                },
                {
                    "paragraph": "古者于旅也语。",
                    "zhushu": "礼成乐备，乃可以言语，先王礼乐之道也。疾今人慢于礼乐之盛，言语无节，故追道古也。"
                },
                {
                    "paragraph": "凡旅不洗。",
                    "zhushu": "敬杀。"
                },
                {
                    "paragraph": "不洗者不祭。",
                    "zhushu": "不盛。"
                },
                {
                    "paragraph": "既旅，士不入。",
                    "zhushu": "后正礼也。既旅，则将燕矣。士入，齿于郷人。"
                },
                {
                    "paragraph": "大夫后出，",
                    "zhushu": "下郷人不干其宾主之礼。"
                },
                {
                    "paragraph": "主人送于门外，再拜。",
                    "zhushu": "拜送大夫，尊之也。主人送宾还，入门揖，大夫乃出。送，拜之。"
                },
                {
                    "paragraph": "乡侯上个五寻，",
                    "zhushu": "上个谓最上幅也。八尺曰寻。上幅用布四丈。"
                },
                {
                    "paragraph": "中十尺。",
                    "zhushu": "方者也。用布五丈。今官布幅广二尺二寸，旁削一寸。考工记曰：梓人为侯，广与崇。方。谓中也。"
                },
                {
                    "paragraph": "侯道五十弓，弓二寸以为侯中。",
                    "zhushu": "言侯中所取数也。量侯道以貍步，而云弓者，侯之所取数，宜于躬器也，正二寸，骹中之博也。今文改弓为肱也。"
                },
                {
                    "paragraph": "倍中以为躬，",
                    "zhushu": "躬，身也。谓中之上下幅也，用布各二丈。"
                },
                {
                    "paragraph": "倍躬以为左右舌。",
                    "zhushu": "谓上个也。居两旁谓之个，左右出谓之舌。"
                },
                {
                    "paragraph": "下舌半上舌。",
                    "zhushu": "半者，半其出于射者也，用布三丈。所以半上舌者，侯人之形类也。上个象臂，下个象足，中人张臂八尺，张足六尺，五八四十，五六三十，以此为衰也。凡郷侯用布十六丈，数起侯道五十弓以计。道七十弓之侯，用布二十五丈二尺。道九十弓之侯，用布三十六丈。"
                },
                {
                    "paragraph": "箭筹八十，",
                    "zhushu": "箭，筿也。筹，筭也。筭八十者，略以十耦为正，贵全数，其时众寡从宾。"
                },
                {
                    "paragraph": "长尺，有握，握素",
                    "zhushu": "握，本所持处也。素，谓刋之也。刋本一作肤。"
                },
                {
                    "paragraph": "楚，扑长如笴刋夲尺。",
                    "zhushu": "刋其可持处。"
                },
                {
                    "paragraph": "君射则为下射，上射退于物，一笴，既发，则答君而俟，",
                    "zhushu": "答，对也。此以下杂记也。今文君射则为下。"
                },
                {
                    "paragraph": "君乐作而后就物。君袒朱𥜗以射，",
                    "zhushu": "君尊。"
                },
                {
                    "paragraph": "小臣以巾执矢以授，",
                    "zhushu": "君尊，不搢矢，不挟矢，授之稍属。"
                },
                {
                    "paragraph": "若饮。君如燕，则夹爵。",
                    "zhushu": "谓君在不胜之党也。宾饮，君如燕，宾媵觚于公之礼，则夹爵。夹爵者，君既卒爵，复自酌。"
                },
                {
                    "paragraph": "君国中射，则皮树中，以翿旌获，白羽与朱羽糅。",
                    "zhushu": "国中，城中也，谓燕射也。皮树，兽名，以翿旌获，尚文德也。今文皮树繁竖糅为縚，古文无以。"
                },
                {
                    "paragraph": "于郊，则闾中，以旌获。",
                    "zhushu": "于郊，谓大射也。大射于大学。王制曰：小学在公宫之左，大学在郊。闾，兽名，如驴一角，或曰如驴岐蹄。周书曰：北唐以闾折羽为旌。"
                },
                {
                    "paragraph": "于竟，则虎中、龙旜。",
                    "zhushu": "于竟，谓与邻国君射也。画龙于旜，尚文章也。通帛为旜。"
                },
                {
                    "paragraph": "大夫兕中，各以其物获。",
                    "zhushu": "兕，兽名，似牛一角。"
                },
                {
                    "paragraph": "士鹿中，翿旌以获。",
                    "zhushu": "谓小国之州长也。用翿为旌，以获无物也。古文无以获。"
                },
                {
                    "paragraph": "唯君有射于国中，其余否。",
                    "zhushu": "臣不习武事于君侧也。古文有作又，今文无其余否。"
                },
                {
                    "paragraph": "君在，大夫射则肉袒。",
                    "zhushu": "不袒纁襦厌于君也今文无射"
                }
            ]
        },
        {
            "name": "燕礼第六",
            "paragraphs": [
                {
                    "paragraph": "燕礼第六",
                    "zhushu": "",
                    "type": 1
                },
                {
                    "paragraph": "燕礼，",
                    "zhushu": ""
                },
                {
                    "paragraph": "小臣戒与者。",
                    "zhushu": "小臣相君燕饮之法。与者，谓留群臣也。君以燕礼劳使臣，若臣有功，故与群臣乐之，小臣则警戒告语焉。饮酒，以合会为欢也。"
                },
                {
                    "paragraph": "膳宰具官馔于寝东。",
                    "zhushu": "膳宰，天子曰膳夫，掌君饮食膳羞者也。具官馔，具其官之所馔，谓酒也，牲也，脯醢也。寝，露寝。"
                },
                {
                    "paragraph": "乐人县",
                    "zhushu": "县，钟磬也。国君无故不彻县。言县者，为燕新之。"
                },
                {
                    "paragraph": "设洗篚于阼阶东南，当东𩅸，罍水在东。篚在洗西，南肆。设膳篚在其北，西面。",
                    "zhushu": "设此不言其官，贱也。当东𩅸者，人君为殿屋也，亦南北以堂深。肆，陈也。膳篚者，君象觚所馔也。亦南陈，言西面，尊之，异其文。"
                },
                {
                    "paragraph": "司宫尊于东楹之西，两方壶，左玄酒，南上。公尊瓦大两，有丰，幂用绤若锡，在尊南，南上。尊士旅食于门西，两圜壶。",
                    "zhushu": "司宫，天子曰小宰，听酒人之成要者也。尊方壶为𨜮，大夫士也。臣道直方于东楹之西，予君专此酒也。玉藻曰：唯君面尊。玄酒在南，顺君之面也。瓦大，有虞氏之尊也。礼器曰：君尊瓦甒。丰形似豆，卑而大。鼏用绤若锡，冬夏异也。在尊南，在方壶之南也。尊士旅食者，用圜壶，变于卿大夫也。旅，众也。士众食，谓未得正禄，所谓庶人在官者也。今文锡为緆。"
                },
                {
                    "paragraph": "司宫筵宾于户西，东上，无加席也。",
                    "zhushu": "筵，席也。席用蒲筵，缁布纯，无加席。燕私礼，臣屈也。诸侯之官，无司几筵也。"
                },
                {
                    "paragraph": "射人告具，",
                    "zhushu": "告事具于君，射人主此礼，以其或射也。"
                },
                {
                    "paragraph": "小臣设公席于阼阶上，西乡，设加席。公升，即位于席西乡。",
                    "zhushu": "周礼：诸侯胙席，莞筵纷纯，加缫席画纯。后设公席者，凡礼，卑者先即事，尊者后也。"
                },
                {
                    "paragraph": "小臣纳卿大夫，卿大夫皆入门右，北面东上。士立于西方，东面北上。祝史立于门东，北面东上。小臣师一人在东堂下，南面。士旅食者立于门西，东上。",
                    "zhushu": "纳者，以公命引而入也。自士以下，从而入即位耳。师，长也。小臣之长一人，犹天子大仆，正君之服位者也。凢入门，而右由闑东，左则由闑西。"
                },
                {
                    "paragraph": "公降立于阼阶之东南，南乡。尔卿，卿西面北上。尔大夫，大夫皆少进。",
                    "zhushu": "尔，近也，移也。揖而移之，近之也。大夫犹北面，少前。"
                },
                {
                    "paragraph": "射人请宾。",
                    "zhushu": "命当由君出也。"
                },
                {
                    "paragraph": "公曰：命某为宾。",
                    "zhushu": "某大夫也。"
                },
                {
                    "paragraph": "射人命宾。宾少进，礼辞。",
                    "zhushu": "命宾者东面南顾，礼辞。辞不敏也。"
                },
                {
                    "paragraph": "反命，",
                    "zhushu": "射人以宾之辞告于君。"
                },
                {
                    "paragraph": "又命之。宾再拜稽首，许诺。",
                    "zhushu": "又复。"
                },
                {
                    "paragraph": "射人反命。",
                    "zhushu": "告宾，许。"
                },
                {
                    "paragraph": "宾出，立于门外，东面。",
                    "zhushu": "当更以宾礼入。"
                },
                {
                    "paragraph": "公揖卿、大夫，乃升就席。",
                    "zhushu": "揖之，人之也。"
                },
                {
                    "paragraph": "小臣自阼阶下北面，请执幂者与羞膳者。",
                    "zhushu": "执幂者，执瓦大之幂也。方圜壶无幂。羞膳，羞于公，谓庶羞。"
                },
                {
                    "paragraph": "乃命执幂者。执幂者升自西阶，立于尊南，北面东上。",
                    "zhushu": "以公命于西阶前。命之也。东上。玄酒之幂为上也。羞膳者从而东，由堂车升自北阶，房中西面，南上。不言之者，不升堂，略之也。"
                },
                {
                    "paragraph": "膳宰请羞于诸公卿者。",
                    "zhushu": "小臣不请而使膳宰，于卑者弥略也。礼以异为敬。"
                },
                {
                    "paragraph": "射人纳宾。",
                    "zhushu": "射人为𢷤者也。今文曰𢷤者。"
                },
                {
                    "paragraph": "宾入及庭，公降一等揖之。",
                    "zhushu": "及，至也。至庭，谓既入而左北面时。"
                },
                {
                    "paragraph": "公升就席。",
                    "zhushu": "以其将与主人为礼，不参之也。"
                },
                {
                    "paragraph": "宾升自西阶，主人亦升自西阶。宾右北面至再拜，宾答再拜。",
                    "zhushu": "主人，宰夫也。宰夫，大宰之属，掌宾客之献饮食者也。其位在洗北，西面。君于其臣，虽为宾，不亲献，以其尊，莫敢伉礼也。至，再拜者，拜宾来至也。天子膳夫为献主。"
                },
                {
                    "paragraph": "主人降洗，洗南西北面。",
                    "zhushu": "宾将从降，乡之。"
                },
                {
                    "paragraph": "宾降阶西，东面。主人辞降，宾对。",
                    "zhushu": "对答。"
                },
                {
                    "paragraph": "主人北面盥，坐取觚，洗；宾少进，辞洗。主人坐奠觚于篚，兴对。宾反位。",
                    "zhushu": "宾少进者，又辞，宜违其位也。献不以爵，辟正主也。古文觚皆为觯。"
                },
                {
                    "paragraph": "主人卒洗。宾揖，乃升。",
                    "zhushu": "宾毎先升尊也。"
                },
                {
                    "paragraph": "主人升，宾拜洗。主人宾右奠觚，答拜，降盥，",
                    "zhushu": "主人复盥。为拜手坋尘也。"
                },
                {
                    "paragraph": "宾降。主人辞，宾对。卒盥。宾揖升。主人升，坐取觚。",
                    "zhushu": "取觚，将就瓦，大酌膳。"
                },
                {
                    "paragraph": "执幂者举幂，主人酌膳，执幂者反幂。",
                    "zhushu": "君物曰膳。膳之言善也。酌君尊者，尊宾也。"
                },
                {
                    "paragraph": "主人筵前献宾。宾西阶上拜，筵前受爵，反位。主人宾右拜送爵。",
                    "zhushu": "宾既拜，前受觚，退复位。"
                },
                {
                    "paragraph": "膳宰荐脯醢。宾升筵。膳宰设折俎，",
                    "zhushu": "折俎，牲体骨也。乡饮酒记曰：宾俎，脊、胁、肩、肺。"
                },
                {
                    "paragraph": "宾坐，左执爵，右祭脯醢，奠爵于荐右，兴取肺，坐绝祭，哜之，兴，加于俎，坐捝手，执爵，遂祭酒，兴；席末坐啐酒，降席，坐奠爵，拜，告旨，执爵兴。主人答拜。",
                    "zhushu": "降席。席西也。旨，美也。"
                },
                {
                    "paragraph": "宾西阶上北面坐卒爵，兴，坐奠爵，遂拜。主人答拜。",
                    "zhushu": "遂拜。拜既爵也。"
                },
                {
                    "paragraph": "宾以虚爵降。",
                    "zhushu": "将酢主人。"
                },
                {
                    "paragraph": "主人降。宾洗南坐奠觚，少进，辞降。主人东面对。",
                    "zhushu": "上既言爵矣，复言觚者，嫌易之也。大射礼曰：主人西阶西，东面少进对。今文从北以下觚皆为爵。"
                },
                {
                    "paragraph": "宾坐取觚，奠于篚下，盥洗。",
                    "zhushu": "篚下篚南。"
                },
                {
                    "paragraph": "主人辞洗。",
                    "zhushu": "谦也。今文无洗。"
                },
                {
                    "paragraph": "宾坐奠觚于篚，兴对。卒洗，及阶，揖升。主人升，拜洗如宾礼。宾降盥，主人降。宾辞降。卒盥，揖升，酌膳，执幂如初，以酢主人于西阶上。主人北面拜受爵，宾主人之左拜送爵。",
                    "zhushu": "宾既南面授爵，乃之左。"
                },
                {
                    "paragraph": "主人坐祭，不啐酒，",
                    "zhushu": "辟，正主也。未荐者，臣也。"
                },
                {
                    "paragraph": "不拜酒，不告旨，",
                    "zhushu": "主人之义。"
                },
                {
                    "paragraph": "遂卒爵，兴，坐奠爵，拜，执爵兴。宾答拜。主人不崇酒，以虚爵降，奠于篚。",
                    "zhushu": "崇，充也。不以酒谢宾，甘美君物也。"
                },
                {
                    "paragraph": "宾降，立于西阶西。",
                    "zhushu": "既受献矣，不敢安盛。"
                },
                {
                    "paragraph": "射人升，宾宾升，立于序内，东面。",
                    "zhushu": "东西墙谓之序。大射礼曰：𢷤者以命升宾。"
                },
                {
                    "paragraph": "主人盥洗象觚，升，实之，东北面献于公。",
                    "zhushu": "象觚，觚有象骨饰也。取象觚者东面。"
                },
                {
                    "paragraph": "公拜受爵。主人降自西阶，阼阶下北面拜送爵。士荐脯醢，膳宰设折俎，升自西阶。",
                    "zhushu": "荐，进也。大射礼曰：宰胥荐脯醢由左房。"
                },
                {
                    "paragraph": "公祭如宾礼。膳宰賛授肺，不拜酒，立卒爵，坐奠爵，拜，执爵兴。",
                    "zhushu": "凡异者，君尊，变于宾也。"
                },
                {
                    "paragraph": "主人答拜，升受爵以降，奠干。膳，篚",
                    "zhushu": ""
                },
                {
                    "paragraph": "更爵洗，升，酌膳酒以降，酢于阼阶下，北面坐奠爵，再拜稽首。公答再拜。",
                    "zhushu": "更爵者，不敢袭至尊也。古文更为受。"
                },
                {
                    "paragraph": "主人坐祭，遂卒爵，再拜稽首。公答再拜。主人奠爵于篚。",
                    "zhushu": ""
                },
                {
                    "paragraph": "主人盥洗，升，媵觚于宾，酌散，西阶上坐奠爵，拜。宾宾降筵，北面答拜。",
                    "zhushu": "媵，送也。读或为扬。扬，举也。酌散者，酌方壶酒也，于膳为散。今文媵皆作腾。"
                },
                {
                    "paragraph": "主人坐祭，遂饮，宾辞，卒爵，拜。宾答拜。",
                    "zhushu": "辞者，辞其代君行酒，不立饮也。此降于正主酬也。"
                },
                {
                    "paragraph": "主人降洗，宾降，主人辞降。宾辞洗。卒洗，揖升，不拜洗。",
                    "zhushu": "不拜洗，酬而礼杀。"
                },
                {
                    "paragraph": "主人酌膳。宾西阶上拜，",
                    "zhushu": "拜者，拜其酌巳。"
                },
                {
                    "paragraph": "受爵于筵前，反位。主人拜送爵。宾升席，坐祭酒，遂奠于荐东。",
                    "zhushu": "遂者，因坐而奠，不北面也。奠之者，酬不举也。"
                },
                {
                    "paragraph": "主人降，复位。宾降筵西，东南面立。",
                    "zhushu": "宾不立干序，内位弥尊也。位弥尊者，其礼弥卑，记所谓一张一弛者，是之类与？"
                },
                {
                    "paragraph": "小臣自阼阶下请媵爵者。公命长",
                    "zhushu": "命长使，选卿大夫之中长幼可使者。"
                },
                {
                    "paragraph": "小臣作下大夫二人媵爵。",
                    "zhushu": "作，使也。卿为上大夫，不使之者，为其尊。"
                },
                {
                    "paragraph": "媵爵者阼阶下皆北面再拜稽首。公答再拜。",
                    "zhushu": "再拜稽首，拜君命也。"
                },
                {
                    "paragraph": "媵爵者立于洗南，西面北上，序进，盥洗角觯，升自西阶，序进，酌散，交于楹北，降，阼阶下皆奠觯，再拜稽首，执觯兴。公答再拜。",
                    "zhushu": "序，次第也，犹代也。楹北，西楹之北也。交而相待于西阶上。既酌，右还而反。往来以右为上。"
                },
                {
                    "paragraph": "媵爵者皆坐祭，遂卒觯，兴，坐奠觯，再拜稽首，执觯兴。公答再拜。媵爵者执觯待于洗南。",
                    "zhushu": "待君命也。"
                },
                {
                    "paragraph": "小臣请致者，",
                    "zhushu": "请使一人与。二人与，优君也。"
                },
                {
                    "paragraph": "若君命皆致，则序进，奠觯于篚，阼阶下皆再拜稽首，公答再拜。媵爵者洗象觯，升实之，序进，坐奠于荐南，北上，降，阼阶下皆再拜稽首送觯。公答再拜。",
                    "zhushu": "序进，往来由尊北，交于东楹之北，奠于荐南，不敢必君举也。大射礼曰：媵爵者皆退反位。"
                },
                {
                    "paragraph": "公坐取大夫所媵觯，兴以酬宾。宾降，西阶下再拜稽首。公命小臣辞，宾升成拜。",
                    "zhushu": "兴以酬宾。就其阶而酬之也。升成拜，复再拜稽首也。先时君辞之，于礼若未成然。"
                },
                {
                    "paragraph": "公坐奠觯，答再拜，执觯兴，立卒觯，宾下拜，小臣辞。宾升，再拜稽首。",
                    "zhushu": "不言成拜者，为拜故，下实未拜也。下不辄拜，礼杀也。此宾拜于君之左，不言之者，不敢敌偶于君。"
                },
                {
                    "paragraph": "公坐奠觯，答再拜，执觯兴。宾进受虚爵，降奠于篚，易觯洗。",
                    "zhushu": "君尊，不酌故也。凡爵不相袭者也。于尊者言更，自敌以下言易。更作新。易，有故之辞。进受虚爵，尊君也。不言公酬宾于西阶上及公反位者，亦尊君，空其文也。"
                },
                {
                    "paragraph": "公有命，则不易不洗。反升酌膳，觯下拜。小臣辞。宾升，再拜稽首。",
                    "zhushu": "下拜，下亦未拜。凡下未拜有二：或礼杀，或君亲辞。君亲辞，则闻命即升，升乃拜，是亦不言成拜。"
                },
                {
                    "paragraph": "公答再拜。",
                    "zhushu": "拜于阼阶上也。于是宾请旅侍臣。"
                },
                {
                    "paragraph": "宾以旅酬于西阶上，",
                    "zhushu": "旅，序也。以次序劝𨜮大夫饮酒。"
                },
                {
                    "paragraph": "射人作。大夫长升受旅。",
                    "zhushu": "言作大夫，则卿存矣，长者尊先而卑后。"
                },
                {
                    "paragraph": "宾大夫之右坐奠觯，拜，执觯兴。大夫答拜。",
                    "zhushu": "宾在右者，相饮之位。"
                },
                {
                    "paragraph": "宾坐祭，立饮。卒觯，不拜。",
                    "zhushu": "酬而礼杀。"
                },
                {
                    "paragraph": "若膳觯也，则降，更觯洗，升实散。大夫拜受，宾拜送。",
                    "zhushu": "言更觯𨜮，尊也。"
                },
                {
                    "paragraph": "大夫辩受酬，如受宾酬之礼，不祭。卒受者以虚觯降，奠于篚。",
                    "zhushu": "卒。犹后也。大射礼曰：奠于篚，复位。今文辩皆作徧。"
                },
                {
                    "paragraph": "主人洗，升实散，献卿于西阶上。",
                    "zhushu": "酬而后献卿，别尊卑也。饮酒，成于酬也。"
                },
                {
                    "paragraph": "司宫兼卷重席，设于宾左，东上。",
                    "zhushu": "言兼卷，则毎卿异席也。重席，重蒲筵缁布纯也。卿坐东上，统于君也。席自房来。"
                },
                {
                    "paragraph": "卿升，拜受觚，主人拜送觚。卿辞重席，司宫彻之。",
                    "zhushu": "彻，犹去也。重席虽非加，犹为其重累去之，辟君也。"
                },
                {
                    "paragraph": "乃荐脯醢。卿升席坐，左执爵，右祭脯醢，遂祭酒，不啐酒，降席，西阶上北面坐卒爵，兴，坐奠爵，拜，执爵兴。主人答拜受爵。卿降，复位。",
                    "zhushu": "不酢，辟君也。卿无俎者，燕主于羞。"
                },
                {
                    "paragraph": "辩献卿。主人以虚爵降，奠于篚。",
                    "zhushu": "今文无奠于篚。"
                },
                {
                    "paragraph": "射人乃升卿，卿皆升，就席。若有诸公，则先卿献之，如献卿之礼。",
                    "zhushu": "诸公者，谓大国之孤也。孤一人。言诸者，容牧有三监。"
                },
                {
                    "paragraph": "席于阼阶西，北面东上，无加席。",
                    "zhushu": "席孤北面，为其大尊，屈之也。亦因阼阶西位近君，近君则屈亲宠苟敬私昵之坐。"
                },
                {
                    "paragraph": "小臣又请媵爵者，二大夫媵爵如初。",
                    "zhushu": "又复。"
                },
                {
                    "paragraph": "请致者，若命长致，则媵爵者奠觯于篚，一人待于洗南。长致，致者阼阶下再拜稽首。公答再拜。",
                    "zhushu": "命长致者，公或时未能举，自优暇也。古文云：阼阶下北面再拜。"
                },
                {
                    "paragraph": "洗象觯，升实之，坐奠于荐南，降，与立于洗南者二人皆再拜稽首送觯。公答再拜。",
                    "zhushu": "奠于荐南者，于公所用酬宾觯之处，二人俱拜，以其共劝君。"
                },
                {
                    "paragraph": "公又行一爵，若宾若长，唯公所酬。",
                    "zhushu": "一爵，先媵者之下觯也。若宾若长，则宾礼杀矣。长，公卿之尊者也。宾则以酬长，长则以酬宾。"
                },
                {
                    "paragraph": "以旅于西阶上，如初。大夫卒受者以虚觯降，奠于篚。",
                    "zhushu": ""
                },
                {
                    "paragraph": "主人洗，升献大夫于西阶上。大夫升，拜受觚，主人拜送觚。大夫坐祭，立卒爵，不拜既爵，主人受爵。大夫降，复位。",
                    "zhushu": "既，尽也。不拜之者，礼又杀。"
                },
                {
                    "paragraph": "胥荐主人于洗北，西面。脯醢，无脀。",
                    "zhushu": "胥，膳宰之吏也。主人，大夫之下。先大夫荐之，尊之也。不于上者，上无其位也。脀，俎实。"
                },
                {
                    "paragraph": "辩献大夫，遂荐之，继宾以西，东上。",
                    "zhushu": "徧，献之乃荐。略贱也。亦献而后布席也。"
                },
                {
                    "paragraph": "卒射人，乃升大夫，大夫皆升，就",
                    "zhushu": ""
                },
                {
                    "paragraph": "席。席工于西阶上，少东。乐正先升，北面立于其西。",
                    "zhushu": "工瞽朦歌讽诵诗者也。凢，执技艺者称工。少牢馈食礼曰：皇尸命工祝。乐记：师乙曰：乙，贱工也。乐正于天子，乐师也。凢乐掌其序事，乐成则告备。"
                },
                {
                    "paragraph": "小臣纳工，工四人，二瑟。小臣左何瑟，面鼓，执越，内弦，右手相，入，升自西阶，北面东上坐。小臣坐授瑟，乃降。",
                    "zhushu": "工四人者，燕礼轻，从大夫制也。面鼓者，燕尚乐，可鼓者在前也。越，瑟下孔也。内弦，弦为主也。相，扶工也。后二人徒相，天子大仆二人也。小臣四人，祭仆六人，御仆十二人，皆同官。"
                },
                {
                    "paragraph": "工歌鹿鸣、四牡、皇皇者华。",
                    "zhushu": "三者皆小雅篇也。鹿鸣，君与臣下及四方之宾宴，讲道修政之乐歌也。此采其巳有旨酒，以召嘉宾。嘉宾既来，示我以善道。又乐嘉宾有孔昭之明德，可则傚也。四牡，君劳使臣之来乐歌也。此采其勤苦王事，念将父母，怀归伤悲，忠孝之至，以劳宾也。皇皇者华，君遣使臣之乐歌也。此采其更自劳苦，自以为不及，欲咨谋于贤知，而以自光明也。"
                },
                {
                    "paragraph": "卒歌，主人洗，升献工。工不兴，左瑟，一人拜受爵。主人西阶上拜送爵。",
                    "zhushu": "工歌，乃献之。贱者先就事也。左瑟，便其右。一人，工之长者也。工拜于席。"
                },
                {
                    "paragraph": "荐脯醢。",
                    "zhushu": "辄荐之，变于大夫也。"
                },
                {
                    "paragraph": "使人相祭。",
                    "zhushu": "使扶工者相其祭荐、祭酒。"
                },
                {
                    "paragraph": "卒爵，不拜。",
                    "zhushu": "贱不备礼。"
                },
                {
                    "paragraph": "主人受爵。",
                    "zhushu": "将复献众工也。"
                },
                {
                    "paragraph": "众工不拜，受爵，坐祭，遂卒爵。辩有脯醢，不祭。主人受爵，降，奠于篚。",
                    "zhushu": "遂，犹因也。古文曰：卒爵不拜。"
                },
                {
                    "paragraph": "公又举奠觯。唯公所赐，以旅于西阶上，如初。",
                    "zhushu": "言赐者，君又弥尊，宾长弥卑。"
                },
                {
                    "paragraph": "卒",
                    "zhushu": "旅，毕也。"
                },
                {
                    "paragraph": "笙入，立于县中，奏南陔、白华、华黍。",
                    "zhushu": "以笙播此三篇之诗。县中，县中央也。乡饮酒礼曰：磬南北面，奏南陔、白华、华黍，皆小雅篇也。今亡，其义未闻。昔周之兴也，周公制礼作乐，采时世之诗以为乐歌，所以通情，相风切也，其有此篇明矣。后世衰微，幽、厉尤甚，礼乐之书，稍稍废弃。孔子曰：吾自卫反鲁，然后乐正。雅、颂各得其所。谓当时在者而复重杂乱者也，恶能存其亡者乎？且正考父校商之名颂十二篇于周大师，归以祀其先王，至孔子二百年之间，五篇而巳。此其信也。"
                },
                {
                    "paragraph": "主人洗，升，献笙于西阶上。一人拜，尽阶，不升堂，受爵，降。主人拜送爵。阶前坐祭，立卒爵，不拜既爵，升授主人。",
                    "zhushu": "一人，笙之长者也。乡射礼曰：笙一人拜于下。"
                },
                {
                    "paragraph": "众笙不拜，受爵，降，坐祭，立卒爵。辩有脯醢，不祭。",
                    "zhushu": ""
                },
                {
                    "paragraph": "乃间，歌鱼丽，笙由庚。歌南有嘉鱼，笙崇丘；歌南山有台，笙由仪。",
                    "zhushu": "间，代也，谓一歌则一吹也。六者皆小雅篇也。鱼丽，言大平年丰物多也。此采其物多酒旨，所以优宾也。南有嘉鱼，言大平君子有酒，乐与贤者共之也。此采其能以礼下贤者，贤者累蔓而归之，与之宴乐也。南山有台，言大平之治，以贤者为本也。此采其爱友贤者，为邦家之基，民之父母，既欲其身之寿考，又欲其名德之长也。由庚、崇丘、由仪，今亡，其义未闻。"
                },
                {
                    "paragraph": "遂歌乡乐：周南关雎、葛覃、卷耳，召南鹊巢、采蘩、采苹。",
                    "zhushu": "周南召南。国风篇也。王后国君夫人房中之乐歌也。关雎言后妃之德。葛覃言后妃之职。卷耳言后妃之志。鹊巢言国君夫人之德。采蘩言国君夫人不失职也。采苹言卿大夫之妻能修其法度也。昔大王王季居于岐山之阳。躬行召南之教。以兴王业。及文王而行周南之教以受命。大雅云。刑于寡妻。至于兄弟。以御于家邦。谓此也。其始一国尔。文王作邑于丰，以故地为𨜮士之采地，乃分为二国。周，周公所食也；召，召公所食也。于时文王三分天下有其二，德化被于南土，是以其诗有仁贤之风者，属之召南焉；有圣人之风者，属之周南焉。夫妇之道者，生民之本，王政之端。此六篇者，其教之原也。故国君与其臣下及四方之宾燕，用之合乐也。乡乐者，风也。小雅为诸侯之乐，大雅、颂为天子之乐。乡饮酒，升歌小雅，礼盛者可以进取。燕合乡乐者，礼轻者可以逮下也。春秋传曰：肆夏䌓遏渠，天子所以享元侯也。文王大明绵，两君相见之乐也。然则诸侯相与燕，升歌大雅，合小稚也。天子与次国小国之君燕，亦如之。与大国之君燕，升歌颂，合大雅。其笙间之篇未闻。"
                },
                {
                    "paragraph": "大师告于乐正曰：正歌备。",
                    "zhushu": "大师，上工也。掌合阴阳之声，教六诗，以六律为之音者也。子贡问师乙曰：吾闻声歌各有宜也，如赐者，宜何歌也？是明其掌而知之也。正歌者，升歌及笙各三终，间歌三终，合乐三终，为一备。备亦成也。"
                },
                {
                    "paragraph": "乐正由楹内、东楹之东告于公，乃降，复位。",
                    "zhushu": "言由楹内者，以其立于堂廉也。复位，位在东县之北。"
                },
                {
                    "paragraph": "射人自阼阶下请立司正，公许。射人遂为司正。",
                    "zhushu": "君许其请，因命用为司正。君三举爵，乐备作矣。将留宾饮酒，更立司正以监之，察仪法也。射人俱相礼，其事同。"
                },
                {
                    "paragraph": "司正洗角觯，南面坐奠于中庭，升，东楹之东受命，西阶上北面命卿、大夫：君曰以我安。卿、大夫皆对曰：诺，敢不安！",
                    "zhushu": "洗，奠角觯于中庭。明其事以自表，威仪多也。君意殷勤，欲留宾饮酒，命卿大夫，以我故安。或亦其实不主意于宾。"
                },
                {
                    "paragraph": "司正降自西阶，南面坐取觯，升酌散，降，南面坐奠觯，右还，北面少立；坐取觯，兴；坐不祭，卒觯，奠之，兴，再拜稽首，",
                    "zhushu": "右还，将适觯南，先西面也。必从觯西，为君之在东也。少立者，自严正慎其位。"
                },
                {
                    "paragraph": "左还，南面坐取觯，洗，南面反奠于其所；",
                    "zhushu": "反奠，虚觯，不空位也。"
                },
                {
                    "paragraph": "升自西阶，东楹之东，请彻俎，降。公许。告于宾。宾北面取俎以出。膳宰彻公俎，降自阼阶以东。",
                    "zhushu": "膳宰降自阼阶，以宾亲彻。若君亲彻然。"
                },
                {
                    "paragraph": "卿、大夫皆降，东面北上。",
                    "zhushu": "以将坐降。待宾反也。"
                },
                {
                    "paragraph": "宾反入，及卿大夫皆说屦，升就席。公以宾及卿大夫皆坐，乃安。",
                    "zhushu": "凡燕坐，必说屦。屦贱，不在堂也。礼者尚敬，敬多则不亲。燕，安坐，相亲之心。"
                },
                {
                    "paragraph": "羞庶羞。",
                    "zhushu": "谓𦠆肝、膋狗。胾，醢也。骨体，所以致敬也。庶羞，所以尽爱也。敬之爱之，厚贤之道。"
                },
                {
                    "paragraph": "大夫祭荐。",
                    "zhushu": "夔乃祭荐，不敢于盛成礼也。"
                },
                {
                    "paragraph": "司正升受命，皆命君曰：无不醉！宾及卿大夫皆兴，对曰：诺，敢不醉！皆反坐。",
                    "zhushu": "皆命者，命宾、命卿大夫也。起对必降席，司正退立西序端。"
                },
                {
                    "paragraph": "主人洗，升献士于西阶上。士长升，拜受觯，主人拜送觯。",
                    "zhushu": "献士用觯。士贱也。今文觯作觚。"
                },
                {
                    "paragraph": "士坐祭，立饮，不拜既爵。其他不拜，坐祭，立饮。",
                    "zhushu": "他，谓众士也。亦升受爵，不拜。"
                },
                {
                    "paragraph": "乃荐司正与射人一人、司士一人，执幂二人，立于觯南，东上。",
                    "zhushu": "天子射人、司士，皆下大夫二人，诸侯则上士，其人数亦如之。司正为上。"
                },
                {
                    "paragraph": "辩献士。士既献者立于东方，西面北上。乃荐士，",
                    "zhushu": "毎巳献而即位于东方，盖尊之毕献，荐于其位。"
                },
                {
                    "paragraph": "祝、史、小臣师亦就其位而荐之。",
                    "zhushu": "次士献之巳，不变位，位自在东方。"
                },
                {
                    "paragraph": "主人就旅食之尊而献之。旅食不拜，受爵，坐祭，立饮。",
                    "zhushu": "北面酌，南乡，献之于尊南。不洗者，以其贱，略之也。亦毕献乃荐之。主人执虚爵，奠于篚，复位。"
                },
                {
                    "paragraph": "若射，则大射正为司射，如乡射之礼。",
                    "zhushu": "大射正，射人之长者也。如乡射之礼者，燕为乐，卿大夫宜从其礼也。如者，如其告弓矢既具至退巾与筭也。纳射器而张侯，其告，请先于君，乃以命宾及卿大夫。其为司正者，亦为司马，君与宾为耦。乡射记曰自君射至龙旜，亦其异者也。荐旅食乃射者，是燕射主于饮酒。"
                },
                {
                    "paragraph": "宾降洗，升媵觚于公，酌散，下拜。公降一等，小臣辞。宾升，再拜稽首。公答再拜。",
                    "zhushu": "此当言媵，觯酬之礼皆用觯，言觚者，字之误也。古者觯字或作角旁氏，由此误尔。"
                },
                {
                    "paragraph": "宾坐祭，卒爵，再拜稽首。公答再拜。宾降洗象觯，升酌膳，坐奠于荐南，降拜。小臣辞。宾升成拜，公答再拜。宾反位。",
                    "zhushu": "反位，反席也。今文曰洗象觚。"
                },
                {
                    "paragraph": "公坐取宾所媵觯，兴，唯公所赐。",
                    "zhushu": "至此又言兴者，明公崇礼不倦也。今文觯又为觚。"
                },
                {
                    "paragraph": "受者如初受酬之礼，降更爵洗，升酌膳，下拜。小臣辞，升成拜。公答拜，乃就席，坐行之。",
                    "zhushu": "坐行之，若今坐相劝酉。"
                },
                {
                    "paragraph": "有执爵者，",
                    "zhushu": "士有盥升，主酌授之者。"
                },
                {
                    "paragraph": "唯受于公者拜。",
                    "zhushu": "公所赐者也，其余则否。"
                },
                {
                    "paragraph": "司正命执爵者爵辩，卒受者兴以酬士。",
                    "zhushu": "欲令惠均。"
                },
                {
                    "paragraph": "大夫卒受者以爵兴，西阶上酬士。士升，大夫奠爵拜，士答拜。",
                    "zhushu": "兴酬士者，士立堂下，无坐位。"
                },
                {
                    "paragraph": "大夫立卒爵，不拜，实之。士拜受，大夫拜送。士旅于西阶上，辩，",
                    "zhushu": "祝史、小臣旅食皆及焉。"
                },
                {
                    "paragraph": "士旅酌，",
                    "zhushu": "旅，序也。士以次序自酌相酬，无执爵者。"
                },
                {
                    "paragraph": "卒，",
                    "zhushu": ""
                },
                {
                    "paragraph": "主人洗，升自西阶，献庶子于阼阶上，如献士之礼。辩，降洗，遂献左右正与内小臣，皆于阼阶上，如献庶子之礼。",
                    "zhushu": "庶子掌正六牲之体及舞位，使国子修德学道，世子之官也，而与膳宰、乐正联事。乐正亦学国子以舞。左右正，谓乐正、仆人正也。小乐正立于西县之北，仆人正、仆人师、仆人士立于其北，北上。大乐正立于东县之北。若射，则仆人正、仆人士陪于工后。内小臣、奄人掌君阴事。阴令，后夫人之官也。皆献于阼阶上，别于外内臣也。献正下及内小臣，则磬人、钟人、鏄人、鼓人、仆人之属尽献可知也。凢、献，皆荐也。"
                },
                {
                    "paragraph": "无筭爵，",
                    "zhushu": "筭，数也。爵行无次无数，唯意所劝，醉而止。"
                },
                {
                    "paragraph": "士也。有执膳爵者，有执散爵者。执膳爵者酌以进公，公不拜受。执散爵者酌以之公，命所赐。所赐者兴受爵，降席下奠爵，再拜稽首。公答拜。",
                    "zhushu": "席下，席西也。古文曰：公答再拜。"
                },
                {
                    "paragraph": "受赐爵者以爵就席坐，公卒爵，然后饮。",
                    "zhushu": "不敢先虚爵，明此劝惠从尊者来也。"
                },
                {
                    "paragraph": "执膳爵者受公爵，酌，反奠之。",
                    "zhushu": "宴欢在于饮，酒成其意。"
                },
                {
                    "paragraph": "受赐爵者兴，授执散爵，执散爵者乃酌行之。",
                    "zhushu": "予其所劝者。"
                },
                {
                    "paragraph": "唯受爵于公者拜。卒受爵者兴，以酬士于西阶上。士升，大夫不拜，乃饮，实爵。",
                    "zhushu": "乃，犹而也。"
                },
                {
                    "paragraph": "士不拜，受爵。大夫就席。士旅酌，亦如之。公有命彻幂，则卿大夫皆降，西阶下，北面东上，再拜稽首。公命小臣辞。公答再拜。大夫皆辟，",
                    "zhushu": "命微幂者，公意殷勤，必尽酒也。小臣辞，不升成拜，明虽醉，正臣礼也。不言宾，宾弥臣也。君答拜于上，示不虚受也。"
                },
                {
                    "paragraph": "遂升，反坐。士终旅于上，如初。",
                    "zhushu": "卿大夫降而爵止，于其反席卒之。"
                },
                {
                    "paragraph": "无筭乐。",
                    "zhushu": "升歌间合无数也，取欢而巳，其乐章亦然。"
                },
                {
                    "paragraph": "宵，则庶子执烛于阼阶上，司宫执烛于西阶上，甸人执大烛于庭，𥗋人为大烛于门外。",
                    "zhushu": "宵，夜也。烛，燋也。甸人，掌共薪蒸者。庭大烛，为位广也。𥗋人，门人也。为，作也。作大烛以俟宾客出。"
                },
                {
                    "paragraph": "宾醉，北面坐取其荐脯以降，",
                    "zhushu": "取脯，重得君赐。"
                },
                {
                    "paragraph": "奏陔，",
                    "zhushu": "陔陔夏，乐章也。宾出，奏陔夏，以为行节也。凢夏以钟鼓奏之。"
                },
                {
                    "paragraph": "宾所执脯，以赐钟人于门内𩅸，遂出。",
                    "zhushu": "必赐钟人。钟人掌以钟鼓奏九夏。今奏陔以节巳用赐脯以报之，明虽醉不忘礼。古文赐作锡。"
                },
                {
                    "paragraph": "卿大夫皆出，",
                    "zhushu": "随，宾，出也。"
                },
                {
                    "paragraph": "公不送。",
                    "zhushu": "宾礼讫，是臣也。"
                },
                {
                    "paragraph": "公与客燕，",
                    "zhushu": "谓四方之使者。"
                },
                {
                    "paragraph": "曰：寡君有不腆之酒，以请吾子之与寡君须臾焉，使某也以请。",
                    "zhushu": "君使人戒客辞也。礼，使人各以其爵。寡，鲜也，犹言少德，谦也。腆，善也。上介出请入告。古文腆皆作殄，今文皆曰不腆酒，无之。"
                },
                {
                    "paragraph": "对曰：寡君，君之私也。君无所辱赐于使臣，臣敢辞。",
                    "zhushu": "上介出答，主国使者辞也。私，谓独有恩厚也。君无所为辱赐于使臣，谦不敢当也。敢者，怖惧用势决之辞。"
                },
                {
                    "paragraph": "寡君固曰不腆，使某固以请。寡君，君之私也。君无所辱赐于使臣，臣敢固辞。",
                    "zhushu": "重传命固如故。"
                },
                {
                    "paragraph": "寡君固曰不腆，使某固以请。某固辞。不得命，敢不从？",
                    "zhushu": "许之也。于是出见主国使者，辞以见许为得命。今文无使某。"
                },
                {
                    "paragraph": "致命曰：寡君使某有不腆之酒，以请吾子之与寡君须臾焉。",
                    "zhushu": "亲相见，致君命辞也。"
                },
                {
                    "paragraph": "君贶寡君多矣，又辱赐于使臣，臣敢拜赐命。",
                    "zhushu": "贶，赐也，犹爱也。敢拜赐命。从使者拜君之赐命，犹谦不必辞也。"
                },
                {
                    "paragraph": "记：",
                    "zhushu": ""
                },
                {
                    "paragraph": "燕，朝服于寝，",
                    "zhushu": "朝服者，诸侯与其群臣日视朝之服也。谓冠玄端、缁带、素韠、白屦也。燕于路寝，相亲昵也。今辟雍十月行此燕礼，玄冠而衣皮弁服，与礼异也。"
                },
                {
                    "paragraph": "其牲狗也，",
                    "zhushu": "狗，取择人也。明非其人不与为礼也。"
                },
                {
                    "paragraph": "亨于门外东方。",
                    "zhushu": "亨于门外，臣所掌也。"
                },
                {
                    "paragraph": "若与四方之宾燕，则公迎之于大门内，揖让升",
                    "zhushu": "四方之宾，谓来聘者也。自戒至于拜至，皆如公食，亦告馔具，而后公即席。小臣请执幂，请羞者，乃迎宾也。"
                },
                {
                    "paragraph": "宾，为苟敬席于阼阶之西，北面，有脀，不哜肺，不啐酒。其介为宾，",
                    "zhushu": "苟，且也，假也。主国君乡时亲进醴于宾，今燕又宜献焉。人臣不敢亵烦尊者，至此升堂而辞让，欲以臣礼燕为恭敬也。于是席之，如献诸公之位。言苟敬者，宾实主国所宜敬也。脀，折俎也。不哜啐，似若尊者然也。介门西，北面西上。公降，迎上介以为宾，揖让升，如初礼。主人献宾，献公。既，献苟敬，乃媵觚。群臣即位如燕也。"
                },
                {
                    "paragraph": "无膳尊，无膳爵。",
                    "zhushu": "降尊以就卑也。"
                },
                {
                    "paragraph": "与卿燕，则大夫为宾。与大夫燕，亦大夫为宾。",
                    "zhushu": "不以所与燕者为宾者，燕为序欢心，宾主敬也。公父文伯饮南宫敬叔酒，以路堵父为客，此之谓也。君恒，以大夫为宾者，大夫卑，虽尊之，犹远于君，令文无，则下无燕。"
                },
                {
                    "paragraph": "羞膳者与执幂者，皆士也。",
                    "zhushu": "尊君也。膳宰卑于士。"
                },
                {
                    "paragraph": "羞卿者，小膳宰也。",
                    "zhushu": "膳宰之佐也。"
                },
                {
                    "paragraph": "若以乐纳宾，则宾及庭，奏肆夏。宾拜酒，主人答拜而乐阕。公拜受爵而奏肆夏。公卒爵，主人升，受爵以下而乐阕。",
                    "zhushu": "肆夏，乐章也，今亡。以钟鏄播之，鼓磬应之，所谓金奏也。记曰：入门而县兴，示易以敬也。卿大夫有王事之劳，则奏此乐焉。"
                },
                {
                    "paragraph": "升歌鹿鸣，下管新宫，笙入三成，",
                    "zhushu": "新宫，小雅逸篇也。管之入三成，谓三终也。"
                },
                {
                    "paragraph": "遂合乡。乐",
                    "zhushu": "郷乐周南、召南六篇。言遂者不间也。"
                },
                {
                    "paragraph": "若舞则勺。",
                    "zhushu": "勺颂篇：告成，大武之乐歌也。其诗曰：于铄王师，遵养时晦。又曰：实维尔公，允师既合。乡乐万舞而奏之，所以美王侯，劝有功也。"
                },
                {
                    "paragraph": "唯公与宾有俎",
                    "zhushu": "主于燕，其余可以无俎。"
                },
                {
                    "paragraph": "献公，曰：臣敢奏爵以听命。",
                    "zhushu": "授公释此辞，不敢必受之。"
                },
                {
                    "paragraph": "凡公所辞，皆栗阶。",
                    "zhushu": "栗，蹙也。谓越等急趋君命也。"
                },
                {
                    "paragraph": "凡栗阶不过二等。",
                    "zhushu": "其始升，犹聚足连步越二等，左右足各一发而升堂。"
                },
                {
                    "paragraph": "凡公所酬既，拜，请旅侍臣。",
                    "zhushu": "既拜。谓自酌升拜时也。𢷤者阼阶下告于公，还西阶下告公许旅行也。请行酒于群臣。必请者，不专惠也。"
                },
                {
                    "paragraph": "凡荐与羞者，小膳宰也，",
                    "zhushu": "谓于卿大夫以下也。上特言羞卿者，小膳宰者，欲绝于宾。羞宾者亦士。"
                },
                {
                    "paragraph": "有内羞。",
                    "zhushu": "谓羞豆之实，酏食糁食。羞笾之实，糗饵粉餈。"
                },
                {
                    "paragraph": "君与射，则为下射，𥘵朱𥜗，乐作而后就物。",
                    "zhushu": "君尊。"
                },
                {
                    "paragraph": "小臣以巾授矢，稍属，",
                    "zhushu": "君尊不搢矢。"
                },
                {
                    "paragraph": "不以乐志。",
                    "zhushu": "辟，不敏也。"
                },
                {
                    "paragraph": "既发，则小臣受弓以授弓人。",
                    "zhushu": "侯复发也。不使大射正燕射轻。"
                },
                {
                    "paragraph": "上射退于物，一笴。既发，则答君而俟。",
                    "zhushu": "答对："
                },
                {
                    "paragraph": "若饮君，燕，则夹爵。",
                    "zhushu": "谓君在不胜之党，宾饮之，如燕媵觚，则又夹爵。"
                },
                {
                    "paragraph": "君在。大夫射，则肉袒，",
                    "zhushu": "不纁𥜗厌于君。"
                },
                {
                    "paragraph": "若与四方之宾燕，媵爵曰：臣受赐矣，臣请賛执爵者。",
                    "zhushu": "受赐，谓公乡者酬之。至燕，主人事宾之礼杀宾，降洗，升媵。觯于公答，恩惠也。"
                },
                {
                    "paragraph": "相者对曰：吾子无自辱焉，",
                    "zhushu": "辞之也。对答也。亦告公以公命答之也。"
                },
                {
                    "paragraph": "有房中之乐。",
                    "zhushu": "弦歌周南召南之诗而不用钟磬之节也谓之房中者后夫人之所讽诵以事其君子"
                }
            ]
        },
        {
            "name": "大射仪第七",
            "paragraphs": [
                {
                    "paragraph": "大射仪第七",
                    "zhushu": "",
                    "type": 1
                },
                {
                    "paragraph": "大射之仪，",
                    "zhushu": ""
                },
                {
                    "paragraph": "君有命戒射，",
                    "zhushu": "将有祭祀之事，当射，宰告于君，君乃命之。言君有命，政教宜由尊者。"
                },
                {
                    "paragraph": "宰戒百官有事于射者，",
                    "zhushu": "宰于天子冢宰，治官卿也。作大事，则掌以君命戒于百官。"
                },
                {
                    "paragraph": "射人戒诸公、卿、大夫射，司士戒士射与賛者。",
                    "zhushu": "射人掌以射法治射仪。司士掌国中之士，治凡其戒命，皆司马之属也。殊戒公卿大夫与士，辨贵贱也。賛，佐也。谓士佐执事不射者。"
                },
                {
                    "paragraph": "前射三日，宰夫戒宰及司马、射人宿视涤。",
                    "zhushu": "宰夫，蒙宰之属，掌百官之征令者。司马，于天子政官之卿。凡大射则合其六耦。涤谓漑器。埽除，射宫。"
                },
                {
                    "paragraph": "司马命量人量侯道与所设乏以貍步。大侯九十，参七十，干五十，设乏，各去其侯西十、北十。",
                    "zhushu": "量人，司马之属，掌量道巷涂数者。侯，谓所射布也。尊者射之，以威不宁侯，卑者射之以求为侯。量侯道，谓去堂远近也。容谓之乏，所以为获者之御矢貍之伺物，每举足者，正视远近，为发必中也，是以量侯道取象焉。郷射记曰：侯道五十弓。考工记曰：弓之下制六尺。则此貍步六尺明矣。大侯、熊侯谓之大者，与天子熊侯同。参读为糁。糁，杂也。杂侯者，豹鹄而麋饰，下天子大夫也。干读为豻。豻侯者，豻鹄豻饰也。大夫将祭于巳，射麋侯。士无臣祭，不射。"
                },
                {
                    "paragraph": "遂命量人、巾车张三侯，大侯之崇，见鹄于参，参见鹄于干，千不及地，武，不系左下纲。设乏，西十北十。凡乏用革。",
                    "zhushu": "巾车于天子宗伯之属，掌装衣车者，亦使张侯。侯，巾类。崇，高也。高必见鹄。鹄，所射之主。射义曰：为人君者以为君鹄，为人臣者以为臣鹄，为人父者以为父鹄，为人子者以为子鹄。言射中此，乃能任巳位也。鹄之言较，较，直也。射者所以直巳志。或曰：鹄，鸟名。射之难中，中之为俊，是以所射于侯取名也。淮南子曰：鳱鹄知来。然则所云正者，正也，亦鸟名。齐鲁之间名题肩为正。正、鹄皆鸟之捷黠者。考工记曰：梓人为侯，广与崇方，参分其广，而鹄居一焉。则大侯之鹄方六尺，糁侯之鹄方四尺六寸大半寸，豻侯之鹄方三尺三寸少半寸。及，至也。武，迹也。中人之足长尺二寸，以豻侯计之，糁侯去地一丈五寸少半寸也。大侯去地二丈二尺五寸少半寸。凡侯，北面西方谓之左。前射三日，张侯设乏，欲使有事者豫志焉。"
                },
                {
                    "paragraph": "乐人宿县于阼阶东，笙磬西面，其南笙钟，其南鑮，皆南陈。",
                    "zhushu": "笙，犹生也。东为阳中，万物以生。春秋传曰：大蔟所以金奏，賛阳出滞。沽洗所以修絜百物，考神纳宾。是以东方钟磬谓之笙，皆编而县之。周礼曰：凡县钟磬，半为堵，全为肆，有钟有磬为全。鑮如钟而大，奏乐以鼓鑮为节。"
                },
                {
                    "paragraph": "建鼓在阼阶西，南鼓，应鼙在其东，南鼓。",
                    "zhushu": "建犹树也。以木贯而载之，树之跗也。南鼓，谓所伐面也。应𥀷，应朔鼙也。先击朔鼙，应之。鼙，小鼓也，在东，便其先击小，后击大也。鼓不在东县南，为君也。"
                },
                {
                    "paragraph": "西阶之西，颂磬东面，其南钟，其南鑮，皆南陈。一建鼓在其南，东鼓。朔鼙在其北，",
                    "zhushu": "言成功日颂。西为阴中，万物之所成。春秋传曰：夷则所以咏歌九则，平民无忒。无射所以宣布哲人之令德，示民轨义。是以西方钟磬谓之颂。朔，始也。奏乐先击西鼙，乐为宾所由来也。钟不言颂，鼙不言东，鼓，义同，省文也。古文颂为庸。"
                },
                {
                    "paragraph": "一建鼓在西阶之东，南面。",
                    "zhushu": "言面者，国君于其群臣备三面尔，无钟磬，有鼓而巳。其为诸侯则轩县。"
                },
                {
                    "paragraph": "簜在建鼓之闲。",
                    "zhushu": "簜，竹也。谓笙箫之属倚于堂。"
                },
                {
                    "paragraph": "鼗倚于颂磬西纮。",
                    "zhushu": "鼗，如鼓而小，有柄。宾至，摇之以奏乐也。纮，编磬绳也。设鼗于磬西，倚于纮也。王制曰：天子赐诸侯乐，则以柷将之，赐伯、子、男乐，则以鼗将之。"
                },
                {
                    "paragraph": "厥明，司宫尊于东楹之西，两方壶。膳尊两甒在南，有丰，幂用锡若絺，缀诸箭。盖幂加勺，又反之，皆玄尊。酒在北，",
                    "zhushu": "膳尊，君尊也。后陈之，尊之也。丰，以承尊也。说者以为若井鹿卢。其为字从豆，𠁳声，近似豆大而卑矣。幂，覆尊巾也。锡，细布也。絺，细葛也。箭，筿也。为幂盖卷辟缀于筿，横之也。又反之为覆勺也。皆玄尊。二者皆有玄酒之尊，重夲也。酒在北，尊綂于君南为上也。唯君面尊，言专惠也。今文锡或作緆，絺或作绤。古文箭作晋。"
                },
                {
                    "paragraph": "尊士旅食于西鑮之南，北面。两圜壶。",
                    "zhushu": "旅，众也。士众食未得正禄，谓庶人在官者。圜壶，变于方也。贱无玄酒。"
                },
                {
                    "paragraph": "又尊于大侯之乏东北。两壶献酒。",
                    "zhushu": "为𨽻仆人、巾车、糁侯、豻侯之获者。献读为沙。沙，酒浊，特泲之必摩沙者也。两壶皆沙酒。郊特牲曰：汁献涚于醆酒，服不之尊，俟时而陈于南，统于侯，皆东面。"
                },
                {
                    "paragraph": "设洗于阼阶东南，罍水在东，篚在洗西，南陈。设膳篚在其北，西面。",
                    "zhushu": "或言南陈，或言西面，异其文也。"
                },
                {
                    "paragraph": "又设洗于获者之尊西北，水在洗北，篚在南，东陈。",
                    "zhushu": "亦统于侯也。无爵，因服不也。有篚，为奠虚爵也。服不之洗，亦俟时而陈于其南。"
                },
                {
                    "paragraph": "小臣设公席于阼阶上，西郷。司宫设宾席于户西，南面，有加席。卿席宾东，东上。小卿宾西，东上。大夫继而东上。若有东面者，则北上。席工于西阶之东，东上。诸公阼阶西，北面东上。",
                    "zhushu": "唯宾及公席布之也，其余树之于位后耳。小卿，命于其君者也。席于宾西，射礼辨贵贱也。诸公大国有孤卿一人，与君论道，亦不典职如公矣。"
                },
                {
                    "paragraph": "官馔",
                    "zhushu": "百官各馔其所当共之物。"
                },
                {
                    "paragraph": "羹定，",
                    "zhushu": "亨肉孰也。射义曰：诸侯之射也，必先行燕礼。燕礼牲用狗。"
                },
                {
                    "paragraph": "射人告具于公，公升，即位于席西。郷。小臣师纳诸公卿大夫，诸公卿大夫皆入门右，北面东上。士西方，东面北上。大史在干侯之东北，北面东上。士旅食者在士南，北面东上。小臣师从者在东堂下，南面西上。",
                    "zhushu": "大史在于侯东北，士旅食者在士南，为有侯，入庭深也。小臣，师正之佐也。正相君，出入君之大命。"
                },
                {
                    "paragraph": "公降立于阼阶之东南，南乡。小臣师诏揖诸公卿大夫，诸公、卿大夫西面北上，揖大夫，大夫皆少进。",
                    "zhushu": "诏，告也。变尔言揖，亦以其入庭深也。上言大夫，误衍耳。"
                },
                {
                    "paragraph": "大射正𢷤。",
                    "zhushu": "大射正，射人之长。"
                },
                {
                    "paragraph": "𢷤者请宾。公曰：命某为宾。",
                    "zhushu": "某大夫名，"
                },
                {
                    "paragraph": "𢷤者命宾。宾少进，礼辞，",
                    "zhushu": "命宾者东面南顾，辞。辞以不敏。"
                },
                {
                    "paragraph": "反命，",
                    "zhushu": "以宾之辞告于君。"
                },
                {
                    "paragraph": "又命之。宾再拜稽首，受命。",
                    "zhushu": "又复。"
                },
                {
                    "paragraph": "𢷤者反命。宾出，立于门外，北面。公揖卿大夫，升就席。",
                    "zhushu": ""
                },
                {
                    "paragraph": "小臣自阼阶下北面，请执幂者与羞膳者。",
                    "zhushu": "请士，可使执君两甒之幂，及羞脯醢、庶。羞于君者，方圜壶献无幂。"
                },
                {
                    "paragraph": "乃命执幂者，执幂者升自西阶，立于尊南，北面东上。",
                    "zhushu": "命者于西阶前，以公命命之，东上，执玄尊之幂为上。羞膳者从而东，由堂东升自北阶，立于房中，西面，南上。不言命者，不升堂，略之。"
                },
                {
                    "paragraph": "膳宰请羞于诸公卿者。",
                    "zhushu": "膳宰请者，异于君也。"
                },
                {
                    "paragraph": "𢷤者纳宾宾。及庭，公降一等，揖宾，宾辟，",
                    "zhushu": "及，至也。辟逡遁，不敢当盛。"
                },
                {
                    "paragraph": "公升即席，",
                    "zhushu": "以宾。将与主人为礼，不参之。"
                },
                {
                    "paragraph": "奏肆夏。",
                    "zhushu": "肆夏，乐章名，今亡。吕叔玉云：肆夏，时迈也。时迈者，大平巡守。祭山川之乐歌。其诗曰：明昭有周，式序在位。又曰：我求懿德，肆于时夏。奏此以延宾。其著宣王德，劝贤与？周礼曰：宾出入奏肆夏。"
                },
                {
                    "paragraph": "宾升自西阶，主人从之。宾右北面至再拜，宾答再拜。",
                    "zhushu": "主人，宰夫也，又掌宾客之献饮食。君于臣，虽为宾，不亲献，以其莫敢亢礼。"
                },
                {
                    "paragraph": "主人降洗，洗南，西北面。",
                    "zhushu": "宾将从，降，郷之。不于洗北，辟正主。"
                },
                {
                    "paragraph": "宾降阶西，东面。主人辞降，宾对。",
                    "zhushu": "对答。"
                },
                {
                    "paragraph": "主人北面盥，坐取觚洗，宾少进，辞洗。主人坐奠觚于篚，兴对。宾反位。",
                    "zhushu": "宾少进者，所辞异宜。违其位也。献不用爵，辟正主。"
                },
                {
                    "paragraph": "主人卒洗，宾揖升。",
                    "zhushu": "宾毎先升尊也。"
                },
                {
                    "paragraph": "主人升，宾拜洗。主人宾右奠觚，答拜，降盥，宾降，主人辞降，宾对。卒盥。宾揖升。主人升，坐取觚。",
                    "zhushu": "取觚，将就瓦甒酌膳。"
                },
                {
                    "paragraph": "执幂者举幂，主人酌膳，执幂者盖幂。酌者加勺，又反之。",
                    "zhushu": "反之覆勺。"
                },
                {
                    "paragraph": "筵前献宾。宾西阶上拜，受爵于筵前，反位。主人宾右拜送爵。",
                    "zhushu": "宾既拜于筵前，受爵，退复位。"
                },
                {
                    "paragraph": "宰胥荐脯醢。",
                    "zhushu": "宰胥，宰官之吏也。不使膳宰荐，不主于饮酒，变于燕。"
                },
                {
                    "paragraph": "宾升筵。庶子设折俎。",
                    "zhushu": "庶子，司马之属，掌正六牲之体者也。乡射记曰：宾俎，脊、胁、肩、肺。不使膳宰设俎，为射变于燕。"
                },
                {
                    "paragraph": "宾坐，左执觚，右祭脯醢，奠爵于荐右，兴取肺，坐绝祭，哜之，兴，加于俎，坐捝手，执爵，遂祭酒，兴。席末坐，啐酒，降席，坐奠爵，拜，告旨，执爵兴。主人答拜。",
                    "zhushu": "降席。席西也。旨，美也。"
                },
                {
                    "paragraph": "乐阕，",
                    "zhushu": "阕，止也。乐止者，尊宾之礼盛于上也。"
                },
                {
                    "paragraph": "宾西阶上北面坐卒爵，兴，坐奠爵，拜，执爵兴。主人答拜。",
                    "zhushu": ""
                },
                {
                    "paragraph": "宾以虚爵降，",
                    "zhushu": "既卒爵，将酢也。"
                },
                {
                    "paragraph": "主人降。宾洗南西北面坐奠觚，少进，辞降。主人西阶西东面少进，对。宾坐取觚，奠于篚下，盥洗。",
                    "zhushu": "篚下篚南。"
                },
                {
                    "paragraph": "主人辞洗。宾坐奠觚于篚，兴，对，卒洗，及阶，揖升。主人升，拜洗如宾礼。宾降盥，主人降，宾辞降，卒盥，揖升，酌膳，执幂如初，以酢主人于西阶上。主人北面拜受爵，宾主人之左拜送爵。",
                    "zhushu": "宾南面授爵，乃于左拜。凡授爵，郷所受者。"
                },
                {
                    "paragraph": "主人坐祭，不啐酒，",
                    "zhushu": "辟，正主也。未荐者，臣也。"
                },
                {
                    "paragraph": "不拜酒，",
                    "zhushu": "主人之义，燕礼曰：不拜酒，不告旨。"
                },
                {
                    "paragraph": "遂卒爵，兴，坐奠爵，拜，执爵兴。宾答拜。主人不崇酒，以虚爵降，奠于篚。",
                    "zhushu": "不崇酒，辟正主也。崇，充也。谓谢酒恶相充实。"
                },
                {
                    "paragraph": "宾降立于西阶西，东面。",
                    "zhushu": "既受献矣，不敢安盛。"
                },
                {
                    "paragraph": "𢷤者以命升，宾宾升，立于西序，东面。",
                    "zhushu": "命，公命也。东西墙谓之序。"
                },
                {
                    "paragraph": "主人盥洗象觚，升酌膳，东北面献于公。",
                    "zhushu": "象觚，觚有象骨饰者也。取象觚东面，不言实之，变于燕。"
                },
                {
                    "paragraph": "公拜受爵，乃奏肆夏。",
                    "zhushu": "言乃者，其饰异于宾。"
                },
                {
                    "paragraph": "主人降自西阶，阼阶下北面拜送爵。宰胥荐脯醢，由左房。庶子设折俎，升自西阶。",
                    "zhushu": "自，由也。左房，东房也，人君左右房。郷射记曰：主人俎，脊、胁、臂、肺也。"
                },
                {
                    "paragraph": "公祭如宾礼。庶子賛授肺，不拜酒，立卒爵，坐奠爵，拜，执爵兴。",
                    "zhushu": "凡异者，君尊变于宾。"
                },
                {
                    "paragraph": "主人答拜，乐阕。升受爵，降奠于篚，",
                    "zhushu": ""
                },
                {
                    "paragraph": "更爵，洗，升，酌散以降，酢于阼阶下，北面坐奠爵，再拜稽首。公答拜。",
                    "zhushu": "更，易也。易爵不敢袭至尊。古文更为受。"
                },
                {
                    "paragraph": "主人坐祭，遂卒爵，兴，坐奠爵，再拜稽首。公答拜。主人奠爵于篚。",
                    "zhushu": ""
                },
                {
                    "paragraph": "主人盥洗，升，媵觚于宾，酌散，西阶上坐奠爵，拜。宾西阶上北面答拜。",
                    "zhushu": "媵，送也。散方壶之酒也。古文媵皆作腾。"
                },
                {
                    "paragraph": "主人坐祭，遂饮，宾辞，卒爵，兴，坐奠爵，拜，执爵兴。宾答拜。",
                    "zhushu": "辞者，辞其代君行酒，不立饮也。比于正主酬也。"
                },
                {
                    "paragraph": "主人降洗，宾降，主人辞降，宾辞洗。卒洗。宾揖升，不拜洗。",
                    "zhushu": "不拜洗酬而礼杀也。"
                },
                {
                    "paragraph": "主人酌膳。宾西阶上拜，受爵于筵前，反位。主人拜送爵。宾升席，坐祭酒，遂奠于荐东。",
                    "zhushu": "遂者，因坐而奠之，不北面也。奠之者，酬不举也。"
                },
                {
                    "paragraph": "主人降，复位。宾降筵西，东南面立。",
                    "zhushu": "宾不立于序内，位弥尊。"
                },
                {
                    "paragraph": "小臣自阼阶下请媵爵者，公命长",
                    "zhushu": "命之，使选于长幼之中也。卿则尊，士则卑。"
                },
                {
                    "paragraph": "小臣作下大夫二人媵爵。",
                    "zhushu": "作使。"
                },
                {
                    "paragraph": "媵爵者，阼阶下皆北面再拜稽首。公答拜。",
                    "zhushu": "再拜稽首拜君命。"
                },
                {
                    "paragraph": "媵爵者立于洗南，西面北上，序进，盥洗角觯，升自西阶，序进，酌散，交于楹北，降，适阼阶下，皆奠觯，再拜稽首，执觯兴。公答拜。",
                    "zhushu": "序，次第也，犹代也。先者既酌，右还而反，与后酌者交于西楹北，相左，俟于西阶上，乃降。往来，以右为上。古文曰：降造阼阶下。"
                },
                {
                    "paragraph": "媵爵者皆坐祭，遂卒觯，兴，坐奠觯，再拜稽首，执觯兴。公答再拜。媵爵者执觯待于洗南。",
                    "zhushu": "待，待君命。"
                },
                {
                    "paragraph": "小臣请致者。",
                    "zhushu": "请君使一人与。二人与，不必君命。"
                },
                {
                    "paragraph": "若命皆致，则序进，奠觯于篚，阼阶下皆北面再拜稽首。公答拜。媵爵者洗象觯，升实之，序进，坐奠于荐南，北上，降，适阼阶下，皆再拜稽首送觯。公答拜。",
                    "zhushu": "既酌而代进。往来由尊北，交于东楹北，亦相左，奠于荐南，不敢必君举。"
                },
                {
                    "paragraph": "媵爵者皆退，反位。",
                    "zhushu": "反门右北面位。"
                },
                {
                    "paragraph": "公坐取大夫所媵觯，兴以酬宾。宾降，西阶下再拜稽首。小臣正辞，宾升成拜。",
                    "zhushu": "公起，酬宾于西阶。降尊以就卑也。正，长也。小臣长辞，变于燕。升成拜，复再拜稽首。先时君辞之，于礼若未成然。"
                },
                {
                    "paragraph": "公坐奠觯，答拜，执觯兴。公卒觯，宾下拜，小臣正辞。宾升，再拜稽首。",
                    "zhushu": "不言成拜者，为拜故下，实未拜也。下不辄拜，礼杀也。下亦降也。发端言降拜，因上事言下拜。"
                },
                {
                    "paragraph": "公坐奠觯，答拜，执觯兴。宾进受虚觯，降奠于篚，易觯，兴洗。",
                    "zhushu": "宾进，以臣道就君，受虚爵，君不亲酌。凡爵不相袭者，于尊者言更，自敌以下言易。更作新，易，有故之辞也。不言公酬宾于西阶上及公反位者，尊君，空其文也。"
                },
                {
                    "paragraph": "公有命，则不易不洗。反升酌膳，下拜。小臣正辞。宾升，再拜稽首。公答拜。",
                    "zhushu": "不易，君义也；不洗，臣礼也。"
                },
                {
                    "paragraph": "宾告于𢷤者，请旅诸臣。𢷤者告于公，公许",
                    "zhushu": "旅，序也。宾欲以次序劝诸臣酒。"
                },
                {
                    "paragraph": "宾以旅大夫于西阶上。𢷤者作。大夫长升受旅",
                    "zhushu": "作，使也。使之以长幼之次，先孤卿，后大夫。"
                },
                {
                    "paragraph": "宾。大夫之右坐奠觯，拜，执觯兴。大夫答拜。",
                    "zhushu": "宾在右，相饮之位。"
                },
                {
                    "paragraph": "宾坐祭，立卒觯，不拜。",
                    "zhushu": "酬而礼杀。"
                },
                {
                    "paragraph": "若膳觯也，则降，更觯洗，升实散。大夫拜受，宾拜送，遂就席。",
                    "zhushu": "言更觯尊卿，尊卿则宾礼杀。"
                },
                {
                    "paragraph": "大夫辩受酬，如受宾酬之礼，不祭酒。卒受者以虚觯降，奠于篚，复位。",
                    "zhushu": "卒，犹巳也。今文辩作徧。"
                },
                {
                    "paragraph": "主人洗觚，升实散，献卿于西阶上。",
                    "zhushu": "酬宾而后献，卿饮酒礼成于酬。"
                },
                {
                    "paragraph": "司宫兼卷重席，设于宾左，东上。",
                    "zhushu": "言兼卷，则毎卿异席，重席，蒲筵，缁布纯席。卿言东上，统于君，席自房来。"
                },
                {
                    "paragraph": "卿升，拜受觚。主人拜送觚。卿辞重席，司宫彻之。",
                    "zhushu": "彻，犹去也。重席，虽非加，犹为其重累辞之，辟君。"
                },
                {
                    "paragraph": "乃荐脯醢，卿升席。庶子设折俎。",
                    "zhushu": "卿折俎。未闻。盖用脊、胁、臑，折肺。卿有俎者，射礼尊。"
                },
                {
                    "paragraph": "卿坐，左执爵，右祭脯醢，奠爵于荐右，兴取肺，坐绝祭，不哜肺，兴，加于俎，坐捝手，取爵，遂祭酒，执爵兴，降席，西阶上北面坐卒爵，兴，坐奠爵，拜，执爵兴。",
                    "zhushu": "陈酒肴，君之惠也。不哜肺，亦自贬于君也。"
                },
                {
                    "paragraph": "主人答拜受爵。卿降复位。",
                    "zhushu": "复西面位。不酢，辟君。"
                },
                {
                    "paragraph": "辩献卿。主人以虚爵降，奠于篚。𢷤者升卿，卿皆升就席。若有诸公，则先卿献之，如献卿之礼。席于阼阶西，北面东上，无加席。",
                    "zhushu": "公，孤也。席之北面，为大尊，屈之也。亦因阼阶上近君，近君则亲宠苟敬私昵之坐。"
                },
                {
                    "paragraph": "小臣又请媵爵者。二大夫媵爵如初。请致者。若命长致，则媵爵者奠觯于篚，",
                    "zhushu": "命长致者，使长者一人致也。公或时未能，举自优暇。"
                },
                {
                    "paragraph": "一人待于洗南。",
                    "zhushu": "不致者。"
                },
                {
                    "paragraph": "长致者阼阶下再拜稽首。公答拜。",
                    "zhushu": "再拜稽首拜君命。"
                },
                {
                    "paragraph": "洗象觯，升实之，坐奠于荐南，降，与立于洗南者二人皆再拜稽首送觯。公答拜。",
                    "zhushu": "奠于荐南。先媵者，上觯之处也。二人皆拜如初，共劝君饮之。"
                },
                {
                    "paragraph": "公又行一爵，若宾若长，唯公所赐。",
                    "zhushu": "一爵，先媵者之下觯也。若宾若长，礼杀也。长，孤卿之尊者也。于是言赐射礼，明尊卑。"
                },
                {
                    "paragraph": "以旅于西阶上，如初。",
                    "zhushu": "赐宾，则以酬长。赐长则以酬宾。大夫长升，受旅以辩。"
                },
                {
                    "paragraph": "大夫卒受者以虚觯降，奠于篚。",
                    "zhushu": ""
                },
                {
                    "paragraph": "主人洗觚，升，献大夫于西阶上。大夫升，拜受觚，主人拜送觚。大夫坐祭，立卒爵，不拜既爵。主人受爵。大夫降，复位。",
                    "zhushu": "既，尽也。大夫卒爵不拜，贱不备礼。"
                },
                {
                    "paragraph": "胥荐主人于洗北，西面。脯醢，无脀。",
                    "zhushu": "胥，宰官之吏。主人，下大夫也。先大夫荐之，尊之也。不荐于上，辟正主。脀，俎实。"
                },
                {
                    "paragraph": "辩献大夫，遂荐之，继宾以西，东上。若有东面者，则北上。卒𢷤者升大夫，大夫皆升，就席。",
                    "zhushu": "辩献，乃荐。略贱也。亦献后布席也。"
                },
                {
                    "paragraph": "乃席工于西阶上，少东。小臣纳工，工六人，四瑟。",
                    "zhushu": "工谓瞽蒙，善歌讽诵诗者也。六人，大师、少师各一人，上工四人。四瑟者，礼大乐众也。"
                },
                {
                    "paragraph": "仆人正徒相大师，仆人师相少师，仆人士相上工。",
                    "zhushu": "徒，空手也。仆人正，仆人之长。师，其佐也。士，其吏也。天子视瞭相工，诸侯兼官，是以仆人掌之。大师、少师，工之长也。凡国之瞽蒙正焉。杜蒯曰：旷也，大师也。于是分别工及相者射礼，明贵贱。"
                },
                {
                    "paragraph": "相者皆左何瑟，后首，内弦，挎越，右手相",
                    "zhushu": "谓相上工者。后首主于射，略于此乐。内弦挎越，以右手相工，由便也。越，瑟下孔，所以发越其声者也。古文后首为后手。"
                },
                {
                    "paragraph": "后者徒相入。",
                    "zhushu": "谓相大师、少师者也。上列官之尊卑，此言先后之位，亦所以明贵贱。凡相者以工出入。"
                },
                {
                    "paragraph": "小乐正从之，",
                    "zhushu": "从大师也。后升者，变于燕也。小乐正于天子，乐师也。"
                },
                {
                    "paragraph": "升自西阶，北面东上，",
                    "zhushu": "工六人。"
                },
                {
                    "paragraph": "坐授瑟，乃降。",
                    "zhushu": "相者也。降立于西县之北。"
                },
                {
                    "paragraph": "小乐正立于西阶东，",
                    "zhushu": "不统于工，明工虽众，位犹在此。"
                },
                {
                    "paragraph": "乃歌鹿鸣三终。",
                    "zhushu": "鹿鸣，小雅篇也。人君与臣下及四方之宾燕，讲道修政之乐歌也。言巳有旨酒，以召嘉宾，与之饮者，乐嘉宾之来，示我以善道，又乐嘉宾有孔昭之明德，可则傚也。歌鹿鸣三终，而不歌四牡。皇皇者华，主于讲道，略于劳苦与咨事。"
                },
                {
                    "paragraph": "主人洗，升实爵，献工。工不兴，左瑟，",
                    "zhushu": "工歌而献之，以事报之也。洗爵献工，辟正主也。献不用觚，工贱，异之也。工不兴，不能备礼。左瑟，便其右。大师无瑟，于是言左瑟者，节也。"
                },
                {
                    "paragraph": "一人拜受爵。",
                    "zhushu": "谓大师也。言一人者，工贱，同之也。工拜于席。"
                },
                {
                    "paragraph": "主人西阶上拜送爵。荐脯醢。",
                    "zhushu": "辄荐之，变于大夫。"
                },
                {
                    "paragraph": "使人相祭。",
                    "zhushu": "使人相者，相其祭荐、祭酒。"
                },
                {
                    "paragraph": "卒爵，不拜。主人受虚爵。众工不拜，受爵，坐祭，遂卒爵。辩有脯醢，不祭。",
                    "zhushu": "相者，相其祭酒而已。"
                },
                {
                    "paragraph": "主人受爵，降奠于篚，复位。大师及少师、上工皆降立于鼓北，群工陪于后。",
                    "zhushu": "鼓北，西县之北也。言鼓北者，与鼓齐面，余长在后也。群工陪于后，三人为列也。于是时，小乐正亦降立于其南，北面。工立，仆人立于其侧，坐则在后。考工记曰：鼓人为皋陶，长六尺有六寸。"
                },
                {
                    "paragraph": "乃管新宫三终。",
                    "zhushu": "管，谓吹簜以播新宫之乐。其篇亡，其义未闻。笙从工而入，既管不献，略下乐也。立于东县之中。"
                },
                {
                    "paragraph": "卒管。大师及少师、上工皆东坫之东南，西面北上。坐。",
                    "zhushu": "不言县北，统于堂也。于是时，大乐正还北面立于其南。"
                },
                {
                    "paragraph": "𢷤者自阼阶下请立司正，",
                    "zhushu": "三爵既备，上下乐作。君将留群臣而射，宜更立司正以监之，察仪法也。"
                },
                {
                    "paragraph": "公许。𢷤者遂为司正。",
                    "zhushu": "君许其请，因命用之。不易之者，俱相礼，其事同也。"
                },
                {
                    "paragraph": "司正适洗，洗角觯，南面坐奠于中庭，",
                    "zhushu": "奠觯者，著其位以显其事，威仪多也。"
                },
                {
                    "paragraph": "升，东楹之东受命于公。西阶上北面命宾诸公、卿、大夫。公曰：以我安。宾、诸公、卿大夫皆对曰：诺，敢不安！",
                    "zhushu": "以我安者，君意殷勤欲留之，以我故安也。"
                },
                {
                    "paragraph": "司正降自西阶，南面坐取觯，升酌散，降，南面坐奠觯，",
                    "zhushu": "奠于中庭故处。"
                },
                {
                    "paragraph": "兴，右还，北面少立，坐取觯，兴，坐不祭，卒觯，奠之，兴，再拜稽首，左还，南面坐取觯，洗，南面反奠于其所，北面立。",
                    "zhushu": "皆所以自昭明于众也。将于觯南，北面则右还；于觯北，南面则左还。如是得从觯西往来也。必从觯西往来者，为君在阼，不背之也。"
                },
                {
                    "paragraph": "司射适次，𥘵决，遂，执弓，挟乘矢于弓外，见镞于弣，右巨指钩弦，",
                    "zhushu": "司射，射人也。次，若今时更衣处，张帏席为之。耦次在洗东南。袒，左免衣也。决犹闿也，以象骨为之，著右巨指，所以钩弦而闿之。遂，射鞲也。以朱韦为之，著左臂，所以遂弦也。方持弦矢曰挟。乘矢四矢。弣，弓杷也。见镞焉，顺其射也。右巨指，右手大擘以钩弦，弦在旁，挟由便也。古文挟皆作接。"
                },
                {
                    "paragraph": "自阼阶前曰：为政，请射。",
                    "zhushu": "为政，谓司马也。司马，政官，主射礼。"
                },
                {
                    "paragraph": "遂告曰：大夫与大夫，士御于大夫。",
                    "zhushu": "因告选三耦于君。御犹侍也。大夫与大夫为耦，不足，则士侍于大夫，与为耦也。今文于为于。"
                },
                {
                    "paragraph": "遂适西阶前，东面右顾，命有司纳射器，",
                    "zhushu": "纳，内也。"
                },
                {
                    "paragraph": "射器皆入。君之弓矢适东堂，宾之弓矢与中筹、丰，皆止于西堂下。众弓矢不挟总。众弓矢、楅，皆适次而俟。",
                    "zhushu": "中，闾中筭器也。筹，筭也。丰，可奠射爵者。众弓矢，三耦及卿大夫以下弓矢也。司射矢，亦止西堂下。众弓矢不挟，则纳公与宾弓矢者挟之。楅，承矢。器，今文俟作待。"
                },
                {
                    "paragraph": "工人、士与梓人升自北阶，两楹之间，疏数容弓，若丹若墨，度尺而午。射正莅之。",
                    "zhushu": "工人、士、梓人，皆司空之属，能正方圜者。一从一横曰午，谓画物也。射正，司射之长。"
                },
                {
                    "paragraph": "卒画，自北阶下。司宫埽所画物，自北阶下。",
                    "zhushu": "埽物，重射事也。工人、士、梓人、司宫位在北堂下。"
                },
                {
                    "paragraph": "大史俟于所设中之西，东面以听政。",
                    "zhushu": "中未设也，大史俟焉，将有事也。郷射礼曰：设中，南当楅，西当西序，东面。"
                },
                {
                    "paragraph": "司射西面誓之曰：公射大侯，大夫射参，士射干。射者非其□侯，中之不获。卑者与尊者为耦，不异侯。大史许诺，",
                    "zhushu": "誓，犹告也。古文异作辞。"
                },
                {
                    "paragraph": "遂比三耦。",
                    "zhushu": "比，选次之也。不言面者，大夫在门右，北面，士西方东面。"
                },
                {
                    "paragraph": "三耦俟于次北，西面北上。",
                    "zhushu": "未知其耦。今文俟为立。"
                },
                {
                    "paragraph": "司射命上射曰：某御于子。命下射曰：子与某子射。卒，遂命三耦取弓矢于次。",
                    "zhushu": "取弓矢不拾者，次中隐蔽处。"
                },
                {
                    "paragraph": "司射入于次，搢三挟一个，出于次，西面揖，当阶北面揖，及阶揖，升堂揖，当物北面揖，及物揖，由下物少退。诱射，",
                    "zhushu": "搢，扱也。挟一个，挟于弦也。个，犹枚也。由下物而少退，谦也。诱，犹教也。夫子循循然善诱人。"
                },
                {
                    "paragraph": "射三侯，将乘矢，始射干，又射参，大侯再发。",
                    "zhushu": "将，行也。行四矢，象有事于四方。诗云：四矢反兮，以御乱兮。"
                },
                {
                    "paragraph": "卒射，北面揖，",
                    "zhushu": "揖于当物之处，不南面者，为不背卿。"
                },
                {
                    "paragraph": "及阶揖降，如升射之仪。遂适堂西，改取一个挟之，",
                    "zhushu": "改，更也。不射而挟矢，示有事也。"
                },
                {
                    "paragraph": "遂取扑，搢之，以立于所设中之西南，东面。",
                    "zhushu": "扑，所以挞犯教者也。于是言立，著其位也。郷射记曰：司射之弓矢与扑，倚于西阶之西。"
                },
                {
                    "paragraph": "司马师命负侯者执旌以负侯，",
                    "zhushu": "司马师，正之佐也。欲令射者见侯与旌，深志于侯中也。负侯，获者也。天子服不氏下士一人，徒四人，掌以旌居乏待获。析羽为旌。"
                },
                {
                    "paragraph": "负侯者皆适侯，执旌负侯而俟。司射适次，作上耦射。",
                    "zhushu": "作，使也。"
                },
                {
                    "paragraph": "司射反位。上耦出次，西面揖进。上射在左，并行，当阶，北面揖；及阶揖。上射先升三等，下射从之，中等。",
                    "zhushu": "上射在左，便射位也。中。犹间也。"
                },
                {
                    "paragraph": "上射升堂，少左。下射升，上射揖，并行，",
                    "zhushu": "并，并也。并东行。"
                },
                {
                    "paragraph": "皆当其物，北面揖，及物揖。皆左足履物，还视侯中，合足而俟。",
                    "zhushu": "视侯中，各视其侯之中。大夫耦则视参中，参中十四尺。土耦则视干中，干中十尺。"
                },
                {
                    "paragraph": "司马正适次，袒、决、遂，执弓，右挟之，出，升自西阶，适下物，立于物间，左执弣，右执箫，南扬弓，命去侯。",
                    "zhushu": "司马正，政官之属。箫，弓末，扬弓者执下。末，扬犹举也。适下物，由上射后东过也。命去侯者，将射当获也。郷射礼曰：西南面立于物间。"
                },
                {
                    "paragraph": "负侯皆许诺，以宫趋，直西，及乏南，又诺以商，至乏，声止，",
                    "zhushu": "宫为君，商为臣，其声和相生也。郷射礼曰：获者执旌许诺。古文声为磬。"
                },
                {
                    "paragraph": "授获者，退立于西方。获者兴，共而俟。",
                    "zhushu": "大侯服不氏负侯，徒一人居乏，相代而获。参侯于侯，徒负侯居乏，不相代。郷射礼曰：获者执旌许诺，声不绝，以至于乏，坐东面，偃旌，兴而俟。古文获皆作护，非也。"
                },
                {
                    "paragraph": "司马正出于下射之南，还其后，降自西阶，遂适次，释弓，说决、拾，袭，反位。",
                    "zhushu": "拾，遂也。郷射礼曰：司马反位，立于司射之南。"
                },
                {
                    "paragraph": "司射进，与司马正交于阶前，相左，由堂下西阶之东，北面视上射，命曰：毋射！获！母猎获。上射揖。司射退，反位，",
                    "zhushu": "射获矢中乏也。从旁为猎。"
                },
                {
                    "paragraph": "乃射。上射既发挟矢，而后下射射，拾发，以将乘矢。",
                    "zhushu": "拾，更也。将，行也。"
                },
                {
                    "paragraph": "获者坐而获，",
                    "zhushu": "坐言获也。"
                },
                {
                    "paragraph": "举旌以宫，偃旌以商，",
                    "zhushu": "再言获也。"
                },
                {
                    "paragraph": "获而未释获。",
                    "zhushu": "但言获，未释筭，古文释为舍。"
                },
                {
                    "paragraph": "卒射，右挟之，北面揖，揖如升射。",
                    "zhushu": "右挟之，右手挟弦。"
                },
                {
                    "paragraph": "上射降三等，下射少右，从之；中等，并行。上射于左，与升射者相左，交于阶前，相揖。适次，释弓，说决、拾，袭，反位。",
                    "zhushu": "上射于左，由下射阶上少右，乃降待之。言袭者，凡射皆袒。"
                },
                {
                    "paragraph": "三耦卒射，亦如之。司射去扑，倚于阶西，适阼阶下，北面告于公，曰：三耦卒射。反搢扑，反位。",
                    "zhushu": ""
                },
                {
                    "paragraph": "司马正袒决遂，执弓，右挟之，出，与司射交于阶前，相左，",
                    "zhushu": "出，出于次也。𥘵，时亦适次。"
                },
                {
                    "paragraph": "升自西阶，自右物之后，立于物间，西南面，揖弓，命取矢。",
                    "zhushu": "揖推之。"
                },
                {
                    "paragraph": "负侯许诺，如初去侯，皆执旌以负其侯而俟。",
                    "zhushu": "俟小臣取矢，以旌指教之。"
                },
                {
                    "paragraph": "司马正降自西阶，北面命设楅。",
                    "zhushu": "此出于下射之南，还其后而降之。"
                },
                {
                    "paragraph": "小臣师设楅。司马正东面以弓为毕",
                    "zhushu": "毕，所以教助执事者。郷射记曰：乃设楅于中庭，南当洗，东肆。"
                },
                {
                    "paragraph": "既，设楅。司马正适次，释弓，说决、拾，袭，反位。小臣坐委矢于楅，北括。司马师坐乘之，",
                    "zhushu": "乘四四数之。"
                },
                {
                    "paragraph": "卒。若矢不备，则司马正又𥘵执弓，升，命取矢如初，曰：取矢不索。乃复求矢，加于楅，卒。司马正进坐，左右抚之，兴，反位。",
                    "zhushu": "左右抚，分上下射。此坐皆北面。"
                },
                {
                    "paragraph": "司射适西阶西，倚扑，升自西阶，东面请射于公。",
                    "zhushu": "倚扑者，将即君前，不敢佩刑器也。升堂者，欲诸公卿大夫辩闻也。"
                },
                {
                    "paragraph": "公许。遂适西阶上，命宾御于公。诸公、卿则以耦告于上，大夫则降，即位而后告。",
                    "zhushu": "告诸公卿于堂上，尊之也。"
                },
                {
                    "paragraph": "司射自西阶上，北面告于大夫，曰：请降。司射先降，搢扑，反位。大夫从之，降，适次，立于三耦之南，西面北上。",
                    "zhushu": "适次，由次前而北，西面立。"
                },
                {
                    "paragraph": "司射东面于大夫之西，比耦。大夫与大夫，命上射曰：某御于子。命下射曰：子与某子射。卒，遂比众耦。",
                    "zhushu": "众耦，士也。"
                },
                {
                    "paragraph": "众耦立于大夫之南，西面，北上。若有士与大夫为耦，则以大夫之耦为上。",
                    "zhushu": "为上，居群士之上。"
                },
                {
                    "paragraph": "命大夫之耦曰：子与某子射。告于大夫曰：某御于子。",
                    "zhushu": "士虽为上射，其辞犹尊大夫。"
                },
                {
                    "paragraph": "命众耦，如命三耦之辞。诸公卿皆未降，",
                    "zhushu": "言未降者，见其志在射。"
                },
                {
                    "paragraph": "遂命三耦各与其耦拾取矢，皆袒、决、遂，执弓，右挟之。",
                    "zhushu": "此命入次之事也。司射既命而反位。不言之者，上射出当作取矢，事未讫。"
                },
                {
                    "paragraph": "一耦出，西面揖，当楅北面揖，及楅揖。",
                    "zhushu": "三耦同入次。其出也，一一。上射出，西面立，司射作之，乃揖行也。当楅楅正南之东西。"
                },
                {
                    "paragraph": "上射东面，下射西面。上射揖进，坐横弓，却手自弓下取一个，兼诸弣，兴，顺羽，且左还，毋周，反面揖。",
                    "zhushu": "横弓者，南踣弓也。郤手自弓下取矢者，以左手在弓表，右手从里取之，便也。兼，并也。并矢于弣，当顺羽，既又当执弦。顺羽者，手放而下，备不整理也。左还，反其位，毋周。右还而反东面也。君在阼，还周，则下射将背之。古文且为阻。"
                },
                {
                    "paragraph": "下射进，坐横弓，覆手自弓上取一个，兼诸弣，兴，顺羽，且左还，毋周，反面揖。",
                    "zhushu": "横弓，亦南踣弓也。人东西郷，以南北为横，覆手自弓上取矢，以左手在弓里，右手从表取之，便也。"
                },
                {
                    "paragraph": "既拾取矢，梱之，",
                    "zhushu": "梱，齐等之也。古文梱作魁。"
                },
                {
                    "paragraph": "兼挟乘矢，皆内还，南面揖；",
                    "zhushu": "内还者，上射左，下射右，不皆右还，亦以君在阼，嫌下射，故左还而背之也。上以阳为内，下以阴为内，因其宜可也。"
                },
                {
                    "paragraph": "适楅南，皆左还，北面揖，搢三挟一个，",
                    "zhushu": "楅，南郷，当楅之位也。"
                },
                {
                    "paragraph": "揖，以耦左还，上射于左。",
                    "zhushu": "以犹与也。言以者，耦之事成于此，意相人耦也。上射转居左，便其反位也。上射少北，乃东面。"
                },
                {
                    "paragraph": "退者与进者相左，相揖，退，释弓矢于次，说决拾，袭，反位。二耦拾取矢，亦如之。后者遂取诱射之矢，兼乘矢而取之，以授有司于次中。皆袭，反位。",
                    "zhushu": "有司纳射器，因留主授受之。"
                },
                {
                    "paragraph": "司射作射如初。一耦揖升如初。司马命去侯，负侯许诺如初。司马降，释弓反位。司射犹挟一个，去扑，与司马交于阶前，适阼阶下，北面请释获于公。",
                    "zhushu": "犹，守故之辞。于此言之者，司射既诱射，恒执弓挟矢，以掌射事，备尚未知，当教之也。今三耦卒射，众足以知之矣，犹挟之者，君子不必也。"
                },
                {
                    "paragraph": "公许，反搢扑，遂命释获者设中，以弓为毕，北面。",
                    "zhushu": "北面立于所设中之南。当视之也。郷射礼曰：设中，南当楅，西当西序。"
                },
                {
                    "paragraph": "大史释获。小臣师执中，先首，坐设之，东面，退。大史实八筭于中，横委其余于中西，兴，共而俟。",
                    "zhushu": "先犹前也。命大史而小臣师设之。国君官多也。小臣师退反东堂下位。郷射礼曰：横委其余于中西，南末。"
                },
                {
                    "paragraph": "司射西面命曰：中离维纲，扬触，梱，复。公则释获，众则不与，",
                    "zhushu": "离，犹过也，猎也。侯有上下纲，其邪制躬舌之角者为维。或曰：维当为绢。绢，网耳。扬触者，谓矢中他物，扬而触侯也。梱复，谓矢至侯不著而还。复，复反也。公则释获，优君也。众当中鹄而著。古文梱作魁。"
                },
                {
                    "paragraph": "唯公所中。中三侯皆获。",
                    "zhushu": "值中一侯则释获。"
                },
                {
                    "paragraph": "释获者命小史，小史命获者。",
                    "zhushu": "传告服不使知。此司射所命。"
                },
                {
                    "paragraph": "司射遂进，由堂下，北面视上射，命曰：不贯不释！上射揖。司射退反位。",
                    "zhushu": "贯，犹中也。射不中鹄，不释筭。古文贯作关。"
                },
                {
                    "paragraph": "释获者坐取中之八筭，改实八筭，兴，执而俟。",
                    "zhushu": "执所取筭。"
                },
                {
                    "paragraph": "乃射。若中，则释获者每一个释一筭，上射于右，下射于左。若有余筭，则反委之。",
                    "zhushu": "委余筭，礼贵异。"
                },
                {
                    "paragraph": "又取中之八筭，改实八筭于中，兴，执而俟。三耦卒射，",
                    "zhushu": ""
                },
                {
                    "paragraph": "宾降，取弓矢于堂西。",
                    "zhushu": "不敢与君并，俟告取之以升，俟君事毕。"
                },
                {
                    "paragraph": "诸公卿则适次，继三耦以南。",
                    "zhushu": "言继三耦，明在大夫北。"
                },
                {
                    "paragraph": "公将射，则司马师命负侯，皆执其旌以负其侯而俟。",
                    "zhushu": "君尊若始焉。"
                },
                {
                    "paragraph": "司马师反位。𨽻仆人埽侯道。",
                    "zhushu": "新之。"
                },
                {
                    "paragraph": "司射去扑，适阼阶下，告射于公。公许；适西阶东，告于宾，",
                    "zhushu": "告当射也。今文曰阼，阶下无适。"
                },
                {
                    "paragraph": "遂搢扑，反位。小射正一人取公之决、拾于东坫上，一小射正授弓、拂弓，皆以俟于东堂。",
                    "zhushu": "授弓，当授大射正，拂弓。去尘。"
                },
                {
                    "paragraph": "公将射，则宾降，适堂西，袒决遂，执弓，搢三挟一个，升自西阶，先待于物北，北一笴，东面立。",
                    "zhushu": "不敢与君并。笴矢干，东面立。郷君也。"
                },
                {
                    "paragraph": "司马升，命去侯如初，还右，乃降，释弓反位。",
                    "zhushu": "还右，还君之右也。犹出下射之南，还其后也。今文曰右还。"
                },
                {
                    "paragraph": "公就物。小射正奉决、拾以笥，大射正执弓，皆以从于物。",
                    "zhushu": "笥萑苇器。大射正舍司正，亲其职。"
                },
                {
                    "paragraph": "小射正坐奠笥于物南，遂拂以巾，取决，兴，賛设决，朱极三。",
                    "zhushu": "极犹放也，所以韬指，利放弦也。以朱韦为之。三者，食指、将指、无名指，无极放弦契于此，指多则痛，小指短不用。"
                },
                {
                    "paragraph": "小臣正賛袒。公袒朱𥜗，卒袒。小臣正退俟于东堂。小射正又坐取拾，兴，賛设拾，以笥退，奠于坫上，复位。",
                    "zhushu": "既袒，乃设拾。拾当以鞲𥜗上。"
                },
                {
                    "paragraph": "大射正执弓，以袂顺左右隈，上再下壹，左执弣，右执箫，以授公，公亲揉之。",
                    "zhushu": "顺，放之也。隈，弓渊也。揉，宛之，观其安危也。今文顺为循，古文揉为纽。"
                },
                {
                    "paragraph": "小臣师以巾内拂矢，而授矢于公，稍属。",
                    "zhushu": "内拂，恐尘及君也。稍属不搢矢。"
                },
                {
                    "paragraph": "大射正立于公后，以矢行告于公，",
                    "zhushu": "若不中，使君当知而改其度。"
                },
                {
                    "paragraph": "下曰留，上曰扬，左右曰方。",
                    "zhushu": "留，不至也。扬，过去也。方，出旁也。"
                },
                {
                    "paragraph": "公既发。大射正受弓而俟，拾发以将乘矢。",
                    "zhushu": "公下射也，而先发，不留尊也。"
                },
                {
                    "paragraph": "公卒射。小臣师以巾退，反位。大射正受弓，",
                    "zhushu": "受弓，以授有司于东堂。"
                },
                {
                    "paragraph": "小射正以笥受决、拾，退奠于坫上，复位。大射正退，反司正之位。小臣正賛袭。公还而后宾降，释弓于堂西，反位于阶西，东面。",
                    "zhushu": "阶西，东面。宾降位。"
                },
                {
                    "paragraph": "公即席。司正以命升，宾宾升，复筵，而后卿、大夫继射。",
                    "zhushu": ""
                },
                {
                    "paragraph": "诸公卿取弓矢于次中，袒、决、遂，执弓，搢三挟一个，出，西面揖，揖如三耦，升射。卒射，降如三耦，适次，释弓，说决、拾，袭，反位。",
                    "zhushu": ""
                },
                {
                    "paragraph": "众皆继射，释获皆如初。",
                    "zhushu": "诸公卿言取弓矢，众言释获，互言也。"
                },
                {
                    "paragraph": "卒射。释获者遂以所执余获适阼阶下，北面告于公，曰：左右卒射。",
                    "zhushu": "司射不告者，释获者于是有事，宜终之也。余获，余筭也。无余筭，则无所执。古文曰余筭。"
                },
                {
                    "paragraph": "反位，坐委余获于中西，兴，共而俟。",
                    "zhushu": ""
                },
                {
                    "paragraph": "司马袒执弓，升，命取矢，如初。负侯许诺，以旌负侯如初。司马降，释弓如初。小臣委矢于楅，如初。",
                    "zhushu": "司马，司马正。于是司马师亦坐乘矢。"
                },
                {
                    "paragraph": "宾诸公、卿、大夫之矢，皆异，束之以茅。卒，正坐，左右抚之，进束，反位。",
                    "zhushu": "异束大夫矢，尊殊之也。正司马，正也，进前也。又言束整结之，示亲也。"
                },
                {
                    "paragraph": "宾之矢，则以授矢人于西堂下。",
                    "zhushu": "是言矢人，则纳射器之有司，各以其器名官职。不言君矢，小臣以授矢人于东堂下可知。"
                },
                {
                    "paragraph": "司马释弓反位，而后卿、大夫升就席。",
                    "zhushu": "此言其升，前小臣委矢于楅。"
                },
                {
                    "paragraph": "司射适阶西，释弓，去扑，袭，进由中东，立于中南，北面视筭。",
                    "zhushu": "释弓去扑，射事巳也。"
                },
                {
                    "paragraph": "释获者东面于中西坐，先数右获。",
                    "zhushu": "固东面矣。复言之者，少南就石获。"
                },
                {
                    "paragraph": "二筭为纯，",
                    "zhushu": "纯，犹全也。耦，阴阳也。"
                },
                {
                    "paragraph": "一纯以取，实于左手，十纯则缩而委之，",
                    "zhushu": "缩，从也。于数者东西为从。古文缩皆作蹙。"
                },
                {
                    "paragraph": "每委异之，",
                    "zhushu": "易校数。"
                },
                {
                    "paragraph": "有余纯则横诸下。",
                    "zhushu": "又异之也，自近为下。"
                },
                {
                    "paragraph": "一筭为奇，奇则又缩诸纯下。",
                    "zhushu": "又从之。"
                },
                {
                    "paragraph": "兴，自前适左，",
                    "zhushu": "从中前北也。更端故起。"
                },
                {
                    "paragraph": "东面坐，",
                    "zhushu": "少北于故。"
                },
                {
                    "paragraph": "坐，兼敛筭，实于左手，一纯以委，十则异之，",
                    "zhushu": "变于右也。"
                },
                {
                    "paragraph": "其余如右获。",
                    "zhushu": "谓所缩所横者。"
                },
                {
                    "paragraph": "司射复位。释获者遂进取贤获，执之，由阼阶下，北面告于公。",
                    "zhushu": "贤获胜，党之筭也。执之者齐而取其余。"
                },
                {
                    "paragraph": "若右胜，则曰右贤于左。若左胜，则曰左贤于右。以纯数告。若有奇者，亦曰奇。",
                    "zhushu": "告曰：某贤于某，若干纯，若干奇。"
                },
                {
                    "paragraph": "若左右钧，则左右各执一筭以告，曰左右钧。还，复位，坐，兼敛筭，实八筭于中，委其余于中西，兴，共而俟。",
                    "zhushu": ""
                },
                {
                    "paragraph": "司射命设丰。",
                    "zhushu": "当饮不胜者，射爵。"
                },
                {
                    "paragraph": "司宫士奉丰，由西阶升，北面坐设于西楹西，降复位。胜者之弟子洗觯，升酌散，南面坐奠于丰上，降反位。",
                    "zhushu": "弟子，其少者也。不授者，射爵犹罚爵，略之。"
                },
                {
                    "paragraph": "司射遂𥘵，执弓，挟一个，搢扑，东面于三耦之西，命三耦及众射者：胜者皆袒决、遂，执张弓。",
                    "zhushu": "执张弓，言能用之也。右手挟弦。"
                },
                {
                    "paragraph": "不胜者皆袭，说决，拾，却左手，右加弛弓于其上，遂以执弣。",
                    "zhushu": "固袭，说决拾矣。复言之者，起胜者也。不胜者执弛弓，言不能用之也。两手执弣，无所挟也。"
                },
                {
                    "paragraph": "司射先反位。",
                    "zhushu": "居前俟所命，入次而来饮。"
                },
                {
                    "paragraph": "三耦及众射者皆升，饮射爵于西阶上。",
                    "zhushu": "不胜之党无不饮。"
                },
                {
                    "paragraph": "小射正作升饮射爵者，如作射。一耦出，揖如升射。及阶，胜者先升，升堂，少右。",
                    "zhushu": "先升，尊贤也。少右，辟饮者，亦因相饮之礼然。"
                },
                {
                    "paragraph": "不胜者进，北面坐取丰上之觯，兴，少退，立卒觯，进，坐奠于丰下，兴，揖。",
                    "zhushu": "立卒觯，不祭，不拜，受罚，不备礼也。右手执觯，左手执弓。"
                },
                {
                    "paragraph": "不胜者先降，",
                    "zhushu": "后升先降，略之，不由次也。降而少右，复并行。"
                },
                {
                    "paragraph": "与升饮者相左，交于阶前，相揖，适次，释弓，袭，反位。仆人师继酌射爵，取觯实之，反奠于丰上，退俟于序端。",
                    "zhushu": "仆人师酌者，君使之代弟子也。自此以下，辩为之酌。"
                },
                {
                    "paragraph": "升饮者如初。三耦卒饮。若宾，诸公、卿、大夫不胜，则不降，不执弓，耦不升。",
                    "zhushu": "此耦谓士也。诸公卿或阙，士为之耦者不升。其诸公卿大夫相为耦者不降席，重耻尊也。"
                },
                {
                    "paragraph": "仆人师洗，升，实觯以授宾。诸公、卿、大夫受觯于席以降，适西阶上，北面立。饮卒觯，授执爵者，反就席。",
                    "zhushu": "虽尊，亦西阶上立饮，不可以已尊枉正罚也。授爵而不奠丰，尊大夫也。"
                },
                {
                    "paragraph": "若饮公，则侍射者降洗角觯，升酌散，降拜。",
                    "zhushu": "侍射宾也。饮君则不敢以为罚，从致爵之礼也。"
                },
                {
                    "paragraph": "公降一等。小臣正辞。宾升，再拜稽首。公答再拜。宾坐祭，卒爵，再拜稽首。公答再拜。宾降洗象觯，升酌膳以致，下拜。小臣正辞，升，再拜稽首。公答再拜。公卒觯。宾进受觯，降洗散，觯升实散，下拜。小臣正辞，升，再拜稽首。公答再拜。",
                    "zhushu": "宾复酌自饮者，夹爵也。但如致爵，则无以异于燕也。夹爵亦所以耻公也，所谓若饮君燕则夹爵。"
                },
                {
                    "paragraph": "宾坐，不祭，卒觯，降，奠于篚，阶西，东面立。",
                    "zhushu": "不祭，象射爵。"
                },
                {
                    "paragraph": "𢷤者以命升宾，宾升就席，",
                    "zhushu": "𢷤者，司正也。今文席为筵。"
                },
                {
                    "paragraph": "若诸公、卿、大夫之耦不胜，则亦执弛弓，特升饮。",
                    "zhushu": "此耦亦谓士也。特犹独也。以尊与卑为耦，而又不胜，使之独饮，若无伦匹。孤贱也。"
                },
                {
                    "paragraph": "众皆继饮，射爵，如三耦射爵。辩，乃彻丰与觯。",
                    "zhushu": "彻，除也。"
                },
                {
                    "paragraph": "司宫尊侯于服不之东北，两献酒，东面南上，皆加勺。设洗于尊西北，篚在南，东肆，实一散于篚。",
                    "zhushu": "为大侯获者设尊也。言尊侯者，获者之功由侯也。不于初设之者，不敢必君射也。君不射，则不献大侯之获者。散爵名，容五升。"
                },
                {
                    "paragraph": "司马正洗散，遂实爵，献服不。",
                    "zhushu": "言服不者，著其官，尊大侯也。服不，司马之属，掌养猛兽而教扰之者。洗酌皆西面。"
                },
                {
                    "paragraph": "服不侯西北三步，北面拜受爵。",
                    "zhushu": "近其所为献。"
                },
                {
                    "paragraph": "司马正西面拜送爵，反位。",
                    "zhushu": "不俟卒爵，略贱也。此终言之，献服不之徒乃反位。"
                },
                {
                    "paragraph": "宰夫有司荐，庶子设折俎。",
                    "zhushu": "宰夫，有司宰夫之吏也。郷射记曰：获者之俎，折脊、胁肺。"
                },
                {
                    "paragraph": "卒错，获者适右个，荐俎从之。",
                    "zhushu": "不言服，不言获者，国君大侯服不负侯，其徒居之待获，变其文，容二人也。司马正皆献之，荐俎巳错，乃适右个，明此献已，已归功于侯也。适右个，由侯内。乡射记曰：东方谓之右个。"
                },
                {
                    "paragraph": "获者左执爵，右祭荐俎，二手祭酒。",
                    "zhushu": "祭俎，不奠爵，不备礼也。二手祭酒者，获者南面于俎北，当为侯，祭于豆间，爵反注，为一手不能正也。此荐俎之设，如于北面人焉。天子祝侯曰：唯若寜侯，无或若女不寜侯。不属于王所，故抗而射女，强饮强食，贻女曽孙，诸侯百福。诸侯以下，祝辞未闻。"
                },
                {
                    "paragraph": "适左个，祭如右个，中亦如之。",
                    "zhushu": "先祭个后中者，以外即之至中，若神在中。郷射礼曰：献获者，俎与荐皆三祭。"
                },
                {
                    "paragraph": "卒祭，左个之西北三步，东面",
                    "zhushu": "此郷受献之位也。不北面者，嫌为侯卒爵。"
                },
                {
                    "paragraph": "设荐俎，立卒爵。",
                    "zhushu": "不言不拜既爵，司马正已反位，不拜可知也。郷射礼曰：获者荐右东面立饮。"
                },
                {
                    "paragraph": "司马师受虚爵，洗，献隷。仆人与巾车、获者，皆如大侯之礼。",
                    "zhushu": "𨽻仆人埽侯道，巾车张大侯及参侯，于侯之获者，其受献之礼如服不也。隷仆人、巾车于服不之位受之，功成于大侯也。不言量人者，此自后以及先可知。"
                },
                {
                    "paragraph": "卒，司马师受虚爵，奠于篚。",
                    "zhushu": "获者之篚。"
                },
                {
                    "paragraph": "获者皆执其荐，庶子执俎从之，设于乏，少南。",
                    "zhushu": "少南，为复射妨旌也。隷，仆人、巾车，量人自服不而南。"
                },
                {
                    "paragraph": "服不复负侯而俟。",
                    "zhushu": ""
                },
                {
                    "paragraph": "司射适阶西，去扑；适堂西，释弓，说决拾，袭；适洗，洗觚，升实之。降，献释获者于其位，少南。",
                    "zhushu": "献，释获者与获者异，文武不同也。去扑者，扑不升堂也。少南辟中。"
                },
                {
                    "paragraph": "荐脯醢、折俎，皆有祭。",
                    "zhushu": "俎与服不同，唯祭一为异。"
                },
                {
                    "paragraph": "释获者荐右东面拜受爵，司射北面拜送爵。释获者就其荐坐，左执爵，右祭脯醢，兴，取肺，坐祭，遂祭酒，",
                    "zhushu": "祭俎不奠爵。亦贱不备礼。"
                },
                {
                    "paragraph": "兴。司射之西，北面立卒爵，不拜既爵。司射受虚爵，奠于篚。释获者少西辟荐，反位。",
                    "zhushu": "辟荐少西之者，为复射妨司射视筭，亦辟俎也。"
                },
                {
                    "paragraph": "司射适堂西，袒决遂，取弓，挟一个，适阶西，搢扑以反位。",
                    "zhushu": "为将复射。"
                },
                {
                    "paragraph": "司射倚扑于阶西，适阼阶下，北面请射于公，如初；",
                    "zhushu": "不升堂，宾。诸公卿大夫既射矣，闻之可知。"
                },
                {
                    "paragraph": "反，搢扑，适次，命三耦皆袒决遂，执弓，序出取矢。",
                    "zhushu": "向言拾，是言序，互言耳。"
                },
                {
                    "paragraph": "司射先反位。",
                    "zhushu": "言先，先三耦也。司射既命三耦以入次之事，即反位。三耦入次，袒、决、遂，执弓挟矢，乃出，反次外西面位。向不言司射先反位，三耦未有次位，无所先也。"
                },
                {
                    "paragraph": "三耦拾取矢如初。小射正作取矢如初。",
                    "zhushu": "小射正，司射之佐。作取矢，礼杀，代之。"
                },
                {
                    "paragraph": "三耦既拾取矢。诸公、卿、大夫皆降如初位，与耦入于次，皆袒决遂，执弓，皆进，当楅，进坐，说矢束。上射东面，下射西面，拾取矢，如三耦。",
                    "zhushu": "皆进，当楅。进三耦揖之位也。凡継射，命耦而巳，不作射，不作取矢从初。"
                },
                {
                    "paragraph": "若士与大夫为耦，士东面，大夫西面。大夫进坐说矢束，退反位。",
                    "zhushu": "说矢束自，同于三耦，谦也。"
                },
                {
                    "paragraph": "耦揖进，坐，兼取乘矢，兴，顺羽，且左还毋周，反面揖。",
                    "zhushu": "兼取乘矢，不敢与大夫拾。"
                },
                {
                    "paragraph": "大夫进坐，亦兼取乘矢，如其耦，北面，搢三挟一个，揖进。大夫与其耦皆适次，释弓，说决、拾，袭，反位。诸公、卿升就席。",
                    "zhushu": "大夫反位。诸公、卿乃升就席。大夫与已上下位。"
                },
                {
                    "paragraph": "众射者继拾取矢，皆如三耦，遂入于次，释弓矢，说决，拾，袭，反位。",
                    "zhushu": ""
                },
                {
                    "paragraph": "司射犹挟一个以作射，如初。一耦揖升如初。",
                    "zhushu": ""
                },
                {
                    "paragraph": "司马升，命去侯，负侯许诺。司马降，释弓反位。司射与司马交于阶前，倚扑于阶西，适阼阶下，北面请以乐于公。公许。",
                    "zhushu": "请奏乐以为节也。始射，获而未释获，复释获，复用乐行之。君子之于事也，始取苟能，中课有功，终用成法，教化之渐也。射用应乐为难。孔子曰：射者何以听？循声而发，发而不失正鹄者，其唯贤者乎！"
                },
                {
                    "paragraph": "司射反，搢扑，东面命乐正，曰：命用乐。",
                    "zhushu": "言君有命用乐射也。乐正在工南，北面。"
                },
                {
                    "paragraph": "乐正曰：诺。司射遂适堂下，北面视上射，命曰：不鼓不释！",
                    "zhushu": "不与鼓节相应，不释筭也。鼓亦乐之节。学记曰：鼓无当于五声，五声不得不和。凡射之鼓节，投壶，其存者也。周礼射节，天子九，诸侯七，卿大夫以下五。"
                },
                {
                    "paragraph": "上射揖。司射退反位。乐正命大师，曰：奏貍首。间若一。",
                    "zhushu": "乐正西面受命，左还，东面，命大师以大射之乐章使奏之也。貍首，逸诗，曾孙也。貍之言不来也。其诗有射诗侯首不朝者之言，因以名篇，后世失之，谓之曾孙。曽孙者，其章头也。射义所载诗曰曾孙侯氏是也。以为诸侯射节者，采其既有弧矢之威，又言小大莫处，御于君所，以燕以射，则燕则誉，有乐以时，会君事之志也。间，若一者，调其声之疏数重节。"
                },
                {
                    "paragraph": "大师不兴，许诺。乐正反位，奏貍首以射。三耦卒射。宾待于物如初。公乐作而后就物，稍属，不以乐志。其他如初仪。",
                    "zhushu": "不以乐志。君之射仪，迟速从心，其发不必应乐，辟不敏也。志，意所儗度也。春秋传曰：吾志其目。"
                },
                {
                    "paragraph": "卒射如初，宾就席。诸公、卿、大夫、众射者皆继射，释获如初。卒射，降，反位。释获者执余获进告左右卒射如初。",
                    "zhushu": ""
                },
                {
                    "paragraph": "司马升，命取矢，负侯许诺。司马降，释弓反位。小臣委矢，司马师乘之，皆如初。",
                    "zhushu": ""
                },
                {
                    "paragraph": "司射释弓、视筭如初。释获者以贤获与钧告如初，复位。",
                    "zhushu": ""
                },
                {
                    "paragraph": "司射命设丰、实觯如初，遂命胜者执张弓，不胜者执弛弓，升饮如初，卒，退丰与觯，如初。",
                    "zhushu": ""
                },
                {
                    "paragraph": "司射犹袒决遂，左执弓，右执一个，兼诸弦，面镞，适次，命拾取矢，如初。",
                    "zhushu": "侧持弦矢曰执。面犹尚也。兼矢于弦，尚镞将止，变于射也。"
                },
                {
                    "paragraph": "司射反位。三耦及诸公、卿、大夫、众射者皆袒决遂，以拾取矢如初。矢不挟，兼诸弦，面镞，退适次，皆授有司弓矢，袭，反位。",
                    "zhushu": "不挟，亦谓执之如司射。"
                },
                {
                    "paragraph": "卿、大夫升就席。",
                    "zhushu": ""
                },
                {
                    "paragraph": "司射适次，释弓，说决、拾，去扑，袭，反位。司马正命退楅解纲，小臣师退楅，巾车、量人解左下纲。司马师命获者以旌与荐俎退。",
                    "zhushu": "解，犹释也。今文司马师无司马。"
                },
                {
                    "paragraph": "司射命释获者退中与筭而俟。",
                    "zhushu": "诸所退射器，皆俟备。君复射，释获者亦退其荐俎。"
                },
                {
                    "paragraph": "公又举奠觯，唯公所赐。若宾若长，以旅于西阶上，如初。大夫卒受者以虚觯降，奠于篚，反位。",
                    "zhushu": ""
                },
                {
                    "paragraph": "司马正升自西阶，东楹之东，北面告于公，请彻俎。公许。",
                    "zhushu": "射事既毕，礼杀人，倦宜，彻俎，燕坐。"
                },
                {
                    "paragraph": "遂适西阶上，北面告于宾。宾北面取俎以出。诸公、卿取俎如宾礼，遂出，授从者于门外。",
                    "zhushu": "自其从者。"
                },
                {
                    "paragraph": "大夫降，复位。",
                    "zhushu": "门东北面位。"
                },
                {
                    "paragraph": "庶子正彻公俎，降自阼阶以东",
                    "zhushu": "降自阼阶，若亲彻也。以东去藏。"
                },
                {
                    "paragraph": "宾。诸公、卿皆人门，东面北上。",
                    "zhushu": "诸公卿不入门而右，以将燕，亦因从宾。"
                },
                {
                    "paragraph": "司正升宾宾。诸公、卿、大夫皆说屦，升就席。公以宾及卿、大夫皆坐，乃安。",
                    "zhushu": "向命以我安臣于君尚犹踧踖，至此乃敢安。"
                },
                {
                    "paragraph": "羞庶羞。",
                    "zhushu": "羞，进也。庶，众也。所进众羞，谓𦠆肝、膋狗、胾醢也。或有炮鼈、脍、鲤、雉、兔、鹑、鴽。"
                },
                {
                    "paragraph": "大夫祭荐。",
                    "zhushu": "燕乃祭荐，不敢于盛成礼。"
                },
                {
                    "paragraph": "司正升受命，皆命。公曰：众无不醉！宾及诸公、卿、大夫皆兴，对曰：诺，敢不醉！皆反位，坐。",
                    "zhushu": "皆命者，命宾、命诸公、命卿大夫，皆郷其位也。兴，对必降席，敬也。司正退立西序端。"
                },
                {
                    "paragraph": "主人洗，酌，献士于西阶上。士长升，拜受觯，主人拜送。",
                    "zhushu": "献士用觯。士贱也。今文觯作觚。"
                },
                {
                    "paragraph": "士坐祭，立饮，不拜既爵；其他不拜。坐祭，立饮。",
                    "zhushu": "其他，谓众士也。升，不拜，受爵。"
                },
                {
                    "paragraph": "乃荐司正与射人于觯南，北面东上。司正为上。",
                    "zhushu": "司正，射人，士也。以齿受献既，乃荐之也。司正，大射正也。射人，小射正，略其佐。"
                },
                {
                    "paragraph": "辩献士。士既献者立于东方，西面北上。乃荐士。",
                    "zhushu": "士既献，易位者，以卿大夫在堂，臣位尊东也。毕献荐之，略贱。"
                },
                {
                    "paragraph": "祝、史、小臣师亦就其位而荐之。",
                    "zhushu": "亦者，亦士也。辩献乃荐也。祝史门东，北面东上。"
                },
                {
                    "paragraph": "主人就士旅食之尊而献之。旅食不拜，受爵，坐祭，立饮。",
                    "zhushu": "主人既酌，西面。士旅食，北面受之。不洗者，于贱，略之。"
                },
                {
                    "paragraph": "主人执虚爵，奠于篚，复位。",
                    "zhushu": ""
                },
                {
                    "paragraph": "宾降洗，升媵觯于公，酌散，下拜。公降一等。小臣正辞。宾升，再拜稽首。公答再拜。",
                    "zhushu": "宾受公赐多矣。礼将终，宜劝公，序厚意也。今文觯为觚。公答拜，无再拜。"
                },
                {
                    "paragraph": "宾坐祭，卒爵，再拜稽首。公答再拜。宾降洗象觚，升酌膳，坐奠于荐南，降拜。小臣正辞。宾升成拜，公答拜。宾反位。",
                    "zhushu": "反位，反席也。此觚当为觯。"
                },
                {
                    "paragraph": "公坐取宾所媵觚兴，唯公所赐。受者如初受酬之礼，降，更爵，洗，升酌膳，下再拜稽首。小臣正辞，升成拜。公答拜，乃就席，坐行之。",
                    "zhushu": "坐行之，若今坐相劝酒。"
                },
                {
                    "paragraph": "有执爵者，",
                    "zhushu": "士有盥升，主酌授之。"
                },
                {
                    "paragraph": "唯受于公者拜。",
                    "zhushu": "公所赐者拜，其余则否。"
                },
                {
                    "paragraph": "司正命执爵者爵辩，卒受者兴以酬士。",
                    "zhushu": "欲令惠均。"
                },
                {
                    "paragraph": "大夫卒受者以爵兴，西阶上酬士。士升，大夫奠爵拜。士答拜。",
                    "zhushu": "兴酬士者，立堂下，与上坐者异也。"
                },
                {
                    "paragraph": "大夫立卒爵，不拜，实之。士拜受，大夫拜送。士旅于西阶上，辩。",
                    "zhushu": "祝、史、小臣、师旅食皆及焉。"
                },
                {
                    "paragraph": "士旅酌，",
                    "zhushu": "旅，序也。士以次自酌相酬，无执爵者。"
                },
                {
                    "paragraph": "若命曰复射，则不献庶子。",
                    "zhushu": "献庶子则正。礼毕后无事。"
                },
                {
                    "paragraph": "司射命射，唯欲",
                    "zhushu": "司射命宾及诸公卿大夫射，欲者则射，不欲者则止。可否之事，从人心也。"
                },
                {
                    "paragraph": "卿、大夫皆降，再拜稽首。公答拜，",
                    "zhushu": "拜君乐，与臣下执事无巳不言宾宾，从群臣，礼在上。"
                },
                {
                    "paragraph": "壹发中，三侯皆获。",
                    "zhushu": "其功一也，而和者益多，尚欢乐也。矢扬触，或有参中者。"
                },
                {
                    "paragraph": "主人洗，升自西阶，献庶子于阼阶上，如献士之礼。辩献，降洗，遂献左右正与内小臣，皆于阼阶上，如献庶子之礼。",
                    "zhushu": "庶子既掌正六牲之体，又正舞位，授舞器，与膳宰、乐正联事。又掌国子戒令，教治世子之官也。左右正，谓乐正、仆人正也，位在中庭之左右。小乐正在颂磬之北，右也。工在西即北面，工迁于东则东面。大乐正在笙磬之北，左也。工在西则西面，工迁于东则北面。仆人正相大师，工升堂，与其师士降立于小乐正之北，北上，工迁于东，则陪其工。后国君无故不释县。二正，君之近官也。内小臣、奄人掌君阴事，阴令，后夫人之官也。献三官于阼阶，别内外臣也。同献，更洗以时事，不联也。献正下及内小臣，则磬人、钟人、鑮人、鼓人、仆人、师、仆人士尽献可知也。庶子内小臣位在小臣师之东，少退，西上。"
                },
                {
                    "paragraph": "无筭爵",
                    "zhushu": "筭，数也。爵行无次数，唯意所劝，醉而止。"
                },
                {
                    "paragraph": "士也。有执膳爵者，有执散爵者。执膳爵者酌以进公，公不拜受。执散爵者酌以之公，命所赐。所赐者兴受爵，降席下，奠爵，再拜稽首。公答，再拜。",
                    "zhushu": "席下。席西。"
                },
                {
                    "paragraph": "受赐爵者以爵就席坐，公卒爵，然后饮。",
                    "zhushu": "酬之礼，爵代举。今爵并行，嫌不代也。并行犹代者，明劝惠从尊者来。"
                },
                {
                    "paragraph": "执膳爵者受公爵，酌，反奠之。",
                    "zhushu": "燕之欢，在饮酒，成其意也。"
                },
                {
                    "paragraph": "受赐者兴，授执散爵者，执散爵者乃酌行之。",
                    "zhushu": "与其所劝者，"
                },
                {
                    "paragraph": "唯受于公者拜。卒爵者兴，以酬士于西阶上。士升，大夫不拜，乃饮实爵。",
                    "zhushu": "乃犹而也。"
                },
                {
                    "paragraph": "士不拜，受爵。大夫就席。士旅酌，亦如之。公有命彻幂，则宾及诸公、卿、大夫皆降，西阶下，北面东上，再拜稽首。",
                    "zhushu": "命彻幂者，公意殷勤欲尽酒。"
                },
                {
                    "paragraph": "公命小臣正辞，公答拜，大夫皆辟，升反位。",
                    "zhushu": "升不成拜，于将醉。正臣礼。"
                },
                {
                    "paragraph": "士终旅于上，如初。",
                    "zhushu": "卿大夫降而爵止，于其反席卒之。"
                },
                {
                    "paragraph": "无筭乐。",
                    "zhushu": "升歌间合无次数，唯意所乐。"
                },
                {
                    "paragraph": "宵则庶子执烛于阼阶上，司宫执独于西阶上，甸人执大烛于庭，阍人为独于门外。",
                    "zhushu": "宵，夜也。烛，燋也。甸人，掌共薪蒸者。庭大烛，为其位广也。为，作也。作烛俟宾出。"
                },
                {
                    "paragraph": "宾醉，北面坐，取其荐脯以降，",
                    "zhushu": "取脯，重得君之赐。"
                },
                {
                    "paragraph": "奏陔，",
                    "zhushu": "陔夏，乐章也。其歌颂类也。以钟鼓奏之。其篇今亡。"
                },
                {
                    "paragraph": "宾所执脯以赐钟人于门内，𩅸遂出。",
                    "zhushu": "必赐钟人，钟人以钟鼓奏陔夏，赐之脯。明虽醉志，礼不忘乐。"
                },
                {
                    "paragraph": "卿、大夫皆出，",
                    "zhushu": "从宾出。"
                },
                {
                    "paragraph": "公不送，",
                    "zhushu": "臣也，与之安燕交欢，嫌元礼也。"
                },
                {
                    "paragraph": "公入。骜。",
                    "zhushu": "骜夏亦乐章也以钟鼓奏之其诗今亡此公出而言入者射宫在郊以将还为入燕不骜者于路寝无出入也"
                }
            ]
        },
        {
            "name": "聘礼第八",
            "paragraphs": [
                {
                    "paragraph": "聘礼第八",
                    "zhushu": "",
                    "type": 1
                },
                {
                    "paragraph": "聘礼，",
                    "zhushu": ""
                },
                {
                    "paragraph": "君与𨜮图事，",
                    "zhushu": "图，谋也。谋聘故及可使者。谋事者必因朝其位，君南面，𨜮西面，大夫北面，士东面。"
                },
                {
                    "paragraph": "遂命使者，",
                    "zhushu": "遂，犹因也。既谋其人，因命之也。聘使卿。"
                },
                {
                    "paragraph": "使者再拜稽首辞。",
                    "zhushu": "辞以不敏。"
                },
                {
                    "paragraph": "君不许，乃退。",
                    "zhushu": "退，反位也。受命者必进。"
                },
                {
                    "paragraph": "既图事，戒上介亦如之。",
                    "zhushu": "既，巳也。戒犹命也。巳谋事，乃命上介，难于使者，易于介。"
                },
                {
                    "paragraph": "宰命司马戒众介，众介皆逆命，不辞。",
                    "zhushu": "宰上𨜮，贰君事者也。诸侯谓司徒为宰。众介者，士也。士属司马。周礼司马之属司士堂作士。适四方，使为介。逆犹受也。"
                },
                {
                    "paragraph": "宰书币，",
                    "zhushu": "书聘所用币多少也。宰又掌制国之用。"
                },
                {
                    "paragraph": "命宰夫官具。",
                    "zhushu": "宰夫，宰之属也。命之，使众官具币及所宜赍。"
                },
                {
                    "paragraph": "及期，夕币，",
                    "zhushu": "及犹至也。夕币，先行之日，夕陈币而视之，重聘也。"
                },
                {
                    "paragraph": "使者朝服，帅众介夕。",
                    "zhushu": "视其事也。古文帅皆作率。"
                },
                {
                    "paragraph": "管人布幕于寝门外。",
                    "zhushu": "管犹馆也。馆人谓掌次舍帷幕者也。布幕以承币。寝门外朝也。古文管作官，今文布作敷。"
                },
                {
                    "paragraph": "官陈币，皮北首西上，加其奉于左，皮上，马则北面，奠币于其前。",
                    "zhushu": "奉，所奉以致命，谓束帛及玄纁也。马言则者，此享主用皮，或时用马，马入则在幕南，皮马皆乘。古文奉为卷，今文无则。"
                },
                {
                    "paragraph": "使者北面，众介立于其左，东上。",
                    "zhushu": "既、受、行同，位也。位在幕南。"
                },
                {
                    "paragraph": "卿大夫在幕东，西面北上。",
                    "zhushu": "大夫西面辟使者。"
                },
                {
                    "paragraph": "宰入，告具于君。君朝服出门左，南郷。",
                    "zhushu": "入告，入路门而告。"
                },
                {
                    "paragraph": "史读书展币。",
                    "zhushu": "展犹校录也。史幕东西面读书，贾人坐抚其币，毎者曰在。必西面者，欲君与使者俱见之也。"
                },
                {
                    "paragraph": "宰执书，告备具于君，授使者，使者受书，授上介。",
                    "zhushu": "史展币毕，以书还授宰。宰既告备，以授使者。其受授皆北面。"
                },
                {
                    "paragraph": "公揖入，",
                    "zhushu": "揖礼群臣。"
                },
                {
                    "paragraph": "官载其币，舍于朝。",
                    "zhushu": "待旦行也。"
                },
                {
                    "paragraph": "上介视载者",
                    "zhushu": "监其安处之。毕乃出。"
                },
                {
                    "paragraph": "所受书以行。",
                    "zhushu": "为当复展？"
                },
                {
                    "paragraph": "厥明，宾朝服，释币于祢，",
                    "zhushu": "告，为君使也。宾使者谓之宾，尊之也。天子诸侯将出，告群庙，大夫告祢而已。凡释币，设洗盥如祭。"
                },
                {
                    "paragraph": "有司筵几于室中。祝先入，主人从入。主人在右，再拜。祝告，又再拜。",
                    "zhushu": "更云主人者，庙中之称也。祝告，告以主人将行也。"
                },
                {
                    "paragraph": "释币，制玄纁束，奠于几下，出。",
                    "zhushu": "祝，释之也。凡物十曰束。玄纁之率，玄居三，纁居二。朝贡礼云：纯四只，制丈八尺。"
                },
                {
                    "paragraph": "主人立于户东，祝立于牖西。",
                    "zhushu": "少顷之间，示有俟于神。"
                },
                {
                    "paragraph": "又入取币，降，卷币，实于笲，埋于西阶东。",
                    "zhushu": "又入者，祝也。埋币必盛以器，若藏之然。"
                },
                {
                    "paragraph": "又释币于行，",
                    "zhushu": "告将行也。行者之先，其古人之名未闻。天子诸侯有常祀，在冬。大夫三祀，曰门，曰行，曰厉。丧礼有毁宗躐行，出于大门，则行神之位在庙门外西方，不言埋币可知也。今时民春秋祭祀有行神，古之遗礼乎？"
                },
                {
                    "paragraph": "遂受命。",
                    "zhushu": "宾须介来，乃受命也。言遂者，明自是出，不复入。"
                },
                {
                    "paragraph": "上介释币亦如之。",
                    "zhushu": "如其于祢与行。"
                },
                {
                    "paragraph": "上介及众介俟于使者之门外。",
                    "zhushu": "俟，待也。待于门外，东面北上。"
                },
                {
                    "paragraph": "使者载旜，帅以受命于朝。",
                    "zhushu": "旜，旌旗属也。载之者，所以表识其事也。周礼曰：通帛为旜。又曰：孤卿建旜，至于朝门，使者北面东上。古文旜皆为膳。"
                },
                {
                    "paragraph": "君朝服南郷，卿大夫西面北上。君使卿进使者，",
                    "zhushu": "进之者，使者，谦不敢必君之终使巳。"
                },
                {
                    "paragraph": "使者入，及众介随入，北面东上。君揖使者进之，上介立于其左，接闻命。",
                    "zhushu": "进之者有命，宜相近也。接，犹续也。"
                },
                {
                    "paragraph": "贾人西面坐启椟，取圭垂缫，不起而授宰。",
                    "zhushu": "贾人，在官，知物贾者。缫，所以藉圭也。其或拜，则奠于其上。今文缫作璪。"
                },
                {
                    "paragraph": "宰执圭屈缫，自公左授使者。",
                    "zhushu": "屈缫者，敛之礼，以相变为敬也。自公左賛币之义。"
                },
                {
                    "paragraph": "使者受圭，同面垂缫以受命。",
                    "zhushu": "同面者，宰就使者北面，并授之，既授之，而君出命矣。凡授受者，授由其右，受由其左。"
                },
                {
                    "paragraph": "既□命，同面授上介。",
                    "zhushu": "述命者，循君之言重失误。"
                },
                {
                    "paragraph": "上介受圭屈缫，出授贾人，众介不从。",
                    "zhushu": "贾人将行者，在门外北面。"
                },
                {
                    "paragraph": "受享束帛，加璧，受夫人之聘璋，享玄纁，束帛加琮，皆如初。",
                    "zhushu": "享，献也。既聘又献，所以厚恩惠也。帛，今之璧色缯也。夫人亦有聘享者，以其与巳同体，为国小君也。其聘用璋，取其半圭也。君享用璧，夫人用琮，天地配合之象也。圭璋特达，瑞也。璧琮有加，往德也。周礼曰：瑑圭璋璧琮以覜聘。"
                },
                {
                    "paragraph": "遂行，舍于郊，",
                    "zhushu": "于此脱舍衣服，乃即道也。曲礼曰：凡为君使，已受命，君言不宿于家。"
                },
                {
                    "paragraph": "敛旜。",
                    "zhushu": "此行道耳，未有事也。敛，藏也。"
                },
                {
                    "paragraph": "若过邦，至于竟，使次介假道，束帛将命于朝，曰：请帅奠币。",
                    "zhushu": "至竟而假道，诸侯以国为家，不敢直径也。将犹奉也。帅犹道也。请道巳道路所当由。"
                },
                {
                    "paragraph": "下大夫取以入告，出许，遂受币，",
                    "zhushu": "言遂者，明受其币，非为许故也。容其辞让，不得命也。"
                },
                {
                    "paragraph": "饩之以其礼。上宾大牢，积唯刍禾，介皆有饩。",
                    "zhushu": "凡赐人以牲，生曰饩。饩犹禀也，给也。以其礼者，尊卑有常差也。常差者，上宾、上介牲用大牢，群介用少牢，米皆百筥。牲陈于门内之西北，面米设于中庭。上宾，上介致之以束帛，群介则牵羊焉。上宾有禾十车，刍二十车，禾以抺马。"
                },
                {
                    "paragraph": "士帅没其竟，",
                    "zhushu": "没尽。"
                },
                {
                    "paragraph": "誓于其竟，宾南面，上介西面，众介北面，东上。史读书，司马执策立于其后。",
                    "zhushu": "此使次介假道止而誓也。宾南面，专威信也。史于众介之前，北面读书，以敕告士众，为其犯礼暴掠也。礼，君行师从，卿行旅从，司马主军法者，执策示罚。"
                },
                {
                    "paragraph": "未入竟，壹肄。",
                    "zhushu": "谓于所聘之国竟也。肄，习也。习聘之威仪，重失误。"
                },
                {
                    "paragraph": "为壝坛，画阶，帷其北，无宫。",
                    "zhushu": "壝土，象坛也。帷其北，宜有所郷依也。无宫不壝土，画外垣也。"
                },
                {
                    "paragraph": "朝服，无主，无执也。",
                    "zhushu": "不立主人，主人尊也。不执玉，不敢䙝也，徒习其威仪而已。"
                },
                {
                    "paragraph": "介皆与，北面西上。",
                    "zhushu": "入门左之位也。古文与作豫。"
                },
                {
                    "paragraph": "习享，士执庭实，",
                    "zhushu": "士，士介也。庭实必执之者，皮则有摄张之节。"
                },
                {
                    "paragraph": "习夫人之聘享，亦如之。习公事，不习私事。",
                    "zhushu": "公事，致命者也。"
                },
                {
                    "paragraph": "及竟，张旜誓，",
                    "zhushu": "及，至也。张旜，明事在此国也。张旜，谓使人维之。"
                },
                {
                    "paragraph": "乃谒关人。",
                    "zhushu": "谒，告也。古者竟上为关，以讥异服，识异言。"
                },
                {
                    "paragraph": "关人问从者几人，",
                    "zhushu": "欲知聘问，且为有司，当共委积之具。"
                },
                {
                    "paragraph": "以介对。",
                    "zhushu": "以所与受命者对，谦也。聘礼：上公之使者七介，侯伯之使者五介，子男之使者三介。以其代君交于列国，是以贵之。周礼曰：凡诸侯之卿，其礼各下其君二等。"
                },
                {
                    "paragraph": "君使士请事，遂以入竟。",
                    "zhushu": "请，犹问也，问所为来之故也。遂以入，因道之。"
                },
                {
                    "paragraph": "入竟，敛旜，乃展",
                    "zhushu": "复校录币，重其事，敛旜变于始入。"
                },
                {
                    "paragraph": "布幕，宾，朝服立于幕东，西面。介皆北面东上。贾人北面坐拭圭，",
                    "zhushu": "拭，清也。侧幕而坐乃开椟。"
                },
                {
                    "paragraph": "遂执展之。",
                    "zhushu": "持之而立，告在。"
                },
                {
                    "paragraph": "上介北面视之，退复位。",
                    "zhushu": "言退复位，则视圭，进违位。"
                },
                {
                    "paragraph": "退圭，",
                    "zhushu": "圭璋尊，不陈之。"
                },
                {
                    "paragraph": "陈皮，北首西上。又拭璧，展之，会诸其币，加于左皮上。上介视之，退",
                    "zhushu": "会，合也。诸，于也。古文曰：陈币北首。"
                },
                {
                    "paragraph": "马则幕南北面，奠币于其前。",
                    "zhushu": "前。当前幕上。"
                },
                {
                    "paragraph": "展夫人之聘享，亦如之。贾人告于上介。上介告于宾，",
                    "zhushu": "展夫人聘享，上介不视。贬于君也。贾人既拭璋琮，南面告于上介，上介于是乃东面以告宾，亦所谓放而文之类？"
                },
                {
                    "paragraph": "有司展群币以告。",
                    "zhushu": "群币，私觌及大夫者。有司载币者，自展自告。"
                },
                {
                    "paragraph": "及郊，又展如初。",
                    "zhushu": "郊，远郊也。周制，天子畿内千里，远郊百里。以此差之，远郊，上公五十里，侯伯三十里，子男十里也。近郊各半之。"
                },
                {
                    "paragraph": "及馆，展币于贾人之馆，如初。",
                    "zhushu": "馆，舍也。远郊之内有候馆，可以小休止。沐浴展币。不于宾馆者，为主国之人有劳问巳者就焉，便疾也。"
                },
                {
                    "paragraph": "宾至于近郊，张旜。君使下大夫请行。反。君使卿朝服用束帛劳。",
                    "zhushu": "请行，问所之也。虽知之，谦不必也。士请事，大夫请行，卿劳，弥尊宾也。其服皆朝服。"
                },
                {
                    "paragraph": "上介出请，入告，宾礼辞，迎于舍门之外，再拜。",
                    "zhushu": "出请，出门西面。请所以来事也。入告，入北面，告宾也。毎所及至皆有舍，其有来者，皆出请入告，于此言之者，宾弥尊，事弥录。"
                },
                {
                    "paragraph": "劳者不答拜，",
                    "zhushu": "凡为人使，不当其礼。"
                },
                {
                    "paragraph": "宾揖，先入，受于舍门内。",
                    "zhushu": "不受于堂。此主于侯伯之臣也。公之臣受劳于堂。"
                },
                {
                    "paragraph": "劳者奉币入，东面致命。",
                    "zhushu": "东面郷宾。"
                },
                {
                    "paragraph": "宾北面听命，还，少退，再拜稽首，受币。劳者出，",
                    "zhushu": "北面听命，若君南面然。少退，象降拜。"
                },
                {
                    "paragraph": "授老币，",
                    "zhushu": "老宾之臣。"
                },
                {
                    "paragraph": "出迎劳者，",
                    "zhushu": "欲傧之。"
                },
                {
                    "paragraph": "劳者礼辞。宾揖先入，劳者从之。乘皮设",
                    "zhushu": "设于门内也。物四曰乘。皮，麋鹿皮也。"
                },
                {
                    "paragraph": "宾，用束锦傧劳者，",
                    "zhushu": "言傧者，宾在公馆如家之义，亦以来者为宾。"
                },
                {
                    "paragraph": "劳者再拜稽首，受。",
                    "zhushu": "稽首，尊国宾也。"
                },
                {
                    "paragraph": "宾再拜稽首，送币。",
                    "zhushu": "受送拜皆北面，象阶上。"
                },
                {
                    "paragraph": "劳者揖皮出，乃退。宾送，再拜。",
                    "zhushu": "揖皮出，东面揖执皮者而出。"
                },
                {
                    "paragraph": "夫人使下大夫劳，以二竹簋方，玄被纁里，有盖，",
                    "zhushu": "竹簋方者，器名也。以竹为之，状如簋而方，如今寒具筥筥者，圜此方耳。"
                },
                {
                    "paragraph": "其实枣蒸，栗择，兼执之以进。",
                    "zhushu": "兼，犹两也。右手执枣，左手执栗。"
                },
                {
                    "paragraph": "宾受枣，大夫二手授栗，",
                    "zhushu": "受授不游手，慎之也。"
                },
                {
                    "paragraph": "宾之，受如初礼。",
                    "zhushu": "如卿劳之仪。"
                },
                {
                    "paragraph": "傧之如初。下大夫劳者，遂以宾入，",
                    "zhushu": "出，以束锦授从者，因东面释辞，请道之以入。然则宾送不拜。"
                },
                {
                    "paragraph": "至于朝。主人曰：不腆先君之祧，既拚以俟矣。",
                    "zhushu": "宾至外门，下大夫入告，出释此辞。主人者，公也。不言公而言主人，主人接宾之辞，明至欲受之，不敢稽宾也。腆犹善也。迁主所在曰祧。周礼：天子七庙，文武焉祧。诸侯五庙，则祧始祖也，是亦庙也。言祧者，祧尊而庙亲。待宾客者，上尊者。"
                },
                {
                    "paragraph": "宾曰：俟间。",
                    "zhushu": "宾之意不欲奄卒主人也，且以道路悠远，欲沐浴齐戒俟间，未敢闻命。"
                },
                {
                    "paragraph": "大夫帅至于馆。卿致馆，",
                    "zhushu": "致，至也。宾至此馆，主人以上卿礼致之，所以安之也。"
                },
                {
                    "paragraph": "宾迎，再拜。卿致命，宾再拜稽首。卿退，宾送，再拜。",
                    "zhushu": "卿不俟设飧之毕，以不用束帛致故也。不用束帛致之者，明为新至，非大礼也。"
                },
                {
                    "paragraph": "宰夫朝服设飧。",
                    "zhushu": "食不备礼曰飧。诗云：不素飧兮。春秋传曰：方食鱼飧。皆谓是。"
                },
                {
                    "paragraph": "饪一牢，在西，鼎九，羞鼎三；腥一牢，在东，鼎七；",
                    "zhushu": "中庭之馔也。饪，孰也。孰在西，腥在东，象春秋也。鼎西九东七。凡其鼎实与其陈，如陈饔饩。羞鼎则陪鼎也。以其实言之，则曰羞，以其陈言之，则曰陪。"
                },
                {
                    "paragraph": "堂上之馔八，西夹六。",
                    "zhushu": "八六者，豆数也。凡馔以豆为本。堂上八豆、八簋、六钘、两簠、八壶。西夹六豆、六簋、四铏、两簠、六壶。其实与其陈，亦如饔饩。"
                },
                {
                    "paragraph": "门外米、禾皆二十车，",
                    "zhushu": "禾，槀实并刈者也。诸侯之礼，车米视生牢，禾视死牢。十车大夫之礼，皆视死牢而已。虽有生牢，不取数焉。米陈门东，禾陈门西。"
                },
                {
                    "paragraph": "薪刍倍禾。",
                    "zhushu": "各四十车。凡此之陈，亦如饔饩。"
                },
                {
                    "paragraph": "上介，饪一牢，在西，鼎七，羞鼎三；堂上之馔六。门外米、禾皆十车，薪刍倍禾。",
                    "zhushu": "西鼎七，无鲜鱼、鲜腊。"
                },
                {
                    "paragraph": "众介皆少牢。",
                    "zhushu": "亦饪在西。鼎五，羊、豕、肠、胃、鱼、腊。新至尚孰。堂上之馔，四豆，四簋，两钘，四壶，无簠。"
                },
                {
                    "paragraph": "厥明，讶宾于馆。",
                    "zhushu": "此讶下大夫也。以君命迎宾谓之讶。讶，迎也，亦皮弁。"
                },
                {
                    "paragraph": "宾皮弁，聘至于朝，宾入于次。",
                    "zhushu": "服皮弁者，朝聘主相尊敬也。诸侯视朔，皮弁服。入于次者，俟，办也。次在大门外之西，以帷为之。"
                },
                {
                    "paragraph": "乃陈币。",
                    "zhushu": "有司入于主国庙门外，以布幕陈币，如展币焉。圭璋，贾人执椟而俟。"
                },
                {
                    "paragraph": "卿为上𢷤，大夫为承𢷤，士为绍𢷤。𢷤者出请事。",
                    "zhushu": "𢷤，谓主国之君所使出接宾者也。绍，继也。其位相承继而出也。主君，公也，则𢷤者五人；侯、伯也，则𢷤者四人；子、男也，则𢷤者三人。聘义曰：介绍而传命，君子于其所尊不敢质，敬之至也。既知其所为来之事，复请之者，宾来当与主君为礼，为其谦，不敢厈尊者启发以进之。于是时宾出次，直闑西，北面。上𢷤在闑东阈外，西面。其相去也，公之使者七十步，侯伯之使者五十步，子男之使者三十步。此旅𢷤耳，不传命。上介在宾西北，东面，承𢷤在上𢷤东南，西面。各自次序而下。末介、末𢷤旁相去三丈六尺。上𢷤之请事，进，南面揖宾，俱前宾至末介，上𢷤至末𢷤，亦相去三丈六尺，止。揖而请事，还入告于公。天子诸侯朝觐，乃命介绍传命耳。其仪各乡本受命，反面传而下，及末则乡受之，反面传而上，又受命传而下，亦如之。此三丈六尺者，门容二彻，参个，旁加各一步也。今文无𢷤。"
                },
                {
                    "paragraph": "公皮弁，迎宾于大门内。大夫纳宾。",
                    "zhushu": "公不出大门，降于待其君也。大夫，上𢷤也。谓之大夫者，上序可知，从大夫摠，无所别也。于是宾主人皆裼。"
                },
                {
                    "paragraph": "宾入门左，",
                    "zhushu": "内宾位也。众介随入，北面西上，少退。𢷤者亦入门而右，北面东上。上𢷤进相君。"
                },
                {
                    "paragraph": "公再拜。",
                    "zhushu": "南面拜迎。"
                },
                {
                    "paragraph": "宾辟，不答拜。",
                    "zhushu": "辟位逡遁，不敢当其礼。"
                },
                {
                    "paragraph": "公揖入。毎门，毎曲揖。",
                    "zhushu": "毎门辄揖者，以相人偶为敬也。凡君与宾入门，宾必后君，介及𢷤者随之，并而鴈行。既入，则或左或右，相去如初。玉藻曰：君入门，介拂闑，大夫中枨与闑之间，士介拂枨。宾入不中门，不履阈。此宾谓聘卿大夫也。门中，门之正也。不敢与君并由之，敬也。介与𢷤者，鴈行卑，不逾尊者之迹，亦敬也。宾之介，犹主人之𢷤。"
                },
                {
                    "paragraph": "及庙门，公揖入，立于中庭。",
                    "zhushu": "公揖，先入，省内事也。既则立于中庭以俟，宾不复出。如此，得君行一，臣行二，于礼可矣。公迎宾于大门内，卿大夫以下入庙门，即位而俟之。"
                },
                {
                    "paragraph": "宾立接西塾，",
                    "zhushu": "接犹近也。门侧之堂谓之塾。立近塾者，巳与主君交礼，将有出命，俟之于此。介在币南，北面西上。上𢷤亦随公入门东，东上，少进于士。"
                },
                {
                    "paragraph": "几筵既设。𢷤者出请命。",
                    "zhushu": "有几筵者，以其庙受宜。依神也。宾至庙门，司宫乃于依前设之。神尊，不豫事也。席西上，上𢷤待而出，请受宾，所以来之命，重停宾也。至此言命，事弥至，言弥信也。周礼：诸侯祭祀，席蒲筵缋纯，右雕几。"
                },
                {
                    "paragraph": "贾人东面坐，启椟，取圭垂缫，不起而授上介。",
                    "zhushu": "贾人郷入陈币，东面俟。于此言之，就有事也。授圭不起，贱不与为礼也。不言裼袭者，贱不裼也。缫，有组系也。"
                },
                {
                    "paragraph": "上介不袭，执圭，屈缫授宾。",
                    "zhushu": "上介北面受圭，进西面，授宾。不袭者，以盛礼不在于巳也。屈缫并持之也。曲礼曰：执玉，其有藉者则裼，无藉者则袭。"
                },
                {
                    "paragraph": "宾袭，执圭。",
                    "zhushu": "执圭盛礼，而又尽饰，为其相蔽敬也。玉藻曰：服之袭也，充美也。是故尸袭，执玉龟袭也。"
                },
                {
                    "paragraph": "𢷤者入告，出辞玉，",
                    "zhushu": "𢷤者，上𢷤也。入告，公以宾执圭，将致其聘命。圭，贽之重者，辞之。亦所以致尊让也。"
                },
                {
                    "paragraph": "纳宾。宾入门左，",
                    "zhushu": "公事自闑西。"
                },
                {
                    "paragraph": "介皆入门左，北面西上，",
                    "zhushu": "随，宾，入也。介无事止于此。今文无门。"
                },
                {
                    "paragraph": "三揖，",
                    "zhushu": "君与宾也，入门，将曲，揖。既曲北面，又揖，当碑揖。"
                },
                {
                    "paragraph": "至于阶，三让。",
                    "zhushu": "让升。"
                },
                {
                    "paragraph": "公升二等。",
                    "zhushu": "先宾升二等，亦欲君行一，臣行二。"
                },
                {
                    "paragraph": "宾升西楹西，东面。",
                    "zhushu": "与主君相郷。"
                },
                {
                    "paragraph": "𢷤者退中庭，",
                    "zhushu": "郷公所立处退者，以公宜亲受宾命，不用𢷤相也。"
                },
                {
                    "paragraph": "宾致命，",
                    "zhushu": "致其君之命也。"
                },
                {
                    "paragraph": "公左还，北郷。",
                    "zhushu": "当拜。"
                },
                {
                    "paragraph": "𢷤者进，",
                    "zhushu": "进阼阶西，释辞于宾。相公拜也。"
                },
                {
                    "paragraph": "公当楣再拜。",
                    "zhushu": "拜，贶也。贶，惠赐也。楣谓之梁。"
                },
                {
                    "paragraph": "宾三退，负序。",
                    "zhushu": "三退，三逡，遁也。不言辟者，以执圭将进授之。"
                },
                {
                    "paragraph": "公侧袭，受玉于中堂与东楹之间。",
                    "zhushu": "侧，犹独也，言独见其尊宾也。佗日公有事，必有賛为之者。凡袭于隐者，公序玷之间可知也。中堂，南北之中也。入堂深，尊宾事也。东楹之间，亦以君行一，臣行二。"
                },
                {
                    "paragraph": "𢷤者退，负东塾而立。",
                    "zhushu": "反其等位，无事。"
                },
                {
                    "paragraph": "宾降，介逆出，",
                    "zhushu": "逆出由便。"
                },
                {
                    "paragraph": "宾出，",
                    "zhushu": "聘事毕。"
                },
                {
                    "paragraph": "公侧授宰玉。",
                    "zhushu": "使藏之，授于序端。"
                },
                {
                    "paragraph": "裼降立。",
                    "zhushu": "裼者免上衣，见裼衣。凡当盛礼者，以充美为敬；非盛礼者，以见美为敬，礼尚相变也。玉藻曰：裘之裼也，见美也。又曰：麛裘青豻，褎，绞衣以裼之。论语曰：素衣麛裘。皮弁时或素衣，其裘同可知也。裘者为温，表之为其亵也。寒暑之服，冬则裘，夏则葛。凡䄠裼者，左降立，俟享也，亦于中庭。古文裼皆作赐。"
                },
                {
                    "paragraph": "𢷤者出请",
                    "zhushu": "不必宾事之有无。"
                },
                {
                    "paragraph": "宾。裼奉束帛加璧享。𢷤者入告，出许。",
                    "zhushu": "许受之。"
                },
                {
                    "paragraph": "庭实，皮则摄之。毛在内，内摄之，入设也。",
                    "zhushu": "皮，虎豹之皮。摄之者，右手并执前足，左手并执后足，毛在内，不欲文之豫见也。内摄之者，两手相郷也。入设亦参分庭一在南。言则者，或以马也。凡君于臣，臣于君，麋鹿皮可也。"
                },
                {
                    "paragraph": "宾入门左，揖让如初，升致命，张皮。",
                    "zhushu": "张者，释外，足见文也。"
                },
                {
                    "paragraph": "公再拜受币。士受皮者自后右客。",
                    "zhushu": "自，由也。从东方来，由客后，西居其左，受皮也。执皮者既授，亦自前西而出，"
                },
                {
                    "paragraph": "宾出，当之，坐摄之。",
                    "zhushu": "象受于宾。"
                },
                {
                    "paragraph": "公侧授宰币，皮如入，右首而东。",
                    "zhushu": "如入左在前皮右首者，变于生也。"
                },
                {
                    "paragraph": "聘于夫人，用璋。享用琮，如初礼。",
                    "zhushu": "如公立于中庭以下。"
                },
                {
                    "paragraph": "若有言，则以束帛如享礼。",
                    "zhushu": "有言有所告，请若有所问也。记曰：有故，则束帛加书以将命。春秋臧孙辰告籴于齐，公子遂如楚乞师，晋侯使韩穿来言汶阳之田，皆是也。无庭实也。"
                },
                {
                    "paragraph": "𢷤者出请事，宾告事毕。",
                    "zhushu": "公事毕。"
                },
                {
                    "paragraph": "宾奉束锦以请觌。",
                    "zhushu": "觌，见也。郷将公事，是欲交其欢敬也。不用羔，因使而见，非特来。"
                },
                {
                    "paragraph": "𢷤者入告，出辞，",
                    "zhushu": "客有大礼，未有以待之。"
                },
                {
                    "paragraph": "请礼宾。宾礼辞，听命。𢷤者入告。",
                    "zhushu": "告、宾，许也。"
                },
                {
                    "paragraph": "宰夫彻几，改筵。",
                    "zhushu": "宰夫，又主酒食者也。将礼宾，彻神几，改神席更布也。宾席东上。公食大夫礼曰：蒲筵常，缁布纯，加萑席寻，玄帛纯。此筵上下大夫也。周礼曰：筵国宾于牖前，莞筵纷纯，加缫席画纯，左彤几者，则是筵孤也。孤彤几，卿大夫其漆几与？"
                },
                {
                    "paragraph": "公出，迎宾以入，揖让如初。",
                    "zhushu": "公出，近者已之，礼更端也。"
                },
                {
                    "paragraph": "公升，侧受几于序端。",
                    "zhushu": "漆，几也。今文无升。"
                },
                {
                    "paragraph": "宰夫内拂几三，奉两端以进。",
                    "zhushu": "内拂几不欲尘坋尊者以进自东箱来授君。"
                },
                {
                    "paragraph": "公东南郷外拂几三，卒，振袂，中摄之，进西乡。",
                    "zhushu": "进就宾也。"
                },
                {
                    "paragraph": "𢷤者告",
                    "zhushu": "告宾，以公授几。"
                },
                {
                    "paragraph": "宾进，讶受几于筵前，东面俟。",
                    "zhushu": "未设也。今文讶为梧。"
                },
                {
                    "paragraph": "公壹拜送。",
                    "zhushu": "公，尊也。古文壹作一。"
                },
                {
                    "paragraph": "宾以几辟，",
                    "zhushu": "辟位逡遁。"
                },
                {
                    "paragraph": "北面设几，不降，阶上答再拜稽首。",
                    "zhushu": "不降，以主人礼未成也。几宾左几。"
                },
                {
                    "paragraph": "宰夫实觯以醴，加柶于觯，面枋。",
                    "zhushu": "酌以授君也。君不自酌，尊也。宰夫亦洗，升实觯，以醴自东箱来，不面擸，不讶授也。"
                },
                {
                    "paragraph": "公侧受醴，",
                    "zhushu": "将以饮宾。"
                },
                {
                    "paragraph": "宾不降，壹拜，进筵前受醴，复位。公拜送醴。",
                    "zhushu": "宾壹拜者，醴质，以少为贵。"
                },
                {
                    "paragraph": "宰夫荐笾豆、脯、醢，宾升筵。𢷤者退负东塾，",
                    "zhushu": "事未毕，𢷤者不退中庭，以有宰夫也。"
                },
                {
                    "paragraph": "宾祭脯醢，以柶祭醴三。庭实设。",
                    "zhushu": "庭实乘马。"
                },
                {
                    "paragraph": "降筵，北面，以柶兼诸觯，尚擸。坐啐醴。",
                    "zhushu": "降筵，就阶上。"
                },
                {
                    "paragraph": "公用束帛，",
                    "zhushu": "致币也。言用尊于下也。亦受之于序端。"
                },
                {
                    "paragraph": "建柶，北面奠于荐东。",
                    "zhushu": "糟醴不啐。"
                },
                {
                    "paragraph": "𢷤者进相币。",
                    "zhushu": "进以辞。"
                },
                {
                    "paragraph": "宾降辞币。",
                    "zhushu": "不敢当公，礼也。"
                },
                {
                    "paragraph": "公降一等辞，",
                    "zhushu": "辞、宾，降也。"
                },
                {
                    "paragraph": "栗阶升听命，",
                    "zhushu": "栗阶趋君命，尚疾不连步。"
                },
                {
                    "paragraph": "降拜。",
                    "zhushu": "拜受。"
                },
                {
                    "paragraph": "公辞。",
                    "zhushu": "不降一等，杀也。"
                },
                {
                    "paragraph": "升，再拜稽首，受币，当东楹，北面，",
                    "zhushu": "亦讶受而北面者，礼主于巳。巳，臣也。"
                },
                {
                    "paragraph": "退，东面俟。",
                    "zhushu": "俟君拜也。不北面者，谦若不敢当阶然。"
                },
                {
                    "paragraph": "公壹拜，宾降也。公再拜。",
                    "zhushu": "不俟公再拜者，不敢当公之盛也。公再拜者，事毕成礼也。"
                },
                {
                    "paragraph": "宾执左马以出。",
                    "zhushu": "受尊者礼宜，亲之也。效马者并左右靮授之。余三马，主人牵者从出也。"
                },
                {
                    "paragraph": "上介受宾币，从者讶受马。",
                    "zhushu": "从者士介。"
                },
                {
                    "paragraph": "宾觌奉束锦、总，乘马二人。賛入门右，北面奠币，再拜稽首。",
                    "zhushu": "不请不辞。郷时已请也。觌用束锦，辟享币也。总者，总八辔牵之。賛者，居马间扣马也。入门而右，私事自闑右。奠币再拜，以臣礼见也。賛者，贾人之属，介特觌也。"
                },
                {
                    "paragraph": "𢷤者辞，",
                    "zhushu": "辞其臣。"
                },
                {
                    "paragraph": "宾出。",
                    "zhushu": "事毕。"
                },
                {
                    "paragraph": "𢷤者坐取币，出。有司二人牵马以从，出门，西面于东塾南。",
                    "zhushu": "将还之也。賛者，有司受马，乃出，几取币于庭，北面。"
                },
                {
                    "paragraph": "𢷤者请受，",
                    "zhushu": "请以客礼受之。"
                },
                {
                    "paragraph": "宾礼辞，听命，",
                    "zhushu": "宾受其币。賛者，受马。"
                },
                {
                    "paragraph": "牵马右之，入，设",
                    "zhushu": "庭实先设，客礼也。右之，欲人居马左，任右手便也。于是牵马者四人，事得申也。曲礼曰：效马效羊者，右牵之。"
                },
                {
                    "paragraph": "宾，奉币，入门左。介皆入门左，西上。",
                    "zhushu": "以客礼入，可从介。"
                },
                {
                    "paragraph": "公揖让如初，升。公北面再拜，",
                    "zhushu": "公再拜者，以其初以臣礼见，新之也。"
                },
                {
                    "paragraph": "宾三退，反还，负序，",
                    "zhushu": "反还者，不敢与授圭同。"
                },
                {
                    "paragraph": "振币进授，当东楹北面。",
                    "zhushu": "不言君受，略之也。"
                },
                {
                    "paragraph": "士受马者自前还，牵者后，适其右，受",
                    "zhushu": "自，由也。适牵者之右而受之也。此亦并授者，不自前左，由便也。便其巳授而去也。受马自前，变于受皮。"
                },
                {
                    "paragraph": "牵马者自前西，乃出。",
                    "zhushu": "自由也。"
                },
                {
                    "paragraph": "宾降阶东拜送。君辞",
                    "zhushu": "拜送币于阶东。以君在堂郷之。"
                },
                {
                    "paragraph": "拜也。君降一等辞。",
                    "zhushu": "君乃辞之而宾由拜，敬也。"
                },
                {
                    "paragraph": "𢷤者曰：寡君从子，虽将拜，起也。",
                    "zhushu": "此礼固多有辞矣，未有著之者，是其志而焕乎？未敢明说。"
                },
                {
                    "paragraph": "栗阶升，公西郷宾阶上再拜稽首。",
                    "zhushu": "成拜。"
                },
                {
                    "paragraph": "公少退。",
                    "zhushu": "为敬。"
                },
                {
                    "paragraph": "宾降出。公侧授宰币，马出。",
                    "zhushu": "庙中宜清。"
                },
                {
                    "paragraph": "公降立，𢷤者出请。上介奉束锦，士介四人，皆奉玉锦束，请觌。",
                    "zhushu": "玉锦，锦之文纤缛者也。礼有以少文为贵者，后言束辞之便也。"
                },
                {
                    "paragraph": "𢷤者入告，出许。上介奉币，俪皮，二人賛，",
                    "zhushu": "俪，犹两也。上介用皮，变于宾也。皮，麋鹿皮。"
                },
                {
                    "paragraph": "皆入门右，东上，奠币，皆再拜稽首。",
                    "zhushu": "皆者，皆众介也。賛者奠皮出。"
                },
                {
                    "paragraph": "𢷤者辞，",
                    "zhushu": "亦辞其臣。"
                },
                {
                    "paragraph": "介逆出。",
                    "zhushu": "亦事毕也。"
                },
                {
                    "paragraph": "𢷤者执上币，士执众币，有司二人举皮，从其币出，请受，",
                    "zhushu": "此请，受请于上介也。𢷤者先即西面位请之，释辞之时，众执币者随立门中而俟。"
                },
                {
                    "paragraph": "委皮南面，",
                    "zhushu": "𢷤者既，释辞。执众币者进即位，有司乃得委之，南面。便其复入也。委，皮当门。"
                },
                {
                    "paragraph": "执币者西面北上。𢷤者请受，",
                    "zhushu": "请于上介也。上言其次，此言其位，互约文也。"
                },
                {
                    "paragraph": "介礼辞，听命，皆进，讶受其币。",
                    "zhushu": "此言皆讶受者，嫌𢷤者二授之。"
                },
                {
                    "paragraph": "上介奉币，皮先，入门左，奠皮，",
                    "zhushu": "皮先者，介随执皮者而入也。入门左，介至，揖位而立，执皮者奠皮，以有不敢授之义。古文重入。"
                },
                {
                    "paragraph": "公再拜。",
                    "zhushu": "拜中庭也。不受于堂，介贱也。"
                },
                {
                    "paragraph": "介振币，自皮西进，北面授币，退复位，再拜稽首。送币。",
                    "zhushu": "进者北行，参分庭一而东行，当君乃复北行也。"
                },
                {
                    "paragraph": "介出，宰自公左受币，",
                    "zhushu": "不侧授介，礼轻。"
                },
                {
                    "paragraph": "有司二人坐举皮以东。",
                    "zhushu": ""
                },
                {
                    "paragraph": "𢷤者又纳士介。",
                    "zhushu": "纳者，出道入也。"
                },
                {
                    "paragraph": "士介入门右，奠币，再拜稽首。",
                    "zhushu": "终不敢以客礼见。"
                },
                {
                    "paragraph": "𢷤者辞，介逆出。𢷤者执上币以出，礼请受，宾固辞，",
                    "zhushu": "礼请受者一，请受而听之也。宾为之辞？士介贱，不敢以言通于主君也。固，衍字，当如面大夫也。"
                },
                {
                    "paragraph": "公答再拜。𢷤者出，立于门中以相拜，",
                    "zhushu": "𢷤者以宾辞入告，还立门中阈外，西面。公乃遥答拜也。相者賛告之。"
                },
                {
                    "paragraph": "士介皆辟。",
                    "zhushu": "辟于其东面位。逡遁也。"
                },
                {
                    "paragraph": "士三人东上，坐取币，立。",
                    "zhushu": "俟傧者执上币来也。"
                },
                {
                    "paragraph": "𢷤者进，",
                    "zhushu": "就公所也。"
                },
                {
                    "paragraph": "宰夫受币于中庭以东，",
                    "zhushu": "使宰夫受于士，士介币。轻也。受之于公左，宾币。公侧授宰上介币，宰受于公左，士介币。宰夫受于士，敬之差。"
                },
                {
                    "paragraph": "执币者序从之。",
                    "zhushu": "序从者，以宰夫当一一受之。"
                },
                {
                    "paragraph": "𢷤者出请宾，告事毕。",
                    "zhushu": "宾既，告事毕。众介逆道。宾而出也。"
                },
                {
                    "paragraph": "𢷤者入告，公出送宾。",
                    "zhushu": "公出，众𢷤亦逆道，绍𢷤及宾并行，间亦六步。"
                },
                {
                    "paragraph": "及大门内，公问君，",
                    "zhushu": "郷以公礼将事，无由问也。宾至，始入门之位，北面，将揖而出，众介亦在其右，少退，西上。于此可以问君居处何如，序殷勤也。时承𢷤绍𢷤亦于门东，北面东上。上𢷤往来传君命，南面。蘧伯玉使人于孔子，孔子问曰：夫子何为此公问君之类也？"
                },
                {
                    "paragraph": "宾对。公再拜。",
                    "zhushu": "拜其无恙。公拜，宾亦辟。"
                },
                {
                    "paragraph": "公问大夫，宾对。公劳宾，宾再拜稽首。公答拜。",
                    "zhushu": "劳以道路之勤。"
                },
                {
                    "paragraph": "公劳介，介皆再拜稽首。公答拜。宾出，公再拜送，宾不顾。",
                    "zhushu": "公既拜，客趋辟。君命上𢷤送。宾出，反告宾不顾。于此君可以反路寝矣。论语记孔子之行曰：君召使𢷤，色勃如也，足躩如也。宾退，必复命曰：宾不顾矣。"
                },
                {
                    "paragraph": "宾请有事于大夫，",
                    "zhushu": "请问，问卿也。不言问聘，聘亦问也，嫌近君也。上𢷤送宾出宾，东面而请之。𢷤者反命，因告之。"
                },
                {
                    "paragraph": "公礼辞，许。",
                    "zhushu": "礼辞一辞。"
                },
                {
                    "paragraph": "宾即馆。",
                    "zhushu": "小休息也。即，就也。"
                },
                {
                    "paragraph": "卿大夫劳宾，宾不见。",
                    "zhushu": "以巳，公事未行，上介以宾辞辞之。"
                },
                {
                    "paragraph": "大夫奠鴈再拜。上介受，",
                    "zhushu": "不言卿，卿与大夫同执鴈，下见于国君。周礼：凡诸侯之卿见朝君，皆执羔。"
                },
                {
                    "paragraph": "劳上介亦如之。",
                    "zhushu": ""
                },
                {
                    "paragraph": "君使卿韦弁，归饔饩五牢。",
                    "zhushu": "变皮弁，服韦弁，敬也。韦弁，韎韦之弁，兵服也。而服之者，皮韦同类，取相近耳。其服盖韎布以为衣而素裳。牲杀曰饔，生曰饩。今文归或为馈。"
                },
                {
                    "paragraph": "上介请事，宾朝服礼辞。",
                    "zhushu": "朝服，示不受也。受之当以尊服。"
                },
                {
                    "paragraph": "有司入陈",
                    "zhushu": "入宾，所馆之庿，陈其积。"
                },
                {
                    "paragraph": "饔，",
                    "zhushu": "谓饪与腥。"
                },
                {
                    "paragraph": "饪一牢，鼎九，设于西阶前，陪鼎，当内廉，东面北上，上当碑，南陈。牛、羊、豕、鱼、腊、肠、胃同鼎，肤、鲜鱼、鲜腊。设扃、鼏、膷、臐、膮，盖，陪牛、羊、豕。",
                    "zhushu": "陪鼎三牲，臛、膷、臐、膮陪之，庶羞加也。当内廉，辟堂涂也。肠胃次腊，以其出牛羊也。肤，豕肉也。唯燖者有肤。此馔先陈其位，后言其次，重大礼，详其事也。宫必有碑，所以识日景，引阴阳也。凡碑引物者，宗庙则丽牲焉，以取毛血。其材，宫庙以石，窆用木。"
                },
                {
                    "paragraph": "腥二牢，鼎二七，无鲜鱼、鲜腊。设于阼阶前，西面，南陈，如饪鼎二，列",
                    "zhushu": "有腊者，所以优宾也。"
                },
                {
                    "paragraph": "堂上。八豆设于户西，西陈，皆二以并，东上。韭菹其南醓醢屈，",
                    "zhushu": "户，室户也。东上，变于亲食宾也。醓，醢汁也。屈，犹错也。今文并皆为并。"
                },
                {
                    "paragraph": "八簋继之，黍其南稷错，",
                    "zhushu": "黍在北。"
                },
                {
                    "paragraph": "六铏继之，牛以西羊豕，豕南牛以东羊豕，",
                    "zhushu": "铏，羹器也。"
                },
                {
                    "paragraph": "两簠继之，粱在北。",
                    "zhushu": "簠不次簋者，粱稻加也。凡馔，屈错要相变。"
                },
                {
                    "paragraph": "八壶设于西序，北上，二以并，南陈。",
                    "zhushu": "壶，酒尊也。酒盖稻酒、粱酒。不错者，酒不以杂错为味。"
                },
                {
                    "paragraph": "西夹六豆，设于西墉下，北上。韭菹其东醓醢，屈六簋继之，黍其东稷错，四铏继之，牛以南羊，羊东豕，豕以北牛，两簠继之，粱在西，皆二以并，南陈。六壶西上，二以并，东陈。",
                    "zhushu": "东陈，在北墉下，綂于豆。"
                },
                {
                    "paragraph": "馔于东方亦如之，",
                    "zhushu": "东方东夹室："
                },
                {
                    "paragraph": "西北上。",
                    "zhushu": "亦韭菹，其东醯醢也。"
                },
                {
                    "paragraph": "壶东上，西陈。",
                    "zhushu": "亦在北墉下，綂于豆。"
                },
                {
                    "paragraph": "醯醢百罋，夹碑，十以为列，醯在东。",
                    "zhushu": "夹碑在鼎之中央也。醯在东，醯，榖阳也。醢，肉阴也。"
                },
                {
                    "paragraph": "饩二牢，陈于门西，北面，东上。牛以西羊、豕，豕西牛、羊、豕。",
                    "zhushu": "饩，生也。牛羊右手牵之，豕束之。寝右，亦居其左。"
                },
                {
                    "paragraph": "米百筥，筥半斛，设于中庭，十以为列，北上。黍、粱、稻皆二行，稷四行。",
                    "zhushu": "庭实固当庭中，言当中庭者，南北之中也。东西为列，列当醯醢南，亦相变也。此言中庭，则设碑近如堂深也。"
                },
                {
                    "paragraph": "门外米三十车，车秉有五䉤，设于门东，为三列，东陈。",
                    "zhushu": "大夫之礼，米禾皆视死牢。秉䉤，数名也。秉有伍，䉤，二十四斛也。䉤读若不数之数。今文䉤或为逾。"
                },
                {
                    "paragraph": "禾三十车，车三秅，设于门西，西陈。",
                    "zhushu": "秅，数名也。三秅千二百秉。"
                },
                {
                    "paragraph": "薪刍倍禾。",
                    "zhushu": "倍禾者，以其用多也。薪从米，刍从禾，四者之车皆陈北辀。凡此所以厚重礼也。聘义曰：古之用财不能均如此，然而用财如此其厚者，言尽之于礼也。尽之于礼，则内君臣不相陵，而外不相侵，故天子制之，而诸侯务焉尔。"
                },
                {
                    "paragraph": "宾皮弁。迎大夫于外门外，再拜。大夫不答拜，",
                    "zhushu": "大夫使者，卿也。"
                },
                {
                    "paragraph": "揖入。及庙门，宾揖入。",
                    "zhushu": "宾与使者揖而入，使者止，执币，宾俟之于门内，谦也。古者天子适诸侯，必舍于大祖庙。诸侯行，舍于诸公庙。大夫行，舍于大夫庙。"
                },
                {
                    "paragraph": "大夫奉束帛",
                    "zhushu": "执其所以将命。"
                },
                {
                    "paragraph": "入，三揖，皆行。",
                    "zhushu": "皆。犹并也。使者尊，不后主人。"
                },
                {
                    "paragraph": "至于阶，让。大夫先升一等，",
                    "zhushu": "让不言三，不成三也。凡升者，主人让于客三，敌者则客三辞，主人乃许升，亦道宾之义也。使者尊，主人三让则许升矣。今使者三让，则是主人四让也。公虽尊，亦三让乃许升，不可以不下主人也。古文曰三让。"
                },
                {
                    "paragraph": "宾从，升堂，北面听命。",
                    "zhushu": "北面于阶上也。"
                },
                {
                    "paragraph": "大夫东面致命。宾降阶西再拜稽首，拜饩亦如之。",
                    "zhushu": "大夫以束帛同致饔饩也。宾殊拜之，敬也，重君之礼也。"
                },
                {
                    "paragraph": "大夫辞，升成拜。",
                    "zhushu": "尊宾。"
                },
                {
                    "paragraph": "受币堂中西，北面。",
                    "zhushu": "趋主君命也。堂中西，中央之西。"
                },
                {
                    "paragraph": "大夫降，出。宾降，授老币，出迎大夫。",
                    "zhushu": "老家臣也。宾出迎，欲𢷤之。"
                },
                {
                    "paragraph": "大夫礼辞，许。入，揖让如初。宾升一等，大夫从，升堂。",
                    "zhushu": "宾先升，敌也。皆北面。"
                },
                {
                    "paragraph": "庭实设，马乘。",
                    "zhushu": "乘四马也。"
                },
                {
                    "paragraph": "宾降堂，受老束锦。大夫止。",
                    "zhushu": "止不降，使之余尊。"
                },
                {
                    "paragraph": "宾奉币西面，大夫东面。宾致币，",
                    "zhushu": "不言致命，非君命也。"
                },
                {
                    "paragraph": "大夫对，北面当楣，再拜稽首。",
                    "zhushu": "稽首，尊君客也。致对，有辞也。"
                },
                {
                    "paragraph": "受币于楹间，南面，退，东面俟。",
                    "zhushu": "宾北面授。尊君之使。"
                },
                {
                    "paragraph": "宾再拜稽首送币。大夫降，执左马以出。",
                    "zhushu": "出庙门，从者亦讶受之。"
                },
                {
                    "paragraph": "宾送于外门外，再拜。明日，宾拜于朝，拜，饔与饩皆再拜稽首。",
                    "zhushu": "拜谢主君之恩惠于大门外。周礼曰：凡宾客之治令，讶听之。此拜亦皮弁服。"
                },
                {
                    "paragraph": "上介，饔饩三牢，饪一牢，在西，鼎七；羞鼎三；",
                    "zhushu": "饪鼎七，无鲜鱼。鲜腊也。宾介皆异馆。"
                },
                {
                    "paragraph": "腥一牢，在东，鼎七。堂上之馔六，",
                    "zhushu": "六者，宾西夹之数。"
                },
                {
                    "paragraph": "西夹亦如之。筥及罋，如上宾，",
                    "zhushu": "凡所不贬者，尊介也。言如上宾者，明此宾客介也。"
                },
                {
                    "paragraph": "饩一牢。门外米、禾视死牢，牢十车，薪刍倍禾。凡其实与陈，如上宾。",
                    "zhushu": "凡，凡饪以下。"
                },
                {
                    "paragraph": "下大夫韦弁，用束帛致之。上介韦弁以受，如宾礼。",
                    "zhushu": "介不皮弁者，以其受大礼似宾，不敢纯如宾也。"
                },
                {
                    "paragraph": "傧之两马束锦。士介四人，皆饩，大牢，米百筥，设于门外。",
                    "zhushu": "牢米不入门，略之也。米设当门，亦十为列，北上。牢在其南，西上。"
                },
                {
                    "paragraph": "宰夫朝服，牵牛以致之。",
                    "zhushu": "执纼牵之，东面致命。朝服，无束帛，亦略之。上介西面拜迎。"
                },
                {
                    "paragraph": "士介朝服，北面再拜稽首受。",
                    "zhushu": "受于牢东，拜，自牢后适宰夫右受，由前东面授从者。"
                },
                {
                    "paragraph": "无𢷤",
                    "zhushu": "既受，拜送之矣。明日，众介亦各如其受之服，从宾拜于朝。"
                },
                {
                    "paragraph": "宾，朝服问卿，",
                    "zhushu": "不皮弁，别于主君。卿。毎国三人。"
                },
                {
                    "paragraph": "卿受于祖庙。",
                    "zhushu": "重宾，礼也。祖，王父也。"
                },
                {
                    "paragraph": "下大夫𢷤",
                    "zhushu": "无士𢷤者，既接于君所急见之。"
                },
                {
                    "paragraph": "𢷤者出请事。大夫朝服迎于外门外，再拜。宾不答拜，揖。大夫先入，毎门毎曲揖。及庙门，大夫揖入。",
                    "zhushu": "入者，省内事也。既而俟于宁也。"
                },
                {
                    "paragraph": "𢷤者请命。",
                    "zhushu": "亦从入而出。请不几筵，辟君也。"
                },
                {
                    "paragraph": "庭实设四皮",
                    "zhushu": "麋鹿皮也。"
                },
                {
                    "paragraph": "宾，奉束帛入，三揖皆行。至于阶，让，",
                    "zhushu": "皆，犹并也。古文曰三让。"
                },
                {
                    "paragraph": "宾升一等，大夫从，升堂，北面听命。",
                    "zhushu": "宾先升，使者尊。"
                },
                {
                    "paragraph": "宾东面致命。",
                    "zhushu": "致其君命。"
                },
                {
                    "paragraph": "大夫降，阶西再拜稽首。宾辞，升成拜，受币堂中西北面。",
                    "zhushu": "于堂中央之西，受币。趋聘君之命。"
                },
                {
                    "paragraph": "宾降出。大夫降，授老币。无",
                    "zhushu": ""
                },
                {
                    "paragraph": "𢷤。",
                    "zhushu": "不𢷤宾，辟君也。"
                },
                {
                    "paragraph": "𢷤者出请事。宾面，如觌币。",
                    "zhushu": "面，亦见也。其谓之面，威仪质也。"
                },
                {
                    "paragraph": "宾奉币，庭实从，",
                    "zhushu": "庭实四马。"
                },
                {
                    "paragraph": "入门右。大夫辞，",
                    "zhushu": "大夫于宾，入自阶下。辞，迎之。"
                },
                {
                    "paragraph": "宾遂左。",
                    "zhushu": "见私事也。虽敌宾犹谦。入门右，为若降等然。曲礼曰：客若降等，则就主人之阶。主人兴，辞于客，然后客复就西阶。"
                },
                {
                    "paragraph": "庭实设，揖让如初。",
                    "zhushu": "大夫至庭中，旋并行。"
                },
                {
                    "paragraph": "大夫升一等，宾从之。",
                    "zhushu": "大夫先升，道宾。"
                },
                {
                    "paragraph": "大夫西面，宾称面。",
                    "zhushu": "称，举也。举相见之辞以相接。"
                },
                {
                    "paragraph": "大夫对，北面当楣再拜，受币于楹间，南面，退，西面立。",
                    "zhushu": "受币楹间。敌也。宾亦振币进，北面授。"
                },
                {
                    "paragraph": "宾当楣再拜送币，降，出。大夫降，授老币。",
                    "zhushu": ""
                },
                {
                    "paragraph": "𢷤者出请事。上介特面币，如觌。介奉币，",
                    "zhushu": "特面者，异于主君，士介不从而入也。君尊，众介始觌，不自别也。上宾，则众介皆从之。"
                },
                {
                    "paragraph": "皮二人賛。",
                    "zhushu": "亦俪皮也。"
                },
                {
                    "paragraph": "入门右，奠币，再拜。",
                    "zhushu": "降，等也。"
                },
                {
                    "paragraph": "大夫辞。",
                    "zhushu": "于辞上介则出。"
                },
                {
                    "paragraph": "𢷤者反币。",
                    "zhushu": "出还于上介也。"
                },
                {
                    "paragraph": "庭实设，介奉币入，大夫揖让如初。",
                    "zhushu": "大夫亦先升一等。今文曰入设。"
                },
                {
                    "paragraph": "介升，大夫再拜受。",
                    "zhushu": "亦于楹间，南面而受。"
                },
                {
                    "paragraph": "介降拜，大夫降辞。介升，再拜送币。",
                    "zhushu": "介既送币。降，出也。大夫亦授老币。"
                },
                {
                    "paragraph": "𢷤者出请。众介面，如觌币，入门右，奠币，皆再拜。大夫辞，介逆出。𢷤者执上币出，礼请受，宾辞。",
                    "zhushu": "宾亦为士介辞。"
                },
                {
                    "paragraph": "大夫答，再拜。𢷤者执上币立于门中以相拜，士介皆辟。老受𢷤者币于中庭，士三人坐取群币以从之。𢷤者出请事。",
                    "zhushu": ""
                },
                {
                    "paragraph": "宾出，大夫送于外门外，再拜。宾不顾，",
                    "zhushu": "不顾言去。"
                },
                {
                    "paragraph": "𢷤者退，大夫拜辱。",
                    "zhushu": "拜，送也。"
                },
                {
                    "paragraph": "下大夫尝使至者，币及之。",
                    "zhushu": "尝使至巳国，则以币问之也。君子不忘旧。"
                },
                {
                    "paragraph": "上介朝服。三介问下大夫，下大夫如卿受币之礼，",
                    "zhushu": "上介、三介，下大夫使之，礼也。"
                },
                {
                    "paragraph": "其面，如宾面于卿之礼。",
                    "zhushu": ""
                },
                {
                    "paragraph": "大夫若不见，",
                    "zhushu": "有故也。"
                },
                {
                    "paragraph": "君使大夫各以其爵为之受，如主人受币礼，不拜。",
                    "zhushu": "各以其爵。主人卿也，则使卿，大夫也，则使大夫。不拜，代受之耳，不当主人礼也。"
                },
                {
                    "paragraph": "夕，夫人使下大夫韦弁归礼。",
                    "zhushu": "夕，问卿之夕也。使下大夫，下君也。君使之云夫人者，以致辞当称寡小君。"
                },
                {
                    "paragraph": "堂上笾豆六，设于户东，西上，二以并，东陈。",
                    "zhushu": "笾豆六者，下君礼也。臣设于户东，又辟馔位也。其设脯其南醢，屈六笾六豆。"
                },
                {
                    "paragraph": "壶设于东序，北上，二以并，南陈。醙黍、清皆两壶。",
                    "zhushu": "醙白酒也。凡酒，稻为上，黍次之，粱次之，皆有清白。以黍间清白者，互相备，明三酒六壶也。先言醙白，酒尊先设之。"
                },
                {
                    "paragraph": "大夫以束帛致之。",
                    "zhushu": "致夫人命也。此礼无牢，下朝君也。"
                },
                {
                    "paragraph": "宾如受饔之礼，傧之乘马束锦。上介四豆、四笾、四壶，受之如宾礼，",
                    "zhushu": "四壶，无稻酒也。不致牢，下于君也。"
                },
                {
                    "paragraph": "傧之两马束锦。明日，宾拜礼于朝。",
                    "zhushu": "于是乃言宾拜，明介从拜也。今文礼为醴。"
                },
                {
                    "paragraph": "大夫饩宾大牢，米八筐。",
                    "zhushu": "其陈于门外，黍、粱各二筐，稷四筐，二以并，南陈，无稻。牲陈于后，东上。不馔于堂庭，辟君也。"
                },
                {
                    "paragraph": "宾迎，再拜。老牵牛以致之，宾再拜稽首受。老退，宾再拜送。",
                    "zhushu": "老室，老大夫之贵臣。"
                },
                {
                    "paragraph": "上介亦如之。众介皆少牢，米六筐，皆士牵羊以致之。",
                    "zhushu": "米六筐者，又无粱也。士亦大夫之贵臣。"
                },
                {
                    "paragraph": "公于宾，壹食，再飨，",
                    "zhushu": "飨谓亨大牢以饮宾也。公食大夫礼日设洗如飨，则飨与食互相先后也。古文壹皆为一，今文飨皆为郷。"
                },
                {
                    "paragraph": "燕与羞，俶献无常数。",
                    "zhushu": "羞谓禽羞鴈鹜之属。成，孰煎和也。俶，始也。始献四时新物。聘义所谓时赐无常数，由恩意也。古文俶作淑。"
                },
                {
                    "paragraph": "宾、介皆明日拜于朝。上介，壹食壹飨。",
                    "zhushu": "飨食，宾介为介。从飨献矣，复特飨之，客之也。"
                },
                {
                    "paragraph": "若不亲食，使大夫各以其爵、朝服致之以侑币。如致饔，无傧。",
                    "zhushu": "君不亲食，谓有疾及他故也。必致之，不废其礼也。致之必使同班，敌者易以相亲敬也。致礼于卿，使卿。致礼于大夫，使大夫，非必命数也。无傧以巳夲。宜、往，古文侑皆作宥。"
                },
                {
                    "paragraph": "致飨以酬币亦如之。",
                    "zhushu": "酬币飨礼酬宾劝酒之币也，所用未闻也。礼币，束帛乘马，亦不是过也。礼器曰：琥璜爵，盖天子酬诸侯。"
                },
                {
                    "paragraph": "大夫于宾，壹飨壹食。上介，若食若飨。",
                    "zhushu": ""
                },
                {
                    "paragraph": "若不亲飨，则公作大夫致之以酬币，致食以侑币。",
                    "zhushu": "作，使也。大夫有故，君必使其同爵者为之致之。列国之宾来。荣辱之事，君臣同之。"
                },
                {
                    "paragraph": "君使卿皮弁，还玉于馆。",
                    "zhushu": "玉，圭也。君子于玉比德焉。以之聘，重礼也。还之者，德不可取于人，相切厉之义也。皮弁者，始以此服受之，不敢不终也。"
                },
                {
                    "paragraph": "宾皮弁，袭，迎于外门外，不拜，帅大夫以入。",
                    "zhushu": "迎之不拜，示将去，不纯为主也。帅，道也。今文曰迎于门外。古文帅为率。"
                },
                {
                    "paragraph": "大夫升自西阶，钩楹",
                    "zhushu": "钩楹，由楹内，将南面致命。致命不东面，以宾在下也。必言钩楹者，宾在下，嫌楹外也。"
                },
                {
                    "paragraph": "宾，自碑内听命，升自西阶，自左，南面受圭，退负右房而立。",
                    "zhushu": "听命于下，敬也。自左南面，右大夫，且并受也。必并受者，若郷君前耳。退为大夫降逡遁。今文或曰由自西阶，无南面。"
                },
                {
                    "paragraph": "大夫降中庭。宾降自碑内，东面，授上介于阼阶东。",
                    "zhushu": "大夫降，出。言中庭者，为宾降节也。授于阼阶东者，欲亲见贾人藏之也。宾还阼阶下西面立。"
                },
                {
                    "paragraph": "上介出，请宾。迎大夫还璋如初。入",
                    "zhushu": "出请，请事于外，以入告也。宾虽将去，出入犹东，唯升堂由西阶。凡介之位，未有改也。"
                },
                {
                    "paragraph": "宾。裼迎大夫，贿用束纺。",
                    "zhushu": "贿，予人财之言也。纺，纺丝为之，今之䌸也。所以遗聘君，可以为衣服，相厚之至。"
                },
                {
                    "paragraph": "礼玉、束帛、乘皮，",
                    "zhushu": "礼，礼聘君也，所以报享也，亦言玉璧可知也。今文礼皆作醴。"
                },
                {
                    "paragraph": "皆如还玉礼。大夫出，宾送，不拜。",
                    "zhushu": ""
                },
                {
                    "paragraph": "公馆，宾",
                    "zhushu": "为宾将去，亲存送之，厚殷勤，且谢聘君之意也。公朝服。"
                },
                {
                    "paragraph": "宾辟，",
                    "zhushu": "不敢受主。国君见巳于此馆也。此亦不见，言辟者，君在庙门，敬也。凡君有事于诸侯臣之家，车造庙门乃下。"
                },
                {
                    "paragraph": "上介听命。",
                    "zhushu": "听命于庙门中，西面，如相拜然也。𢷤者毎賛君辞，则曰：敢不承命，告于寡君之老。"
                },
                {
                    "paragraph": "聘享，夫人之聘享，问大夫，送宾，公皆再拜。",
                    "zhushu": "拜此四事，公东面拜，𢷤者北面。"
                },
                {
                    "paragraph": "公退，宾从，请命于朝。",
                    "zhushu": "宾从者，实为拜主君之馆巳也。言请命者，以已不见，不敢厈尊者之意。"
                },
                {
                    "paragraph": "公辞，宾退，",
                    "zhushu": "辞其拜也。退还馆，装驾，为旦将发也。周礼曰：宾从拜辱于朝。明日，客拜礼赐，遂行之。"
                },
                {
                    "paragraph": "宾三拜乘禽于朝，讶听之，",
                    "zhushu": "发去，乃拜乘禽，明已受赐，大小无不识。"
                },
                {
                    "paragraph": "遂行，舍于郊。",
                    "zhushu": "始发且宿，近郊自展軨。"
                },
                {
                    "paragraph": "公使卿赠，如觌币，",
                    "zhushu": "赠，送也。所以好送之也。言如觌币，见为反报也。今文公为君。"
                },
                {
                    "paragraph": "受于舍门外，如受劳礼，无傧。",
                    "zhushu": "不入无傧，明去而宜有巳也。如受劳礼，以赠劳同节。"
                },
                {
                    "paragraph": "使下大夫赠上介，亦如之。使士赠众介，如其觌币。大夫亲赠，如其面币，无傧，赠上介亦如之。使人赠众介，如其面币。士送至于竟，",
                    "zhushu": ""
                },
                {
                    "paragraph": "使者归。及郊，请反命，",
                    "zhushu": "郊，近郊也。告郊人，使请反命于君也。必请之者，以巳久在外，言有罪恶，不可以入。春秋时，郑伯恶其大夫高克，使之将兵，逐而不纳，此盖请而不得入。"
                },
                {
                    "paragraph": "朝服载旜",
                    "zhushu": "行时税舍于此郊，今还至此，正其故行服以俟君命，敬也。古文旜作膳。"
                },
                {
                    "paragraph": "禳，乃入。",
                    "zhushu": "禳，祭名也。为行道累历不祥，禳之以除灾凶。"
                },
                {
                    "paragraph": "乃入。陈币于朝，西上。上宾之，公币、私币皆陈，上介公币陈，他介皆否。",
                    "zhushu": "皆否者，公币、私币皆不陈。此币，使者及介所得于彼国君卿大夫之赠赐也。其或陈或不陈，详尊而略卑也。其陈之，及卿大夫处者待之如夕币，其礼于君者不陈。上宾使者。公币，君之赐也。私币，卿大夫之币也。他介，士介也。言他，容众从者。"
                },
                {
                    "paragraph": "束帛各加其庭实，皮左，",
                    "zhushu": "不加于其皮上，荣其多也。"
                },
                {
                    "paragraph": "公南乡。",
                    "zhushu": "亦宰告于君，君乃朝服出门左，南郷。"
                },
                {
                    "paragraph": "卿进使者，使者执圭垂缫，北面。上介执璋，屈缫，立于其左，",
                    "zhushu": "此主于反命。士介亦随入，并立东上。"
                },
                {
                    "paragraph": "反命曰：以君命聘于某君，某君受币于某宫，某君再拜，以享某君，某君再拜。",
                    "zhushu": "君亦揖使者进之，乃进，反命也。某君，某国名也。某宫，若言桓宫、僖宫也。某君再拜，谓再拜受也。必言此者，明彼君敬君，巳不辱命。"
                },
                {
                    "paragraph": "宰自公左受玉，",
                    "zhushu": "亦于使者之东，同面并受也。不右使者，由便也。"
                },
                {
                    "paragraph": "受上介璋。致命亦如之。",
                    "zhushu": "变反言致者，若云非君命也。致命曰：以君命聘于某君夫人，某君再拜。以享于某君夫人，某君再拜。不言受币于某宫可知，略之。"
                },
                {
                    "paragraph": "执贿币以告，曰：某君使某子贿。授宰。",
                    "zhushu": "某子，若言髙子、国子。凡使者所当以告君者，上介取以授之，贿币在外也。"
                },
                {
                    "paragraph": "礼玉亦如之。",
                    "zhushu": "亦执束帛，加璧也。告曰：某君使某子礼。宰受之，士随自后左。士介受，乘皮如初。上介出，取玉束帛，士介从取皮也。"
                },
                {
                    "paragraph": "执礼币，以尽言赐礼。",
                    "zhushu": "礼币，主国君初礼，宾之币也，以尽言赐礼，谓自此至于赠，"
                },
                {
                    "paragraph": "公曰：然，而不善乎？",
                    "zhushu": "善其能使于四方而犹女也。"
                },
                {
                    "paragraph": "授上介币，再拜稽首。公答，再拜。",
                    "zhushu": "授上介币，当拜公言也。不授宰者，当复陈之。"
                },
                {
                    "paragraph": "私币不告。",
                    "zhushu": "亦略卑也。"
                },
                {
                    "paragraph": "君劳之，再拜稽首。君答，再拜。",
                    "zhushu": "劳之以道路勤苦。"
                },
                {
                    "paragraph": "若有献，则曰：某君之赐也，",
                    "zhushu": "言此物某君之所赐予为惠者也。其所献虽珍异，不言某为彼君服御物，谦也。其大夫出，反必献，忠孝也。"
                },
                {
                    "paragraph": "君其以赐乎？",
                    "zhushu": "不必其当君也。献不拜者，为君之答巳也。"
                },
                {
                    "paragraph": "上介徒以公赐告，如上宾之礼。",
                    "zhushu": "徒谓空手，不执其币。"
                },
                {
                    "paragraph": "君劳之，再拜稽首。君答拜。劳士介亦如之。",
                    "zhushu": "士介四人，旅答，壹拜。又贱也。"
                },
                {
                    "paragraph": "君使宰赐使者币，使者再拜稽首。",
                    "zhushu": "以所陈币赐之也。礼，臣子人赐之而必献之君父，不敢自私服也。君父因以予之，则拜受之，如更受赐也。既拜，宰以上币授之。"
                },
                {
                    "paragraph": "赐介，介皆再拜稽首，",
                    "zhushu": "士介之币，皆载以造朝，不陈之耳。与上介同受赐命，俱拜既。拜。宰亦以上币授上介。"
                },
                {
                    "paragraph": "乃退。",
                    "zhushu": "君揖入。皆出去。"
                },
                {
                    "paragraph": "介皆送至于使者之门，",
                    "zhushu": "将行，俟于门，反，又送于门，与尊长出入之礼也。"
                },
                {
                    "paragraph": "乃退，揖",
                    "zhushu": "揖，别也。"
                },
                {
                    "paragraph": "使者，拜其辱。",
                    "zhushu": "随谢之也。再拜上介，三拜士介。"
                },
                {
                    "paragraph": "释币于门，",
                    "zhushu": "门，大门也。主于闑，布席于闑西阈外，东面。设洗于门外东方，其余如初。于祢时，出于行，入于门，不两告，告所先见也。"
                },
                {
                    "paragraph": "乃至于祢，筵几于室，荐脯醢，",
                    "zhushu": "告，反也。荐，进也。"
                },
                {
                    "paragraph": "觞酒，陈",
                    "zhushu": "主人酌，进奠，一献也。言陈者，将复有次也。先荐后酌，祭礼也。行释币，反释奠，略出，谨入也。"
                },
                {
                    "paragraph": "席于阼，",
                    "zhushu": "为酢主人也。酢主人者，祝取爵酌，不酢于室，异于祭。"
                },
                {
                    "paragraph": "荐脯醢，",
                    "zhushu": "成酢礼也。"
                },
                {
                    "paragraph": "三献。",
                    "zhushu": "室老亚献，士三献也。毎献奠，辄取爵酌主人，自酢也。"
                },
                {
                    "paragraph": "一人举爵，",
                    "zhushu": "三献礼成，更起酒也。主人奠之，未举也。"
                },
                {
                    "paragraph": "献从者，",
                    "zhushu": "从者，家臣从行者也。主人献之，劳之也。皆升，饮酒于西阶上。不使人献之，辟国君也。"
                },
                {
                    "paragraph": "行酬，乃出。",
                    "zhushu": "主人举奠，酬从者，下辩。室老亦与焉也。"
                },
                {
                    "paragraph": "上介至，亦如之。",
                    "zhushu": ""
                },
                {
                    "paragraph": "聘，遭丧，入竟则遂也。",
                    "zhushu": "遭丧，主国君薨也。入竟则遂。国君以国为体，士既请事，巳入竟矣，关人未告则反。"
                },
                {
                    "paragraph": "不郊劳，",
                    "zhushu": "子。未君也。"
                },
                {
                    "paragraph": "不筵几，",
                    "zhushu": "致命不于庙，就尸柩于殡宫，又不神之。"
                },
                {
                    "paragraph": "不礼宾。",
                    "zhushu": "丧降事也。"
                },
                {
                    "paragraph": "主人毕归，礼",
                    "zhushu": "宾所饮食，不可废也。礼，谓饔饩飨食。"
                },
                {
                    "paragraph": "宾，唯饔饩之受。",
                    "zhushu": "受正不受加也。"
                },
                {
                    "paragraph": "不贿，不礼玉，不赠。",
                    "zhushu": "丧杀礼，为之不备。"
                },
                {
                    "paragraph": "遭夫人、世子之丧，君不受，使大夫受于庙，其他如遭君丧。",
                    "zhushu": "夫人、世子死，君为丧主，使大夫受聘礼，不以凶接吉也。其他，谓礼所降。"
                },
                {
                    "paragraph": "遭丧，将命于大夫，主人长衣练冠以受",
                    "zhushu": "遭丧，谓主国君薨，夫人、世子死也。此三者，皆大夫摄主人。长衣素纯布衣也。去衰易冠，不以纯凶接纯吉也。吉时在里为中衣，中衣、长衣，继皆掩尺，表之曰深衣，纯袂寸半耳。君丧不言使大夫受，子未君，无使臣义也。"
                },
                {
                    "paragraph": "聘。君若薨于后，入竟则遂。",
                    "zhushu": "既接于主国君也。"
                },
                {
                    "paragraph": "赴者未至，则哭于巷，衰于馆。",
                    "zhushu": "未至，谓赴告主国君者也。哭于巷者，哭于巷门，未可为位也。衰于馆，未可以凶服出见人，其聘享之事，自若吉也。今文赴作讣。"
                },
                {
                    "paragraph": "受礼，",
                    "zhushu": "受饔饩也。"
                },
                {
                    "paragraph": "不受飨食。",
                    "zhushu": "亦不受加。"
                },
                {
                    "paragraph": "赴者至，则衰而出，",
                    "zhushu": "礼为隣国阙，于是可以凶服将事也。"
                },
                {
                    "paragraph": "唯稍受之。",
                    "zhushu": "稍禀食也。"
                },
                {
                    "paragraph": "归，执圭，复命于殡。升自西阶，不升堂。",
                    "zhushu": "复命于殡者，臣子之于君父，存亡同。"
                },
                {
                    "paragraph": "子即位，不哭。",
                    "zhushu": "将有告请之事。宜，清净也。不言世子者，君薨也。诸臣待之，亦皆如朝夕哭位。"
                },
                {
                    "paragraph": "辩复命，如聘，",
                    "zhushu": "自陈币至于上介，以公赐告，无劳。"
                },
                {
                    "paragraph": "子臣皆哭，",
                    "zhushu": "使者既复命，子与群臣皆哭。"
                },
                {
                    "paragraph": "与介入，北郷哭。",
                    "zhushu": "北郷哭新至。别于朝夕。"
                },
                {
                    "paragraph": "出，袒括发，",
                    "zhushu": "悲哀变于外，臣也。"
                },
                {
                    "paragraph": "入门右，即位踊。",
                    "zhushu": "从臣位。自哭至踊、如奔丧礼。"
                },
                {
                    "paragraph": "若有私丧，则哭于馆，衰而居，不飨食。",
                    "zhushu": "私丧，谓其父母哭于馆，衰而居，不敢以私丧自闻于主国。凶服于君之吉使。春秋传曰：大夫以君命出，闻丧，徐行而不反。"
                },
                {
                    "paragraph": "归，使众介先，衰而从之。",
                    "zhushu": "巳有齐斩之服，不忍显然趋于往来，其在道路，使介居前，归，又请反命，巳犹徐行随之。君纳之，乃朝服既，反命，出公门，释服哭而归，其佗如奔丧之礼。吉时道路深衣。"
                },
                {
                    "paragraph": "宾入竟而死，遂也。主人为之具而殡，",
                    "zhushu": "具谓始死至殡所当用。"
                },
                {
                    "paragraph": "介摄其命。",
                    "zhushu": "为致聘享之礼也。初时上介接闻命。"
                },
                {
                    "paragraph": "君吊，介为主人。",
                    "zhushu": "虽有臣子亲姻，犹不为主人。以介与宾并命于君，尊也。"
                },
                {
                    "paragraph": "主人归礼币必以用。",
                    "zhushu": "当中奠赠诸丧具之用，不必如宾礼。"
                },
                {
                    "paragraph": "介受宾礼，无辞也。",
                    "zhushu": "介受主国宾巳之礼，无所辞也。以其当陈之以反命也。有宾丧，嫌其辞之。"
                },
                {
                    "paragraph": "不飨食。归，介复命。柩止于门外。",
                    "zhushu": "门外，大门外也。必以柩造朝，达其忠心。"
                },
                {
                    "paragraph": "介卒复命，出，奉柩送之。君吊卒殡。",
                    "zhushu": "卒殡成节乃去。"
                },
                {
                    "paragraph": "若大夫介卒，亦如之。",
                    "zhushu": "不言上介者，小聘上介士也。"
                },
                {
                    "paragraph": "士介死，为之棺敛之，",
                    "zhushu": "不具佗衣物也。自以时服也。"
                },
                {
                    "paragraph": "君不吊焉。",
                    "zhushu": "主国君使人吊，不亲往。"
                },
                {
                    "paragraph": "若宾死，未将命，则既敛于棺，造于朝，介将命。",
                    "zhushu": "未将命，谓俟间之后也。以柩造朝，以巳至朝，志在达君命。"
                },
                {
                    "paragraph": "若介死，归复命，唯上介造于朝。若介死，虽士介，宾既复命。往卒殡，乃归。",
                    "zhushu": "往，谓送柩。"
                },
                {
                    "paragraph": "小聘曰问，不享，有献，不及夫人。主人不筵几，不礼面，不升。不郊劳。",
                    "zhushu": "记贬于聘，所以为小也。献，私献也。面，犹觌也。"
                },
                {
                    "paragraph": "其礼如为介。三介。",
                    "zhushu": "如为介，如为大聘上介。"
                },
                {
                    "paragraph": "记：",
                    "zhushu": ""
                },
                {
                    "paragraph": "久无事则聘焉。",
                    "zhushu": "事谓盟会之属。"
                },
                {
                    "paragraph": "若有故，则卒聘。束帛加书，将命，百名以上书于策，不及百名书于方。",
                    "zhushu": "故，谓灾患及时事相告请也。将犹致也。名，书文也，今谓之字。策，简也。方，板也。"
                },
                {
                    "paragraph": "主人使人与客读诸门外。",
                    "zhushu": "受其意既，聘享宾出而读之。读之不于内者，人稠处严，不得审悉。主人，国君也。人，内史也。书必玺之。"
                },
                {
                    "paragraph": "客将归，使大夫以其束帛反命于馆。",
                    "zhushu": "为书报也。"
                },
                {
                    "paragraph": "明日，君馆之。",
                    "zhushu": "既，报馆之书，问尚疾也。"
                },
                {
                    "paragraph": "既受行，出，遂见宰，问几月之资。",
                    "zhushu": "资，行用也。古者君臣谋密草创，未知所之，远近问行用，当知多少而已。古文资作赍。"
                },
                {
                    "paragraph": "使者既受行日，朝同位，",
                    "zhushu": "谓前夕币之间同位者。使者北面，介立于左，少退，别其处臣也。"
                },
                {
                    "paragraph": "出祖，释軷，祭酒脯，乃饮酒于其侧。",
                    "zhushu": "祖，始也。既受聘享之礼，行出国门，止陈车骑，释酒脯之奠于軷，为行始也。诗传曰：軷，道祭也。谓祭道路之神。春秋传曰：軷涉山川。然则軷，山行之名也。道路以险阻为难，是以委土为山，或伏牲其上，使者为軷祭酒脯。祈，告也。卿大夫处者，于是饯之，饮酒于其侧，礼毕，乘车轹之而遂行，舍于近郊矣。其牲犬羊可也。古文軷作祓。"
                },
                {
                    "paragraph": "所以朝天子。圭与缫皆九寸，剡上寸半，厚半寸，博三寸。缫三采六等，朱、白、苍。",
                    "zhushu": "圭，所执以为瑞节也。剡上，象天圜地方也。杂采曰缫。以韦衣木板，饰以三色，再就，所以荐玉重慎也。九寸，三公之圭也。古文缫或作藻，今文作璪。"
                },
                {
                    "paragraph": "问诸侯，朱绿缫八寸，",
                    "zhushu": "二采再就，降于天子也。于天子曰朝，于诸侯曰问，记之于聘，文互相备。"
                },
                {
                    "paragraph": "皆玄纁系，长尺，绚组。",
                    "zhushu": "采成文曰绚。系无事则以系玉，因以为饰，皆用五采组，上以玄，下以绛为地。今文绚作约。"
                },
                {
                    "paragraph": "问大夫之币，俟于郊，为肆，又赍皮马。",
                    "zhushu": "肆犹陈列也。赍犹付也。使者既受命，宰夫载问大夫之礼，待于郊，陈之为行列，至则以付之也。使者初行，舍于近郊，币云肆，马云赍，因其宜，亦互文也。不于朝付之者，辟君礼也。必陈列之者，不夕也。古文肆为肄。"
                },
                {
                    "paragraph": "辞无常，孙而说。",
                    "zhushu": "孙，顺也。大夫使，受命不受辞，辞必顺且说。"
                },
                {
                    "paragraph": "辞多则史，少则不达。",
                    "zhushu": "史谓策祝。"
                },
                {
                    "paragraph": "辞苟足以达，义之至也。",
                    "zhushu": "至，极也。今文至为砥。"
                },
                {
                    "paragraph": "辞曰：非礼也。敢对。曰：非礼也，敢辞。",
                    "zhushu": "辞，不受也。对，答问也。二者皆卒，曰敢。言不敢。"
                },
                {
                    "paragraph": "卿馆于大夫，大夫馆于士，士馆于工商。",
                    "zhushu": "馆者必于庙，不馆于敌者之庙，为大尊也。自官师以上，有庙有寝，工商则寝而巳。"
                },
                {
                    "paragraph": "管人为客，三日具沐，五日具浴，",
                    "zhushu": "管人，掌客馆者也。客，谓使者下及士介也。"
                },
                {
                    "paragraph": "飧不致，",
                    "zhushu": "不以束帛致命，草次馔飧具轻。"
                },
                {
                    "paragraph": "宾不拜，",
                    "zhushu": "以不致命。"
                },
                {
                    "paragraph": "沐浴而食之。",
                    "zhushu": "自㓗清尊主，国君赐也。记此重者，沐浴可知。"
                },
                {
                    "paragraph": "卿、大夫讶，大夫、士讶，士皆有讶。",
                    "zhushu": "卿使者，大夫上介也。士，众介也。讶主国君所使迎待宾者，如今使者护客。"
                },
                {
                    "paragraph": "宾即馆，讶将公命，",
                    "zhushu": "使巳迎待之命。"
                },
                {
                    "paragraph": "又见之以其挚。",
                    "zhushu": "又，复也。复以私礼见者，讶将舍于宾馆之外，宜相亲也。大夫讶者执鴈，士讶者执雉。"
                },
                {
                    "paragraph": "宾既，将公事，复见之以其挚。",
                    "zhushu": "既，巳也。公事聘享，问大夫，复报也。使者及上介执鴈，群介执雉，各以见其讶。"
                },
                {
                    "paragraph": "凡四器者，唯其所寳，以聘可也。",
                    "zhushu": "言国独以此为寳也。四器，谓圭、璋、璧、琮。"
                },
                {
                    "paragraph": "宗人授次，次以帷，少退于君之次。",
                    "zhushu": "主国之门外，诸侯及卿大夫之所使者，次位皆有常处。"
                },
                {
                    "paragraph": "上介执圭，如重授宾",
                    "zhushu": "慎之也。曲礼曰：凡执主器，执轻如不克。"
                },
                {
                    "paragraph": "宾，入门，皇，升堂让。将授，志趋",
                    "zhushu": "皇，自庄盛也。让谓举手平衡也。志犹念也。念趋谓审行步也。孔子之执圭，鞠躬如也，如不胜，上如揖，下如授，勃如战色，足蹜蹜如有循。古文皇皆作王。"
                },
                {
                    "paragraph": "授，如争承下，如送君还而后退。",
                    "zhushu": "重失队也。而后，犹然后也。"
                },
                {
                    "paragraph": "下阶，发气，怡焉，再三举足，又趋，",
                    "zhushu": "发气，舍息也。再三举足，自安定，乃复趋也。此云举足，则志趋卷遯而行也。孔子之升堂，鞠躬如也。屏气似不息者，出降一等，逞颜色，怡怡如也。没阶，趋进，翼如也。"
                },
                {
                    "paragraph": "及门，正焉，",
                    "zhushu": "容色复故，此皆心变，见于威仪。"
                },
                {
                    "paragraph": "执圭，入门，鞠躬焉，如恐失之。",
                    "zhushu": "记异说也。"
                },
                {
                    "paragraph": "及享，发气焉，盈容。",
                    "zhushu": "发舍气也。孔子之于享礼，有容色。"
                },
                {
                    "paragraph": "众介北面跄焉，",
                    "zhushu": "容貌舒扬。"
                },
                {
                    "paragraph": "私觌，愉愉焉。",
                    "zhushu": "容貌和敬。"
                },
                {
                    "paragraph": "出，如舒鴈",
                    "zhushu": "威仪自然而有行列，舒鴈鵞也。"
                },
                {
                    "paragraph": "皇。且行。入门，主敬。升堂，主慎。",
                    "zhushu": "复记执玉异说。"
                },
                {
                    "paragraph": "凡庭实，随入，左先，皮马相间可也。",
                    "zhushu": "随入不并行也。间，犹代也。上物有宜，君子不以所无为礼。畜兽同类，可以相代。古文间作干。"
                },
                {
                    "paragraph": "宾之币，唯马出，其余皆东。",
                    "zhushu": "马出当从廐也。余物皆东藏之内府。"
                },
                {
                    "paragraph": "多货则伤于德，",
                    "zhushu": "货，天地所化生，谓玉也。君子于玉比德焉。朝聘之礼，以为瑞节，重礼也。多之则是主于货，伤其为德。"
                },
                {
                    "paragraph": "币美则没礼。",
                    "zhushu": "币，人所造成，以自覆币，谓束帛也。爱之斯欲衣食之，君子之情也，是以享用币，所以副忠信，美之则是主于币，而礼之本意不见也。"
                },
                {
                    "paragraph": "贿在聘于贿。",
                    "zhushu": "贿，财也。于读曰为，言主国礼宾，当视宾之聘礼而为之财也。宾客者，主人所欲丰也。若苟丰之，是又伤财也。周礼曰：凡诸侯之交，各称其邦而为之币，以其币为之礼。古文贿皆作悔。"
                },
                {
                    "paragraph": "凡执玉，无藉者。袭",
                    "zhushu": "藉谓缫也。缫所以缊藉玉。"
                },
                {
                    "paragraph": "礼，不拜至。",
                    "zhushu": "以宾不于是始。至今文礼为醴。"
                },
                {
                    "paragraph": "醴尊于东箱，瓦大一，有丰。",
                    "zhushu": "瓦大瓦尊，丰承尊器。如豆而卑。"
                },
                {
                    "paragraph": "荐脯五，膱祭半膱，横之。",
                    "zhushu": "膱脯如版然者，或谓之脡，皆取直貌焉。"
                },
                {
                    "paragraph": "祭醴，再扱，始扱一祭，卒再祭。",
                    "zhushu": "卒，谓后扱。"
                },
                {
                    "paragraph": "主人之庭实，则主人遂以出。宾之，士讶受之。",
                    "zhushu": "此谓余三马也。左马宾，执以出矣。士，士介，从者。"
                },
                {
                    "paragraph": "既觌宾。若私献，奉献，将命。",
                    "zhushu": "时有珍异之物，或宾奉之，所以自序尊敬也，犹以君命致之。"
                },
                {
                    "paragraph": "𢷤者入告，出礼辞。",
                    "zhushu": "辞其献也。"
                },
                {
                    "paragraph": "宾东面坐奠献，再拜稽首。",
                    "zhushu": "送献不入者，奉物礼轻。"
                },
                {
                    "paragraph": "𢷤者东面坐取献，举以入告，出礼，请受。",
                    "zhushu": "东面坐取献者，以宜并受也。其取之由宾南，而自后右客也。"
                },
                {
                    "paragraph": "宾固辞。公答再拜。",
                    "zhushu": "拜受于宾也。固亦衍字。"
                },
                {
                    "paragraph": "𢷤者立于阈外以相拜，宾辟。",
                    "zhushu": "相賛也。古文阈为蹙。"
                },
                {
                    "paragraph": "𢷤者授宰夫于中庭。",
                    "zhushu": "东藏之既乃介觌。"
                },
                {
                    "paragraph": "若兄弟之国，则问夫人。",
                    "zhushu": "兄弟，谓同姓若昏姻甥舅有亲者。问犹遗也，谓献也。不言献者，变于君也。非兄弟，献不及夫人。"
                },
                {
                    "paragraph": "若君不见，",
                    "zhushu": "君有疾，若他故不见使者。"
                },
                {
                    "paragraph": "使大夫受，",
                    "zhushu": "受聘享也。大夫，上卿也。"
                },
                {
                    "paragraph": "自下听命。自西阶升受，负右房而立。宾降，亦降，",
                    "zhushu": "此仪如还圭然，而宾大夫易处耳。今文无而。"
                },
                {
                    "paragraph": "不礼。",
                    "zhushu": "辟，正。主也。"
                },
                {
                    "paragraph": "币之所及，皆劳，不释服。",
                    "zhushu": "以与宾接于君所，宾又请有事于已，不可以不速也。所不及者，下大夫未尝使者也。不劳者，以先是宾请有事于巳，同类既闻彼为礼所及则巳，往有嫌也。所以知及不及者，宾请有事，固曰某子某子。"
                },
                {
                    "paragraph": "赐饔，唯羹饪。筮一尸，若昭若穆。",
                    "zhushu": "羹饪，谓饪一牢也。肉谓之羹，唯是祭其先，大礼之盛者也。筮尸若昭若穆，容父在，父在则祭祖，父卒则祭祢。腥饩不祭，则士介不祭也。士之初行，不释币于祢，不祭可也。古文羹为羔，饪作腍。"
                },
                {
                    "paragraph": "仆为祝。祝曰：孝孙某，孝子某，荐嘉礼于皇祖某甫、皇考某子。",
                    "zhushu": "仆为祝者，大夫之臣摄官也。"
                },
                {
                    "paragraph": "如馈食之礼，",
                    "zhushu": "如少牢馈食之礼，不言少牢，今以大牢也。今文无之。"
                },
                {
                    "paragraph": "假器于大夫，",
                    "zhushu": "不敢以君之器为祭器。"
                },
                {
                    "paragraph": "朌肉及廋车。",
                    "zhushu": "朌，犹赋也。廋，廋人也。车，巾车也。二人掌视车马之官也。赋及之，明辩也。古文朌作纷。"
                },
                {
                    "paragraph": "聘日致饔，",
                    "zhushu": "急归大礼。"
                },
                {
                    "paragraph": "明日，问大夫。",
                    "zhushu": "不以残日问人，崇敬也。古文曰：问夫人也。"
                },
                {
                    "paragraph": "夕，夫人归礼",
                    "zhushu": "与君异日，下之也。今文归作馈。"
                },
                {
                    "paragraph": "既，致饔。旬而稍，宰夫始归。乘禽日，如其饔饩之数。",
                    "zhushu": "稍，禀食也。乘，谓乘行之禽也，谓鴈鹜之属。其归之以双为数，其宾与上介也。古文既为饩。"
                },
                {
                    "paragraph": "士中日则二双。",
                    "zhushu": "中，犹间也。不一日一双，大寡。不敬也。"
                },
                {
                    "paragraph": "凡献，执一双，委其余于面。",
                    "zhushu": "执一双以将命也。面，前也。其受之也，上介受以入告之，士举其余从之。宾不辞，拜受于庭。上介执之以相拜于门中，乃入授人。上介受亦如之。士介拜受于门外。"
                },
                {
                    "paragraph": "禽羞俶献。比",
                    "zhushu": "比，放也。其致之礼，如乘禽也。禽羞，谓成孰有齐和者。俶献，四时珍美新物也。俶，始也。言其始可献也。聘义谓之时赐。"
                },
                {
                    "paragraph": "归。大礼之日，既受饔饩，请观，",
                    "zhushu": "聘于是国，欲见其宗庙之好，百官之富，若尤尊大之焉。"
                },
                {
                    "paragraph": "讶帅之，自下门入，",
                    "zhushu": "帅，犹道也。从下门外入游观，非正也。"
                },
                {
                    "paragraph": "各以其爵，朝服。",
                    "zhushu": "此句似非其次，宜在凡致礼下，绝烂在此。"
                },
                {
                    "paragraph": "士无饔。无饔者无𢷤。",
                    "zhushu": "谓归饩也。"
                },
                {
                    "paragraph": "大夫不敢辞，君初为之辞矣。",
                    "zhushu": "此句亦非其次，宜在明日问大夫之下。"
                },
                {
                    "paragraph": "凡致礼。皆用其飨之加笾豆。",
                    "zhushu": "凡致礼，谓君不亲飨宾及上介，以酧币致其礼也。其，其宾与上介也。加笾豆，谓其实也，亦实于罋筐。飨礼今亡。"
                },
                {
                    "paragraph": "无饔者，无飨礼。",
                    "zhushu": "士介。无飨礼。"
                },
                {
                    "paragraph": "凡饩，大夫黍、粱、稷、筐。五斛。",
                    "zhushu": "谓大夫饩。宾，上介也。器寡而大略。"
                },
                {
                    "paragraph": "既。将公事，宾请归。",
                    "zhushu": "谓巳问大夫，事毕请归，不敢自专，谦也。主国留之，飨食燕献无日数，尽殷勤也。"
                },
                {
                    "paragraph": "凡宾拜于朝，讶听之。",
                    "zhushu": "拜，拜赐也。唯稍不拜。"
                },
                {
                    "paragraph": "燕，则上介为宾，宾为苟敬。",
                    "zhushu": "飨食，君亲为主，尊宾也。燕私乐之礼，崇恩杀敬也。宾不欲主君复举礼事，礼已，于是辞为宾。君听之，从诸公之席，命为苟敬。苟敬者，主人所以小敬也。更降迎其介以为宾。介，大夫也。虽为宾，犹卑于君，君则不与亢礼也。主人所以致敬者，自敌以上。"
                },
                {
                    "paragraph": "宰夫献",
                    "zhushu": "为主人代公献。"
                },
                {
                    "paragraph": "无行，则重贿。反币，",
                    "zhushu": "无行，谓独来复无所之也。必重其贿与反币者，使者归，以得礼多为荣，所以盈聘君之意也。反币，谓礼玉、束帛、乘皮，所以报聘君之享礼也。昔秦康公使西乞术聘于鲁，辞孙而说襄仲曰：不有君子，其能国乎？厚贿之。此谓重贿反币者也。今文曰贿反币。"
                },
                {
                    "paragraph": "曰：子以君命在寡君，寡君拜君命之辱。",
                    "zhushu": "此賛君拜聘享辞也。在，存也。"
                },
                {
                    "paragraph": "君以社稷故，在寡小君。拜",
                    "zhushu": "此賛拜夫人聘享辞也。言君以社稷故者，夫人与君体敌，不敢当其惠也。其卒亦曰寡君拜命之辱。"
                },
                {
                    "paragraph": "君贶寡君，延及二三老，拜。",
                    "zhushu": "此賛拜问大夫之辞。贶，赐也。大夫曰老。"
                },
                {
                    "paragraph": "又拜送",
                    "zhushu": "拜送宾也。其辞盖云子将有行，寡君敢拜送百拜。聘享至此，亦非其次，宜承上君馆之下。"
                },
                {
                    "paragraph": "宾于馆堂楹闲，释四皮束帛。宾不致，主人不拜。",
                    "zhushu": "宾将遂去是馆，留礼以礼主人，所以谢之也。不致不拜，不以将别崇新敬也。"
                },
                {
                    "paragraph": "大夫来使，无罪，飨之，",
                    "zhushu": "乐与嘉宾为礼。"
                },
                {
                    "paragraph": "过则饩之。",
                    "zhushu": "饩之腥，致其牢礼也。其致之辞，不云君之有故耳。聘义曰：使者聘而误，主君不亲飨食，所以愧厉之也。不言罪者，罪将执之。"
                },
                {
                    "paragraph": "其介为介。",
                    "zhushu": "飨宾，有介者。宾尊，行敌礼也。"
                },
                {
                    "paragraph": "有大客后至，则先客不飨食，致之。",
                    "zhushu": "卑不与尊者齐礼。"
                },
                {
                    "paragraph": "唯大聘有几筵，",
                    "zhushu": "谓受聘享时也。小聘轻，虽受于庿，不为神位。"
                },
                {
                    "paragraph": "十斗曰斛，十六斗曰䉤，十䉤曰秉，",
                    "zhushu": "秉，十六斛。今江淮之间量名有为䉤者。今文䉤为逾。"
                },
                {
                    "paragraph": "二百四十斗。",
                    "zhushu": "谓一车之米，秉有五䉤。"
                },
                {
                    "paragraph": "四秉曰筥，",
                    "zhushu": "此秉谓刈禾盈手之秉也。筥，穧名也。若今莱易之闲，刈稻聚把，有名为筥者。诗云：彼有遗秉。又云：此有不敛穧。"
                },
                {
                    "paragraph": "十筥曰稯，十稯曰秅，四百秉为一秅。",
                    "zhushu": "一车之禾三秅为千二百秉三百筥三十稯也古文稯作緵"
                }
            ]
        },
        {
            "name": "公食大夫礼第九",
            "paragraphs": [
                {
                    "paragraph": "公食大夫礼第九",
                    "zhushu": "",
                    "type": 1
                },
                {
                    "paragraph": "公食大夫之礼。",
                    "zhushu": ""
                },
                {
                    "paragraph": "使大夫戒，各以其爵。",
                    "zhushu": "戒，犹告也。告之必使同班，敌者易以相亲敬。"
                },
                {
                    "paragraph": "上介出请，入告，",
                    "zhushu": "问所以为来事。"
                },
                {
                    "paragraph": "三辞。",
                    "zhushu": "为既先受赐，不敢当。"
                },
                {
                    "paragraph": "宾出，拜辱。",
                    "zhushu": "拜使者屈辱来迎已。"
                },
                {
                    "paragraph": "大夫不答拜，将命。",
                    "zhushu": "不答拜，为人使也。将，犹致也。"
                },
                {
                    "paragraph": "宾再拜稽首。",
                    "zhushu": "受命。"
                },
                {
                    "paragraph": "大夫还，",
                    "zhushu": "复于君。"
                },
                {
                    "paragraph": "宾不拜送，遂从之。",
                    "zhushu": "不拜送者，为从之不终事。"
                },
                {
                    "paragraph": "宾朝服即位于大门外，如聘",
                    "zhushu": "于是朝服，则初时玄端。如聘，亦入于次俟。"
                },
                {
                    "paragraph": "即位具。",
                    "zhushu": "主人也。𢷤者俟君于大门外。𨜮大夫、士序，及宰夫具其馔物，皆于庙门之外。"
                },
                {
                    "paragraph": "羹定。",
                    "zhushu": "肉谓之羹。定，犹孰也。著之者，不以为节。"
                },
                {
                    "paragraph": "甸人陈鼎七，当门，南面，西上。设扃鼏，鼏若束若编。",
                    "zhushu": "七鼎，一大牢也。甸人，蒙宰之属，兼亨人者。南面西上，以其为宾，统于外也。扃，鼎扛，所以举之者也。凡鼎鼏，盖以茅为之，长则束本，短则编其中央。今文“扃”作“铉”，古文“鼏”皆作“宻”。"
                },
                {
                    "paragraph": "设洗如飨。",
                    "zhushu": "必如飨者，先飨后食，如其近者也。飨礼亡，燕礼则设洗于阼阶东南。古文“飨”或作“乡”。"
                },
                {
                    "paragraph": "小臣具盘匜，在东堂下。",
                    "zhushu": "为公盥也。公尊，不就洗。小臣于小宾客飨食，掌正君服位。"
                },
                {
                    "paragraph": "宰夫设筵，加席几，",
                    "zhushu": "设筵于户西，南面而左几。公不宾至授几者，亲设湆酱，可以畧此。"
                },
                {
                    "paragraph": "无尊。",
                    "zhushu": "主于食，不献酬。"
                },
                {
                    "paragraph": "饮酒，浆饮，俟于东房。",
                    "zhushu": "饮酒，清酒也。浆饮，酨浆也。其俟，奠于丰上也。饮酒先言饮，明非献酬之酒也。浆饮先言“浆”，别于六饮也。"
                },
                {
                    "paragraph": "凡宰夫之具，馔于东房。",
                    "zhushu": "凡，非一也。饮食之具，宰夫所掌也。酒浆不在凡中者，虽无尊，犹嫌在堂。"
                },
                {
                    "paragraph": "公如宾服，迎宾于大门内。",
                    "zhushu": "不出大门，降于国君。"
                },
                {
                    "paragraph": "大夫纳宾。",
                    "zhushu": "大夫，谓上𢷤也。纳宾，以公命。"
                },
                {
                    "paragraph": "宾入门左，公再拜。宾辟，再拜稽首。",
                    "zhushu": "左，西方，宾位也。辟，逡遁，不敢当君拜也。"
                },
                {
                    "paragraph": "公揖入，宾从。",
                    "zhushu": "揖入，道之。"
                },
                {
                    "paragraph": "及庙门，公揖入。",
                    "zhushu": "庙，祢庙也。"
                },
                {
                    "paragraph": "宾入，三揖，",
                    "zhushu": "毎曲揖，及当碑揖，相人偶。"
                },
                {
                    "paragraph": "至于阶，三让。",
                    "zhushu": "让先升。"
                },
                {
                    "paragraph": "公升二等，宾升。",
                    "zhushu": "远下人君。"
                },
                {
                    "paragraph": "大夫立于东夹南，西面北上。",
                    "zhushu": "东夹南，东西节也。取节于夹，明东于堂。"
                },
                {
                    "paragraph": "士立于门东，北面西上。",
                    "zhushu": "统于门者，非其正位，辟宾在此。"
                },
                {
                    "paragraph": "小臣东堂下，南面西上。宰东夹北，西面南上。",
                    "zhushu": "宰，宰夫之属也。古文无“南上”。"
                },
                {
                    "paragraph": "内官之士在宰东北，西面南上。",
                    "zhushu": "夫人之官，内宰之属也。自𨜮大夫至此，不先即位，从君而入者，明助君飨食宾自无事。"
                },
                {
                    "paragraph": "介门西，北面西上。",
                    "zhushu": "西上，自统于宾也。然则承𢷤以下立于士西。少进，东上。"
                },
                {
                    "paragraph": "公当楣北乡，至再拜。宾降也，公再拜。",
                    "zhushu": "楣谓之梁。至再拜者，兴礼俟宾，嘉其来也。公再拜，宾降矣。"
                },
                {
                    "paragraph": "宾西阶东，北面答拜。",
                    "zhushu": "西阶东，少就主君，敬也。"
                },
                {
                    "paragraph": "𢷤者辞。",
                    "zhushu": "辞拜于下。"
                },
                {
                    "paragraph": "拜也，公降一等，辞曰：“寡君从子，虽将拜，兴也。”",
                    "zhushu": "宾降，再拜，公降，𢷤者释辞矣。宾犹降，终其再拜稽首。兴，起也。"
                },
                {
                    "paragraph": "宾栗阶升，不拜。",
                    "zhushu": "自以已拜也。栗，实栗也。不拾级连步，趋主国君之命，不拾级而下曰辵。"
                },
                {
                    "paragraph": "命之，成拜，阶上北面再拜稽首。",
                    "zhushu": "宾降拜，主君辞之。宾虽终拜，于主君之意犹为不成。"
                },
                {
                    "paragraph": "士举鼎，去鼏于外，次入，陈鼎于碑南，南面西上。右人抽扃，坐奠于鼎西，南顺，出自鼎西。左人待载。",
                    "zhushu": "入由东，出由西，明为宾也。今文“奠”为“委”，古文“待”为“持”。"
                },
                {
                    "paragraph": "雍人以俎入，陈于鼎南。旅人南面加匕于鼎，退。",
                    "zhushu": "旅人，雍人之属，旅食者也。雍人言“入”，旅人言“退”，文互相备也。出入之由，亦如举鼎者。匕俎毎器一人，诸侯官多也。"
                },
                {
                    "paragraph": "大夫长盥，洗东南，西面北上，序进盥。退者与进者交于前。卒盥，序进，南面。七",
                    "zhushu": "长，以长幼也。序，犹更也。前，洗南。"
                },
                {
                    "paragraph": "载者西面。",
                    "zhushu": "载者，左人也。亦序自鼎东，西面于其前。大夫七则载之。"
                },
                {
                    "paragraph": "鱼、腊饪。",
                    "zhushu": "饪，孰也。食礼宜孰。飨有腥者。"
                },
                {
                    "paragraph": "载体进奏。",
                    "zhushu": "体，谓牲与腊也。奏，谓皮肤之理也。进其理，本在前。下大夫体七个。"
                },
                {
                    "paragraph": "鱼七，缩俎，𥨊右。",
                    "zhushu": "右，首也。𥨊右，进鬐也。乾鱼近膄，多骨鲠。"
                },
                {
                    "paragraph": "膓胃七，同俎。",
                    "zhushu": "以其同类也，不异其牛羊膄贱也。此俎实凡二十八。"
                },
                {
                    "paragraph": "伦肤七。",
                    "zhushu": "伦，理也，谓精理滑脆者。今文“伦”或作“论”。"
                },
                {
                    "paragraph": "膓、胃、肤皆横诸俎，垂之。”",
                    "zhushu": "顺其在牲之性也。膓胃垂及俎拒。"
                },
                {
                    "paragraph": "大夫既匕，匕奠于鼎，逆退，复位。",
                    "zhushu": "事毕，宜由便也。士匕载者，又待设俎。"
                },
                {
                    "paragraph": "公降盥，",
                    "zhushu": "将设酱。"
                },
                {
                    "paragraph": "宾降，公辞。",
                    "zhushu": "辞其从已。"
                },
                {
                    "paragraph": "卒盥，公壹揖壹让，公升，宾升。",
                    "zhushu": "揖让皆壹，杀于初。古文“壹”皆作“一”。"
                },
                {
                    "paragraph": "宰夫自东房授醯酱，",
                    "zhushu": "授，授公也。醯酱，以醯和酱。"
                },
                {
                    "paragraph": "公设之。",
                    "zhushu": "以其为馔本。"
                },
                {
                    "paragraph": "宾辞，北面坐迁而东迁所。”",
                    "zhushu": "东迁所，奠之东侧，其故处。"
                },
                {
                    "paragraph": "公立于序内，西乡。",
                    "zhushu": "不立阼阶上，示亲馔。"
                },
                {
                    "paragraph": "“宾立于阶西，疑立。",
                    "zhushu": "不立阶上，以主君离阼也。疑，正立也，自定之貌。今文曰“西阶”。"
                },
                {
                    "paragraph": "宰夫自东房荐豆六，设于酱东，西上：韭菹以东醓醢、昌本；昌本南麋臡，以西菁菹、鹿臡。",
                    "zhushu": "醓醢，醢有醓。昌本，昌蒲本，菹也。醢有骨谓之臡。菁，蓂菁，菹也。今文“臡”皆作“麋”。"
                },
                {
                    "paragraph": "士设俎于豆南，西上：牛、羊、豕，鱼在牛南，腊、膓胃亚之，",
                    "zhushu": "亚，次也。不言䋫错，俎尊也。"
                },
                {
                    "paragraph": "肤以为特。",
                    "zhushu": "直豕与膓胃东也。特肤者，出下牲，贱。"
                },
                {
                    "paragraph": "旅人取匕，甸人举鼎，顺出，奠于其所。",
                    "zhushu": "以其空也。其所，谓当门。"
                },
                {
                    "paragraph": "宰夫设黍稷六簋于俎西，二以并，东北上。黍当牛俎，其西稷，错以终南陈。",
                    "zhushu": "并，并也。今文曰“并”。古文“簋”皆作“轨”。"
                },
                {
                    "paragraph": "大羹湆，不和，实于镫。宰右执镫，左执盖，由门入，升自阼阶，尽阶，不升堂，授公，以盖降，出，入反位。",
                    "zhushu": "大羹湆，煑肉汁也，大古之羹。不和，无盐菜。瓦豆谓之镫。宰谓大宰，宰夫之长也。有盖者，馔自外入，为风尘。今文“湆”为“汁”，又曰“入门自阼阶”，无“升”。"
                },
                {
                    "paragraph": "公设之于酱西，宾辞，坐迁之。",
                    "zhushu": "亦东迁所。"
                },
                {
                    "paragraph": "宰夫设铏四于豆西，东上，牛以西羊，羊南豕，豕以东牛。",
                    "zhushu": "铏，菜和羹之器。"
                },
                {
                    "paragraph": "饮酒，实于觯，加于丰。",
                    "zhushu": "丰，所以承觯者也，如豆而卑。"
                },
                {
                    "paragraph": "宰夫右执觯，左执丰，进设于豆东。",
                    "zhushu": "食有酒者，优宾也。设于豆东，不举也。燕礼记曰：“凡奠者于左。”。"
                },
                {
                    "paragraph": "宰夫东面坐启簋会，各郤于其西。",
                    "zhushu": "会，簋盖也，亦一一合郤之，各当其簋之西。"
                },
                {
                    "paragraph": "赞者负东房，南面告具于",
                    "zhushu": ""
                },
                {
                    "paragraph": "公。",
                    "zhushu": "负东房，负房户而立也。南面者，欲得乡公与宾也。"
                },
                {
                    "paragraph": "公再拜，揖食。",
                    "zhushu": "再拜，拜宾馔具。"
                },
                {
                    "paragraph": "宾降拜，",
                    "zhushu": "答公拜。"
                },
                {
                    "paragraph": "公辞。宾升，再拜稽首。",
                    "zhushu": "不言成拜，降未拜。"
                },
                {
                    "paragraph": "宾升席，坐取韭菹，以辩擩于醢，上豆之间祭。",
                    "zhushu": "擩，犹染也。今文无“于”。"
                },
                {
                    "paragraph": "赞者东面坐取黍，实于左手，辩，又取稷，辩，反于右手，兴以授宾。宾祭之。",
                    "zhushu": "取授以右手，便也。宾亦兴受，坐祭之于豆祭也。独云赞兴，优宾也。少仪曰：“受立，授立，不坐。”。"
                },
                {
                    "paragraph": "三牲之肺不离，赞者辩取之，壹以授宾。",
                    "zhushu": "肺不离者，刌之也。不言刌，刌则祭肺也。此举肺不离而刌之，便宾祭也。祭离肺者，绝肺祭也。壹，犹稍也。古文“壹”作“一”。"
                },
                {
                    "paragraph": "宾兴受，坐祭，",
                    "zhushu": "于是云“宾兴受，坐祭”，重牲也。宾亦每肺兴受，祭于豆祭。"
                },
                {
                    "paragraph": "捝手，扱上铏以柶，辩擩之，上铏之间祭。",
                    "zhushu": "扱以柶，扱其铏菜也。捝，拭也，拭以巾。"
                },
                {
                    "paragraph": "祭饮酒于上豆之间。鱼、腊、酱、湆不祭。",
                    "zhushu": "不祭者，非食物之盛者。"
                },
                {
                    "paragraph": "宰夫授公饭粱，公设之于湆西。宾北面辞，坐迁之。",
                    "zhushu": "既告具矣，而又设此，殷勤之加也。“迁之”，迁而西之，以其东上也。"
                },
                {
                    "paragraph": "公与宾皆复初位。",
                    "zhushu": "“位”，序内阶西。"
                },
                {
                    "paragraph": "宰夫膳稻于粱西。",
                    "zhushu": "“膳”，犹进也，进稻粱者以簠。"
                },
                {
                    "paragraph": "士羞庶羞，皆有大盖，执豆如宰。",
                    "zhushu": "“羞”，进也。“庶”，众也。进众，珍味可进者也。“大”，以肥美者特为脔，所以祭也。鱼或谓之“膴”，膴，大也。唯醢酱无大。“如宰”，如其进大羹湆。右执豆，左执盖。"
                },
                {
                    "paragraph": "先者反之，由门入，升自西阶。",
                    "zhushu": "庶羞多，羞人不足，则相授于阶上，复出取也。"
                },
                {
                    "paragraph": "先者一人升，设于稻南簋西，间容人，",
                    "zhushu": "簋西，黍稷西也。必言稻南者，明庶羞加，不与正豆并也。“间容人”者，宾当从间往来也。"
                },
                {
                    "paragraph": "旁四列，西北上。",
                    "zhushu": "不统于正馔者，虽加，自是一礼，是所谓羹胾中别。"
                },
                {
                    "paragraph": "膷以东臐、膮、牛炙；",
                    "zhushu": "膷、臐、膮，今时臛也。牛曰膷，羊曰臐，豕曰膮，皆香美之名也。古文“膷”作“香”，“臐”作“薰”。"
                },
                {
                    "paragraph": "炙南醢，以西牛胾、醢、牛鮨；",
                    "zhushu": "先设醢，䋫之以次也。内则谓鮨为鲙，然则鲙用鮨。今文“鮨”作“鳍”。"
                },
                {
                    "paragraph": "鮨南羊炙，以东羊胾、醢、豕炙；炙南醢，以西豕胾、芥酱、鱼脍。",
                    "zhushu": "“芥酱”，芥实酱也。内则曰：“脍，春用葱，秋用芥。”。"
                },
                {
                    "paragraph": "众人腾羞者，尽阶，不升堂，授，以盖降，出。",
                    "zhushu": "腾，当作媵。媵，送也。授，授先者一人。"
                },
                {
                    "paragraph": "赞者负东房，告备于公。",
                    "zhushu": "随告庶羞具者，以其异馔。"
                },
                {
                    "paragraph": "赞升宾。",
                    "zhushu": "以公命命宾升席。"
                },
                {
                    "paragraph": "宾坐席末，取粱即稻，祭于酱湆间。",
                    "zhushu": "即，就也。祭稻粱不以豆祭，祭宜加于加。"
                },
                {
                    "paragraph": "赞者北面坐，辩取庶羞之大，兴，一以授宾。宾受，兼壹祭之。",
                    "zhushu": "壹壹受之，而兼一祭之，庶羞轻也。自祭之于膷、臐之间，以异馔也。"
                },
                {
                    "paragraph": "宾降拜，",
                    "zhushu": "拜庶羞。"
                },
                {
                    "paragraph": "公辞。宾升，再拜稽首。公答再拜。",
                    "zhushu": ""
                },
                {
                    "paragraph": "宾北面自间坐，左拥簋粱，右执湆以降。",
                    "zhushu": "“自间坐”，由两馔之间也。拥，抱也。必取粱者，公所设也。以之降者，堂尊处，欲食于阶下然也。"
                },
                {
                    "paragraph": "公辞。宾西面坐奠于阶西，东面对，西面坐取之，栗阶升，北面反奠于其所，降辞公。",
                    "zhushu": "奠而后对，成其意也。降辞公，敬也。必辞公者，为其尊而亲临己食。侍食，赞者之事。"
                },
                {
                    "paragraph": "公许。宾升。公揖，退于箱。",
                    "zhushu": "箱，东夹之前，俟事之处。"
                },
                {
                    "paragraph": "𢷤者退，负东塾而立。",
                    "zhushu": "无事。"
                },
                {
                    "paragraph": "宾坐，遂卷加席。公不辞。",
                    "zhushu": "赞者以告公，公听之。重来优宾。"
                },
                {
                    "paragraph": "宾三饭以湆酱。",
                    "zhushu": "毎饭歠湆，以肴擩酱，食正馔也。三饭而止，君子食不求饱。不言其肴，优宾。"
                },
                {
                    "paragraph": "宰夫执觯浆饮，与其丰以进。",
                    "zhushu": "此进漱也，非为卒食，为将有事，缘宾意欲自洁清。"
                },
                {
                    "paragraph": "宾捝手，兴受。",
                    "zhushu": "受觯。"
                },
                {
                    "paragraph": "宰夫设其丰于稻西。",
                    "zhushu": "酒在东，浆在西，是所谓左酒右浆。"
                },
                {
                    "paragraph": "庭实设",
                    "zhushu": "乘皮。"
                },
                {
                    "paragraph": "实，坐祭，遂饮，奠于丰上。",
                    "zhushu": "饮，漱。"
                },
                {
                    "paragraph": "公受宰夫束帛以侑，西乡立。",
                    "zhushu": "束帛，十端帛也。侑，犹劝也。主国君以为食宾殷勤之意未至，复发币以劝之，欲用深安宾也。西乡立，序内位也。受束帛于序端。"
                },
                {
                    "paragraph": "宾降筵，北面。",
                    "zhushu": "以君将有命也。北面于西阶上。"
                },
                {
                    "paragraph": "𢷤者进相币。",
                    "zhushu": "为君释币辞于宾。"
                },
                {
                    "paragraph": "宾降，辞币，升听命，",
                    "zhushu": "降辞币，主国君又命之。升听命。释许辞。"
                },
                {
                    "paragraph": "降拜。",
                    "zhushu": "当拜受币。"
                },
                {
                    "paragraph": "公辞。宾升，再拜稽首，受币，当东楹，北面，",
                    "zhushu": "主国君南面授之。当东楹者，欲得君行一，臣行二也。"
                },
                {
                    "paragraph": "退，西楹西，东面立。",
                    "zhushu": "俟主国君送币也。退不负序，以将降。"
                },
                {
                    "paragraph": "公壹拜，宾降也。公再拜。",
                    "zhushu": "宾不敢俟成拜。"
                },
                {
                    "paragraph": "介逆出。",
                    "zhushu": "以宾事毕。"
                },
                {
                    "paragraph": "宾北面揖，执庭实以出。",
                    "zhushu": "揖执者，示亲受。"
                },
                {
                    "paragraph": "公降立。",
                    "zhushu": "俟宾反。"
                },
                {
                    "paragraph": "上介受宾币，从者讶受皮。",
                    "zhushu": "从者，府、史之属。讶，迎也。今文曰“梧受”。"
                },
                {
                    "paragraph": "宾入门左，没霤，北面再拜稽首。",
                    "zhushu": "便退则食礼未卒，不退则嫌，更入行拜，若欲从此退。"
                },
                {
                    "paragraph": "公辞，",
                    "zhushu": "止其拜，使之卒食。"
                },
                {
                    "paragraph": "揖让如初，",
                    "zhushu": "如初入也。"
                },
                {
                    "paragraph": "升。宾再拜稽首，公答再拜。",
                    "zhushu": "宾拜，拜主国君之厚意。宾揖，介入，复位。"
                },
                {
                    "paragraph": "宾降辞公如初。",
                    "zhushu": "将复食。"
                },
                {
                    "paragraph": "宾升，公揖，退于箱。宾卒食，会饭，三饮，",
                    "zhushu": "卒，已也。已食会饭，三潄浆也。会饭，谓黍稷也。此食黍稷，则初时食稻粱。"
                },
                {
                    "paragraph": "不以酱湆；",
                    "zhushu": "不复用正馔也。初时食加饭用正馔，此食正饭用庶羞，互相后也。后言湆，或时后用。"
                },
                {
                    "paragraph": "捝手，兴，北面坐取粱与酱以降；西面坐奠于阶西，",
                    "zhushu": "示亲彻也。不以出者，非所当得，又以已得侑币。"
                },
                {
                    "paragraph": "东面再拜稽首。",
                    "zhushu": "卒食拜也。不北面者，异于辞。"
                },
                {
                    "paragraph": "公降，再拜。",
                    "zhushu": "答之也。不辞之使升堂，明礼有终。"
                },
                {
                    "paragraph": "介迎出。宾出，公送于大门内，再拜。宾不顾。",
                    "zhushu": "初来揖让，而退不顾，退礼畧也，示难进易退之义。𢷤者以宾不顾告公，公乃还也。"
                },
                {
                    "paragraph": "有司卷三牲之俎，归于宾馆，",
                    "zhushu": "卷，犹收也，无遗之辞也。三牲之俎，正馔尤尊，尽以归宾，尊之至也。归俎者，实于篚，他时有所释，故。"
                },
                {
                    "paragraph": "鱼腊不与。",
                    "zhushu": "以三牲之俎无所释故也。礼之有余为施惠。不言膓胃、肤者，在鱼、腊下，不与可知也。古文“与”作“豫”。"
                },
                {
                    "paragraph": "明日，宾朝服拜赐于朝，拜食与侑币，皆再拜稽首，",
                    "zhushu": "朝，谓大门外。"
                },
                {
                    "paragraph": "讶听之。”",
                    "zhushu": "受其言，入告出报也。此下大夫有士讶。"
                },
                {
                    "paragraph": "“上大夫八豆，八簋，六铏，九俎，鱼、腊皆二俎；",
                    "zhushu": "记公食上大夫异于下大夫之数。豆加葵菹、蜗醢，四四为列；俎加鲜鱼、鲜腊，三三为列，无特。"
                },
                {
                    "paragraph": "鱼、膓胃，伦肤，若九，若十有一。”下大夫则若七若九。",
                    "zhushu": "此以命数为差也。九，谓再命者也。十一，谓三命者也。七，谓一命者也。九或上或下者，再命谓小国之𨜮，次国之大夫也。𨜮则曰上，大夫则曰下。大国之孤视子男。"
                },
                {
                    "paragraph": "庶羞，西东毋过四列。",
                    "zhushu": "谓上下大夫也。古文“毋”为“无”。"
                },
                {
                    "paragraph": "上大夫庶羞二十，加于下大夫以雉、兔、鹑、鴽。",
                    "zhushu": "鴽无。毋。"
                },
                {
                    "paragraph": "若不亲食，",
                    "zhushu": "谓主国君有疾病若他故。"
                },
                {
                    "paragraph": "使大夫各以其爵，朝服以侑币致之。”",
                    "zhushu": "执币以将命。"
                },
                {
                    "paragraph": "豆实，实于罋，陈于楹外，二以并，北陈。簋实，实于篚，陈于楹内两楹间，二以并，南陈。",
                    "zhushu": "陈罋筐于㨕间者，象授受于堂中也。南北相当，以食馔同列耳。罋北陈者，变于食。罋数如豆。醢芥酱从焉。筐米四。今文“并”作“并”。"
                },
                {
                    "paragraph": "庶羞陈于碑内，",
                    "zhushu": "生鱼也，鱼腊从焉。上大夫加鲜鱼、鲜腊、雉、兔、鹑、鴽。不陈于堂，辟正馔。"
                },
                {
                    "paragraph": "庭实陈于碑外，",
                    "zhushu": "执乘皮者也。不参分庭一在南者，以言归，且近内。"
                },
                {
                    "paragraph": "牛、羊、豕陈于门内西方，东上。",
                    "zhushu": "为其践污馆庭，使近外。"
                },
                {
                    "paragraph": "宾朝服以受，如受饔礼，",
                    "zhushu": "朝服，食礼轻也。"
                },
                {
                    "paragraph": "无𢷤。",
                    "zhushu": "以已本宜往。"
                },
                {
                    "paragraph": "“明日，宾朝服以拜赐于朝，讶听命。",
                    "zhushu": "赐亦谓食侑币。"
                },
                {
                    "paragraph": "大夫相食，亲戒，速。",
                    "zhushu": "记异于君者也。速，召也。先就告之归具。既具，复自召之。"
                },
                {
                    "paragraph": "迎宾于门外，拜至，皆如飨拜。",
                    "zhushu": "飨，大夫相飨之礼也。今亡。古文“飨”或作“乡”。"
                },
                {
                    "paragraph": "降盥。受酱、湆、侑币束锦也，皆自阼阶降堂受，授者升一等，",
                    "zhushu": "皆者，谓受酱、受湆、受币也。侑用束锦，大夫文也。降堂，谓止阶上。今文无“束”。"
                },
                {
                    "paragraph": "宾止也。",
                    "zhushu": "主人三降，宾不从。"
                },
                {
                    "paragraph": "宾执粱与湆，之西序端。",
                    "zhushu": "不敢食于尊处。"
                },
                {
                    "paragraph": "主人辞，宾反之。卷加席，主人辞，宾反之。辞币，降一等，主人从。",
                    "zhushu": "从，辞宾降。"
                },
                {
                    "paragraph": "受侑币，再拜稽首。主人送币，亦然。",
                    "zhushu": "敌也。"
                },
                {
                    "paragraph": "辞于主人，降一等，主人从。",
                    "zhushu": "辞，谓辞其临已食。"
                },
                {
                    "paragraph": "卒食，彻于西序端，",
                    "zhushu": "亦亲彻。"
                },
                {
                    "paragraph": "东面再拜，降出。",
                    "zhushu": "拜，亦拜卒食。"
                },
                {
                    "paragraph": "其他皆如公食大夫之礼。”",
                    "zhushu": ""
                },
                {
                    "paragraph": "“若不亲食，则公作大夫朝服以侑币致之。",
                    "zhushu": "作，使也。大夫有故，君必使其同爵者为之致礼。列国之宾来，荣辱之事君臣同。"
                },
                {
                    "paragraph": "宾受于堂，无傧。”",
                    "zhushu": "与受君礼同。"
                },
                {
                    "paragraph": "记：",
                    "zhushu": ""
                },
                {
                    "paragraph": "“不宿戒，",
                    "zhushu": "食礼轻也。此所以不宿戒者，谓前期三日之戒。申戒为宿，谓前期一日。"
                },
                {
                    "paragraph": "戒不速。",
                    "zhushu": "食宾之朝，夙兴戒之，宾则从戒者而来，不复召。"
                },
                {
                    "paragraph": "不授几，",
                    "zhushu": "异于醴也。"
                },
                {
                    "paragraph": "无阼席。",
                    "zhushu": "公不坐。"
                },
                {
                    "paragraph": "亨于门外东方。",
                    "zhushu": "必于门外者，大夫之事也。东方者，主阳。"
                },
                {
                    "paragraph": "司宫具几与蒲筵常，缁布纯；加萑席寻，玄帛纯，皆卷自末。",
                    "zhushu": "司宫，大宰之属，掌宫庙者也。丈六尺曰常，半常曰寻。纯，缘也。萑，细苇也。末，经所终，有以识之。必长筵者，以有左右馔也。今文“萑”皆为“莞”。"
                },
                {
                    "paragraph": "宰夫筵，出自东房。",
                    "zhushu": "筵本在房，宰夫敷之也。天子、诸侯左右房。"
                },
                {
                    "paragraph": "宾之乘车在大门外西方，北面立。",
                    "zhushu": "宾车不入门，广敬也。凡宾即朝，中道而往，将至，下行，而后车还立于西方。宾及位而止，北面𨜮。大夫之位当车前。凡朝位，宾主之间各以命数为远近之节也。"
                },
                {
                    "paragraph": "铏芼，牛霍，羊苦，豕薇，皆有滑。",
                    "zhushu": "藿，豆叶也。苦，苦荼也。滑，堇荁之属。今文“苦”为“苄”。"
                },
                {
                    "paragraph": "赞者盥，从俎升。",
                    "zhushu": "俎，其所有事。"
                },
                {
                    "paragraph": "簠有盖幂。”",
                    "zhushu": "稻粱将食乃设，去会于房，盖以幂。幂，巾也。今文或作“鼏”。"
                },
                {
                    "paragraph": "凡炙无酱。",
                    "zhushu": "已有咸和。"
                },
                {
                    "paragraph": "上大夫蒲筵，加萑席，其纯皆如下大夫纯，",
                    "zhushu": "谓三命大夫也。孤为宾，则莞筵纷纯，加缫席画纯也。"
                },
                {
                    "paragraph": "𨜮𢷤由下。",
                    "zhushu": "不升堂也。"
                },
                {
                    "paragraph": "“上赞”，下大夫也。",
                    "zhushu": "上，谓堂上。𢷤赞者，事相近，以佐上下为名。”。"
                },
                {
                    "paragraph": "上大夫庶羞，酒饮浆饮，庶羞可也。",
                    "zhushu": "于食庶羞，宰夫又设酒浆，以之食庶羞可也。以优宾。"
                },
                {
                    "paragraph": "拜食与侑币，皆再拜稽首。",
                    "zhushu": "嫌上大夫不稽首。"
                }
            ]
        },
        {
            "name": "觐礼第十",
            "paragraphs": [
                {
                    "paragraph": "觐礼第十",
                    "zhushu": "",
                    "type": 1
                },
                {
                    "paragraph": "觐礼：",
                    "zhushu": ""
                },
                {
                    "paragraph": "至于郊，王使人皮弁用璧劳。侯氏亦皮弁迎于帷门之外，再拜。",
                    "zhushu": "郊谓近郊，去王城五十里。小行人职曰：凡诸侯入王，则迎劳于畿。则郊劳者，大行人也。皮弁者，天子之朝朝服也。璧无束帛者，天子之玉尊也。不言诸侯言侯氏者，明国殊舍异，礼不凡之也。郊舍狭寡，为帷宫以受劳。掌舍职曰：为帷官，设旌门。"
                },
                {
                    "paragraph": "使者不答拜，遂执玉，三揖，至于阶，使者不让，先升。侯氏升听命，降，再拜稽首，遂升受玉。",
                    "zhushu": "不答拜者，为人使不当其礼也。不让先升，奉王命，尊也。升者，升坛，使者东面致命，侯氏东阶上西面听之。"
                },
                {
                    "paragraph": "使者左还而立，侯氏还璧，使者受。侯氏降，再拜稽首，使者乃出，",
                    "zhushu": "左还。还南面，示将去也。立者，见侯氏将有事于巳，俟之也。还玉，重礼。"
                },
                {
                    "paragraph": "侯氏乃止使者，使者乃入。侯氏与之让升，侯氏先升，授几，侯氏拜送几。使者设几，答拜。",
                    "zhushu": "侯氏先升，宾，礼綂焉。几者，安宾，所以崇优厚也。上介出，止使者，则巳布席也。"
                },
                {
                    "paragraph": "侯氏用束帛乘马傧使者，使者再拜受。侯氏再拜送币。",
                    "zhushu": "傧使者，所以致尊敬也。拜者各于其阶。"
                },
                {
                    "paragraph": "使者降，以左骖出，侯氏送于门外，再拜，侯氏遂从之。",
                    "zhushu": "騑马曰骖，左骖，设在西者。其余二马，侯氏之士。遂以出，授使者之从者于外。从之者遂随使者以至朝。"
                },
                {
                    "paragraph": "天子赐舍，",
                    "zhushu": "以其新至，道路劳苦，未受其礼，且使即安也。赐舍，犹致馆也。所使者，司空与小行人为承𢷤。今文赐作锡。"
                },
                {
                    "paragraph": "曰：伯父女顺命于王所，赐伯父舍。",
                    "zhushu": "此使者致馆辞。"
                },
                {
                    "paragraph": "侯氏再拜稽首，",
                    "zhushu": "受馆。"
                },
                {
                    "paragraph": "傧之束帛乘马。",
                    "zhushu": "王使人以命致馆，无礼，犹𢷤之者，尊王使也。侯氏受馆于外，既则傧使者于内。"
                },
                {
                    "paragraph": "天子使大夫戒曰：某日，伯父帅乃初事。",
                    "zhushu": "大夫者，卿为讶者也。掌讶职曰：凡讶者，宾客至而往，诏相其事。戒犹告也。其为告，使顺循其事也。初犹故也。今文帅作率。"
                },
                {
                    "paragraph": "侯氏再拜稽首。",
                    "zhushu": "受觐日也。"
                },
                {
                    "paragraph": "诸侯前朝，皆受舍于朝。同姓西面北上，异姓东面北上。",
                    "zhushu": "言诸侯者，明来朝者众矣，顾其入觐，不得并耳。受舍于朝，受次于文王庙门之外。聘礼记曰：宗人授次，次以帷，少退于君之次。则是次也。言舍者，尊舍也。天子使掌次为之，诸侯上介先朝受焉。此觐也，言朝者，觐遇之礼虽简，其来之心犹若朝也。分别同姓异姓，受之将有先后也。春秋传曰：寡人若朝于薛，不敢与诸任齿，则周礼先同姓。"
                },
                {
                    "paragraph": "侯氏禆冕，释币于祢，",
                    "zhushu": "将觐，质明时也。禅冕者，衣禆衣而冠冕也。禆之为言埤也。天子六服，大裘为上，其余为禆，以事尊卑服之，而诸侯亦服焉。上公衮，无升龙，侯伯鷩，子男毳，孤絺，卿大夫玄。此差司服所掌也。祢谓行主，迁主矣，而云祢，亲之也。释币者，告将觐也。其释币，如聘大夫将受命释币于祢之礼。既则祝藏其币，归乃埋之于祧西阶之东。"
                },
                {
                    "paragraph": "乘墨车，载龙旗弧韣，乃朝以瑞玉，有缫。",
                    "zhushu": "墨车，大夫制也。乘之者，入天子之国，车服不可尽同也。交龙为旗，诸侯之所建。弧，所以张縿之弓也。弓衣曰韣。瑞玉谓公桓圭、侯信圭、伯躬圭、子榖璧、男蒲璧。缫，所以藉玉，以韦衣木，广袤各如其玉之大小，以朱、白、苍为六色。今文玉为璧，缫或为璪。"
                },
                {
                    "paragraph": "天子设斧依于户牖之间，左右几。",
                    "zhushu": "依，如今绨素屏风也。有屏斧文，所以示威也。斧谓之黼。几，玉几也。左右者，优至尊也。其席，莞席纷纯，加缫席画纯，加次席黼纯。"
                },
                {
                    "paragraph": "天子衮冕，负斧依。",
                    "zhushu": "衮衣者，禆之上也。缋之绣之为九章。其龙，天子有升龙，有降龙。衣此衣而冠冕，南郷而立，以俟诸侯见。"
                },
                {
                    "paragraph": "啬夫承命，告于天子。",
                    "zhushu": "啬夫，盖司空之属也。为末𢷤，承命于侯氏，下介传而上，上𢷤以告天子。天子见公𢷤者五人，见侯伯𢷤者四人，见子男𢷤者三人，皆宗伯为上𢷤。春秋传曰：啬夫驰。"
                },
                {
                    "paragraph": "天子曰：非他，伯父实来，予一人嘉之。伯父其入，予一人将受之。",
                    "zhushu": "言非他者，亲之辞。嘉之者，美之辞也。上𢷤又傅此，而下至啬夫，侯氏之下介受之，传而上，上介以告其君，君乃许入。今文实作寔，嘉作贺。"
                },
                {
                    "paragraph": "侯氏入门右，坐奠圭，再拜稽首。",
                    "zhushu": "入门右执。臣道。不敢由宾。客位也。卑者见尊，奠挚而不授。"
                },
                {
                    "paragraph": "𢷤者谒。",
                    "zhushu": "谒。犹告也。上𢷤告以天子前辞，欲亲受之，如宾客也。其辞所易者，曰伯父其升。"
                },
                {
                    "paragraph": "侯氏坐取圭，升致命。王受之玉。侯氏降，阶东，北面再拜稽首。𢷤者延之，曰：升。升成拜，乃出。",
                    "zhushu": "𢷤者请之侯氏，坐取圭，则遂左降，拜稽首。送玉也。从后诏礼曰延。延，进也。"
                },
                {
                    "paragraph": "四享皆束帛加璧，庭实唯国所有。",
                    "zhushu": "四当为三，古书作三，四或皆积画。此篇又多四字，字相似，由此误也。大行人职曰：诸侯庙中将币，皆一享，其礼差，又无取于四也。初享或用马，或用虎豹之皮。其次享三牲，鱼腊，笾豆之实，龟也，今也。丹漆、𢇁纩，竹箭也，其余无常货。此地物非一国所能有，唯所有分为三享，皆以璧帛致之。"
                },
                {
                    "paragraph": "奉束帛，匹马卓上，九马随之。中庭西上，奠币，再拜稽首。",
                    "zhushu": "卓，读如卓王孙之卓。卓犹的也。以素的一马以为上，书其国名，后当识其何产也。马必十匹者，不敢斥王之乘用成数，敬也。"
                },
                {
                    "paragraph": "𢷤者曰：予一人将受之。",
                    "zhushu": "亦言王欲亲受之。"
                },
                {
                    "paragraph": "侯氏升致命，王抚玉。侯氏降自西阶，东面授宰币，西阶前再拜稽首，以马出授人，九马随之。",
                    "zhushu": "王不受玉，抚之而巳。轻财也。以马出，随侯氏出，授王人于外也。王不使人受马者，主于享。王之尊益君，侯氏之卑益臣。"
                },
                {
                    "paragraph": "事毕，",
                    "zhushu": "三享讫。"
                },
                {
                    "paragraph": "乃右肉𥘵于庙门之东，乃入门右，北面立，告听事。",
                    "zhushu": "右肉𥘵者，刑宜施于右也。凡以礼事者，左祖入，更从右者，臣益纯也。告听事者，告王以国所用为罪之事也。易曰：折其右肱，无咎。"
                },
                {
                    "paragraph": "𢷤者谒诸天子，天子辞于侯氏曰：伯父无事，归宁。乃拜。",
                    "zhushu": "谒，告。宁，安也。乃犹女也。"
                },
                {
                    "paragraph": "侯氏再拜稽首，出自屏南，适门西，遂入门左，北面立。王劳之，再拜稽首。𢷤者延之，曰：升。升成拜。降出。",
                    "zhushu": "王辞之，不即左者，当出隐于屏而袭之也。天子外屏劳之，劳其道劳也。"
                },
                {
                    "paragraph": "天子赐侯氏以车服，迎于外门外，再拜。",
                    "zhushu": "赐车者，同姓以全路，异姓以象路。服则衮也，鷩也，毳也。古文曰迎于门外也。"
                },
                {
                    "paragraph": "路先设，西上，路下四，亚之，重赐无数，在车南。",
                    "zhushu": "路谓车也。凡君所乘车曰路。路下四，谓乘马也。亚之，次车而东也。诗云：君子来朝，何锡予之？虽无予之，路车乘马。又何与之？玄衮及黼。重犹善也。所加赐善物，多少由恩也。春秋传曰：重锦三十两。"
                },
                {
                    "paragraph": "诸公奉箧服，加命书于其上。升自西阶，东面，大史是右。",
                    "zhushu": "言诸公者，王同时分命之，而使赐侯氏也。右读如周公右王之右是。右者，始随入于升东面，乃居其右。古文是为氏也。"
                },
                {
                    "paragraph": "侯氏升，西面立。大史述命。",
                    "zhushu": "读王命书也。"
                },
                {
                    "paragraph": "侯氏降两阶之间，北面再拜稽首，",
                    "zhushu": "受命。"
                },
                {
                    "paragraph": "升，成拜。",
                    "zhushu": "大史辞之降也。春秋传曰：且有后命，以伯舅耋老母下拜。此辞之类。"
                },
                {
                    "paragraph": "大史加书于服上，侯氏受。",
                    "zhushu": "受箧服。"
                },
                {
                    "paragraph": "使者出，侯氏送，再拜。傧使者，诸公赐服者，束帛、四马，傧大史亦如之。",
                    "zhushu": "既云：拜送。乃言傧使者以劳有成礼，畧而遂言。"
                },
                {
                    "paragraph": "同姓大国则曰伯父，其异姓则曰伯舅。同姓小邦则曰叔父，其异姓小邦则曰叔舅。",
                    "zhushu": "据此礼云伯父同姓大邦而言。"
                },
                {
                    "paragraph": "飨礼乃归。",
                    "zhushu": "礼谓食燕也。王或不亲，以其礼币致之，畧言飨礼，互文也。掌客职曰：上公三飨三食三燕，侯伯再飨再食再燕，子男一飨一食一燕。"
                },
                {
                    "paragraph": "诸侯觐于天子，为宫方三百步，四门，坛十有二寻，深四尺，加方明于其上。",
                    "zhushu": "四时朝觐，受之于庙，此谓时会，殷同也。宫谓壝土为埒，以象墙壁也。为宫者于国外，春会同则于东方，夏会同则于南方，秋会同则于西方，冬会同则于北方。八尺曰寻，十有二寻则方九十六尺也。深谓髙也，从上曰深。司仪职曰：为坛三成，成犹重也。三重者，自下差之为三等，而上有堂焉。堂上方二丈四尺，上等、中等、下等，毎面十二尺。方明者，上下四方神明之象也。上下四方之神者，所谓神明也。会同而盟，明神监之，则谓之天之司盟。有象者，犹宗庙之有主乎。王巡守，至于方岳之下，诸侯会之，亦为此宫以见之。司仪职曰：将会诸侯，则会为坛三成，宫旁一门，诏王仪，南郷见诸侯也。"
                },
                {
                    "paragraph": "方明者，木也。方四尺，设六色，东方青，南方赤，西方白，北方黑，上玄下黄。设六玉，上圭下璧，南方璋，西方琥，北方璜，东方圭。",
                    "zhushu": "六色象其神，六玉以礼之，上宜以苍璧，下宜以黄琮，而不以者，则上下之神非天地之至贵者也。设玉者，刻其木而著之。"
                },
                {
                    "paragraph": "上介皆奉其君之旗，置于宫，尚左。公、侯、伯、子、男，皆就其旗而立。",
                    "zhushu": "置于宫者，建之，豫为其君见王之位也。诸公中阶之前，北面东上。诸侯东阶之东，西面北上。诸伯西阶之西，东面北上。诸子门东，北面东上。诸男门西，北面东上。尚左建旗，公东上，侯先伯，伯先子，子先男，而位皆上东方也。诸侯入壝门，或左或右，各就其旗而立。王降阶，南郷见之，三揖，土揖庶姓，时揖异姓，天揖同姓。见揖，位乃定。古文尚作上。"
                },
                {
                    "paragraph": "四传𢷤，",
                    "zhushu": "王既揖五者升坛设𢷤，升诸侯以会同之礼。其奠瑞玉及享币，公拜于上等，侯伯于中等，子男于下等。𢷤者毎延之升堂致命，王受玉，抚玉，降拜于下等，及请事劳，皆如觐礼，是以记之。觐云四传，𢷤者毎一位毕，𢷤者以告，乃更陈列而升。其次公也，侯也、伯也，各一位。子男侠门而俱东上，亦一位也。至庭乃设𢷤，则诸侯初入门，王官之伯帅之耳。古文传作传。"
                },
                {
                    "paragraph": "天子乘龙，载大斾，象日月，升龙、降龙。出，拜日于东门之外，反祀方明。",
                    "zhushu": "此谓会同以春者也。马八尺以上为龙。大斾，大常也。王建大常，縿首画日月，其下及旒交画升龙、降龙。朝事仪曰：天子冕而执镇圭，尺有二寸，缫籍尺有二寸，搢大圭，乘大路，建大常，十有二旒，樊缨十有二就，贰车十有二乘。帅诸侯而朝日于东郊，所以教尊尊也。退而朝诸侯。由此二者言之，己祀方明，乃以会同之礼见诸侯也。凡会同者，不恊而盟。司盟职曰：凡邦国有疑会同，则掌其盟约之载书及其礼仪，北面诏明神。既盟则藏之。言北面诏明神，则明神有象也。象者，其方明乎？及盟时，又加于坛上，乃以载辞告焉。诅祝掌其祝号。"
                },
                {
                    "paragraph": "礼日于南门外，礼月与四渎于北门外，礼山川丘陵于西门外。",
                    "zhushu": "此谓会同以夏冬秋者也。变拜言礼者，客祀也。礼月于北郊者，月，太阴之精，以为地神也。盟神必云日月山川焉者，尚著明也。诗曰：谓子不信，有如皦日。春秋传曰：纵子忘之，山川神祗其忘诸乎？比皆用明神为信也。"
                },
                {
                    "paragraph": "祭天，燔柴；祭山、丘陵，升；祭川，沈，祭地瘗。",
                    "zhushu": "升沉必就祭者也。就祭，则是谓王巡守及诸侯之盟祭也。其盟愒其著明者，燔柴升沉瘗，祭礼终矣，备矣。郊特牲曰：郊之祭也，迎长日之至也，大报天而主日也。宗伯职曰：以实柴祀日月星辰。则燔柴祭天，谓祭日也。柴为祭日，则祭地。瘗者，祭月也。日月而云天地，灵之也。王制曰：王巡守至于岱宗，柴。是王巡守之盟，其神主日也。春秋传曰：晋文公为践土之盟，而传云山川之神，是诸侯之盟，其神主山川也。月者，太阴之精，上为天使臣，道莫贵焉。是王官之伯，会诸侯而盟，其神主月与？古文瘗作殪。"
                },
                {
                    "paragraph": "设几侯于东箱，",
                    "zhushu": "王即席，乃设之也。东箱，东夹之前，相翔待事之处。"
                },
                {
                    "paragraph": "偏驾，不入王门，",
                    "zhushu": "左旁与巳同曰偏，同姓金路，异姓象路，四卫革辂，蕃国木辂。驾之与王同，谓之偏驾。不入王门，乘墨车以朝是也。偏驾之车，舍之于馆与？"
                },
                {
                    "paragraph": "奠圭于缫上。",
                    "zhushu": "谓释于地也"
                }
            ]
        },
        {
            "name": "丧服第十一",
            "paragraphs": [
                {
                    "paragraph": "丧服第十一",
                    "zhushu": "",
                    "type": 1
                },
                {
                    "paragraph": "丧服，",
                    "zhushu": ""
                },
                {
                    "paragraph": "斩衰裳，苴、绖、杖，绞带，冠绳缨，菅屦者。",
                    "zhushu": "者者，明为下出也。凢服，上曰衰，下曰裳。麻在首在要，皆曰绖。绖之言实也，明孝子有忠实之心，故为制此服焉。首绖象缁布冠之缺项，要绖象大带，又有绞带，象革带。齐衰以下用布。"
                },
                {
                    "paragraph": "传曰：斩者何？不缉也。苴绖者，麻之有蕡者也。苴绖，大搹，左夲在下，去五分一以为带。齐衰之绖，斩衰之带也，去五分一以为带。大功之绖，齐衰之带也，去五分一以为带。小功之绖，大功之带也，去五分一以为带。缌麻之绖，小功之带也，去五分一以为带。苴杖，竹也。削杖，桐也。杖各分其心，皆下本。杖者何？爵也。无爵而杖者何？担主也。非主而杖者何？辅病也。童子何以不杖？不能病也。妇人何以不杖？亦不能病也。绞带者，绳带也。冠缨，缨条属，右缝。冠六升，外毕，鍜而勿灰，衰三升。菅屦者，菅菲也。外纳。居倚庐，寝苫，枕块，哭，昼夜无时。歠粥，朝一溢米，夕一溢米。寝不说绖带，既虞，翦屏柱楣。寝有席，食疏食水饮，朝一哭，夕一哭而巳。既练舍外寝，始食菜果，饭素食，哭无时。",
                    "zhushu": "盈手曰搹。搹，扼也。中人之扼，围九寸，以五分一为杀者，象五服之数也。爵，谓天子、诸侯，𨜮大夫士也。无爵，谓庶人也。担犹假也。无爵者假之以杖，尊其为主也。非主，谓众子也。属犹著也。通屈一条绳为武，垂下为缨，著之冠也。布八十缕为升。升字当为登。登，成也。今之礼皆以登为升，俗误巳行久矣。杂记曰：丧冠条属，以别吉凶。三年之练冠，亦条属右缝，小功以下左缝。外毕者，冠前后屈而出缝于武也。二十两曰溢，为米一升二十四分升之一。楣谓之梁，柱楣所谓梁暗。疏犹粗也。舍外寝于中门之外，屋下垒墼为之，不涂。墍，所谓垩室也。素犹故也，谓复平生时食也。斩衰不书受月者，天子、诸侯、卿大夫士虞卒哭异数。"
                },
                {
                    "paragraph": "父传曰：为父何以斩衰也？父至尊也。诸侯为天子。传曰：天子至尊也。君传曰：君，至尊也。",
                    "zhushu": "天子诸侯及𨜮大夫有地者，皆曰君。"
                },
                {
                    "paragraph": "父为长子，",
                    "zhushu": "不言适子，通上下也。亦言立适以长。"
                },
                {
                    "paragraph": "传曰：何以三年也？正体于上，又乃将所传重也。庶子不得为长子三年，不继祖也。",
                    "zhushu": "此言为父后者，然后为长子三年，重其当先祖之正体，又以其将代巳为宗庙主也。庶子者，为父后者之弟也。言庶者，远，别之也。小记曰：不继祖与祢。此但言祖不言祢，容祖祢共庙。"
                },
                {
                    "paragraph": "为人后者，",
                    "zhushu": ""
                },
                {
                    "paragraph": "传曰：何以三年也？受重者必以尊服服之，何如而可为之后？同宗则可为之后。何如而可以为人后？支子可也。为所后者之祖父母。妻，妻之父母昆弟，昆弟之子若子。",
                    "zhushu": "若子者，为所为后之亲，如亲子。"
                },
                {
                    "paragraph": "妻为夫。传曰：夫，至尊也。妾为君。传曰：君，至尊也。",
                    "zhushu": "妾谓夫为君者，不得体之，加尊之也，虽士亦然。"
                },
                {
                    "paragraph": "女子子在室，为父",
                    "zhushu": "女子子者，子，女也，别于男子也。言在室者，谓巳许嫁。"
                },
                {
                    "paragraph": "布总箭笄，髽衰三年。",
                    "zhushu": "此妻妾、女子子丧服之异于男子者。总，束发。谓之总者，既束其本，又总其末。箭笄，筿竹也。髽，露紒也，犹男子之括发。斩衰括发以麻，则髽亦用麻。以麻者，自项而前，交于额上，却绕紒，如著㡎头焉。小记曰：男子冠而妇人笄，男子免而妇人髽。凢服，上曰衰，下曰裳。此但言衰不言裳，妇人不殊裳。衰如男子衰，下如深衣，深衣则衰无带，下又无衽。"
                },
                {
                    "paragraph": "传曰：总六升，长六寸。箭笄长尺，吉笄尺二寸。",
                    "zhushu": "总六升者，首饰象冠数，长六寸，谓出紒后所垂为饰也。"
                },
                {
                    "paragraph": "子嫁，反在父之室，为父三年。",
                    "zhushu": "谓遭丧后而出者，始服齐衰期，出而虞，则受以三年之丧。受既虞而出，则小祥亦如之。既除丧而出，则巳凢。女行于大夫以上曰嫁，行于士庶人曰适人。"
                },
                {
                    "paragraph": "公士大夫之众臣，为其君布带、绳屦。",
                    "zhushu": "士𨜮士也。公𨜮大夫，厌于天子诸侯，故降其众臣，布带绳屦，贵臣得伸，不夺其正。"
                },
                {
                    "paragraph": "传曰：公𨜮，大夫室老，士贵臣，其余皆众臣也。君，谓有地者也。众臣杖，不以即位。近臣，君服斯服矣。绳屦者，绳菲也。",
                    "zhushu": "室老，家相也。士，邑宰也。近臣，阍寺之属。君，嗣君也。斯，此也。近臣从君丧服，无所降也。绳菲，今时不借也。"
                },
                {
                    "paragraph": "疏衰裳，齐，牡麻绖，冠，布缨，削杖，布带，疏屦三年者。",
                    "zhushu": "疏，犹粗也。"
                },
                {
                    "paragraph": "传曰：齐者何？缉也。牡麻者，枲麻也。牡麻绖，右本在上。冠者，沽功也。疏屦者，藨蒯之菲也。",
                    "zhushu": "沽犹粗也。冠尊，加其粗粗。功，大功也。齐衰不书受月者，亦天子诸侯𨜮，大夫士虞卒哭异数。"
                },
                {
                    "paragraph": "父卒则为母，",
                    "zhushu": "尊得伸也。"
                },
                {
                    "paragraph": "继母如母。",
                    "zhushu": ""
                },
                {
                    "paragraph": "传曰：继母何以如母？继母之配父，与因母同，故孝子不敢殊也。",
                    "zhushu": "因，犹亲也。"
                },
                {
                    "paragraph": "慈母如母。",
                    "zhushu": ""
                },
                {
                    "paragraph": "传曰：慈母者？何也？传曰：妾之无子者，妾子之无母者。父命妾曰：女以为子。命子曰：女以为母。若是，则生养之，终其身如母，死则丧之三年如母。贵父之命也。",
                    "zhushu": "此主谓大夫士之妾。妾子之无母，父命为母子者，其使养之，不命为母子，则亦服庶母慈巳之服可也。大夫之妾子，父在为母大功，则士之妾子为母期矣。父卒则皆得伸也。"
                },
                {
                    "paragraph": "母为长子。",
                    "zhushu": ""
                },
                {
                    "paragraph": "传曰：何以三年也？父之所不降，母亦不敢降也。",
                    "zhushu": "不敢降者，不敢以巳尊降祖祢之正体。"
                },
                {
                    "paragraph": "疏衰裳，齐，牡麻绖，冠，布缨，削杖，布带，疏屦，期者。",
                    "zhushu": ""
                },
                {
                    "paragraph": "传曰：问者曰：何冠也？曰：齐衰、大功，冠其受也。缌麻、小功，冠其衰也。带缘各视其冠。",
                    "zhushu": "问之者，见斩衰有二，其冠同。今齐衰有四章，不知其冠之异同尔。缘如深衣之缘。今文无冠布缨。"
                },
                {
                    "paragraph": "父在为母。",
                    "zhushu": ""
                },
                {
                    "paragraph": "传曰：何以期也？屈也。至尊在，不敢伸其私尊也。父必三年然后娶，达子之志也。妻，",
                    "zhushu": ""
                },
                {
                    "paragraph": "传曰：为妻何以期也？妻至亲也。",
                    "zhushu": "适子父在，则为妻不杖。以父为之主也。服问曰：君所主，夫人、妻、大子、适妇，父在，子为妻以杖。即位。谓庶子。"
                },
                {
                    "paragraph": "出妻之子为母。",
                    "zhushu": "出，犹去也。"
                },
                {
                    "paragraph": "传曰：出妻之子为母期。则为外祖父母无服。传曰：绝族无施服。亲者属。出妻之子为父后者，则为出母无服。传曰：与尊者为一体，不敢服其私亲也。",
                    "zhushu": "在旁而及曰施。亲者属。母子至亲无绝道。"
                },
                {
                    "paragraph": "父卒，继母嫁，从，为之服，报。",
                    "zhushu": ""
                },
                {
                    "paragraph": "传曰：何以期也？贵终也。",
                    "zhushu": "尝为母子，贵终其恩。"
                },
                {
                    "paragraph": "不杖麻屦者，",
                    "zhushu": "此亦齐衰，言其异于上。"
                },
                {
                    "paragraph": "祖父母。",
                    "zhushu": ""
                },
                {
                    "paragraph": "传曰：何以期也？至尊也。世父母、叔父母。",
                    "zhushu": ""
                },
                {
                    "paragraph": "传曰：世父、叔父何以期也？与尊者一体也。然则昆弟之子何以亦期也？旁尊也，不足以加尊焉，故报之也。父子一体也，夫妻一体也，昆弟一体也。故父子首足也，夫妻牉合也。昆弟，四体也。故昆弟之义无分，然而有分者，则辟子之私也。子不私其父，则不成为子。故有东宫，有西宫，有南宫，有北宫，异居而同财，有余则归之宗，不足则资之宗。世母、叔母何以亦期也？以名服也。",
                    "zhushu": "宗者，世父为小宗，典宗事者。资，取也。为姑妹，妹在室亦如之。"
                },
                {
                    "paragraph": "大夫之适子为妻。",
                    "zhushu": ""
                },
                {
                    "paragraph": "传曰：何以期也？父之所不降，子亦不敢降也。何以不杖也？父在则为妻不杖。",
                    "zhushu": "大夫不以尊降适妇者，重适也。凢不降者，谓如其亲服服之。降有四品：君、大夫以尊降，公子、大夫之子以厌降，公之昆弟以旁尊降，为人后者、女子子嫁者以出降。"
                },
                {
                    "paragraph": "昆弟",
                    "zhushu": "昆，兄也。为姊妹。在室亦如之。"
                },
                {
                    "paragraph": "为众子：",
                    "zhushu": "众子者，长子之弟及妾子、女子子在室亦如之。士谓之众子，未能远别也。大夫则谓之庶子，降之为大功。天子国君不服之。内则曰：蒙子未食而见，必执其右手。适子庶子巳食而见，必循其首。"
                },
                {
                    "paragraph": "昆弟之子。",
                    "zhushu": ""
                },
                {
                    "paragraph": "传曰：何以期也？报之也。",
                    "zhushu": "檀弓曰：丧服，兄弟之子犹子也。盖引而进之。"
                },
                {
                    "paragraph": "大夫之庶子为适昆弟。",
                    "zhushu": "两言之者，适子或为兄，或为弟。"
                },
                {
                    "paragraph": "传曰：何以期也？父之所不降，子亦不敢降也。",
                    "zhushu": "大夫虽尊，不敢降其适，重之也。适子为庶昆弟。庶昆弟相为，亦如大夫为之。"
                },
                {
                    "paragraph": "适孙。",
                    "zhushu": ""
                },
                {
                    "paragraph": "传曰：何以期也？不敢降其适也。有适子者无适孙，孙妇亦如之。",
                    "zhushu": "周之道，适子死则立适孙，是适孙将上为祖后者也。长子在，则皆为庶孙耳。孙妇亦如之。适妇在，亦为庶孙之妇。凢父于将为后者，非长子，皆期也。"
                },
                {
                    "paragraph": "为人后者为其父母，报。",
                    "zhushu": ""
                },
                {
                    "paragraph": "传曰：何以期也？不贰斩也。何以不贰斩也？持重于大宗者，降其小宗也。为人后者孰后？后大宗也。曷为后大宗？大宗者，尊之统也。禽兽知母而不知父。野人曰：父母何算焉？都邑之士，则知尊祢矣，大夫及学士，则知尊祖矣。诸侯及其大祖，天子及其始祖之所自出。尊者尊统上，卑者尊统下。大宗者，尊之统也。大宗者，收族者也，不可以绝，故族人以支子后大宗也。适子不得后大宗。",
                    "zhushu": "都邑之士，则知尊祢，近政化也。大祖，始封之君。始祖者，感神灵而生，若稷、契也。自，由也，及始祖之所由出，谓祭天也。上犹远也，下犹近也。收族者，谓别亲疏，序昭穆。大传曰：继之以姓而弗别，缀之以食而弗殊，虽百世昏姻不通者，周道然也。"
                },
                {
                    "paragraph": "女子子适人者，为其父母昆弟之为父后者。",
                    "zhushu": ""
                },
                {
                    "paragraph": "传曰：为父何以期也？妇人不贰斩也。妇人不贰斩者？何也？妇人有三从之义，无专用之道。故未嫁从父，既嫁从夫，夫死从子。故父者子之天也，夫者，妻之天也。妇人不贰斩者，犹曰不贰天也，妇人不能贰尊也。为昆弟之为父后者，何以亦期也？妇人虽在外，必有归宗，曰小宗，故服期也。",
                    "zhushu": "从者，从其教。令归宗者，父虽卒，犹自归宗。其为父后服重者，不自绝于其族类也。曰小宗者，言是乃小宗也。小宗，明非一也。小宗有四，丈夫妇人之为小宗，各如其亲之服，辟大宗。"
                },
                {
                    "paragraph": "继父同居者，",
                    "zhushu": ""
                },
                {
                    "paragraph": "传曰：何以期也？传曰：夫死，妻稺，子幼。子无大功之亲，与之适人，而所适者亦无大功之亲，所适者以其货财为之筑宫庙，岁时使之祀焉，妻不敢与焉。若是，则继父之道也。同居则服齐衰期，异居则服齐衰三月。必尝同居，然后为异居。未尝同居，则不为异居，",
                    "zhushu": "妻稺，谓年未满五十。子幼，谓年十五巳下。子无大功之亲，谓同财者也。为之筑宫庙于家门之外，神不歆，非族妻不敢与焉。恩虽至亲，族巳绝矣。夫不可二，此以恩服尔。未尝同居，则不服之。"
                },
                {
                    "paragraph": "为夫之君。",
                    "zhushu": ""
                },
                {
                    "paragraph": "传曰：何以期也？从服也。",
                    "zhushu": ""
                },
                {
                    "paragraph": "姑姊妹女子子适人无主者，姑姊妹报。",
                    "zhushu": ""
                },
                {
                    "paragraph": "传曰：无主者，谓其无祭主者也。何以期也？为其无祭主故也。",
                    "zhushu": "无主后者，人之所哀怜，不忍降之。"
                },
                {
                    "paragraph": "为君之父母。妻：长子祖父母。",
                    "zhushu": ""
                },
                {
                    "paragraph": "传曰：何以期也？从服也。父母长子，君服斩，妻则小君也。父卒，然后为祖后者服斩。",
                    "zhushu": "此为君矣，而有父若祖之丧者，谓始封之君也。若是继体，则其父若祖有废疾不立。父卒者，父为君之孙宜嗣位而早卒，今君受国于曾祖。"
                },
                {
                    "paragraph": "妾为女君。",
                    "zhushu": ""
                },
                {
                    "paragraph": "传曰：何以期也？妾之事女君。与妇之事舅姑等。",
                    "zhushu": "女君，君适妻也。女君于妾无服，报之则重，降之则嫌。"
                },
                {
                    "paragraph": "妇为舅姑。",
                    "zhushu": ""
                },
                {
                    "paragraph": "传曰：何以期也？从服也。夫之昆弟之子。",
                    "zhushu": "男女皆是。"
                },
                {
                    "paragraph": "传曰：何以期也？报之也。",
                    "zhushu": ""
                },
                {
                    "paragraph": "公妾大夫之妾为其子。",
                    "zhushu": ""
                },
                {
                    "paragraph": "传曰：何以期也？妾不得体君，为其子得遂也。",
                    "zhushu": "此言二妾不得从于女君尊降其子也。女君与君一体，唯为长子三年，其余以尊降之，与妾子同也。"
                },
                {
                    "paragraph": "女子子为祖父母。",
                    "zhushu": ""
                },
                {
                    "paragraph": "传曰：何以期也？不敢降其祖也。",
                    "zhushu": "经似在室，传似已嫁，明虽有出，道犹不降。"
                },
                {
                    "paragraph": "大夫之子为世父母、叔父母、子、昆弟、昆弟之子、姑姊妹。女子子无主者为大夫命妇者，唯子不报。",
                    "zhushu": ""
                },
                {
                    "paragraph": "传曰：大夫者，其男子之为大夫者也。命妇者，其妇人之为大夫妻者也。无主者，命妇之无祭主者也。何以言唯子不报也？",
                    "zhushu": ""
                },
                {
                    "paragraph": "女子子适人者，为其父母期，故言不报也。言其余皆报也。何以期也？父之所不降，子亦不敢降也。大夫曷为不降命妇也？夫尊于朝，妻贵于室矣。",
                    "zhushu": "命者，加爵服之名。自士至上公凡九等。君命其夫，则后夫人亦命其妻矣。此所为者凢？六命夫、六命妇，无主者，命妇之无祭主，谓姑姊妹女子子也。其有祭主者如众人，唯子不报，男女同不报尔。传以为主谓女子子，似失之矣。大夫曷为不降命妇？据大夫于姑姊妹女子子既以出降，其适士者，又以尊降在小功也。夫尊于朝，与巳同，妻贵于室，从夫爵也。"
                },
                {
                    "paragraph": "大夫为祖父母，适孙为士者。",
                    "zhushu": ""
                },
                {
                    "paragraph": "传曰：何以期也？大夫不敢降其祖与适也。",
                    "zhushu": "不敢降其祖与适，则可降其旁亲也。"
                },
                {
                    "paragraph": "公妾以及士妾为其父母。",
                    "zhushu": ""
                },
                {
                    "paragraph": "传曰：何以期也？妾不得体君，得为其父母遂也。",
                    "zhushu": "然则女君有以尊降其父母者与？春秋之义，虽为天王后，犹曰吾季姜，是言子尊不加于父母。此传似误矣。礼，妾从女君而服其党服。是嫌不自服其父母，故以明之。"
                },
                {
                    "paragraph": "疏衰裳齐，牡麻绖，无受者。",
                    "zhushu": "无受者，服是服而除，不以轻服受之。不著月数者，天子诸侯葬异月也。小记曰：齐衰三月，与大功同者，绳屦。"
                },
                {
                    "paragraph": "寄公为所寓。",
                    "zhushu": "寓，亦寄也。为所寄之国君服。"
                },
                {
                    "paragraph": "传曰：寄公者何也？失地之君也。何以为所寓服齐衰三月也？言与民同也。",
                    "zhushu": "诸侯五月而葬，而服齐衰三月者，三月而藏其服，至葬又反服之，既葬而除之。"
                },
                {
                    "paragraph": "丈夫妇人为宗子、宗子之母妻。",
                    "zhushu": "妇人、女子子在室及嫁归宗者也。宗子继别之后，百世不迁，所谓大宗也。"
                },
                {
                    "paragraph": "传曰：何以服齐衰三月也？尊祖也。尊祖故敬宗，敬宗者，尊祖之义也。宗子之母在，则不为宗子之妻服也。为旧君，君之母妻。",
                    "zhushu": ""
                },
                {
                    "paragraph": "传曰：为旧君者孰谓也？仕焉而巳者也。何以服齐衰三月也？言与民同也。君之母、妻，则小君也。",
                    "zhushu": "仕焉而巳者，谓老若有废疾而致仕者也。为小君服者，恩深于民。"
                },
                {
                    "paragraph": "庶人为国君，",
                    "zhushu": "不言民而言庶人，庶人或有在官者。天子畿内之民，服天子亦如之。"
                },
                {
                    "paragraph": "大夫在外，其妻长子为旧国君。",
                    "zhushu": "在外待放巳去者。"
                },
                {
                    "paragraph": "传曰：何以服齐衰三月也？妻，言与民同也。长子，言未去也。",
                    "zhushu": "妻虽从夫而出，古者大夫不外娶，妇人归宗，往来犹民也。春秋传曰：大夫越竟逆女，非礼。君臣有合离之义，长子去，可以无服。"
                },
                {
                    "paragraph": "继父不同居者",
                    "zhushu": "尝同居，今不同。"
                },
                {
                    "paragraph": "曾祖父母。",
                    "zhushu": ""
                },
                {
                    "paragraph": "传曰：何以齐衰三月也？小功者，兄弟之服也。不敢以兄弟之服服至尊也。",
                    "zhushu": "正言小功者，服之数尽于五，则高祖宜缌麻，曾祖宜小功也。据祖期，则曾祖宜大功，高祖宜小功也。高祖、曾祖皆有小功之差，则曾孙、玄孙为之服同也。重其衰麻，尊尊也。减其日月，恩杀也。"
                },
                {
                    "paragraph": "大夫为宗子。",
                    "zhushu": ""
                },
                {
                    "paragraph": "传曰：何以服齐衰三月也？大夫不敢降其宗也。旧君。",
                    "zhushu": "大夫待放未去者。"
                },
                {
                    "paragraph": "传曰：大夫为旧君，何以服齐衰三月也？大夫去君，归其宗庙，故服齐衰三月也。言与民同也。何大夫之谓乎？言其以道去君而犹未绝也。",
                    "zhushu": "以道去君为三谏，不从，待放于郊未绝者，言爵禄尚有列于朝，出入有诏于国，妻子自若民也。"
                },
                {
                    "paragraph": "曾祖父母为士者，如众人。",
                    "zhushu": ""
                },
                {
                    "paragraph": "传曰：何以齐衰三月也？大夫不敢降其祖也。",
                    "zhushu": ""
                },
                {
                    "paragraph": "女子子嫁者、未嫁者为曾祖父母。",
                    "zhushu": ""
                },
                {
                    "paragraph": "传曰：嫁者，其嫁于大夫者也。未嫁者，其成人而未嫁者也。何以服齐衰三月？不敢降其祖也。",
                    "zhushu": "言嫁于大夫者，明虽尊犹不降也。成人，谓年二十巳笄醴者也。此著不降，明有所降。"
                },
                {
                    "paragraph": "大功布衰裳，牡麻绖。无受者，",
                    "zhushu": "大功布者，其鍜治之功粗沽之。"
                },
                {
                    "paragraph": "子，女子子之长殇、中殇。",
                    "zhushu": "殇者，男女未冠笄而死，可殇者。女子子许嫁，不为殇也。"
                },
                {
                    "paragraph": "传曰：何以大功也？未成人也。何以无受也？丧。成人者，其文缛丧，未成人者，其文不缛。故殇之绖不樛垂，盖未成人也。年十九至十六为长殇，十五至十二为中殇，十一至八岁为下殇，不满八岁以下皆为无服之殇。无服之殇，以日易月，以日易月之殇，殇而无服。故子生三月则父名之，死则哭之，未名则不哭也。",
                    "zhushu": "缛犹数也。其文数者，谓变除之节也。不樛垂者，不绞其带之垂者。杂记曰：大功巳上散带，以日易月，谓生一月者，哭之一日也。殇而无服者，哭之而巳。为昆弟之子，女子子亦如之。凢言子者，可以兼男女。又云女子子者，殊之以子关适庶也。"
                },
                {
                    "paragraph": "叔父之长殇、中殇，姑姊妹之长殇、中殇，昆弟之长殇、中殇，夫之昆弟之子女子子之长殇、中殇，适孙之长殇、中殇，",
                    "zhushu": ""
                },
                {
                    "paragraph": "大夫之庶子为适昆弟之长殇、中殇。公为适子之长殇、中殇，大夫为适子之长殇、中殇。",
                    "zhushu": "公，君也。诸侯大夫不降适殇者，重适也。天子亦如之。"
                },
                {
                    "paragraph": "其长殇皆九月，缨绖；其中殇七月，不缨绖。",
                    "zhushu": "绖有缨者，为其重也。自大功巳上绖有缨，以一条绳为之。小功巳下绖无缨也。"
                },
                {
                    "paragraph": "大功布衰裳，牡麻绖，缨布带。三月，受以小功衰，即葛九月者。",
                    "zhushu": "受，犹承也。"
                },
                {
                    "paragraph": "传曰：大功布九升，小功布十一升。",
                    "zhushu": "此受之下也。以发传者，明受尽于此也。又受麻绖以葛绖，间传曰：大功之葛与小功之麻同凢。天子诸侯𨜮，大夫既虞，士卒哭而受服。正言三月者，天子诸侯无大功，主于大夫士也。此虽有君，为姑姊妹女子子嫁于国君者，非内丧也。古文依此礼也。"
                },
                {
                    "paragraph": "姑、姊妹女子子适人者。",
                    "zhushu": ""
                },
                {
                    "paragraph": "传曰：何以大功也？出也，",
                    "zhushu": "出必降之者，盖有受我而厚之者。"
                },
                {
                    "paragraph": "从父昆弟",
                    "zhushu": "世父，叔父之子也。其姊妹在室亦如之。"
                },
                {
                    "paragraph": "为人后者为其昆弟。",
                    "zhushu": ""
                },
                {
                    "paragraph": "传曰：何以大功也？为人后者。降其昆弟也。庶孙",
                    "zhushu": "男女皆是下殇小功章曰。为姪庶孙。丈夫妇人同。"
                },
                {
                    "paragraph": "适妇。",
                    "zhushu": "适妇，适子之妻。"
                },
                {
                    "paragraph": "传曰：何以大功也？不降其适也。",
                    "zhushu": "妇言适者，从夫名。"
                },
                {
                    "paragraph": "女子子适人者为众昆弟",
                    "zhushu": "父在则同。父没乃为父后者服期也。"
                },
                {
                    "paragraph": "姪丈夫妇人报。",
                    "zhushu": "为姪，男女服同。"
                },
                {
                    "paragraph": "传曰：姪者何也？谓吾姑者，吾谓之姪。",
                    "zhushu": ""
                },
                {
                    "paragraph": "夫之祖父母、世父母、叔父母。",
                    "zhushu": ""
                },
                {
                    "paragraph": "传曰：何以大功也？从服也。夫之昆弟何以无服也？其夫属乎父道者，妻皆母道也。其夫属乎子道者，妻皆妇道也。谓弟之妻妇者，是嫂亦可谓之母乎？故名者，人治之大者也，可无慎乎？",
                    "zhushu": "道犹行也。言妇人弃姓无常秩，嫁于父行则为母行，嫁于子行则为妇行。谓弟之妻为妇者，卑远之，故谓之妇。嫂者，尊严之称，是嫂亦可谓之母乎？嫂犹叟也。叟，老人称也。是为序男女之别尔。若巳以母妇之服服兄弟之妻，兄弟之妻以舅子之服服巳，则是乱昭穆之序也。治犹理也。父母兄弟夫妇之理，人伦之大者，可不慎乎？大传曰：同姓从宗合族属，异姓主名治际会，名著而男女有别。"
                },
                {
                    "paragraph": "大夫为世父母、叔父母、子、昆弟、昆弟之子为士者。",
                    "zhushu": "子谓庶子。"
                },
                {
                    "paragraph": "传曰：何以大功也？尊不同也。尊同则得服其亲服。",
                    "zhushu": "尊同。谓亦为大夫者亲服期。"
                },
                {
                    "paragraph": "公之庶昆弟、",
                    "zhushu": ""
                },
                {
                    "paragraph": "大夫之庶子为母、妻、昆弟。",
                    "zhushu": "公之庶昆弟，则父卒也。大夫之庶子，则父在也。其或为母，谓妾子也。"
                },
                {
                    "paragraph": "传曰：何以大功也？先君余尊之所厌，不得过大功也。大夫之庶子，则从乎大夫而降也。父之所不降，子亦不敢降也。",
                    "zhushu": "言从乎大夫而降，则于父卒，如国人也。昆弟，庶昆弟也。旧读昆弟在下，其于厌降之义，宜蒙此传也，是以上而同之。父所不降，谓适也。"
                },
                {
                    "paragraph": "皆为其从父昆弟之为大夫者。",
                    "zhushu": "皆者，言其互相为服，尊同则不相降。其为士者，降在小功，适子为之亦如之。"
                },
                {
                    "paragraph": "为夫之昆弟之妇人子适人者。",
                    "zhushu": "妇人子者，女子子也。不言女子子者，因出见恩疏。"
                },
                {
                    "paragraph": "大夫之妾为君之庶子。",
                    "zhushu": "下传曰：何以大功也？妾为君之党服，得与女君同。指为此也。妾为君之长子亦三年，自为其子期，异于女君也。士之妾为君之众子亦期。"
                },
                {
                    "paragraph": "女子子嫁者、未嫁者，为世父母、叔父母、姑、姊妹。",
                    "zhushu": "旧读合大夫之妾为君之庶子、女子子嫁者、未嫁者，言大夫之妾为此三人之服也。"
                },
                {
                    "paragraph": "传曰：嫁者，其嫁于大夫者也。未嫁者，成人而未嫁者也。何以大功也？妾为君之党服，得与女君同。下言为世父母、叔父母、姑、姊妹者，谓妾自服其私亲也。",
                    "zhushu": "此不辞即实为妾遂自服其私亲，当言其以明之。齐衰三月章曰：女子子嫁者、未嫁者为曾祖父母。经与此同，足以明之矣。传所云何以大功也？妾为君之党服，得与女君同，文烂在下尔。女子子成人者，有出道降旁亲及将出者，明当及时也。"
                },
                {
                    "paragraph": "大夫、大夫之妻、大夫之子、公之昆弟为姑、姊妹女子子嫁于大夫者。君为姑姊妹女子子嫁于国君者。",
                    "zhushu": ""
                },
                {
                    "paragraph": "传曰：何以大功也？尊同也。尊同则得服其亲服。诸侯之子称公子，公子不得祢先君。公子之子称公孙，公孙不得祖诸侯。此自卑别于尊者也。若公子之子孙有封为国君者，则世世祖是人也。不祖公子，此自尊别于卑者也。是故始封之君不臣诸父昆弟，封君之子不臣诸父而臣昆弟，封君之孙尽臣诸父昆弟。故君之所为服，子亦不敢不服也。君之所不服，子亦不敢服也。",
                    "zhushu": "不得祢，不得祖者，不得立其庙而祭之也。𨜮大夫以下，祭其祖祢，则世世祖是人。不得祖公子者，后世为君者祖。此受封之君，不得祀别子也。公子若在高祖以下，则如其亲服，后世迁之，乃毁其庙尔。因国君以尊降其亲，故终说此义云。"
                },
                {
                    "paragraph": "穗衰裳，牡麻绖、既，葬除之者。",
                    "zhushu": ""
                },
                {
                    "paragraph": "传曰：穗衰者何？以小功之穗也。",
                    "zhushu": "治其缕，如小功而成布，尊四升半。细其缕者，以恩轻也。升数少者，以服至也。凢布细而疏者谓之穗。今南阳有邓穗。"
                },
                {
                    "paragraph": "诸侯之大夫为天子。",
                    "zhushu": ""
                },
                {
                    "paragraph": "传曰：何以穗衰也？诸侯之大夫以时接见乎天子。",
                    "zhushu": "接犹会也。诸侯之大夫以时会见于天子而服之，则其士庶民不服可知。"
                },
                {
                    "paragraph": "小功布衰裳，澡麻带绖。五月者，",
                    "zhushu": "澡者，治去莩垢，不绝其本也。小记曰：下殇小功，带澡麻，不绝其本，屈而反以报之。"
                },
                {
                    "paragraph": "叔父之下殇，适孙之下殇、昆弟之下殇。大夫庶子为适昆弟之下殇，为姑姊妹女子子之下殇，为人后者为其昆弟从父昆弟之长殇。",
                    "zhushu": ""
                },
                {
                    "paragraph": "传曰：问者曰中殇？何以不见也？大功之殇中从上，小功之殇中从下。",
                    "zhushu": "问者，据从父昆弟之下殇在缌麻也。大功、小功，皆谓服其成人也。大功之殇中从上，则齐衰之殇亦中从上也。此主谓大夫之为殇者服也。凡不见者，以此求之也。"
                },
                {
                    "paragraph": "为夫之叔父之长殇，",
                    "zhushu": "不见中殇者，中从下也。"
                },
                {
                    "paragraph": "昆弟之子、女子子、夫之昆弟之子、女子子之下殇。为姪、庶孙、丈夫、妇人之长殇。",
                    "zhushu": ""
                },
                {
                    "paragraph": "大夫、公之昆弟、大夫之子为其昆弟、庶子、姑姊妹、女子子之长殇。",
                    "zhushu": "大夫为昆弟之长殇小功，谓为士者若不仕者也。以此知为大夫无殇服也。公之昆弟不言庶者，此无服，无所见也。大夫之子不言庶者，关适子亦服此殇也。云公之昆弟为庶子之长殇，则知公之昆弟犹大夫。"
                },
                {
                    "paragraph": "大夫之妾为庶子之长殇，",
                    "zhushu": "君之庶子。"
                },
                {
                    "paragraph": "小功布衰裳，牡麻绖，即葛五月者，",
                    "zhushu": "即，就也。小功轻，三月变麻，因故衰以就葛绖带而五月也。间传曰：小功之葛与缌之麻同。旧说小功以下吉，屦无絇也。"
                },
                {
                    "paragraph": "从祖祖父母，从祖父母报。",
                    "zhushu": "祖父之昆弟之亲。"
                },
                {
                    "paragraph": "从祖昆弟、",
                    "zhushu": "父之从父昆弟之子。"
                },
                {
                    "paragraph": "从父姊妹",
                    "zhushu": "父之昆弟之女。"
                },
                {
                    "paragraph": "孙适人者、",
                    "zhushu": "孙者，子之子。女孙在室，亦大功也。"
                },
                {
                    "paragraph": "为人后者。为其姊妹。适人者",
                    "zhushu": "不言姑者，举其亲者，而恩轻者降可知。"
                },
                {
                    "paragraph": "为外祖父母。",
                    "zhushu": ""
                },
                {
                    "paragraph": "传曰：何以小功也？以尊加也。从母，丈夫妇人报。",
                    "zhushu": "从母，母之姊妹。"
                },
                {
                    "paragraph": "传曰：何以小功也？以名加也。外亲之服皆缌也。",
                    "zhushu": "外亲异姓，正服不过缌。丈夫妇人姊妹之子，男女同。"
                },
                {
                    "paragraph": "夫之姑、姊妹、娣、姒妇，报。",
                    "zhushu": "夫之姑、姊妹，不殊在室及嫁者，因恩轻，略从降。"
                },
                {
                    "paragraph": "传曰：娣姒妇者，弟长也。何以小功也？以为相与居室中，则生小功之亲焉。",
                    "zhushu": "娣姒妇者，兄弟之妻相名也。长妇谓稺妇为娣妇，娣妇谓长妇为姒妇。"
                },
                {
                    "paragraph": "大夫、大夫之子，公之昆弟为从父昆弟。庶孙、",
                    "zhushu": ""
                },
                {
                    "paragraph": "姑姊妹、女子子适士者。",
                    "zhushu": "从父昆弟及庶孙，亦谓为士者。"
                },
                {
                    "paragraph": "大夫之妾为庶子适人者。",
                    "zhushu": "君之庶子，女子子也。庶女子子在室大功。其嫁于大夫亦大功。"
                },
                {
                    "paragraph": "庶妇，",
                    "zhushu": "夫将不受重者。"
                },
                {
                    "paragraph": "君母之父母、从母。",
                    "zhushu": "君母，父之适妻也。从母，君母之姊妹。"
                },
                {
                    "paragraph": "传曰：何以小功也？君母在，则不敢不从服。君母不在则不服。",
                    "zhushu": "不敢不服者，恩实轻也。凡庶子为君，毋如适子。"
                },
                {
                    "paragraph": "君子子为庶母慈巳者。",
                    "zhushu": "君子子者，大夫及公子之适妻子。"
                },
                {
                    "paragraph": "传曰：君子子者，贵人之子也。为庶母何以小功也？以慈巳加也。",
                    "zhushu": "云君子子者，则父在也，父没则不服之矣。以慈巳加，则君子子亦以士礼为庶母缌也。内则曰：异为孺子，室于宫中，择于诸母与可者，必求其宽𥙿、慈惠、温良、恭敬、慎而寡言者，使为子师，其次为慈母，其次为保母，皆居子室，他人无事不往。又曰：大夫之子有食母，庶母慈巳者，此之谓也。其可者，贱于诸母，谓傅姆之属也。其不慈巳，则缌可矣。不言师保，慈母居中，服之可知也。国君世子生，卜士之妻、大夫之妾，使食子。三年而出，见于公宫则劬。非慈母也，士之妻自养其子。"
                },
                {
                    "paragraph": "缌麻三月者。",
                    "zhushu": "缌麻布衰裳而麻绖带也。不言衰绖，略轻服，省文。"
                },
                {
                    "paragraph": "传曰：缌者，十五升抽其半，有事其缕，无事其布，曰缌。",
                    "zhushu": "谓之缌者，治其缕细如𢇁也。或曰：有𢇁，朝服用布，何衰用𢇁乎？抽犹去也。杂记曰：缌冠缲缨。"
                },
                {
                    "paragraph": "族曾祖父母、族祖父母、族父母、族昆弟、",
                    "zhushu": "族曾祖父者，曾祖昆弟之亲也。族祖父者，亦高祖之孙，则高祖有服明矣。"
                },
                {
                    "paragraph": "庶孙之妇、庶孙之中殇，",
                    "zhushu": "庶孙者，成人大功，其殇中从上。此当为下殇。言中殇者，字之误尔。又诸言中者，皆连上下也。"
                },
                {
                    "paragraph": "从祖姑姊妹适人者，报。从祖父、从祖昆弟之长殇。",
                    "zhushu": "不见中殇者，中从下。"
                },
                {
                    "paragraph": "外孙，",
                    "zhushu": "女子子之子。"
                },
                {
                    "paragraph": "从父昆弟、姪之下殇，夫之叔父之中殇、下殇，",
                    "zhushu": "言中殇者，明中从下。"
                },
                {
                    "paragraph": "从母之长殇，报。庶子为父后者为其母。",
                    "zhushu": ""
                },
                {
                    "paragraph": "传曰：何以缌也？传曰：与尊者为一体，不敢服其私亲也。然则何以服缌也？有死于宫中者，则为之三月不举祭，因是以服缌也。",
                    "zhushu": "君卒，庶子为母大功。大夫卒，庶子为母三年也。士虽在，庶子为母皆如众人。"
                },
                {
                    "paragraph": "士为庶母，",
                    "zhushu": ""
                },
                {
                    "paragraph": "传曰：何以缌也？以名服也。大夫以上为庶母无服。贵臣贵妾。",
                    "zhushu": ""
                },
                {
                    "paragraph": "传曰：何以缌也？以其贵也。",
                    "zhushu": "此谓公士大夫之君也。殊其臣妾贵贱而为之服。贵臣，室老士也。贵妾，姪娣也。天子诸侯降其臣妾无服。士卑无臣，则士妾又贱，不足殊，有子则为之缌，无子则巳。"
                },
                {
                    "paragraph": "乳母，",
                    "zhushu": "谓养子者有他故，贱者代之。慈巳。"
                },
                {
                    "paragraph": "传曰：何以缌也？以名服也。",
                    "zhushu": ""
                },
                {
                    "paragraph": "从祖昆弟之子、",
                    "zhushu": "族父母为之服。"
                },
                {
                    "paragraph": "曾孙、",
                    "zhushu": "孙之子。"
                },
                {
                    "paragraph": "父之姑、",
                    "zhushu": "归孙为祖父之姊妹。"
                },
                {
                    "paragraph": "从母昆弟。",
                    "zhushu": ""
                },
                {
                    "paragraph": "传曰：何以缌也？以名服也。甥，",
                    "zhushu": "姊妹之子。"
                },
                {
                    "paragraph": "传曰：甥者何也？谓吾舅者。吾谓之甥。何以缌也？报之也。壻",
                    "zhushu": "女子子之夫也。"
                },
                {
                    "paragraph": "传曰：何以缌？报之也。妻之父母。",
                    "zhushu": ""
                },
                {
                    "paragraph": "传曰：何以缌？从服也。",
                    "zhushu": "从于妻而服之。"
                },
                {
                    "paragraph": "姑之子。",
                    "zhushu": "外兄弟也。"
                },
                {
                    "paragraph": "传曰：何以缌？报之也。舅",
                    "zhushu": "母之昆弟。"
                },
                {
                    "paragraph": "传曰：何以缌？从服也。",
                    "zhushu": "从于母而服之。"
                },
                {
                    "paragraph": "舅之子。",
                    "zhushu": "内兄弟也。"
                },
                {
                    "paragraph": "传曰：何以缌？从服也。",
                    "zhushu": ""
                },
                {
                    "paragraph": "夫之姑姊妹之长殇。夫之诸祖父母，报",
                    "zhushu": "诸祖父者，夫之所为小功。从祖祖父母，外祖父母。或曰曾祖父母。曾祖于曾孙之妇无服，而云报乎？曾祖父母，正服小功，妻从服缌。"
                },
                {
                    "paragraph": "君母之昆弟。",
                    "zhushu": ""
                },
                {
                    "paragraph": "传曰：何以缌？从服也。",
                    "zhushu": "从于君母而舅服之也。君母在，则不敢不从服。君母卒，则不服也。"
                },
                {
                    "paragraph": "从父昆弟之子之长殇。昆弟之孙之长殇，为夫之从父昆弟之妻。",
                    "zhushu": ""
                },
                {
                    "paragraph": "传曰：何以缌也？以为相与同室，则生缌之亲焉。长殇、中殇降一等，下殇降二等，齐衰之殇中从上，大功之殇中从下。",
                    "zhushu": "同室者，不如居室之亲也。齐衰大功，皆服其成人也。大功之殇中从下，则小功之殇亦中从下也。此主谓妻为夫之亲服也。凡不见者，以此求之。"
                },
                {
                    "paragraph": "记：",
                    "zhushu": ""
                },
                {
                    "paragraph": "公子为其母练冠麻，麻衣縓缘，为其妻縓冠葛绖带，麻衣縓缘，皆既。葬除之。",
                    "zhushu": "公子，君之庶子也。其或为母，谓妾子也。麻者，缌麻之绖带也。此麻衣者，如小功布深衣，为不制衰裳变也。诗云：麻衣如雪。縓，浅绛也，一染谓之縓。练冠而麻衣縓缘，三年练之受饰也。檀弓曰：练，练衣，黄里縓缘。诸侯之妾子厌于父，为母不得伸，权为制此服，不夺其恩也。为妻縓冠葛绖带，妻轻。"
                },
                {
                    "paragraph": "传曰：何以不在五服之中也？君之所不服，子亦不敢服也。君之所为服，子亦不敢不服也。",
                    "zhushu": "君之所不服，谓妾与庶妇也。君之所为服，谓夫人与适妇也。诸侯之妾，贵者视𨜮，贱者视大夫，皆三月而葬。"
                },
                {
                    "paragraph": "大夫，公之昆弟。大夫之子，于兄弟降一等。",
                    "zhushu": "兄弟，犹言族亲也。凢不见者，以此求之。"
                },
                {
                    "paragraph": "为人后者于兄弟降一等，报于所为后之兄弟之子。若子",
                    "zhushu": "言报者，嫌其为宗子不降。"
                },
                {
                    "paragraph": "兄弟皆在他邦，加一等。不及知父母与兄弟居，加一等。",
                    "zhushu": "皆在他邦，谓行仕出游。若辟仇不及知父母，父母早卒。"
                },
                {
                    "paragraph": "传曰：何如则可谓之兄弟？传曰：小功以下为兄弟。",
                    "zhushu": "于此发兄弟传者，嫌大功巳上又加也。大功己上，若皆在他国，则亲自亲矣。若不及知父母，则固同财矣。"
                },
                {
                    "paragraph": "朋友皆在他邦，袒免，归则巳。",
                    "zhushu": "谓服无亲者，当为之主，毎至袒时则袒，袒则去冠，代之以免。旧说云：以为免，象冠广一寸。巳犹止也。归有主则止也。主若幼少则未止。小记曰：大功者，主人之丧，有三年者，则必为之再祭，朋友虞袝而已。"
                },
                {
                    "paragraph": "朋友麻。",
                    "zhushu": "朋友虽无亲，有同道之恩，相为服缌之绖带。檀弓曰：群居则绖，出则否。其服吊服也。周礼曰：凡吊，当事则弁绖服。弁绖者，如爵弁而素，加环绖也。其服有三：锡衰也，缌衰也，疑衰也。王为三公六𨜮锡衰，为诸侯缌衰，为大夫士疑衰。诸侯及𨜮大夫亦以锡衰为吊服，当事乃弁绖，否则皮弁，辟天子也。士以缌衰为丧服，其吊服则疑衰也。旧说以为士吊服，布上素下，或曰：素委貌冠加朝服。论语曰缁衣羔裘，又曰羔裘玄冠，不以吊，何朝服之有乎？然则二者皆有似也，此实疑衰也。其弁绖、皮弁之时，则如𨜮大夫然，又改其裳以素，辟诸侯也。朋友之相为服即，士吊服疑衰素裳。庶人不爵弁，则其吊服素冠委貌。"
                },
                {
                    "paragraph": "君之所为兄弟服，室老降一等。",
                    "zhushu": "公士大夫之君。"
                },
                {
                    "paragraph": "夫之所为兄弟服，妻降一等。",
                    "zhushu": ""
                },
                {
                    "paragraph": "庶子为后者，为其外祖父母、从母、舅无服，不为后。如邦人。",
                    "zhushu": ""
                },
                {
                    "paragraph": "宗子孤为殇，大功衰，小功衰，皆三月。亲则月筭，如邦人。",
                    "zhushu": "言孤有不孤者，不孤，则族人不为殇服服之也。不孤，谓父有废疾，若年七十而老，子代主宗事者也。孤为殇，长殇、中殇大功衰，下殇小功衰，皆如殇服而三月，谓与宗子绝属者也。亲，谓在五属之内。筭，数也。月数如邦人者，与宗子有期之亲者，成人服之齐衰期。长殇，大功衰九月，中殇，大功衰七月，下殇，小功衰五月。有大功之亲者，成人服之齐衰三月，卒哭，受以大功衰九月。其长殇、中殇，大功衰五月；下殇，小功衰三月。有小功之亲者，成人服之齐衰三月，卒哭，受以小功衰五月。其殇与绝属者同。有缌麻之亲者，成人及殇，皆与绝属者同。"
                },
                {
                    "paragraph": "改葬缌，",
                    "zhushu": "谓坟墓以他故崩坏，将亡失尸柩也。言改葬者，明棺物毁败，改设之如葬时也。其奠如大敛，从庙之庙，从墓之墓，礼宜同也。服缌者，臣为君也，子为父也，妻为夫也。必服缌者，亲见尸柩，不可以无服，缌三月而除之。"
                },
                {
                    "paragraph": "童子唯当室缌。",
                    "zhushu": "童子，未冠之称也。当室者为父后，承家事者为家主，与族人为礼。于有亲者，虽恩不至，不可以无服也。"
                },
                {
                    "paragraph": "传曰：不当室，则无缌服也。",
                    "zhushu": ""
                },
                {
                    "paragraph": "凡妾为私兄弟，如邦人。",
                    "zhushu": "嫌厌降之也。私兄弟，自其族亲也。然则女君有以尊降其兄弟者，谓士之女为大夫妻，大夫之女为诸侯夫人，诸侯之女为天王后也。父卒，昆弟之为父后者宗子，亦不敢降也。"
                },
                {
                    "paragraph": "大夫吊于命妇，锡衰。命妇吊于大夫，亦锡衰。",
                    "zhushu": "吊于命妇，命妇死也。吊于大夫，大夫死也。小记曰：诸侯吊，必皮弁锡衰。服问曰：公为𨜮大夫锡衰以居，出亦如之，当事则弁绖。大夫相为亦然。为其妻，往则服之，出则否。"
                },
                {
                    "paragraph": "传曰：锡者何也？麻之有锡者也。锡者，十五升抽其半。无事其缕，有事其布，曰锡。",
                    "zhushu": "谓之锡者，治其布，使之滑易也。不锡者，不治其缕，哀在内也。缌者不治其布，哀在外。君及𨜮，大夫吊，士虽当事，皮弁锡衰而巳。士之相吊，则如朋友服矣，疑衰素裳。凡妇人相吊，吉笄无首，素总。"
                },
                {
                    "paragraph": "女子子适人者为其父母，妇为舅姑，恶笄，有首以髽。卒哭，子折笄首以笄，布总。",
                    "zhushu": "言以髽，则髽有著笄者明矣。"
                },
                {
                    "paragraph": "传曰：笄有首者，恶笄之有首也。恶笄者，栉笄也。折笄首者，折吉笄之首也。吉笄者，象笄也。何以言子折笄首而不言妇？终之也。",
                    "zhushu": "栉笄者，以栉之木为笄，或曰榛笄有首者，若今时刻镂摘头矣。卒哭而丧之，大事毕，女子子可以归于夫家，而著吉笄。吉笄尊，变其尊者，妇人之义也。折其首者，为其大饰也，据在夫家宜言。妇终之者，终子道于父母之恩。"
                },
                {
                    "paragraph": "妾为女君，君之长子恶笄，有首，布总。",
                    "zhushu": ""
                },
                {
                    "paragraph": "凡衰，外削幅，裳内削幅，幅三袧。",
                    "zhushu": "削犹杀也。大古冠布衣布，先知为上，外杀其幅，以便体也。后知为下，内杀其幅，稍有饰也。后世圣人易之，以此为丧服。袧者，谓辟两侧，空中央也。祭服、朝服，辟积无数，凡裳前三幅，后四幅也。"
                },
                {
                    "paragraph": "若齐，裳内衰外",
                    "zhushu": "齐，缉也。凡五服之衰，一斩匹缉。缉裳者，内展之，缉衰者，外展之。"
                },
                {
                    "paragraph": "负，广出于适寸。",
                    "zhushu": "负，在背上者也。适，辟领也。负出于辟领外旁一寸。"
                },
                {
                    "paragraph": "适，博四寸，出于衰。",
                    "zhushu": "博，广也。辟领广四寸，则与濶中八寸也。两之为尺六寸也。出于衰者，旁出衰外，不著寸数者，可知也。"
                },
                {
                    "paragraph": "衰长六寸，博四寸。",
                    "zhushu": "广袤当心也。前有衰，后有负板，左右有辟领，孝子哀戚，无所不在。"
                },
                {
                    "paragraph": "衣带下尺。",
                    "zhushu": "衣带下尺者，要也。广尺，足以掩裳上际也。"
                },
                {
                    "paragraph": "祍，二尺有五寸。",
                    "zhushu": "祍，所以掩裳际也，二尺五寸，与有司绅齐也。上正一尺，燕尾二尺五寸，凡用布三尺五寸。"
                },
                {
                    "paragraph": "袂，属幅。",
                    "zhushu": "属犹连也。连幅谓不削。"
                },
                {
                    "paragraph": "衣。二尺有二寸。",
                    "zhushu": "此谓袂中也。言衣者，明与身参齐。二尺二寸，其䄂足以容中人之肱也。衣自领至要二尺二寸，倍之四尺四寸，加辟领八寸，而又倍之。凡衣用布一丈四寸。"
                },
                {
                    "paragraph": "袪，尺二寸。",
                    "zhushu": "袪，䄂口也。尺二寸，足以容中人之并两手也。吉时拱尚左手，丧时拱尚右手。"
                },
                {
                    "paragraph": "衰三升，三升有半。其冠六升。以其冠为受，受冠七升。",
                    "zhushu": "衰，斩衰也。或曰三升半者，义服也。其冠六升，齐衰之下也。斩衰正服，变而受之。此服也。三升，三升半，其受冠皆同，以服至尊，宜少差也。"
                },
                {
                    "paragraph": "齐衰四升，其冠七升。以其冠为受，受冠八升。",
                    "zhushu": "言受以大功之上也。此谓为母服也。齐衰正服五升，其冠八升；义服六升，其冠九升。亦以其冠为受。凡不著之者，服之首主于父母。"
                },
                {
                    "paragraph": "穗，衰四升有半，其冠八升。",
                    "zhushu": "此谓诸侯之大夫为天子穗衰也。服在小功之上者，欲著其缕之精粗也。升数在齐衰之中者，不敢以兄弟之服服至尊也。"
                },
                {
                    "paragraph": "大功八升，若九升。小功十升若十一升。",
                    "zhushu": "此以小功受大功之差也不言七升者主于受服欲其文相值言服降而在大功者衰七升正服衰八升其冠皆十升义服九升其冠十一升亦皆以其冠为受也斩衰受之以下大功受之以正者重者轻之轻者从礼圣人之意然也其降而在小功者衰十升正服衰十一升义服衰十二升皆以即葛及缌麻无受也此大功不言受者其章既著之"
                }
            ]
        },
        {
            "name": "士丧礼第十二",
            "paragraphs": [
                {
                    "paragraph": "士丧礼第十二",
                    "zhushu": "",
                    "type": 1
                },
                {
                    "paragraph": "士丧礼：",
                    "zhushu": ""
                },
                {
                    "paragraph": "死于适室，幠用敛衾。",
                    "zhushu": "适室，正寝之室也。疾者齐，故于正寝焉。疾时处北墉下，死而迁之，当牖下，有床祍。幠，覆也。敛衾，大敛所并用之衾。衾，被也。小敛之衾当陈。丧大记曰：始死，迁尸于床，幠用敛衾，去死衣。"
                },
                {
                    "paragraph": "复者一人，以爵弁服，簪裳于衣，左何之，扱领于带，",
                    "zhushu": "复者，有司招魂复魄也。天子则夏采祭仆之属，诸侯则小臣为之。爵弁服，纯衣纁裳也。礼以冠名，服。簪连也。"
                },
                {
                    "paragraph": "升自前东荣，中屋北面招以衣，曰：皐某复！三，降衣于前，",
                    "zhushu": "北面招求诸幽之义也。皐，长声也。某，死者之名也。复，反也。降衣，下之也。丧大记曰：凡复，男子称名，妇人称字。"
                },
                {
                    "paragraph": "受用箧，升自阼阶，以衣尸。",
                    "zhushu": "受者，受之于庭也。复者，其一人招，则受衣亦一人也。人君则司服受之，衣尸者覆之，若得魂，反之。"
                },
                {
                    "paragraph": "复者降自后西荣，",
                    "zhushu": "不由前降，不以虚反也。降因彻西北，匪若云此室凶不可居然也。自是行死事。"
                },
                {
                    "paragraph": "楔齿用角柶，",
                    "zhushu": "为将含，恐其口闭急也。"
                },
                {
                    "paragraph": "缀足用燕几。",
                    "zhushu": "缀，犹拘也。为将屦，恐其辟戾也。今文缀为对。"
                },
                {
                    "paragraph": "奠脯醢、醴酒，升自阼阶，奠于尸东，",
                    "zhushu": "鬼神无象，设奠以冯依之。"
                },
                {
                    "paragraph": "帷堂。",
                    "zhushu": "事小讫也。"
                },
                {
                    "paragraph": "乃赴于君。主人西阶东，南面命赴者，拜送。",
                    "zhushu": "赴，告也。臣，君之股肱耳目，死当有恩。"
                },
                {
                    "paragraph": "有宾则拜之。",
                    "zhushu": "宾，僚友群士也。其位犹朝夕哭矣。"
                },
                {
                    "paragraph": "入，坐于床东，众主人在其后，西面。妇人侠床，东面。",
                    "zhushu": "众主人，庶昆弟也。妇人，谓妻妾子姓也，亦适妻在前。"
                },
                {
                    "paragraph": "亲者在室，",
                    "zhushu": "谓大功以上父兄姑姊妹子姓在此者。"
                },
                {
                    "paragraph": "众妇人户外北面。众兄弟堂下北面。",
                    "zhushu": "众妇人、众兄弟、小功以下。"
                },
                {
                    "paragraph": "君使人吊，彻帷。主人迎于𥨊门外，见宾不哭，先入门右，北面。",
                    "zhushu": "使人，士也。礼，使人必以其爵。使者至，使人入将命，乃出迎之。寝门，内门也。彻帷㧁之事毕，则下之。"
                },
                {
                    "paragraph": "吊者入，升自西阶，东面。主人进中庭，吊者致命，",
                    "zhushu": "主人不升，贱也。致命曰：君闻子之丧，使某如何不淑。"
                },
                {
                    "paragraph": "主人哭，拜稽颡，成踊。",
                    "zhushu": "稽颡头触地，成踊三者三。"
                },
                {
                    "paragraph": "宾出，主人拜送于外门外。",
                    "zhushu": ""
                },
                {
                    "paragraph": "君使人禭，彻帷，主人如初。禭者左执领，右执要，入，升致命。",
                    "zhushu": "襚之言遗也。衣被曰襚。致命曰：君使某襚。"
                },
                {
                    "paragraph": "主人拜如初。禭者入，衣尸，出，主人拜送如初。唯君命。出。升，降自阶，西阶，遂拜宾。有大夫，则特拜之。即位于西阶下，东面，不踊。大夫虽不辞，入也。",
                    "zhushu": "唯君命出。以明大夫以下时来吊禭不出也。始丧之日，哀戚甚，在室，故不出拜宾也。大夫则特拜，别于士旅拜也。即位西阶下，未忍在主人位也。不踊，但哭拜而巳。不辞而主人升入，明本不为宾出，不成礼也。"
                },
                {
                    "paragraph": "亲者禭，不将命以即陈。",
                    "zhushu": "大功以上，有同财之义也。不将命，不使人将之。致于主人也。即陈，陈在房中。"
                },
                {
                    "paragraph": "庶兄弟禭，使人以将命于室，主人拜于位，委衣于尸东床上。",
                    "zhushu": "庶兄弟，即众兄弟也。变众言庶，容同姓耳。将命曰：某使某禭拜于位。室中位也。"
                },
                {
                    "paragraph": "朋友禭，亲以进，主人拜，委衣如初，退哭不踊。",
                    "zhushu": "亲以进，亲之恩也。退，下堂，反宾位也。主人徒哭，不踊。别于君襚也。"
                },
                {
                    "paragraph": "彻衣者，执衣如禭，以适房。",
                    "zhushu": "凡于禭者出，有司彻衣。"
                },
                {
                    "paragraph": "为铭，各以其物。亡则以缁长半幅，䞓末长终幅，广三寸。书铭干未，曰某氏某之柩。",
                    "zhushu": "铭，明旌也。杂帛为物，大夫之所建也。以死者为不可别，故以其旗识识之，爱之斯录之矣。亡，无也。无旌，不命之士也。半幅一尺，终幅二尺，在棺为柩。今文铭皆为名，未为斾也。"
                },
                {
                    "paragraph": "竹杠长三尺，置于宇西阶上。",
                    "zhushu": "杠、铭，橦也。宇，梠也。"
                },
                {
                    "paragraph": "甸人掘坎于阶间，少西，为垼于西墙下，东郷。",
                    "zhushu": "甸人，有司，主田野者。垼块灶。西墙中庭之西。今文郷为面。"
                },
                {
                    "paragraph": "新盆、槃、瓶、废敦、重鬲皆濯，造于西阶下。",
                    "zhushu": "新此瓦器五种者，重死事，盆以盛水，槃承渜濯，瓶以汲水也。废敦，敦无足者，所以盛米也。重鬲，鬲将县重者也。濯，涤漑也。造，至也，犹馔也。以造言之，丧事遽。"
                },
                {
                    "paragraph": "陈袭事于房中，西领南上，不綪。",
                    "zhushu": "袭事谓衣服也。綪读为䋫。䋫，屈也。袭事少，上陈而下不屈。江沔之间谓萦收绳索为䋫。古文綪皆为精。"
                },
                {
                    "paragraph": "明。衣裳用布，",
                    "zhushu": "所以亲身为圭絜也。"
                },
                {
                    "paragraph": "鬠笄用桑，长四寸，纋中",
                    "zhushu": "桑之为言丧也。用为笄，取其名也。长四寸，不冠故也。纋，笄之中央以安发。"
                },
                {
                    "paragraph": "布巾环幅，不凿",
                    "zhushu": "环，幅广袤等也。不凿者，士之子亲含及其巾而巳。大夫以上，宾为之含，当口凿之，嫌有恶。古文环作还。"
                },
                {
                    "paragraph": "掩。练帛广终幅，长五尺，析其末。",
                    "zhushu": "掩里首也。析其末为将结，放頣下，又还结于项中。"
                },
                {
                    "paragraph": "瑱用白纩，",
                    "zhushu": "瑱，充耳。纩，新绵。"
                },
                {
                    "paragraph": "幎目用缁，方尺二寸，䞓里，著组系。",
                    "zhushu": "幎目覆面者也。幎读若诗云葛藟萦之萦。䞓赤也。著，充之以絮也。组系为可结也。古文幎为涓。"
                },
                {
                    "paragraph": "握手用玄，纁里长尺二寸，广五寸，牢中旁寸，著组系。",
                    "zhushu": "牢读为楼，楼谓削约握之中央以安手也。今文楼为纋，旁为方。"
                },
                {
                    "paragraph": "决用正。王棘若檡，棘组系，纩极二，",
                    "zhushu": "决犹闿也，挟弓以横执弦。诗云：决拾既佽。正善也。王棘与檡棘善理坚刃者，皆可以为决。极犹放弦也，以沓指放弦，令不挈指也。生者以朱韦为之而三，死用纩又二，明不用也。古文王为玉，今文择为泽，世俗谓王棘矺鼠。"
                },
                {
                    "paragraph": "冒，缁质，长与手齐，䞓杀，掩足。",
                    "zhushu": "冒韬尸者，制如直囊，上曰质，下曰杀。质，正也。其用之，先以杀韬足而上，后以质韬首而下，齐手，上玄下纁，象天地也。丧大记曰：君锦冒黼杀，缀旁七；大夫玄冒黼杀，缀旁五；士缁冒䞓杀，缀旁三。凡冒，质长与手齐，杀三尺。"
                },
                {
                    "paragraph": "爵弁服，纯衣。",
                    "zhushu": "谓生时爵弁之服也。纯衣者，纁裳。古者以冠名服，死者不冠。"
                },
                {
                    "paragraph": "皮弁服，",
                    "zhushu": "皮弁，所衣之服也。其服，白布衣素裳也。"
                },
                {
                    "paragraph": "褖衣，",
                    "zhushu": "黑衣裳赤缘谓之褖。禒之言缘也，所以表袍者也。丧大记曰：衣必有裳，袍必有表。不禅谓之一称。古文禒为缘。"
                },
                {
                    "paragraph": "缁带，",
                    "zhushu": "黑缯之带。"
                },
                {
                    "paragraph": "韎韐，",
                    "zhushu": "一。命缊韨。"
                },
                {
                    "paragraph": "竹笏，",
                    "zhushu": "笏，所以书思对命者。玉藻曰：笏，天子以球玉，诸侯以象，大夫以鱼须文竹，士以竹本象可也。又曰：笏度二尺有六寸，其中博三寸，其杀六分而去一。又曰：天子搢珽，方正于天下也。诸侯荼，前诎后直，让于天子也。大夫前诎后诎，无所不让。今文笏作忽。"
                },
                {
                    "paragraph": "夏葛屦，冬白屦，皆繶缁絇，纯，组綦，系于踵。",
                    "zhushu": "冬，皮屦，变言白者，明夏时用葛亦白也。此皮弁之屦。士冠礼曰：素积白屦，以魁柎之，缁絇繶纯，纯博寸。綦，屦，系也，所以拘止屦也。綦读如马绊綦之綦。"
                },
                {
                    "paragraph": "庶禭继陈，不用",
                    "zhushu": "庶，众也。不用，不用袭也。多陈之为荣，少纳之为贵。"
                },
                {
                    "paragraph": "贝三，实于笄。",
                    "zhushu": "贝，水物。古者以为货，江水出焉。笲，竹器名。"
                },
                {
                    "paragraph": "稻米一豆，实于筐。",
                    "zhushu": "豆四升。"
                },
                {
                    "paragraph": "沐巾一，浴巾二，皆用绤。于笲。",
                    "zhushu": "巾，所以拭污垢。浴巾，二者，上体下体异也。绤，粗葛。"
                },
                {
                    "paragraph": "栉于箪，",
                    "zhushu": "箪，苇笥。"
                },
                {
                    "paragraph": "浴衣于箧，",
                    "zhushu": "浴衣，巳浴所衣之衣，以布为之，其制如今通裁。"
                },
                {
                    "paragraph": "皆馔于西序下，南上。",
                    "zhushu": "皆者，皆具以下。东西墙谓之序，中以南谓之堂。"
                },
                {
                    "paragraph": "管人汲，不说繘，屈之。",
                    "zhushu": "管人，有司主馆舍者。不说繘，将以就祝濯米。屈萦也。"
                },
                {
                    "paragraph": "祝淅米于堂，南面，用盆。",
                    "zhushu": "祝、夏祝也。浙，汰也。"
                },
                {
                    "paragraph": "管人尽阶，不升堂。受潘煑于垼，用重鬲。",
                    "zhushu": "尽阶，三等之上。丧大记曰：管人受沐，乃煑之。甸人取所彻庙之西北，匪薪，用爨之。"
                },
                {
                    "paragraph": "祝盛米于敦，奠于贝北。",
                    "zhushu": "复于筐处。"
                },
                {
                    "paragraph": "士有冰，用夷槃可也。",
                    "zhushu": "谓夏月而君加赐冰也。夷槃，承尸之槃。丧大记曰：君设大槃，造氷焉，大夫设夷槃，造冰焉，士并瓦槃，无冰，设床䄠第，有枕。"
                },
                {
                    "paragraph": "外御受沐入。",
                    "zhushu": "外御小臣侍从者。沐管人所煑潘也。"
                },
                {
                    "paragraph": "主人皆出户外，北面。",
                    "zhushu": "象平生沐浴倮桯，子孙不在旁，主人出而襢第。"
                },
                {
                    "paragraph": "乃沐、栉。挋用巾，",
                    "zhushu": "挋，晞也。清也。古文挋皆作振。"
                },
                {
                    "paragraph": "浴用巾，挋用浴衣。",
                    "zhushu": "用巾，用拭之也。丧大记曰：御者二人浴，浴水用盆，沃水用抖。"
                },
                {
                    "paragraph": "渜濯，弃于坎。",
                    "zhushu": "沐浴余潘水，巾栉浴衣亦并弃之。古文渜作缘，荆沔之间语。"
                },
                {
                    "paragraph": "蚤揃，如他日，",
                    "zhushu": "蚤读为瓜，断瓜揃须也。人君则小臣为之。他日平生时。"
                },
                {
                    "paragraph": "鬠用组。乃笄，设明衣裳。",
                    "zhushu": "用组，组，束发也。古文鬠皆为括。"
                },
                {
                    "paragraph": "主人入，即位。",
                    "zhushu": "巳设明衣，可以入也。"
                },
                {
                    "paragraph": "商祝袭祭服，禒衣次。",
                    "zhushu": "商祝，祝，习商礼者，商人教之以敬于接神。宜袭，布衣床上。祭服，爵弁服、皮弁服，皆从君助祭之服。大蜡有皮弁素服而祭，送终之礼。袭衣于床，床次含床之东。衽如初也。丧大记曰：含一床，袭一床，迁尸于堂。又一床。"
                },
                {
                    "paragraph": "主人出，南面，左袒，扱诸面之右，盥于盆上，洗贝，执以入。宰洗柶，建于米，执以从。",
                    "zhushu": "俱入户西郷也。今文宰不言执。"
                },
                {
                    "paragraph": "商祝执巾从入，当牖北面，彻枕，设巾，彻楔，受贝，奠于尸西。",
                    "zhushu": "当牖北面。值尸南也。设巾覆面，为饭之遗落米也。如商祝之事位，则尸南首明矣。"
                },
                {
                    "paragraph": "主人由足西，床上坐，东面。",
                    "zhushu": "不敢从首前也。祝受贝米奠之，口实不由足也。"
                },
                {
                    "paragraph": "祝又受米，奠于贝北。宰从，立于床西，在右。",
                    "zhushu": "米在贝北，便扱者也。宰立床西，在主人之右，当佐饭事。"
                },
                {
                    "paragraph": "主人左扱米，实于右，三实一贝。左、中亦如之。又实米，唯盈。",
                    "zhushu": "于右尸口之右，唯盈取满而巳。"
                },
                {
                    "paragraph": "主人袭，反位。",
                    "zhushu": "袭，复衣也。位在尸东。"
                },
                {
                    "paragraph": "商祝掩瑱，设幎目，乃屦，綦结于跗，连絇。",
                    "zhushu": "掩者，先结颐，下既真幎目，乃还结项也。跗，足上也。絇，屦饰，如刀衣鼻在屦头上，以余组连之，止足坼也。"
                },
                {
                    "paragraph": "乃袭，三称，",
                    "zhushu": "迁尸于袭上而衣之。凡衣死者左衽，不纽袭，不言设床，又不言迁尸于袭上，以其俱当牖，无大异。"
                },
                {
                    "paragraph": "明衣不在筭。",
                    "zhushu": "筭，数也。不在数，明衣、禅衣不成称也。"
                },
                {
                    "paragraph": "设韐带，搢笏，",
                    "zhushu": "韐带，韎韐，缁带。不言韎缁者，省文，亦欲见韐自有带。韐，带用革。搢，挿也。挿于带之右旁，古文韐为合也。"
                },
                {
                    "paragraph": "设决，丽于掔。自饭，持之，设握，乃连掔，",
                    "zhushu": "丽，施也。掔，手后节中也。饭，大擘指本也。决，以韦为之，藉有彄。彄，内端为纽，外端有横带，设之以纽。擐，大擘本也。因沓其彄，以横带贯纽，结于掔之表也。设握者，以綦系钩中指，由手表与决带之余连结之。此谓右手也。古文丽亦为连，掔作捥。"
                },
                {
                    "paragraph": "设冒，櫜之幠，用衾、",
                    "zhushu": "櫜韬盛物者，取事名焉。衾者，始死时敛衾。今文櫜为橐。"
                },
                {
                    "paragraph": "巾、柶、鬊蚤，埋于坎，",
                    "zhushu": "坎至此，筑之也。将袭，辟奠既，则反之。"
                },
                {
                    "paragraph": "重木刋，凿之。甸人置重于中庭，参分庭一，在南。",
                    "zhushu": "木也。县物焉，曰重刋。斲，治凿之为县簪孔也。士重木长三尺。"
                },
                {
                    "paragraph": "夏祝鬻余饭，用二鬲于西墙下。",
                    "zhushu": "夏祝，祝，习夏礼者也。夏人教以忠，其于养宜鬻余饭，以饭尸余米为鬻也。重主道也。士二鬲，则大夫四，诸侯六，天子八，与簋同差。"
                },
                {
                    "paragraph": "幂用疏布，久之，系用靲，县千重。幂用苇席，北面，左衽。带用靲，贺之，结于后。",
                    "zhushu": "久读为灸，谓以盖塞鬲口也。靲，竹䈼也。以席覆重辟，屈而反，两端交于后，左衽，西端在上。贺，加也。今文幂皆作密。"
                },
                {
                    "paragraph": "祝取铭，置于重。",
                    "zhushu": "祝，习周礼者也。"
                },
                {
                    "paragraph": "厥明，陈衣于房，南领，西上，綪绞，横三缩一，广终幅，析其末。",
                    "zhushu": "綪，屈也。绞，所以收束衣服为坚急者也，以布为之。缩，从也。横者三幅，从者一幅，析其末者，令可结也。丧大记曰：绞一幅为三。"
                },
                {
                    "paragraph": "缁衾，赪里，无紞。",
                    "zhushu": "紞，被也。敛衣或倒被，无别于前后可也。凡衾制同，皆五幅也。"
                },
                {
                    "paragraph": "祭服次，",
                    "zhushu": "爵弁服，皮弁服。"
                },
                {
                    "paragraph": "散衣次，",
                    "zhushu": "禒衣以下，袍茧之属。"
                },
                {
                    "paragraph": "凡十有九称。",
                    "zhushu": "祭服与散衣。"
                },
                {
                    "paragraph": "陈衣继之，",
                    "zhushu": "庶禭。"
                },
                {
                    "paragraph": "不必尽用。",
                    "zhushu": "取称而巳，不务多。"
                },
                {
                    "paragraph": "馔于东堂下，脯、醢、醴、酒幂。奠用功布，实于箪，在馔东。",
                    "zhushu": "功布，鍜濯灰治之布也。凡在东西堂下者，南齐坫。古文奠为尊。"
                },
                {
                    "paragraph": "设盆盥于馔东，有巾。",
                    "zhushu": "为奠设盥也。丧事略，故无洗也。"
                },
                {
                    "paragraph": "苴绖，大鬲下夲在左，要绖小焉，散带垂，长三尺，牡麻绖，右夲在上，亦散带垂。皆馔于东方。",
                    "zhushu": "苴绖，斩衰之绖也。苴麻者，其貌苴，以为绖，服重者尚粗恶。绖之言实也。鬲，搤也。中人之手。搤围九寸，绖带之差自此出焉。下本在左，重服统于内而本阳也。要绖小焉，五分去一。牡麻绖者，齐衰以下之绖也。牡麻绖者，其貌易，服轻者宜差好也。右本在上，轻服本于阴而统于外。散带之垂者，男子之道，文多变也。馔于东方，东坫之南，苴绖为上。"
                },
                {
                    "paragraph": "妇人之带，牡麻结夲，在房。",
                    "zhushu": "妇人亦有苴绖，但言带者，记其异。此齐衰妇人、斩衰妇人亦苴绖也。"
                },
                {
                    "paragraph": "床策。夷衾。馔于西坫南，",
                    "zhushu": "策，箦也。夷衾，覆尸之衾。丧大记曰：自小敛以往，用夷衾。夷衾质杀之。裁犹冒也。"
                },
                {
                    "paragraph": "西方盥，如东方。",
                    "zhushu": "为举者设盥也。如东方者，亦用盆布巾，馔于西堂下。"
                },
                {
                    "paragraph": "陈一鼎于寝门外，当东塾，少南，西面。其实特豚，四鬄，去蹄，两胉、脊、肺。设扃鼏，鼏西末。素俎在鼎西，西顺，覆匕，东柄。",
                    "zhushu": "鬄，解也。四解之，殊肩髀而巳。丧事略去蹄，去其甲，为不洁清也。胉，胁也。素俎，丧尚质，既馔将小敛，则辟袭奠。今文鬄为剔，胉为迫。古文鼏为密。"
                },
                {
                    "paragraph": "士盥，二人以并，东面立于西阶下。",
                    "zhushu": "立俟举尸也。今文并为并。"
                },
                {
                    "paragraph": "布席于户内，下莞上簟。",
                    "zhushu": "有司布敛席也。"
                },
                {
                    "paragraph": "商祝布绞衾、散衣、祭服。祭服不倒，美者在中。",
                    "zhushu": "敛者趋方，或傎倒衣裳、祭服尊，不倒之也。美，善也。善衣后布，于敛则在中也。既后布祭服，而又言善者在中，明毎服非一称也。"
                },
                {
                    "paragraph": "士举迁尸，反位。",
                    "zhushu": "迁尸于服上。"
                },
                {
                    "paragraph": "设床。策于两楹之间，衽如初，有枕。",
                    "zhushu": "衽，寝卧之席也，亦下莞上簟。"
                },
                {
                    "paragraph": "卒敛，彻帷。",
                    "zhushu": "尸巳饰。"
                },
                {
                    "paragraph": "主人西面冯尸，踊无筭。主妇东面冯，亦如之。",
                    "zhushu": "冯服膺之。"
                },
                {
                    "paragraph": "主人髺发𥘵。众主人免于房，",
                    "zhushu": "始死，将斩衰者鸡斯，将齐衰者素冠。今至小敛变，又将初丧服也。髺发者，去笄纚而紒众主人。免者，齐衰将袒，以免代冠。冠服之尤尊，不以袒也。免之制未闻，旧说以为如冠状，广一寸。丧服小记曰：斩衰髺发以麻，免而以布。此用麻布为之，状如今之著㡎头矣。自项中而前交于额上，郤，绕紒也。于房于室，释髺发，宜于隐者。今文免皆作絻，古文髺作括。"
                },
                {
                    "paragraph": "妇人髽于室。",
                    "zhushu": "始死，妇人将斩衰者，去笄而纚，将齐衰者，骨笄而纚。今言髽者，亦去笄纚而紒也。齐衰以上至笄犹髽，髽之异于髻发者，既去纚而以发为大紒，如今妇人露紒其象也。檀弓曰：南宫縚之妻之姑之丧，夫子诲之髽，曰：尔母纵纵尔，尔母扈扈尔。其用麻布，亦如著㡎头然。"
                },
                {
                    "paragraph": "士举，男女奉尸侇于堂，幠用夷衾。男女如室位，踊无筭。",
                    "zhushu": "侇之言尸也。夷衾，覆尸柩之衾也。堂，谓楹间床第上也。今文侇作夷。"
                },
                {
                    "paragraph": "主人出于足，降自西阶。众主人东即位。妇人阼阶上西面，主人拜宾，大夫特拜，士旅之。即位，踊，袭绖于序东，复位。",
                    "zhushu": "拜宾，乡宾位，拜之也。即位，踊，东方位。袭绖于序东东夹前。"
                },
                {
                    "paragraph": "乃奠。",
                    "zhushu": "祝与执事为之。"
                },
                {
                    "paragraph": "举者盥，右执七，却之；左执俎，横摄之。入，阼阶前西面错。错俎，北面。",
                    "zhushu": "举者盥，出门。举鼎者，右人以右手执七，左人以左手执俎，因其便也。摄持也。西面错。错鼎于此宜西面错俎，北面俎宜西顺之。"
                },
                {
                    "paragraph": "右人左执匕，抽扃予左手，兼执之。取鼏，委于鼎北，加扃，不坐。",
                    "zhushu": "抽扃取鼏，加扃于鼏上，皆右手。今文扃为铉，古文予为与，鼏为密。"
                },
                {
                    "paragraph": "乃朼载，载两髀于两端，两肩亚，两胉亚，脊、肺在于中，皆覆，进柢，执而俟。",
                    "zhushu": "乃朼，以朼次出牲体，右人也。载，受而载于俎，左人也。亚，次也。凡七体，皆覆为尘。柢，本也。进本者，未异于生也。骨有本末。古文朼为匕，髀为脾，今文胉□为迫，柢皆为𦕑□。"
                },
                {
                    "paragraph": "夏祝及执事盥，执醴先，酒、脯、醢、俎从，升自阼阶，丈夫踊。甸人彻鼎、巾，待于阼阶下。",
                    "zhushu": "执事者，诸执奠事者。巾，功布也。执者不升，巳不设。祝既错醴，将受之。"
                },
                {
                    "paragraph": "奠于尸东，执醴酒，北面西上。",
                    "zhushu": "执醴酒者先升，尊也。立而俟，后错。要成也。"
                },
                {
                    "paragraph": "豆错，俎错于豆东，立于俎北，西上。醴、酒错于豆南。祝受巾，巾之，由足降自西阶，妇人踊。奠者由重南，东，丈夫踊。",
                    "zhushu": "巾之为尘也，东反其位。"
                },
                {
                    "paragraph": "宾出，主人拜送于门外，",
                    "zhushu": "庙门外也。"
                },
                {
                    "paragraph": "乃代哭，不以官。",
                    "zhushu": "代，更也。孝子始有亲丧，悲哀憔悴。礼防其以死伤生，使之更哭，不绝声而巳。人君以官尊卑，士贱以亲疏为之。三日之后，哭无时。周礼挈壶氏：凡丧，县壶以代哭。"
                },
                {
                    "paragraph": "有襚者则将命。𢷤者出请，入告。主人待于位。",
                    "zhushu": "丧礼略于威仪。既、小敛，𢷤者乃用辞。出请之。辞曰：孤某使某请事。"
                },
                {
                    "paragraph": "𢷤者出，告须，以宾入。",
                    "zhushu": "须，亦待也，出告之辞，曰：孤某须矣。"
                },
                {
                    "paragraph": "宾入中庭，北面致命。主人拜稽颡。宾升自西阶，出于足，西面。委衣如于室礼，降，出。主人出，拜送。朋友亲襚如初仪，西阶东，北面哭，踊三，降。主人不踊。",
                    "zhushu": "朋友既，委衣，又还，哭于西阶上，不背主人。"
                },
                {
                    "paragraph": "襚者以褶，则必有裳。执衣如初。彻衣者亦如之。升降自西阶以东。",
                    "zhushu": "帛为褶，无絮。虽复与禅同，有裳乃成称，不用表也。以东藏以待事也。古文褶为袭。"
                },
                {
                    "paragraph": "宵，为燎于中庭。",
                    "zhushu": "宵，夜也。燎，火燋。"
                },
                {
                    "paragraph": "厥明，灭燎。陈衣于房，南领西上，綪、绞、紟、衾二。君禭，祭服、散衣、庶襚，凡三十称。紟不在筭，不必尽用。",
                    "zhushu": "紟，单被也。衾二者，始死敛衾，今又复制也。小敛衣数自天子，达。大敛则异矣。丧大记曰：大敛布绞，缩者三，横者三。"
                },
                {
                    "paragraph": "东方之馔。两瓦甒，其实醴酒、角觯、木柶，毼豆两，其实葵菹、芋蠃、醢，两笾，无縢，布巾，其实栗，不择，脯四脡。",
                    "zhushu": "此馔但言东方，则亦在东堂下也。毼，白也。齐人或名全菹为𦍋。縢，缘也。诗云：竹柲绲縢。布巾。笾，巾也。笾豆具而有巾，盛之也。特牲馈食礼有笾巾。今文蠃为蜗，古文縢为甸。"
                },
                {
                    "paragraph": "奠席在馔北，敛席在其东。",
                    "zhushu": "大敛，奠而有席，弥神之。"
                },
                {
                    "paragraph": "掘肂见衽。",
                    "zhushu": "肂，埋棺之坎者也，掘之于西阶上。祍，小要也。丧大记曰：君殡用輴，櫕至于上，毕涂屋。大夫殡以帱櫕置于西序，涂不暨于棺。士殡见祍，涂上帷之。又曰：君盖用漆，三祍三束；大夫盖用漆，二衽二束；士盖不用漆，二祍二束。"
                },
                {
                    "paragraph": "棺入，主人不哭。升棺用轴，盖在下。",
                    "zhushu": "轴，輁轴也。輁状如床轴，其轮挽而行。"
                },
                {
                    "paragraph": "熬黍稷各二筐，有鱼、腊。馔于西坫南。",
                    "zhushu": "熬，所以惑蚍蜉，令不至棺旁也。为举者设盆盥于西。"
                },
                {
                    "paragraph": "陈三鼎于门外，北上。豚合升，鱼鱄，鲋九，腊左胖，髀不升，其他皆如初。",
                    "zhushu": "合升，合左右体升于鼎，其他皆如初。谓豚体及匕俎之陈，如小敛时合升四鬄，亦相互耳。"
                },
                {
                    "paragraph": "烛俟于馔东。",
                    "zhushu": "烛，燋也。馔，东方之馔。有烛者，堂虽明，室犹暗。火在地曰燎，执之曰烛。"
                },
                {
                    "paragraph": "祝彻盥于门外，入，升自阼阶，丈夫踊。",
                    "zhushu": "祝彻。祝与有司当彻小敛之奠者。小敛设盥于馔东，有巾。大敛设盥于门外，弥有威仪。"
                },
                {
                    "paragraph": "祝彻巾，授执事者以待。",
                    "zhushu": "授执巾者于尸东，使先待于阼阶下，为大敛奠，又将巾之，祝还彻醴也。"
                },
                {
                    "paragraph": "彻馔，先取醴酒，北面。",
                    "zhushu": "北面立，相待俱降。"
                },
                {
                    "paragraph": "其余取先设者，出于足，降自西阶，妇人踊。设于序西南，当西荣，如设于堂。",
                    "zhushu": "为求神于庭，孝子不忍使其亲须臾无所冯依也。堂，谓尸东也。凡奠设于序西南者，毕事而去之。"
                },
                {
                    "paragraph": "醴酒位如初。执事豆北，南面东上。",
                    "zhushu": "如初者，如其醴酒北面西上也。执醴尊，不为便事变位。"
                },
                {
                    "paragraph": "乃适馔",
                    "zhushu": "东方之新馔。"
                },
                {
                    "paragraph": "帷堂，",
                    "zhushu": "彻事毕。"
                },
                {
                    "paragraph": "妇人尸西，东面。主人及亲者升自西阶，出于足，西面袒。",
                    "zhushu": "袒，大敛变也。不言髽免、髺发，小敛以来自若矣。"
                },
                {
                    "paragraph": "士盥位如初。",
                    "zhushu": "亦既盥，并立西阶下。"
                },
                {
                    "paragraph": "布席如初。",
                    "zhushu": "亦下莞上簟，铺于阼阶上，于楹间为少南。"
                },
                {
                    "paragraph": "商祝布绞、紟、衾、衣，美者在外，君禭不倒，",
                    "zhushu": "至此乃用君禭，主人先自尽。"
                },
                {
                    "paragraph": "有大夫则告。",
                    "zhushu": "后来者，则告以方敛，非敛时，则当降拜之。"
                },
                {
                    "paragraph": "士举迁尸，复位，主人踊无筭。卒敛，彻帷，主人冯如初，主妇亦如之。",
                    "zhushu": ""
                },
                {
                    "paragraph": "主人奉尸敛于棺，踊如初，乃盖。",
                    "zhushu": "棺在肂中，敛尸焉，所谓殡也。檀弓曰：殡于客位。"
                },
                {
                    "paragraph": "主人降，拜大夫之后至者，北面视肂。",
                    "zhushu": "北面于西阶东。"
                },
                {
                    "paragraph": "众主人复位。妇人东复位。",
                    "zhushu": "阼阶。上下之位。"
                },
                {
                    "paragraph": "设熬，旁一筐，乃涂，踊无筭。",
                    "zhushu": "以木覆棺上而涂之，为火备。"
                },
                {
                    "paragraph": "卒涂，祝取铭置于肂。主人复位，踊，袭，",
                    "zhushu": "为铭，设柎，树之肂东。"
                },
                {
                    "paragraph": "乃奠烛，升自阼阶，祝执巾，席从，设于奥，东面。",
                    "zhushu": "执烛者先升堂照室，自是不复奠于尸。祝执巾，与执席者从入，为安神位。室中西南隅谓之奥，执烛南面，巾委于席右。"
                },
                {
                    "paragraph": "祝反降，及执事执馔。",
                    "zhushu": "东方之馔。"
                },
                {
                    "paragraph": "士盥，举鼎入，西面北上，如初。载鱼左首，进鬐三列，腊进柢。",
                    "zhushu": "如初，如小敛举鼎、执𠤎俎，扃鼏朼载之仪。鱼左首，设而在南。鬐，脊也。左首进鬐，亦未异于生也。凡未异于生者，不致死也。古文首为手，鬐为耆。"
                },
                {
                    "paragraph": "祝执醴如初，酒、豆、笾、俎从，升自阼阶，丈夫踊。甸人彻鼎。",
                    "zhushu": "如初祝，先升。"
                },
                {
                    "paragraph": "奠，由楹内入于室，醴、酒北面，",
                    "zhushu": "亦如初。"
                },
                {
                    "paragraph": "设豆，右菹，菹南栗、栗东脯，豚当豆，鱼次腊，特于俎北。醴酒在笾南，巾如初。",
                    "zhushu": "右菹。菹在醢南也。此左右异于鱼者，载者统于执，设者统于席。醴当栗南，酒当脯南。"
                },
                {
                    "paragraph": "既错者出，立于户西，西上。祝后，阖户，先由楹西，降自西阶，妇人踊。奠者由重南，东，丈夫踊。",
                    "zhushu": "为神冯依之也。"
                },
                {
                    "paragraph": "宾出，妇人踊。主人拜送于门外，入，及兄弟北面哭殡。兄弟出，主人拜送于门外。",
                    "zhushu": "小功以下，至此可以归异门，大功亦存焉。"
                },
                {
                    "paragraph": "众主人出门，哭止，皆西面于东方，阖门。主人揖，就次。",
                    "zhushu": "次谓斩衰倚庐，齐衰垩室也。大功有帷帐，小功缌麻有床策可也。"
                },
                {
                    "paragraph": "君若有赐焉，则视敛既，布衣。君至，",
                    "zhushu": "赐，恩惠也。敛，大敛。君视大敛，皮弁服，袭裘。主人成服之后，往则锡衰。"
                },
                {
                    "paragraph": "主人出迎于外门外，见马首，不哭，还入门右，北面，及众主人袒。",
                    "zhushu": "不哭厌于君，不敢伸其私恩。"
                },
                {
                    "paragraph": "巫止于庙门外，祝代之。小臣二人执戈先，二人后。",
                    "zhushu": "巫掌招弭以除疾病。周礼：小臣掌正君之法仪者。周礼，男巫，王吊则与祝前。檀弓曰：君临臣丧，以巫祝桃茢执戈以恶之，所以异于生也。皆天子之礼。诸侯临臣之丧，则使祝代巫执茢居前，下天子也。小臣，君行则在前后，君升则侠阼阶北面。凡宫有鬼神曰庙。"
                },
                {
                    "paragraph": "君释采入门，主人辟。",
                    "zhushu": "释采者，祝为君礼门神也。必礼门神者，明君无故不来也。礼运曰：诸侯非问疾吊丧，而入诸臣之家，是谓君臣为谑。"
                },
                {
                    "paragraph": "君升自阼阶，西乡。祝负墉南面，主人中庭。",
                    "zhushu": "祝南面房中，东乡。君墙谓之墉。主人中庭，进益北。"
                },
                {
                    "paragraph": "君哭，主人哭，拜稽颡，成踊，出。",
                    "zhushu": "出，不敢必君之卒敛事。"
                },
                {
                    "paragraph": "君命反行事，主人复位。",
                    "zhushu": "大敛事。"
                },
                {
                    "paragraph": "君升主人，主人西楹东，北面，",
                    "zhushu": "命主人使之升。"
                },
                {
                    "paragraph": "升。公卿大夫继主人，东上。乃敛。",
                    "zhushu": "公，大国之孤，四命也。春秋传曰：郑伯有耆酒，为窟室，而夜饮酒，击钟焉。朝至未巳，朝者曰：公焉在？其人曰：吾公在壑谷。伯有者，公子子良之孙良霄。"
                },
                {
                    "paragraph": "卒，公卿大夫逆降复位。主人降，出。",
                    "zhushu": "逆降者后，升者先降。位如朝夕哭吊之位。"
                },
                {
                    "paragraph": "君反主人，主人中庭。君坐抚当心。主人拜稽颡，成踊，出。",
                    "zhushu": "抚手案之。凡冯尸兴必踊。今文无成。"
                },
                {
                    "paragraph": "君反之，复初位。众主人辟于东壁，南面。",
                    "zhushu": "以君将降也。南面，则当坫之东。"
                },
                {
                    "paragraph": "君降，西乡，命主人冯尸。主人升自西阶，由足西面冯尸，不当君所，踊。主妇东面冯，亦如之。",
                    "zhushu": "君必降者，欲孝子尽其情。"
                },
                {
                    "paragraph": "奉尸敛于棺，乃盖。主人降，出，君反之，入门左，视涂。",
                    "zhushu": "肂在西阶上，入门左，由便趋疾，不敢久留君。"
                },
                {
                    "paragraph": "君升即位，众主人复位。卒涂，主人出，君命之反奠。入门右，",
                    "zhushu": "亦复中庭位。"
                },
                {
                    "paragraph": "乃奠，升自西阶，",
                    "zhushu": "以君在阼。"
                },
                {
                    "paragraph": "君要节而踊，主人从踊。",
                    "zhushu": "节谓执奠始升阶，及既奠由重南东时也。"
                },
                {
                    "paragraph": "卒奠，主人出，哭者止。",
                    "zhushu": "以君将出，不敢讙嚣聒尊者也。"
                },
                {
                    "paragraph": "君出门，庙中哭。主人不哭，辟。君式之。",
                    "zhushu": "辟逡遁辟，位也。古者立乘式，谓小俯以礼主人也。曲礼曰：立视五巂，式视马尾。"
                },
                {
                    "paragraph": "贰车毕乘。主人哭，拜送，",
                    "zhushu": "贰车，副车也。其数各视其命之等。君出，使异姓之士乘之，在后。君吊盖，乘象路。曲礼曰：乘君之乘车，不敢旷左，左必式。"
                },
                {
                    "paragraph": "袭，入即位。众主人袭。拜大夫之后至者，成踊。",
                    "zhushu": "后至，布衣而后来者。"
                },
                {
                    "paragraph": "宾出，主人拜送。",
                    "zhushu": "自宾出以下，如君不在之仪。"
                },
                {
                    "paragraph": "三日成服，杖，拜君命及众宾。不拜棺中之赐。",
                    "zhushu": "既殡之明日，全三日始歠粥矣。礼，尊者加惠，明日必往拜谢之。棺中之赐，不施已也。曲礼曰：生与来日。"
                },
                {
                    "paragraph": "朝夕哭，不辟子卯。",
                    "zhushu": "既殡之后，朝夕及哀至乃哭，不代哭也。子卯，桀、纣亡日，凶事不辟，吉事阙焉。"
                },
                {
                    "paragraph": "妇人即位于堂，南上哭。丈夫即位于门外，西面北上，外兄弟在其南，南上。宾继之，北上。门东，北面西上。门西，北面东上。西方，东面北上。主人即位，辟门。",
                    "zhushu": "外兄弟，异姓有服者也。辟，开也。凡庙门有事则开，无事则闭。"
                },
                {
                    "paragraph": "妇人拊心不哭。",
                    "zhushu": "方有事，止讙嚣。"
                },
                {
                    "paragraph": "主人拜宾旁三，右还，入门哭，妇人踊。",
                    "zhushu": "先西面拜，乃南面拜，东面拜也。"
                },
                {
                    "paragraph": "主人堂下直东序，西面。兄弟皆即，位如外位。卿大夫在主人之南。诸公门东，少进；他国之异爵者门西，少进。敌则先拜他国之宾。凡异爵者，拜诸其位。",
                    "zhushu": "宾，皆即此位，乃哭，尽哀止。主人乃右还，拜之，如外位矣。兄弟齐衰大功者，主人哭则哭。小功缌麻，亦即位乃哭。上言宾，此言卿大夫，明其亦宾尔。少进，前于列。异爵卿大夫也。他国卿大夫亦前于列，尊之。拜诸其位，就其位特拜。"
                },
                {
                    "paragraph": "彻者盥于门外，烛先入，升自阼阶，丈夫踊。",
                    "zhushu": "彻者，彻大敛之宿奠。"
                },
                {
                    "paragraph": "祝取醴，北面取酒，立于其东。取豆、笾、俎，南面西上。祝先出，酒、豆、笾、俎序从，降自西阶。妇人踊。",
                    "zhushu": "序，次也。"
                },
                {
                    "paragraph": "设于序西南，直西荣。醴、酒北面西上。豆西面错，立于豆北，南面。笾、俎既错，立于执豆之西，东上。酒错，复位。醴错于西。遂先由主人之北。适馔，",
                    "zhushu": "遂先者，明祝不复位也。适馔，适新馔，将复奠。"
                },
                {
                    "paragraph": "乃奠醴、酒、脯、醢，升，丈夫踊，入如初。设不巾。",
                    "zhushu": "入，入于室也。如初设者，豆先，次笾，次酒，次醴也。不巾，无菹，无栗也。菹栗具则有俎，有俎乃巾之。"
                },
                {
                    "paragraph": "错者出，立于户西，西上。灭烛，出。祝阖户，先降自西阶，妇人踊。奠者由重南，东，丈夫踊；",
                    "zhushu": ""
                },
                {
                    "paragraph": "宾出，妇人踊。主人拜送。",
                    "zhushu": "哭止乃奠，奠则礼毕矣。今文无拜。"
                },
                {
                    "paragraph": "众主人出，妇人踊。出门，哭止，皆复位。阖门。主人卒拜送，宾揖众主人，乃就次。",
                    "zhushu": ""
                },
                {
                    "paragraph": "朔月奠用特豚、鱼、腊，陈三鼎如初。东方之馔亦如之。",
                    "zhushu": "朔月，月朔日也。自大夫以上，月半又奠如初者，谓大敛时。"
                },
                {
                    "paragraph": "无笾，有黍稷，用瓦敦，有盖。当笾位。",
                    "zhushu": "黍稷并于甒北也，于是始有黍稷。死者之于朔月，月半，犹平常之朝夕。大祥之后，则四时祭焉。"
                },
                {
                    "paragraph": "主人拜宾，如朝夕哭。卒彻，",
                    "zhushu": "彻宿奠也。"
                },
                {
                    "paragraph": "举鼎入，升，皆如初奠之仪。卒朼，释匕于鼎。俎行，朼者逆出。甸人彻鼎，其序：醴、酒、菹、醢、黍、稷、俎。",
                    "zhushu": "俎行者，俎后执。执俎者行鼎可以出。其序，升入之次。"
                },
                {
                    "paragraph": "其设于室，豆错，俎错，腊特。黍稷当笾位。敦启会，却诸其南。醴酒位如初。",
                    "zhushu": "当笾位俎南黍稷，东稷，会盖也。今文无敦。"
                },
                {
                    "paragraph": "祝与执豆者巾，乃出。",
                    "zhushu": "共为之也。"
                },
                {
                    "paragraph": "主人要节而踊，皆如朝夕哭之仪。月半不殷奠。",
                    "zhushu": "殷，盛也。士月半不复如朔，盛奠下尊者。"
                },
                {
                    "paragraph": "有荐新，如朔奠。",
                    "zhushu": "荐五榖，若时果物新出者。"
                },
                {
                    "paragraph": "彻朔奠，先取醴酒，其余取先设者。敦启会，面足，序出，如入。",
                    "zhushu": "启会，彻时不复盖也。面足执之，令足间乡前也。敦有足，则敦之形如今酒敦。"
                },
                {
                    "paragraph": "其设于外，如于室。",
                    "zhushu": "外序西南。"
                },
                {
                    "paragraph": "筮宅。蒙人营之。",
                    "zhushu": "宅，葬居也。蒙人，有司掌墓地兆域者。营犹度也。诗云：经之营之。"
                },
                {
                    "paragraph": "掘四隅，外其壤。掘中，南其壤。",
                    "zhushu": "为葬将北首故也。"
                },
                {
                    "paragraph": "既朝哭，主人皆往兆南，北面，免绖，",
                    "zhushu": "兆，域也。所营之处。免绖者求吉，不敢纯凶。"
                },
                {
                    "paragraph": "命筮者在主人之右。",
                    "zhushu": "命尊者宜，由右出也。少仪曰：賛币自左，诏辞自右。"
                },
                {
                    "paragraph": "筮者东面，抽上韇，兼执之，南面受命，",
                    "zhushu": "韇，藏策之器也。兼与策执之。今文无兼。"
                },
                {
                    "paragraph": "命曰：哀子某为其父某甫筮宅，度兹幽宅兆基，无有后艰。",
                    "zhushu": "某甫，其字也。若言山甫、孔甫矣。宅，居也。度，谋也。兹，此也。基，始也。言为其父筮葬居，今谋此以为幽冥居兆域之始，得无后将有艰难乎？艰难，谓有非常若崩坏也。孝经曰：卜其宅兆而安庴之。古文无兆，基作期。"
                },
                {
                    "paragraph": "筮人许诺，不述命，右还，北面指中封而筮。卦者在左。",
                    "zhushu": "述，循也。既受命而申言之曰述。不述者，士礼略：凡筮因会命筮为述。命，中封中央壤也。卦者，识爻卦画地者。古文述皆作术。"
                },
                {
                    "paragraph": "卒筮，执卦以示命筮者。命筮者受视，反之，东面。旅占，卒，进告于命筮者与主人。占之曰从。",
                    "zhushu": "卒筮卦者写卦示主人，乃受而执之。旅，众也。反与其属共占之。谓掌连山、归藏、周易者。从犹吉也。"
                },
                {
                    "paragraph": "主人绖，哭不踊。若不从，筮择如初仪。",
                    "zhushu": "更择地而筮之。"
                },
                {
                    "paragraph": "归殡前，北面哭，不踊。",
                    "zhushu": "易位而哭，明非常。"
                },
                {
                    "paragraph": "既，井椁。主人西面拜工，左还椁，反位，哭，不踊。妇人哭于堂。",
                    "zhushu": "既，巳也。匠人为椁，刋治其材，以井，构于殡门外也。反位，拜位也。既哭之，则往施之竁中矣。主人还椁，亦以既朝哭矣。"
                },
                {
                    "paragraph": "献材于殡门外，西面北上。綪。主人徧，视之，如哭椁。献素、献成亦如之。",
                    "zhushu": "材，明器之材，视之亦拜。工左还，形法定为素饰治毕为成。"
                },
                {
                    "paragraph": "卜日，既、朝哭，皆复外位。卜人先奠龟于西塾上，南首，有席。楚焞置于燋，在龟东。",
                    "zhushu": "楚，荆也。荆焞所以钻灼龟者。燋，炬也，所以燃火者也。周礼：菙氏掌共燋契，以待卜事。凡卜，以明火爇燋，遂灼其焌契，以授卜师，遂以役之。"
                },
                {
                    "paragraph": "族长涖卜及宗人吉服立于门西，东面南上。占者三人在其南，北上。卜人及执燋席者在塾西，",
                    "zhushu": "族长有司，掌族人亲疏者也。涖，临也。吉服，服玄端也。占者三人，掌玉兆、瓦兆、原兆者也。在塾西者，南面东上。"
                },
                {
                    "paragraph": "阖东扉。主妇立于其内，",
                    "zhushu": "扉门罪也。"
                },
                {
                    "paragraph": "席于闑西阈外。",
                    "zhushu": "为卜者也。古文闑作𣙗，阈作蹙。"
                },
                {
                    "paragraph": "宗人告事具，主人北面，免绖，左拥之。涖卜即位于门东，西面。",
                    "zhushu": "涖，卜，族长也。更西面，当代主人命卜。"
                },
                {
                    "paragraph": "卜人抱龟燋，先奠龟，西首，燋在北。",
                    "zhushu": "既奠燋，又执龟以待之。"
                },
                {
                    "paragraph": "宗人受卜人龟，示髙。",
                    "zhushu": "以龟腹甲高起所当灼处，示涖卜也。"
                },
                {
                    "paragraph": "涖，卜受视，反之。宗人还，少退，受命，",
                    "zhushu": "受涖卜命，授龟宜，近受命，宜，郤也。"
                },
                {
                    "paragraph": "命曰：哀子某，来日某，卜葬其父某甫。考降，无有近悔。",
                    "zhushu": "考，登也。降，下也。言卜此日葬，魂神上下，得无近于咎悔者乎。"
                },
                {
                    "paragraph": "许诺，不述命。还，即席，西面坐，命龟，兴，授卜人龟，负东扉。",
                    "zhushu": "宗人不述命。亦士礼略。凡卜述命，命龟异龟，重威仪多也。负东扉，俟龟之兆也。"
                },
                {
                    "paragraph": "卜人坐，作龟，兴。",
                    "zhushu": "作犹灼也。周礼卜人：凡卜事，示高扬火以作龟，致其墨。兴，起也。"
                },
                {
                    "paragraph": "宗人受龟，示涖卜，涖卜受视，反之。宗人退，东面，乃旅占。卒，不释龟，告于涖卜与主人，占曰某日从。",
                    "zhushu": "不释龟，复执之也。古文曰为日。"
                },
                {
                    "paragraph": "授卜人龟，告于主妇，主妇哭，",
                    "zhushu": "不执龟者，下主人也。"
                },
                {
                    "paragraph": "告于异爵者，使人告于众宾。",
                    "zhushu": "众宾，僚友不来者也。"
                },
                {
                    "paragraph": "卜人彻龟，宗人告，事毕。主人绖，入哭，如筮宅。宾出，拜送。若不从卜宅，如初仪。",
                    "zhushu": ""
                }
            ]
        },
        {
            "name": "既夕礼第十三",
            "paragraphs": [
                {
                    "paragraph": "既夕礼第十三",
                    "zhushu": "",
                    "type": 1
                },
                {
                    "paragraph": "既夕哭，",
                    "zhushu": "既，已也。谓出门哭止，复外位时。"
                },
                {
                    "paragraph": "请启期。告于宾。",
                    "zhushu": "将葬，当迁柩于祖，有司于是乃请启肂之期于主人以告宾，宾宜知其时也。今文“启”为“开”。"
                },
                {
                    "paragraph": "夙兴，设盥于祖庙门外。",
                    "zhushu": "祖，王父也。下士祖祢共庙。"
                },
                {
                    "paragraph": "陈鼎皆如殡。东方之馔亦如之。",
                    "zhushu": "皆，皆三鼎也。如殡，如大敛既殡之奠。"
                },
                {
                    "paragraph": "夷床馔于阶间。",
                    "zhushu": "夷之言尸也。朝正柩用此床。"
                },
                {
                    "paragraph": "二烛俟于殡门外。",
                    "zhushu": "早关以为明也。烛用烝。"
                },
                {
                    "paragraph": "丈夫髽，散带垂，即位如初。",
                    "zhushu": "为将启变也。此互文以相见耳。髽，妇人之变。丧服小记曰：“男子免而妇人髽，男子冠而妇人笄。”如初，朝夕哭。门外位。"
                },
                {
                    "paragraph": "妇人不哭。主人拜宾，入，即位，袒。",
                    "zhushu": "此不象如初者，以男子入门不哭也。不哭者，将有事，止讙嚣。"
                },
                {
                    "paragraph": "商祝免袒，执功布入，升自西阶，尽阶，不升堂。声三，启三，命哭。",
                    "zhushu": "功布，灰治之布也。执之以接神，为有所拂㧍也。声三，三有声，存神也。启三，三言启，告神也。旧说以为声，噫兴也。今文免作絻。"
                },
                {
                    "paragraph": "烛入。",
                    "zhushu": "炤彻与启肂者。"
                },
                {
                    "paragraph": "祝降，与夏祝交于阶下。取铭置于重。",
                    "zhushu": "祝降者，祝彻宿奠降也。与夏祝交，事相接也。夏祝取铭置于重，为启肂迁之。吉事交相左，凶事交相右。今文铭皆作名。"
                },
                {
                    "paragraph": "踊无筭。",
                    "zhushu": "主人也。"
                },
                {
                    "paragraph": "商祝拂柩用功布，幠用夷衾。",
                    "zhushu": "拂，去尘也。幠，覆之，为其形露。"
                },
                {
                    "paragraph": "迁于祖，用轴。",
                    "zhushu": "迁，徙也。徙于祖，朝祖庿也。檀弓曰：“殷朝而殡于祖，周朝而遂葬。”盖象平生将出，必辞尊者。轴，輁轴也。轴状如转辚，刻两头为轵。輁状如长床，穿桯前后，著金而关轴焉。大夫、诸侯以上有四周，谓之輴，天子画之以龙。"
                },
                {
                    "paragraph": "重先，奠从，烛从，柩从，烛从，主人从。",
                    "zhushu": "行之序也。主人从者，丈夫由右，妇人由左，以服之亲疏为先后，各从其昭穆，男宾在前，女宾在后。"
                },
                {
                    "paragraph": "升自西阶。",
                    "zhushu": "柩也。犹用子道，不由阼也。"
                },
                {
                    "paragraph": "奠俟于下，东面北上。",
                    "zhushu": "俟正柩也。"
                },
                {
                    "paragraph": "主人从升。妇人升，东面。众人东即位。",
                    "zhushu": "东方之位。"
                },
                {
                    "paragraph": "正柩于两楹间，用夷床。",
                    "zhushu": "两楹间，象乡户牖也。是时柩北首。"
                },
                {
                    "paragraph": "主人柩东，西面。置重如初。",
                    "zhushu": "如殡宫时也。"
                },
                {
                    "paragraph": "席升，设于柩西。奠设如初，巾之，升降自西阶。",
                    "zhushu": "席设于柩之西，直柩之西，当西阶也。从奠设如初，东面也。不统于柩，神不西面也。不设柩东，东非神位也。巾之者，为御当风尘。"
                },
                {
                    "paragraph": "主人踊无筭，降，拜宾，即位，踊，袭。主妇及亲者由足，西面。",
                    "zhushu": "设奠时，妇人皆室户西，南面，奠毕，乃得东面。亲者西面，堂上迫，疏者可以居房中。"
                },
                {
                    "paragraph": "荐车，直东荣，北辀。",
                    "zhushu": "荐，进也。进车者，象生时将行陈驾也，今时谓之魂车。辀，辕也。车当采荣。东陈西上于中庭。"
                },
                {
                    "paragraph": "质明，灭烛。",
                    "zhushu": "质，正也。"
                },
                {
                    "paragraph": "彻者升自阼阶，降自西阶。",
                    "zhushu": "彻者，辟新奠，不设序西南。已再设为䙝。"
                },
                {
                    "paragraph": "乃奠如初，升降自西阶。",
                    "zhushu": "为迁祖奠也。奠升不由阼阶，柩北首，辟其足。"
                },
                {
                    "paragraph": "主人要节而踊。",
                    "zhushu": "节，升降。"
                },
                {
                    "paragraph": "荐马，缨三就，入门，北面，交辔，圉人夹牵之。",
                    "zhushu": "驾车之马，毎车二疋。缨，今马鞅也。就，成也。诸侯之臣，饰缨以三色而三成。此三色者，盖绦𢇁也，其著之如罽然。天子之臣，如其命数。王之革路绦缨。圉人，养马者。在左右曰夹。既奠乃荐马者，为其践污庿中也。凡入门，参分庭一在南。"
                },
                {
                    "paragraph": "御者执策立于马后。哭，成踊。右还，出。",
                    "zhushu": "主人于是乃哭踊者，荐车之礼，成于荐马。"
                },
                {
                    "paragraph": "宾出，主人送于门外。",
                    "zhushu": ""
                },
                {
                    "paragraph": "有司请祖期。",
                    "zhushu": "亦因在外位请之，当以告宾。每事毕辄出。将行而饮酒曰祖。祖，始也。"
                },
                {
                    "paragraph": "曰：“日侧。”",
                    "zhushu": "侧，昳也，谓将过中之时。"
                },
                {
                    "paragraph": "主人入，袒。乃载。踊无筭。卒束，袭。",
                    "zhushu": "𥘵。为载变也。乃举柩郤下而载之。束，束棺于柩车。“宾出，遂匠纳车于阶间。”谓此车。"
                },
                {
                    "paragraph": "降奠，当前束。",
                    "zhushu": "下迁祖之奠也。当前束，犹当户腢也，亦在柩车西，束有前后也。"
                },
                {
                    "paragraph": "商祝饰柩，一池。纽前䞓后缁，齐三采，无贝。”",
                    "zhushu": "饰柩，为设墙柳也。巾奠乃墙，谓此也。墙有布帷，柳有布荒。池者，象官室之承霤，以竹为之，状如小车笭，衣以青布。一池县于柳前。士不揄绞。纽，所以联帷荒，前赤后黑，因以为饰。左右面各有前后，齐居柳之中央，若今小车盖上㽔矣。以三采缯为之，上朱，中白，下苍，著以絮。元士以上有贝。"
                },
                {
                    "paragraph": "设披，",
                    "zhushu": "披，辂柳棺上，贯结于戴，人居旁牵之，以备倾亏。丧大记曰：“士戴前纁后缁，二披用纁。”今文“披”皆为“藩”。"
                },
                {
                    "paragraph": "属引。",
                    "zhushu": "属，犹著也。引，所以引柩车。在轴輴曰绋。古者人引柩。春秋传曰：“坐引而哭之三。”。"
                },
                {
                    "paragraph": "陈明器于乘车之西。",
                    "zhushu": "明器，藏器也。檀弓曰：“其曰明器，神明之也。”言神明者，异于生器。“竹不成用，瓦不成味，木不成斲，琴瑟张而不平，竽笙备而不和，有钟磬而无笋虡。”陈器于乘车之西，则重北也。"
                },
                {
                    "paragraph": "折，横覆之。",
                    "zhushu": "折，犹庪也，方凿连木为之，盖如床，而缩者三，横者五，无箦，窆事毕，加之圹上，以承抗席。横陈之者，为苞、筲以下䋫于其北，便也。覆之，见善面也。"
                },
                {
                    "paragraph": "抗木，横三缩二。",
                    "zhushu": "抗，御也，所以御止土者。其横与缩，各足掩圹。"
                },
                {
                    "paragraph": "加抗席三。",
                    "zhushu": "席，所以御尘。"
                },
                {
                    "paragraph": "加茵，用疏布，缁翦，有幅，亦缩二横三。",
                    "zhushu": "茵，所以藉棺者。翦，浅也。幅，缘之。亦者，亦抗木也。及其用之，木三在上，茵二在下，象天三合地二，人藏其中焉。今文“翦”作“浅”。"
                },
                {
                    "paragraph": "器：西南上，綪。",
                    "zhushu": "器，目言之也。陈明器，以西行，南端为上。綪，屈也，不容则屈而反之。"
                },
                {
                    "paragraph": "茵。",
                    "zhushu": "茵在杭木上，陈器次而北也。"
                },
                {
                    "paragraph": "苞二。",
                    "zhushu": "所以裹奠羊、豕之肉。"
                },
                {
                    "paragraph": "筲三：黍，稷，麦。",
                    "zhushu": "筲，畚种类也，其容盖与簋同一觳也。"
                },
                {
                    "paragraph": "罋三：醯，醢，屑，幂用疏布。",
                    "zhushu": "罋，瓦器，其容亦盖一觳。屑，姜桂之屑也。内则曰：“屑桂与姜。”幂，覆也。今文“幂”皆作“密”。"
                },
                {
                    "paragraph": "甒二，醴，酒，幂用功布。",
                    "zhushu": "甒，亦瓦器也。古文“甒”皆作“庑”。"
                },
                {
                    "paragraph": "“皆木桁久之。”",
                    "zhushu": "桁，所以庪苞、筲、罋、甒也。久，当为“炙”。灸，谓以盖案塞其口。毎器异桁。"
                },
                {
                    "paragraph": "用器：弓，矢，耒耜，两敦，两杅，槃，匜。匜实于槃中，南流。",
                    "zhushu": "此皆常用之器也。杅，盛汤浆。槃匜，盥器也。流，匜口也。今文“杅”为“桙”。"
                },
                {
                    "paragraph": "“无祭器，",
                    "zhushu": "士礼略也。大夫以上，兼用鬼器、人器也。”。"
                },
                {
                    "paragraph": "有燕乐器可也。",
                    "zhushu": "“与宾客燕饮用乐之器也。”。"
                },
                {
                    "paragraph": "役器：甲，胄，干，笮。",
                    "zhushu": "“此皆师役之器。甲，铠。胄，兜鍪。干，楯。笮，矢箙。”。"
                },
                {
                    "paragraph": "燕器：杖，笠，翣。",
                    "zhushu": "“燕居安体之器也。笠，竹𥱀盖也。翣，扇。”。"
                },
                {
                    "paragraph": "彻奠。巾席俟于西方。主人要节而踊，",
                    "zhushu": "“巾、席俟于西方，祖奠将用焉。要节者，来象升，丈夫踊；去象降，妇人踊。彻者由明器北，西面。既彻，由重南东。不设于序西南者，非宿奠也。宿奠必设者，为神冯依之久也。"
                },
                {
                    "paragraph": "袒。",
                    "zhushu": "为将𥘵变。"
                },
                {
                    "paragraph": "“商祝御柩，",
                    "zhushu": "亦执功布居前。为还柩车为节。"
                },
                {
                    "paragraph": "乃祖。",
                    "zhushu": "“还柩乡外，为行始。"
                },
                {
                    "paragraph": "踊，袭，少南，当前束。",
                    "zhushu": "主人也。柩还则当前束南。”。"
                },
                {
                    "paragraph": "妇人降，即位于阶间。",
                    "zhushu": "“为柩将去有时也。位东上。"
                },
                {
                    "paragraph": "祖，还车，不还器。",
                    "zhushu": "“祖有行渐，车亦宜乡外也。器之陈自已南上。”。"
                },
                {
                    "paragraph": "祝取铭置于茵。",
                    "zhushu": "“重不藏，故于此移铭加于茵上。”。"
                },
                {
                    "paragraph": "二人还重，左还。",
                    "zhushu": "“重与车马还相反，由便也。”。"
                },
                {
                    "paragraph": "布席。乃奠如初。主人要节而踊。",
                    "zhushu": "“车已祖，可以为之奠也，是之谓祖奠。”。"
                },
                {
                    "paragraph": "荐马如初。",
                    "zhushu": "“柩动车还，宜新之也。”。"
                },
                {
                    "paragraph": "宾出，主人送。有司请葬期。",
                    "zhushu": "“亦因在外位时。”。"
                },
                {
                    "paragraph": "入复位。",
                    "zhushu": "“主人也。自死至于殡，自启至于葬，主人及兄弟恒在内位。"
                },
                {
                    "paragraph": "公赗：“玄纁束，马两。”",
                    "zhushu": "公，国君也。赗，所以助主人送葬也。两马，士制也。春秋传曰：“宋景曹卒，鲁季康子使冉求赗之以马，曰：“其可以称旌繁乎？”。"
                },
                {
                    "paragraph": "𢷤者出请，入告。主人释杖，迎于庙门外，不哭，先入门右，北面，及众主人袒。",
                    "zhushu": "尊君命也。众主人自若西面。"
                },
                {
                    "paragraph": "马入设，",
                    "zhushu": "设于庭，在重南。"
                },
                {
                    "paragraph": "宾奉币，由马西当前辂，北面致命。",
                    "zhushu": "宾，使者。币，玄纁也。辂，辕䌸，所以属引。由马西，则亦当前辂之西，于是北面致命，得郷柩与奠。柩车在阶间少前，参分庭之北，辂有前后。"
                },
                {
                    "paragraph": "主人哭拜，稽颡成踊。宾奠币于栈左服，出。",
                    "zhushu": "栈谓柩车也。凡士车制无漆饰。左服，象授人授其右也。服，车箱。今文“栈”作“輚”。"
                },
                {
                    "paragraph": "宰由主人之北，举币以东。",
                    "zhushu": "柩东，主人位，以东藏之。"
                },
                {
                    "paragraph": "士受马以出。",
                    "zhushu": "此士谓胥徒之长也。有勇力者受马。聘礼曰：“皮马相间可也。”。"
                },
                {
                    "paragraph": "主人送于外门外，拜，袭，入复位，杖。",
                    "zhushu": ""
                },
                {
                    "paragraph": "宾赗者将命，",
                    "zhushu": "宾𨜮，大夫士也。"
                },
                {
                    "paragraph": "𢷤者出请，入告，“出告须。”",
                    "zhushu": "不迎。告曰：“孤某须。”。"
                },
                {
                    "paragraph": "马入设，宾奉币，𢷤者先入，宾从，致命如初。",
                    "zhushu": "初，公使者。"
                },
                {
                    "paragraph": "主人拜于位，不踊。",
                    "zhushu": "柩车东位也。既启之后，与在室同。"
                },
                {
                    "paragraph": "宾奠币如初，举币受马如初。𢷤者出请。",
                    "zhushu": "宾出在外，请之”，为其复有事。"
                },
                {
                    "paragraph": "若奠，",
                    "zhushu": "宾致可以奠也。"
                },
                {
                    "paragraph": "入告，出，以宾入，将命如初。士受羊，如受马。又请，",
                    "zhushu": "士亦谓胥徒之长。又，复也。"
                },
                {
                    "paragraph": "若赙，",
                    "zhushu": "赙之言补也，助也。货财曰赙。"
                },
                {
                    "paragraph": "入告，主人出门左，西面，宾东面将命。",
                    "zhushu": "“主人出”者，赙主施于主人。"
                },
                {
                    "paragraph": "主人拜，宾坐委之。宰由主人之北，东面举之，反位。",
                    "zhushu": "“坐委之”，明主人哀戚，志不在受人物。“反位”，反主人之后位。"
                },
                {
                    "paragraph": "若无器，则捂受之。",
                    "zhushu": "谓对相授，不委地。"
                },
                {
                    "paragraph": "又请，宾告事毕，拜送入。赠者将命，",
                    "zhushu": "赠，送。"
                },
                {
                    "paragraph": "𢷤者出请，纳宾如初。",
                    "zhushu": "如其入告，出告须。"
                },
                {
                    "paragraph": "宾奠币如初。",
                    "zhushu": "亦于栈左服。"
                },
                {
                    "paragraph": "若就器，则坐奠于陈。",
                    "zhushu": "就，犹善也。赠无常，唯玩好所有。陈，明器之陈。"
                },
                {
                    "paragraph": "凡将礼，必请而后拜送。",
                    "zhushu": "虽知事毕，犹请，君子不必人意。"
                },
                {
                    "paragraph": "兄弟，赗奠可也。",
                    "zhushu": "“兄弟”，有服亲者，可且赗且奠，许其厚也。赗奠于死生两施。"
                },
                {
                    "paragraph": "所知，则赗而不奠。",
                    "zhushu": "“所知”，通问相知也，降于兄弟。奠施于死者为多，故不奠。"
                },
                {
                    "paragraph": "知死者赠，知生者赙。",
                    "zhushu": "各主于所知。"
                },
                {
                    "paragraph": "书赗于方，若九，若七，若五。",
                    "zhushu": "方，板也。书赗奠赙赠之人名与其物于板，毎板若九行，若七行，若五行。"
                },
                {
                    "paragraph": "书遣于策。",
                    "zhushu": "策，简也。遣，犹送也。谓所当藏物茵以下。"
                },
                {
                    "paragraph": "乃代哭如初。",
                    "zhushu": "棺柩有时将去，不忍绝声也。初，谓既小敛时。"
                },
                {
                    "paragraph": "宵，为燎于门内之右。",
                    "zhushu": "为哭者为明。"
                },
                {
                    "paragraph": "厥明，陈鼎五于门外，如初。",
                    "zhushu": "鼎五，羊、豕、鱼、腊、鲜兽各一鼎也。士礼特牲三鼎，盛葬奠加一等，用少牢也。如初，如大敛奠时。"
                },
                {
                    "paragraph": "其实：羊左胖，",
                    "zhushu": "反吉祭也。言左胖者，体不殊骨也。"
                },
                {
                    "paragraph": "髀不升，",
                    "zhushu": "周贵肩贱髀。古文“髀”作“脾”。"
                },
                {
                    "paragraph": "肠五，胃五，",
                    "zhushu": "亦盛之也。"
                },
                {
                    "paragraph": "离肺。",
                    "zhushu": "离。"
                },
                {
                    "paragraph": "豕亦如之，豚解，无肠胃；",
                    "zhushu": "如之，如“羊左胖，髀不升，离肺”也。“豚解”，解之如解豚，亦前肩后肫、春胁而已。无肠胄者，君子不食溷腴。"
                },
                {
                    "paragraph": "鱼、腊、鲜兽，皆如初。",
                    "zhushu": "鲜，新杀者。士腊用兔，加鲜兽而无肤者，豕既豚解，略之。"
                },
                {
                    "paragraph": "东方之馔：四豆，脾析、蜱醢、葵菹、蠃醢；",
                    "zhushu": "脾读为“鸡脾肶”之“脾”。脾析，百叶也。蜱，蜯也。今文“蠃”为“蜗”。"
                },
                {
                    "paragraph": "四笾，枣、糗、栗、脯；",
                    "zhushu": "糗，以豆。糗粉饵。"
                },
                {
                    "paragraph": "醴，酒。",
                    "zhushu": "此东方之馔，与祖奠同，在主人之南，当前辂，北上，巾之。"
                },
                {
                    "paragraph": "陈器。",
                    "zhushu": "明器也。夜叙藏之。"
                },
                {
                    "paragraph": "灭燎。执烛侠辂，北面。",
                    "zhushu": "炤彻与葬奠也。"
                },
                {
                    "paragraph": "宾入者，拜之。",
                    "zhushu": "明自启至此，主人无出礼。"
                },
                {
                    "paragraph": "彻者入，丈夫踊。设于西北，妇人踊。",
                    "zhushu": "犹阼阶升时也。亦既盥乃入，入由重东，而主人踊，犹其升也。自重北西面而彻，设于柩车西北，亦由序西南。"
                },
                {
                    "paragraph": "彻者东。",
                    "zhushu": "由柩车北，东适葬奠之馔。"
                },
                {
                    "paragraph": "鼎入。",
                    "zhushu": "举入陈之也。陈之盖于重东北。西面北上如初。"
                },
                {
                    "paragraph": "乃奠。豆南上，綪。笾，蠃醢南，北上，綪。",
                    "zhushu": "笾蠃醢南，辟醴酒也。"
                },
                {
                    "paragraph": "俎二以成，南上，不綪，特鲜兽。",
                    "zhushu": "成，犹并也。不綪者，鱼在羊东，腊在豕东。古文“特”为俎。"
                },
                {
                    "paragraph": "醴、酒在笾西，北上。",
                    "zhushu": "统于豆也。"
                },
                {
                    "paragraph": "奠者出，主人要节而踊。",
                    "zhushu": "亦以往来为节。奠由重北西，既奠，由重南东。"
                },
                {
                    "paragraph": "甸人抗重，出自道，道左倚之。",
                    "zhushu": "还重不言甸人，抗重言之者，重既虞将埋之，言其宫，使守视之。抗，举也。出自道，出从门中央也。不由闑东西者，重不反，变于恒出入。道左，主人位。今时有死者，凿木置食其中，树于道侧，由此。"
                },
                {
                    "paragraph": "荐马，马出自道，车各从其马，驾于门外，西面而俟，南上。",
                    "zhushu": "南上，便其行也。行者乘车在前，道、槀序从。"
                },
                {
                    "paragraph": "彻者入，踊如初。彻巾，苞牲，取下体，",
                    "zhushu": "苞者，象既飨而归宾俎者也。取下体者，胫骨象行，又俎实之终始也。士苞三个，前胫折取臂臑，后胫折取骼，亦得俎释三个。杂记曰：“父母而宾客之，所以为哀。"
                },
                {
                    "paragraph": "不以鱼腊。",
                    "zhushu": "非正牲也。"
                },
                {
                    "paragraph": "行器，",
                    "zhushu": "目葬行明器在道之次。"
                },
                {
                    "paragraph": "茵、苞、器序从，",
                    "zhushu": "如其陈之先后。"
                },
                {
                    "paragraph": "车从。",
                    "zhushu": "次器。"
                },
                {
                    "paragraph": "彻者出，踊如初。",
                    "zhushu": "于是庙中当行者唯柩车。"
                },
                {
                    "paragraph": "主人之史请读赗，执筭从，柩东，当前束，西面。不命母哭，哭者相止也。唯主人、主妇哭。烛在石，南面。",
                    "zhushu": "史北面请，既而与执筭西面于主人之前读书，释筭。烛在右，南面，炤书便也。古文“筭”皆为“策”。"
                },
                {
                    "paragraph": "读书，释筭则坐。",
                    "zhushu": "必释筭者，荣其多。"
                },
                {
                    "paragraph": "卒，命哭。灭烛，书与筭执之以逆出。",
                    "zhushu": "卒已。"
                },
                {
                    "paragraph": "公史自西方，东面，命母哭，主人、主妇皆不哭。读遣。卒，命哭，灭烛，出。",
                    "zhushu": "“公史”，君之典礼书者。“遣”者，入圹之物。君使史来读之，成其得礼之正以终也。烛侠路。"
                },
                {
                    "paragraph": "商祝执功布以御柩。执披，",
                    "zhushu": "居柩车之前，若道有低仰倾亏，则以布为抑扬左右之节，使引者、执披者知之。士执披八人。今文无“以”。"
                },
                {
                    "paragraph": "主人袒，乃行，踊无筭，",
                    "zhushu": "𥘵为行变也。“乃行”，谓柩车行也。凡从柩者，先后左右如迁于祖之序。"
                },
                {
                    "paragraph": "出宫，踊，袭。",
                    "zhushu": "哀次。"
                },
                {
                    "paragraph": "至于邦门，公使宰夫赠玄纁束。",
                    "zhushu": "“邦门”，城门也。“赠”，送也。"
                },
                {
                    "paragraph": "主人去杖，不哭，由左听命，宾由右致命。",
                    "zhushu": "柩车前辂之左右也。当时止柩车。"
                },
                {
                    "paragraph": "主人哭，拜稽颡。宾升，实币于盖，降。主人拜送，复位，杖，乃行。",
                    "zhushu": "升柩车之前，实其币于棺盖之柳中，若亲受之然。复位，反柩车后。"
                },
                {
                    "paragraph": "至于圹，陈器于道东西，北上。",
                    "zhushu": "统于圹。"
                },
                {
                    "paragraph": "茵先入。",
                    "zhushu": "当藉柩也。元士则葬用輁轴，加茵焉。"
                },
                {
                    "paragraph": "属引，",
                    "zhushu": "于是说载除饰，更属引于缄耳。古文“属”为“烛”。"
                },
                {
                    "paragraph": "主人袒，众主人西面北上，妇人东面，皆不哭。",
                    "zhushu": "侠羡道为位。"
                },
                {
                    "paragraph": "乃窆。主人哭，踊无筭，",
                    "zhushu": "窆，下棺也。今文“窆”为“封”。"
                },
                {
                    "paragraph": "袭。赠用制币玄纁束，拜稽颡，踊如初。",
                    "zhushu": "丈八尺曰制，二制合之束，十制五合。"
                },
                {
                    "paragraph": "卒，袒，拜宾，主妇亦拜宾。即位，拾踊三，袭。",
                    "zhushu": "主妇拜宾，拜女宾也。即位，反位。"
                },
                {
                    "paragraph": "宾出，则拜送。",
                    "zhushu": "相问之宾也。凡吊宾有五，去皆拜之，此举中焉。"
                },
                {
                    "paragraph": "藏器于旁，加见。",
                    "zhushu": "器，用器，役器也。见，棺饰也。更谓之“见”者，加此则棺柩不复见矣。先言“藏器”，乃云“加见”者，器在见内也。内之者，明君子之于事，终不自逸也。檀弓曰：“有虞氏之瓦棺，夏后氏堲周，殷人棺椁，周人墙置翣。”。"
                },
                {
                    "paragraph": "藏苞筲于旁，",
                    "zhushu": "于旁者，在见外也。不言罋甒，馔相次可知。四者两两而居。丧大托曰：“棺椁之间，君容祝，大夫容壶，士容甒。”。"
                },
                {
                    "paragraph": "加折，却之。加抗席，覆之。加抗木。",
                    "zhushu": "宜次也。"
                },
                {
                    "paragraph": "实土三。主人拜乡人，",
                    "zhushu": "谢其勤劳。"
                },
                {
                    "paragraph": "即位，踊，袭如初。",
                    "zhushu": "哀亲之在斯。"
                },
                {
                    "paragraph": "乃反哭，入，升自西阶，东面。众主人堂下东面北上。",
                    "zhushu": "西阶东面，反诸其所作也。反哭者，于其祖庿，不于阼阶西面，西方神位。"
                },
                {
                    "paragraph": "妇人入，大夫踊，升自阼阶。",
                    "zhushu": "辟主人也。"
                },
                {
                    "paragraph": "主妇入于室，踊，出即位，及丈夫，拾踊三。",
                    "zhushu": "入于室，反诸其所养也。出即位，堂上西面也。拾，更也。"
                },
                {
                    "paragraph": "宾吊者升自西阶，曰：“如之何？”主人拜稽颡。",
                    "zhushu": "宾吊者，众宾之长也。反而亡焉，失之矣，于是为甚，故吊之。吊者北面，主人拜于位。不北面拜宾东者，以其亦主人位也。今文无曰。"
                },
                {
                    "paragraph": "宾降，出，主人送于门外，拜稽颡。遂适殡宫，皆如启位，拾踊三。",
                    "zhushu": "启位，妇人入升堂，丈夫即中庭之位。"
                },
                {
                    "paragraph": "兄弟出，主人拜送。",
                    "zhushu": "兄弟，小功以下也。异门大功，亦可以归。"
                },
                {
                    "paragraph": "众主人出门，哭止。阖门。主人揖众主人，乃就次。",
                    "zhushu": "次，倚庐也。"
                },
                {
                    "paragraph": "犹朝夕哭，不奠。",
                    "zhushu": "是日也，以虞易奠。"
                },
                {
                    "paragraph": "三虞，",
                    "zhushu": "虞，丧祭名。虞，安也。骨肉归于土，精气无所不之，孝子为其彷徨，三祭以安之。朝葬，日中而虞，不忍一日离。"
                },
                {
                    "paragraph": "卒哭。",
                    "zhushu": "卒哭，三虞之后祭名。始朝夕之间，哀至则哭，至此祭止也，朝夕哭而已。"
                },
                {
                    "paragraph": "明日以其班祔。",
                    "zhushu": "班，次也。袝，卒哭之明日祭名。祔，犹属也。祭昭穆之次而属之。“今文“班”为“胖”。”。"
                },
                {
                    "paragraph": "记：",
                    "zhushu": ""
                },
                {
                    "paragraph": "士处适寝，寝东首于北墉下。",
                    "zhushu": "将有疾，乃寝于适室。“今文“处”为“居”，“于”为“于”。”。"
                },
                {
                    "paragraph": "有疾，疾者齐，",
                    "zhushu": "正情性也。适寝者，不齐不居其室。"
                },
                {
                    "paragraph": "养者皆齐，",
                    "zhushu": "忧也。"
                },
                {
                    "paragraph": "彻琴瑟。",
                    "zhushu": "去乐。"
                },
                {
                    "paragraph": "疾病，外内皆埽",
                    "zhushu": "为有宾客来问也。疾甚曰病。"
                },
                {
                    "paragraph": "彻，褺衣，加新衣。",
                    "zhushu": "故衣垢汗，为来人秽恶之。"
                },
                {
                    "paragraph": "御者四人，皆坐持体。",
                    "zhushu": "为不能自转侧。御者，今时侍从之人。"
                },
                {
                    "paragraph": "属纩，以俟绝气。",
                    "zhushu": "为其气微难节也。纩，新絮。"
                },
                {
                    "paragraph": "男子不绝于妇人之手，妇人不绝于男子之手。",
                    "zhushu": "备亵。"
                },
                {
                    "paragraph": "乃行祷于五祀，",
                    "zhushu": "尽孝子之情。五祀，博言之。士二祀：曰“门”，曰“行”。"
                },
                {
                    "paragraph": "乃卒。",
                    "zhushu": "卒，终也。"
                },
                {
                    "paragraph": "主人啼，兄弟哭。",
                    "zhushu": "哀有甚有否。于是始去笄纚，服深衣。檀弓曰：“始死，羔裘玄冠者易之。”。"
                },
                {
                    "paragraph": "设床第，当牖。衽，下筦，上簟，设枕，",
                    "zhushu": "病卒之间废床，至是设之，事相变。祍，卧席。古文“第”为“茨”。"
                },
                {
                    "paragraph": "迁尸。",
                    "zhushu": "徙于牖下也。于是幠用敛衾。"
                },
                {
                    "paragraph": "复者朝服，左执领，右执要，招而左。",
                    "zhushu": "衣朝服，服未可以变。"
                },
                {
                    "paragraph": "楔貌如轭，上两末。",
                    "zhushu": "事便也。今文“轭”作“厄”。"
                },
                {
                    "paragraph": "缀足用燕几，校在南，御者坐持之。",
                    "zhushu": "校，胫也。尸南首，几胫在南以拘足，则不得辟戾矣。古文“校”为“枝”。"
                },
                {
                    "paragraph": "即床而奠，当腢，用吉器，若醴若酒，无巾柶。",
                    "zhushu": "腢，肩头也。用吉器，器未变也。或卒无醴，用新酒。"
                },
                {
                    "paragraph": "赴曰：“君之臣某死。”赴母、妻、长子，则曰：“君之臣某之某死。”",
                    "zhushu": "赴，走告也。今文“赴”作“讣”。"
                },
                {
                    "paragraph": "室中唯主人、主妇坐。兄弟有命夫、命妇在焉，亦坐。",
                    "zhushu": "别尊卑也。"
                },
                {
                    "paragraph": "尸在室，有君命，众主人不出。",
                    "zhushu": "不二主。"
                },
                {
                    "paragraph": "襚者委衣于床，不坐。",
                    "zhushu": "床高，由便。"
                },
                {
                    "paragraph": "其禭于室，户西北面致命。",
                    "zhushu": "始死时也。"
                },
                {
                    "paragraph": "夏祝淅米，差盛之。",
                    "zhushu": "差，择之。"
                },
                {
                    "paragraph": "御者四人，抗衾而浴。䄠第。",
                    "zhushu": "抗衾，为其倮程，蔽之也。䄠，𥘵也。𥘵箦去席，盝水便。"
                },
                {
                    "paragraph": "其母之丧，则内御者浴，鬠无笄。",
                    "zhushu": "内御，女御也。无笄，犹丈夫之不冠也。"
                },
                {
                    "paragraph": "设明衣，妇人则设中带。",
                    "zhushu": "中带，若今之禅襂。"
                },
                {
                    "paragraph": "卒洗贝，反于䈂，实贝，柱右齻左齻。",
                    "zhushu": "象齿坚。"
                },
                {
                    "paragraph": "夏祝彻余饭。",
                    "zhushu": "彻，去鬻。"
                },
                {
                    "paragraph": "瑱塞耳。",
                    "zhushu": "塞，充窒。"
                },
                {
                    "paragraph": "掘坎，南顺，广尺，轮二尺，深三尺，南其壤，",
                    "zhushu": "南顺，统于堂。轮，从也。今文“掘”为“坅”。"
                },
                {
                    "paragraph": "垼，用块。",
                    "zhushu": "块，堛也。古文“垼”为“役”。"
                },
                {
                    "paragraph": "明衣裳用幕布，袂属幅，长下膝，",
                    "zhushu": "幕布，帷幕之布，升数未闻也。属幅，不削幅也。长下膝，又有裳，于蔽下体深也。"
                },
                {
                    "paragraph": "有前后裳，不辟，长及觳，",
                    "zhushu": "不辟，质也。觳，足跗也。凡他服，短无见肤，长无被土。"
                },
                {
                    "paragraph": "縓綼緆，",
                    "zhushu": "一染谓之縓，今红也。饰裳在幅曰綼，在下曰緆。"
                },
                {
                    "paragraph": "缁纯。",
                    "zhushu": "七入为缁。缁，黑也。饰衣曰纯，谓领与袂。衣以缁，裳以縓，象天地也。"
                },
                {
                    "paragraph": "设握，里亲肤，系钩中指，结于掔。",
                    "zhushu": "掔，掌后节中也。手无决者，以握系一端绕掔，还从上自贯，反与其一端结之。"
                },
                {
                    "paragraph": "甸人筑坅坎，",
                    "zhushu": "筑，实土其中，坚之。穿坎之名，一曰坅。"
                },
                {
                    "paragraph": "隷人𣵀厕。",
                    "zhushu": "𨽻人，罪人也，今之徒役作者也。𣵀，塞也。为人复往亵之，又亦鬼神不用。"
                },
                {
                    "paragraph": "既袭，宵为燎于中庭。",
                    "zhushu": "宵，夜。"
                },
                {
                    "paragraph": "厥明，灭燎，陈衣。",
                    "zhushu": "记节。"
                },
                {
                    "paragraph": "凡绞紟用布，伦如朝服。",
                    "zhushu": "凡，凡小敛、大敛也。伦，比也。今文无“紟”，古文“伦”为“轮”。"
                },
                {
                    "paragraph": "设棜于东堂下，南顺，齐于坫，馔于其上。两甒：醴、酒，酒在南。篚在东，南顺，实角觯四，木柶二，素勺二。豆在甒北，二以并，笾亦如之。",
                    "zhushu": "棜，今之轝也。角觯四、木柶、二素勺，为少进醴、酒，兼馔之也。勺二，醴、酒各一也。豆、笾二以并，则是大敛馔也。记于此者，明其他与小敛同陈。古文“角觯”为“角柶”。"
                },
                {
                    "paragraph": "凡笾豆实具设，皆巾之。",
                    "zhushu": "笾、豆偶而为具，具则于馔巾之。巾之，加饰也。明小敛一豆一笾不巾。"
                },
                {
                    "paragraph": "觯俟时而酌，柶覆加之，面枋，及错，建之。",
                    "zhushu": "时，朝夕也。檀弓曰：“朝奠日出，夕奠逮日。”。"
                },
                {
                    "paragraph": "小敛，辟奠不出室，",
                    "zhushu": "未忍神远之也。辟袭奠以辟敛，既敛则不出于室，设于序西南，毕事而去之。"
                },
                {
                    "paragraph": "无踊节。",
                    "zhushu": "其哀未可节也。"
                },
                {
                    "paragraph": "既冯尸，主人袒，髺发，绞带，众主人布带。",
                    "zhushu": "“众主人，齐衰以下。”。"
                },
                {
                    "paragraph": "大敛于阼。",
                    "zhushu": "未忍便离主人位也。”主人奉尸敛于棺，则西阶上宾之。"
                },
                {
                    "paragraph": "大夫升自西阶，阶东北面东上。",
                    "zhushu": "视敛。"
                },
                {
                    "paragraph": "既冯尸，大夫逆降，复位。",
                    "zhushu": "“中庭西面位。"
                },
                {
                    "paragraph": "巾奠，执烛者灭烛，出，降自阼阶，由主人之北东。",
                    "zhushu": "巾奠而室事已。"
                },
                {
                    "paragraph": "既殡，主人说髦。",
                    "zhushu": "“既殡，置铭于肂，复位时也。“今文说皆作税。”儿生三月，鬋发为鬌，男角女羁，否则男左女右，长大犹为饰存之，谓之髦，所以顺父母幼小之心。至此尸柩不见，丧无饰，可以去之。髦之形象未闻。"
                },
                {
                    "paragraph": "三日，绞垂。",
                    "zhushu": "成服日，绞要绖之散垂者。"
                },
                {
                    "paragraph": "冠六升，外縪，缨条属，厌。",
                    "zhushu": "縪，谓缝著于武也。外者，外其余也。缨条属者，通屈一条绳为武，垂下为缨，属之冠。厌，伏也。"
                },
                {
                    "paragraph": "衰三升，",
                    "zhushu": "衣与裳也。"
                },
                {
                    "paragraph": "屦外纳。",
                    "zhushu": "“纳，收余也。"
                },
                {
                    "paragraph": "杖下本，竹、桐一也。",
                    "zhushu": "顺其性也。"
                },
                {
                    "paragraph": "居倚庐，",
                    "zhushu": "“倚木为庐，在中门外东方北户。”。"
                },
                {
                    "paragraph": "寝苫枕块，",
                    "zhushu": "“苫，编藁。”块，堛也。"
                },
                {
                    "paragraph": "不说绖带，",
                    "zhushu": "哀戚不在于安。"
                },
                {
                    "paragraph": "哭昼夜无时，",
                    "zhushu": "哀至则哭，非必朝夕。"
                },
                {
                    "paragraph": "非丧事不言。",
                    "zhushu": "不忘所以为亲。"
                },
                {
                    "paragraph": "歠粥，朝一溢米，夕一溢米，不食菜果。",
                    "zhushu": "不在于饱与滋味。粥，糜也。二十两曰溢，为米一升二十四分升之一。实在木曰果，在地曰蓏。"
                },
                {
                    "paragraph": "主人乘恶车，",
                    "zhushu": "拜君命、拜众宾，及有故行所乘也。杂记曰：“端衰、丧车皆无等。”然则此恶车，王丧之木车也。古文“恶”作“垩”。"
                },
                {
                    "paragraph": "白狗幦，",
                    "zhushu": "未成豪狗。幦，覆笭也。以狗皮为之，取其臑也。白于丧饰宜。古文“幦”为“幂”。"
                },
                {
                    "paragraph": "蒲蔽。",
                    "zhushu": "蔽，藩。"
                },
                {
                    "paragraph": "御以蒲菆，",
                    "zhushu": "不在于驱驰。蒲菆，牡蒲茎。古文“菆”作“驺”。"
                },
                {
                    "paragraph": "犬服，",
                    "zhushu": "笭间兵服，以犬皮为之，取坚也，亦白。今文“犬”为“大”。"
                },
                {
                    "paragraph": "木錧，",
                    "zhushu": "取少声。今文“錧”为“鎋”。"
                },
                {
                    "paragraph": "约绥，约辔，",
                    "zhushu": "约绳。绥，所以引升车。"
                },
                {
                    "paragraph": "木镳。",
                    "zhushu": "亦取少声。古文“镳”为“苞”。"
                },
                {
                    "paragraph": "马不齐髦。",
                    "zhushu": "齐，翦也。今文“髦”为“毛”。主人之恶车如王之木车，则齐衰以下，其乘素车、缫车、駹车、漆车与？"
                },
                {
                    "paragraph": "主妇之车亦如之，疏布裧。",
                    "zhushu": "裧者，车裳帏，于盖弓垂之。"
                },
                {
                    "paragraph": "贰车，白狗摄服，",
                    "zhushu": "贰，副也。摄，犹缘也。狗皮缘服，差饰。"
                },
                {
                    "paragraph": "其他皆如乘车。",
                    "zhushu": "如所乘恶车。"
                },
                {
                    "paragraph": "朔月，童子执帚，却之，左手奉之，",
                    "zhushu": "童子，𨽻子弟，若内竖、寺人之属。执用左手，却之，示未用。"
                },
                {
                    "paragraph": "从彻者而入。",
                    "zhushu": "童子不专礼事。"
                },
                {
                    "paragraph": "比奠，举席，埽室，聚诸㝔，布席如初。卒奠，埽者执帚，垂末内鬛，从执烛者而东。",
                    "zhushu": "比，犹先也。室东南隅谓之㝔。"
                },
                {
                    "paragraph": "燕养、馈、羞、汤沐之馔，如他日。",
                    "zhushu": "燕养，平常所用供养也。馈，朝夕食也。羞，四时之珍异。汤沐，所以洗去污垢。内则曰：“三日具沐，五日具浴。”孝子不忍一日废其事亲之礼，于下室日设之，如生存也。进彻之时如其顷。"
                },
                {
                    "paragraph": "朔月，若荐新，则不馈于下室。",
                    "zhushu": "以其殷奠有黍稷也。下室，如今之内堂。正寝听朝事。"
                },
                {
                    "paragraph": "筮宅，蒙人物土。",
                    "zhushu": "物，犹相也，相其地可葬者，乃营之。"
                },
                {
                    "paragraph": "卜曰“吉”，告从于主妇。主妇哭，妇人皆哭。主妇升堂，哭者皆止。",
                    "zhushu": "事毕。"
                },
                {
                    "paragraph": "启之昕，外内不哭。",
                    "zhushu": "将有事，为其讙嚻。既启，命哭。古文“启”为“开”。"
                },
                {
                    "paragraph": "夷床、輁轴，馔于西阶东。",
                    "zhushu": "明阶间者，位近西也。夷床馔于祖庿，輁轴馔于殡宫。其二庿者，于祢亦馔輁轴焉。古文“輁”或作“拱”。"
                },
                {
                    "paragraph": "其二庿，则馔于祢庿，如小敛奠。乃启。",
                    "zhushu": "祖尊祢卑也。士事祖祢，上士异庿，下士共庿。"
                },
                {
                    "paragraph": "朝于祢庿，重止于门外之西，东面。柩入，升自西阶，正柩于两楹间。奠止于西阶之下，东面北上。主人升，柩东，西面。众主人东即位。妇人从升，东面。奠升，设于柩西。升降自西阶。主人要节而踊。",
                    "zhushu": "重不入者，主于朝祖而行，若过之矣。门西东面，待之便也。"
                },
                {
                    "paragraph": "烛先入者，升堂，东楹之南，西面；后入者，西阶东，北面，在下。",
                    "zhushu": "炤正柩者。先，先柩者。后，后柩者。适祖时，烛亦然。互记于此。"
                },
                {
                    "paragraph": "主人降，即位，彻，乃奠，升降自西阶。主人踊如初。",
                    "zhushu": "如其降拜宾，至于要节而踊。不荐车，不从此行。"
                },
                {
                    "paragraph": "祝及执事举奠，巾、席从而降，柩从，序从如初，适祖。",
                    "zhushu": "此谓朝祢明日举奠适祖之序也。此祝执醴先，酒、脯、醢、俎从之，巾、席为后。既正柩，席升设，设奠如初，祝受巾，巾之。凡丧，自卒至殡，自启至葬，主人之礼其变同，则此日数亦同矣。“序从主人”以下，今文无“从”。"
                },
                {
                    "paragraph": "荐乘车，鹿浅幦，干、笮、革靾，载旜，载皮弁服。缨、辔、贝勒，县于衡。",
                    "zhushu": "士乘栈车。鹿浅，鹿夏毛也。幦，覆笭。玉藻曰：“士齐车，鹿幦豹犆。”干，盾也。笮，矢箙也。靾，缰也。□，旌旗之属。通帛为旜，孤𨜮之所建，亦摄焉。皮弁服者，视朔之服。贝勒，贝饰勒，有于无。兵有箙无弓矢，明不用。古文“靾”为“杀”，“旜”为“膳”。"
                },
                {
                    "paragraph": "道车，载朝服。",
                    "zhushu": "道车，朝夕及燕出入之车。朝服，日视朝服之也，玄衣素裳。"
                },
                {
                    "paragraph": "稾车，载蓑笠。",
                    "zhushu": "稾，犹散也。散车，以田以鄙之车。蓑笠，备雨服。今文“稾”为潦。凡道车、稾车之缨、辔及勒，亦县于衡也。"
                },
                {
                    "paragraph": "将载，祝及执事举奠，户西，南面，东上。卒束前而降，奠席于柩西。",
                    "zhushu": "将于柩西当前束设之。"
                },
                {
                    "paragraph": "巾奠，乃墙。",
                    "zhushu": "墙，饰柩也。"
                },
                {
                    "paragraph": "抗木刋。",
                    "zhushu": "剥削之。古文“刋”为“竿”。"
                },
                {
                    "paragraph": "茵著用荼，实绥泽焉。",
                    "zhushu": "荼，茅秀也。绥，廉姜也。泽，泽兰也。皆取其香，且御湿。"
                },
                {
                    "paragraph": "苇苞长三尺，一编。",
                    "zhushu": "用便易也。"
                },
                {
                    "paragraph": "菅筲三，其实皆瀹。",
                    "zhushu": "米麦皆湛之汤。未知神之所享，不用食道，所以为敬。"
                },
                {
                    "paragraph": "祖，还车不易位。",
                    "zhushu": "为乡外耳。未行。"
                },
                {
                    "paragraph": "执披者，旁四人。",
                    "zhushu": "前后左右各二人。"
                },
                {
                    "paragraph": "凡赠币，无常。",
                    "zhushu": "宾之赠也。玩好曰赠，在所有。"
                },
                {
                    "paragraph": "凡糗，不煎。",
                    "zhushu": "以膏煎之则褺。非敬。"
                },
                {
                    "paragraph": "唯君命，止柩于堩，其余则否。",
                    "zhushu": "不敢留神也。堩，道也。曾子问曰：“葬既引，至于堩。”。"
                },
                {
                    "paragraph": "车至道左，北面立，东上。",
                    "zhushu": "道左，墓道东，先至者在东。"
                },
                {
                    "paragraph": "柩至于圹，敛服载之。",
                    "zhushu": "柩车至圹，祝说载除饰，乃敛乘车、道车、槀车之服载之，不空之以归。送形而往，迎精而反，亦礼之宜。"
                },
                {
                    "paragraph": "卒窆而归，不驱。",
                    "zhushu": "孝子往如慕，反如疑，为亲之在彼。"
                },
                {
                    "paragraph": "君视敛，若不待奠，加盖而出。不视敛，则加盖而至，卒事。",
                    "zhushu": "为有他故及辟忌也。"
                },
                {
                    "paragraph": "既正柩，宾出，遂匠纳车于阶间。",
                    "zhushu": "遂、匠，遂人、匠人也。遂人主引徒役，匠人主载柩窆，职相左右也。车，载柩车。周礼谓之“蜃车”，杂记谓之“团”，或作“辁”，或作“抟”，声读皆相附耳，未闻孰正。其车之轝，状如床，中央有辕，前后出。设前后辂。轝上有四周，下则前后有轴，以辁为轮。许叔重说：“有辐曰轮，无辐曰辁。”。"
                },
                {
                    "paragraph": "祝馔祖奠于主人之南，当前辂，北上，巾之。",
                    "zhushu": "言馔于主人之南，当前辂，则既祖，祝乃馔。"
                },
                {
                    "paragraph": "弓矢之新，沽功。",
                    "zhushu": "设之宜新，沽示不用。今文“沽”作“古”。"
                },
                {
                    "paragraph": "有弭饰焉，",
                    "zhushu": "弓无缘者谓之弭，弭以骨角为饰。"
                },
                {
                    "paragraph": "亦张可也。",
                    "zhushu": "亦使可张。"
                },
                {
                    "paragraph": "有柲，",
                    "zhushu": "柲，弓檠，弛则䌸之于弓里，备损伤，以竹为之。诗云：“竹柲绲縢。”今文“柲”作“枈”。"
                },
                {
                    "paragraph": "设依挞焉，",
                    "zhushu": "依，缠弦也。挞，弣侧矢道也。皆以韦为之。今文“挞”为“铦”。"
                },
                {
                    "paragraph": "有韣。",
                    "zhushu": "韣，弓衣也，以缁布为之。"
                },
                {
                    "paragraph": "翭矢一乘，骨镞，短卫。",
                    "zhushu": "翭，犹𠋫也，候物而射之矢也。四矢曰乘。骨镞短卫，亦示不用也。生时翭矢金镞。凡为矢，五分笴长而羽其一。"
                },
                {
                    "paragraph": "志矢一乘，轩輖中，亦短卫。",
                    "zhushu": "志，犹拟也，习射之矢。书云：“若射之有志。”輖，挚也。无镞短卫，亦示不用。生时志矢骨镞。凡为矢，前重后轻也。"
                }
            ]
        },
        {
            "name": "士虞礼第十四",
            "paragraphs": [
                {
                    "paragraph": "士虞礼第十四",
                    "zhushu": "",
                    "type": 1
                },
                {
                    "paragraph": "士虞礼。",
                    "zhushu": ""
                },
                {
                    "paragraph": "特豕馈食，",
                    "zhushu": "馈，犹归也。"
                },
                {
                    "paragraph": "侧亨于庙门外之右，东面。",
                    "zhushu": "侧亨，亨一胖也。亨于爨，用镬。不于门东，未可以吉也。是日也，以虞易奠，祔而以吉祭易丧祭。鬼神所在则曰庙，尊言之。"
                },
                {
                    "paragraph": "鱼腊爨亚之，北上。",
                    "zhushu": "爨，灶。"
                },
                {
                    "paragraph": "饎爨在东壁，西面。",
                    "zhushu": "炊黍稷曰饎。饎北上，上齐于屋宇。于虞有亨饎之爨，弥吉。"
                },
                {
                    "paragraph": "设洗于西阶西南，水在洗西，篚在东。",
                    "zhushu": "反吉也。亦当西荣，南北以堂深。"
                },
                {
                    "paragraph": "尊于室中北墉下，当户。两甒醴、酒，酒在东，无禁，幂用絺布，加勺，南枋。",
                    "zhushu": "酒在东，上醴也。絺布，葛属。"
                },
                {
                    "paragraph": "素几、苇席在西序下。",
                    "zhushu": "有几，始鬼神也。"
                },
                {
                    "paragraph": "苴刌茅，长五寸，束之，实于篚，馔于西坫上。",
                    "zhushu": "苴，犹藉也。"
                },
                {
                    "paragraph": "馔两豆菹、醢于西楹之东，醢在西，一铏亚之。",
                    "zhushu": "醢在西，南面取之，得左取菹，右取醢，便其设之。"
                },
                {
                    "paragraph": "从献豆两亚之，四笾亚之，北上。",
                    "zhushu": "豆从主人献祝，笾从主妇献尸祝。北上，菹与枣。不东陈，别于正。"
                },
                {
                    "paragraph": "馔黍稷二敦于阶间，西上，藉用苇席。",
                    "zhushu": "藉，犹荐也。古文“藉”为“席”。"
                },
                {
                    "paragraph": "匜水错于槃中，南流，在西阶之南，箪巾在其东。",
                    "zhushu": "流，匜吐水口也。"
                },
                {
                    "paragraph": "陈三鼎于门外之右，北面北上，设扃鼏。",
                    "zhushu": "门外之右，门西也。今文“扃”为“铉”。"
                },
                {
                    "paragraph": "匕俎在西塾之西。",
                    "zhushu": "不馔于塾上，统于鼎也。塾有西者，是室南乡。"
                },
                {
                    "paragraph": "羞燔俎在内西塾上，南顺。",
                    "zhushu": "南顺，于南面取缩，执之便也。肝俎在燔东。"
                },
                {
                    "paragraph": "主人及兄弟如葬服，宾执事者如吊服，皆即位于门外，如朝夕临位。妇人及内兄弟服，即位于堂，亦如之。",
                    "zhushu": "葬服者，既夕曰“丈夫髽，散带垂”也。宾执事者，宾客来执事也。"
                },
                {
                    "paragraph": "祝免，澡葛绖带，布席于室中，东面，右几，降，出，及宗人即位于门西，东面南上。",
                    "zhushu": "祝亦执事。免者，祭祀之礼，祝所亲也。澡，治也。治葛以为首绖及带，接神宜变也。然则士之属官为其长吊服加麻矣。至于既卒哭，主人变服则除。右几，于席近南也。"
                },
                {
                    "paragraph": "宗人告“有司具”，遂请拜宾，如临。入门哭，妇人哭。",
                    "zhushu": "临，朝夕哭。"
                },
                {
                    "paragraph": "主人即位于堂，众主人及兄弟、宾即位于西方，如反哭位。",
                    "zhushu": "既夕曰：“乃反哭，入门，升自西阶，东面。众主人堂下，东面，北上。”此则异于朝夕。"
                },
                {
                    "paragraph": "祝入门左，北面。",
                    "zhushu": "不与执事同位，接神尊也。"
                },
                {
                    "paragraph": "宗人西阶前北面。",
                    "zhushu": "当诏主人及宾之事。"
                },
                {
                    "paragraph": "祝盥，升，取苴降，洗之，升，入设于几东席上，东缩，降，洗觯，升，止哭。",
                    "zhushu": "缩，从也。古文“缩”为“蹙”。"
                },
                {
                    "paragraph": "主人倚杖入，祝从，在左，西面。",
                    "zhushu": "主人北旋，倚杖西序，乃入。丧服小记曰：“虞，杖不入于室。祔杖不升于堂。”然则练杖不入于门明矣。"
                },
                {
                    "paragraph": "赞荐菹醢，醢在北。",
                    "zhushu": "主妇不荐，衰斩之服不执事也。曾子问曰：“士祭不足，则取于兄弟大功以下者。”。"
                },
                {
                    "paragraph": "佐食及执事盥，出举，长在左。",
                    "zhushu": "举，举鼎也。长在左，西方位也。凡事宗人诏之。"
                },
                {
                    "paragraph": "鼎入，设于西阶前，东面，北上，匕俎从设。左人抽扃鼏，匕，佐食及右人载。",
                    "zhushu": "载，载于俎。佐食载，则亦在右矣。今文“扃”为“铉”，古文“鼏”为“密”。"
                },
                {
                    "paragraph": "卒，朼者逆退，复位。",
                    "zhushu": "复宾位也。"
                },
                {
                    "paragraph": "俎入，设于豆东，鱼亚之，腊特。",
                    "zhushu": "亚，次也。今文无“之”。"
                },
                {
                    "paragraph": "赞设二敦于俎南，黍，其东稷。",
                    "zhushu": "簋实尊黍也。"
                },
                {
                    "paragraph": "设一铏于豆南。",
                    "zhushu": "铏，菜羹也。"
                },
                {
                    "paragraph": "佐食出，立于户西。",
                    "zhushu": "馔已也。今文无“于户西”。"
                },
                {
                    "paragraph": "赞者彻鼎。",
                    "zhushu": "反于门外。"
                },
                {
                    "paragraph": "祝酌醴，命佐食启会”。佐食许诺，启会，郤于敦南，复位。",
                    "zhushu": "会，合也，谓敦盖也。复位，出立于户西。今文“启”为“开”。"
                },
                {
                    "paragraph": "祝奠觯于铏南，复位。主人再拜稽首。",
                    "zhushu": "复位，复主人之左。"
                },
                {
                    "paragraph": "祝飨，命佐食祭。",
                    "zhushu": "飨，告神飨。此祭，祭于苴也。飨神辞，记所谓“哀子某，哀显相，夙兴夜处不宁”，下至“适尔皇祖某甫，尚飨”是也。"
                },
                {
                    "paragraph": "佐食许诺，钩袒，取黍稷祭于苴，三；取肤祭，祭如初。祝取奠觯祭，亦如之；不尽，益，反奠之。主人再拜稽首。",
                    "zhushu": "钩袒，如今擐衣也。苴，所以藉祭也。孝子始将纳尸以事其亲，为神疑于其位，设苴以定之耳。或日苴，主道也。则特牲、少牢当有主象而无，何乎？"
                },
                {
                    "paragraph": "祝祝卒，主人拜如初，哭，出，复位。",
                    "zhushu": "祝祝者，释孝子祭辞。"
                },
                {
                    "paragraph": "祝迎尸，一人衰绖奉篚，哭从尸。",
                    "zhushu": "尸，主也。孝子之祭，不见亲之形象，心无所系，立尸而主意焉。一人，主人兄弟。檀弓曰：“既封，主人赠而祝宿虞尸。”。"
                },
                {
                    "paragraph": "尸入门，丈夫踊，妇人踊。",
                    "zhushu": "踊不同文者，有先后也。尸入，主人不降者，丧事主哀不主敬。"
                },
                {
                    "paragraph": "淳尸盥，宗人授巾。",
                    "zhushu": "淳，沃也。沃尸盥者，宾执事者也。"
                },
                {
                    "paragraph": "尸及阶，祝延尸。",
                    "zhushu": "延，进也，告之以升。"
                },
                {
                    "paragraph": "尸升，宗人诏踊如初。",
                    "zhushu": "言诏踊如初，则凡踊宗人诏之。"
                },
                {
                    "paragraph": "尸入户，踊如初，哭止。",
                    "zhushu": "哭止，尊尸。"
                },
                {
                    "paragraph": "妇人入于房。",
                    "zhushu": "辟执事者。"
                },
                {
                    "paragraph": "主人及祝拜妥尸。尸拜，遂坐。",
                    "zhushu": "妥，安坐也。"
                },
                {
                    "paragraph": "从者错篚于尸左席上，立于其北。",
                    "zhushu": "北，席北也。"
                },
                {
                    "paragraph": "尸取奠，左执之，取菹擩于醢，祭于豆间。祝命佐食堕祭。",
                    "zhushu": "下祭曰堕，堕之犹言堕下也。周礼曰：“既祭则藏其堕”，谓此也。今文堕为绥。特牲、少牢或为“羞”，失古正矣。齐、鲁之间谓祭为堕。"
                },
                {
                    "paragraph": "佐食取黍稷肺祭授尸。尸祭之，祭奠，祝祝，主人拜如初。尸尝醴，奠之。",
                    "zhushu": "如初，亦祝祝卒，乃再拜稽首。"
                },
                {
                    "paragraph": "佐食举肺脊授尸。尸受，振祭，哜之，左手执之。",
                    "zhushu": "右手将有事也。尸食之时，亦奠肺脊于豆。"
                },
                {
                    "paragraph": "祝命佐食迩敦。佐食举黍，错于席上。",
                    "zhushu": "迩，近也。"
                },
                {
                    "paragraph": "尸祭铏，尝铏。",
                    "zhushu": "右手也。少牢曰：“以柶祭羊铏，遂以祭豕铏，尝羊铏。”。"
                },
                {
                    "paragraph": "泰羹湆自门入，设于铏南，胾四豆，设于左。",
                    "zhushu": "博异味也。湆，肉汁也。胾，切肉也。"
                },
                {
                    "paragraph": "尸饭，播余于篚。",
                    "zhushu": "不反余也。古者饭用手，吉时播余于会。古文播为半。"
                },
                {
                    "paragraph": "三饭，佐食举干，尸受，振祭，哜之，实于篚。",
                    "zhushu": "饭间啖肉，安食气。"
                },
                {
                    "paragraph": "又三饭，举胳，祭如初。佐食举鱼腊，实于篚。",
                    "zhushu": "尸不受鱼、腊，以丧不备味。"
                },
                {
                    "paragraph": "又三饭，举肩，祭如初。",
                    "zhushu": "后举肩者，贵要成也。"
                },
                {
                    "paragraph": "举鱼腊俎，俎释三个。",
                    "zhushu": "释，犹遗也。遗之者，君子不尽人之欢，不竭人之忠。个，犹枚也。今俗或名枚曰个，音相近。此腊亦七体，如其牲也。"
                },
                {
                    "paragraph": "尸卒食，佐食受肺脊，实于篚。反黍如初设。”",
                    "zhushu": "九饭而已，士礼也。篚，犹吉祭之有所俎。"
                },
                {
                    "paragraph": "“主人洗废爵，酌酒酳尸。尸拜受爵，主人北面答拜。尸祭酒，尝之。",
                    "zhushu": "爵无足曰废爵。酳，安食也。主人北面以酳酢，变吉也。凡异者皆变吉。古文“酳”作“酌”。"
                },
                {
                    "paragraph": "宾长以肝从，实于俎，缩，右盐。",
                    "zhushu": "缩，从也，从实肝炙于俎也。丧祭进柢。右盐，于俎近北，便尸取之也。缩执俎，言右盐，则肝盐并也。"
                },
                {
                    "paragraph": "尸左执爵，右取肝，擩盐，振祭，哜之，加于俎。宾降，反俎于西塾，复位。",
                    "zhushu": "取肝，右手也。加于俎，从其牲体也。以丧不志于味。"
                },
                {
                    "paragraph": "尸卒爵，祝受，不相爵。主人拜，尸答拜。”",
                    "zhushu": "不相爵，丧祭于礼略。相爵者，特牲曰：“送爵，皇尸卒爵。”。"
                },
                {
                    "paragraph": "“祝酌授尸，尸以醋主人，主人拜受爵，尸答拜。”",
                    "zhushu": "醋，报。"
                },
                {
                    "paragraph": "“主人坐祭，卒爵，拜，尸答拜。”筵祝，南面。",
                    "zhushu": "祝接神，尊也。筵用萑席。"
                },
                {
                    "paragraph": "主人献祝，祝拜，坐受爵，主人答拜。”",
                    "zhushu": "献祝，因反西面位。"
                },
                {
                    "paragraph": "荐菹醢，设俎。祝左执爵，祭荐，奠爵，兴，取肺，坐祭，哜之，兴，加于俎，祭酒，尝之。肝从。祝取肝，擩盐，振祭，哜之，加于俎，卒爵，拜，主人答拜。”",
                    "zhushu": "今文无“擩盐”。"
                },
                {
                    "paragraph": "“祝坐授主人。主人酌，献佐食。佐食北面拜，坐受爵。主人答拜。佐食祭酒，卒爵，拜。主人答拜，受爵，出，实于篚，升堂，复位。”",
                    "zhushu": "篚在庭，不复入，事已也。亦因取杖，乃东面立。"
                },
                {
                    "paragraph": "“主妇洗足爵于房中，酌，亚献尸，如主人仪。",
                    "zhushu": "爵有足，轻者饰也。昏礼曰：“内洗在北堂，直室东隅。”。"
                },
                {
                    "paragraph": "自反两笾，枣、栗，设于会南，枣在西。",
                    "zhushu": "尚枣，枣美。"
                },
                {
                    "paragraph": "尸祭笾，祭酒如初。”宾以燔从，如初。尸祭，燔，卒爵如初。酌献祝。笾燔从，献佐食，皆如初。以虚爵入于房。",
                    "zhushu": "初，主人仪。"
                },
                {
                    "paragraph": "宾长洗繶爵，三献，燔从，如初仪。",
                    "zhushu": "繶爵，口足之间有篆，又弥饰。"
                },
                {
                    "paragraph": "妇人复位。",
                    "zhushu": "复堂上西面位。事已，尸将出，当哭踊。"
                },
                {
                    "paragraph": "祝出户，西面告利成。主人哭，",
                    "zhushu": "西面告，告主人也。利犹养也。成，毕也。言养礼毕也。不言养礼毕，于尸间嫌。"
                },
                {
                    "paragraph": "皆哭。",
                    "zhushu": "丈夫、妇人于主人哭，斯哭矣。"
                },
                {
                    "paragraph": "祝入，尸谡，",
                    "zhushu": "谡，起也。祝入而无事，尸则知起矣。不告尸者，无遣尊者之道也。古文“谡”或为“休”。"
                },
                {
                    "paragraph": "从者奉篚，哭如初。",
                    "zhushu": "初，哭从尸。"
                },
                {
                    "paragraph": "祝前尸出户，踊如初。降堂，踊如初。出门，亦如之。",
                    "zhushu": "前，道也。如初者，出如入，降如升，三者之节悲哀同。"
                },
                {
                    "paragraph": "祝反，入，彻，设于西北隅，如其设也。几在南，厞用席。",
                    "zhushu": "改设馔者，不知鬼神之节，改设之，庶几歆飨，所以为厌饫也。几在南，变古文，明东面。不南面，渐也。厞，隐也。干厞隐之处，从其幽暗。"
                },
                {
                    "paragraph": "祝荐席，彻入于房。祝自执其俎出。",
                    "zhushu": "彻荐席者，执事者。祝荐席，则初自房来。"
                },
                {
                    "paragraph": "赞阖牖户。",
                    "zhushu": "鬼神尚居幽暗，或者远人乎？赞，佐食者。"
                },
                {
                    "paragraph": "主人降，宾出。",
                    "zhushu": "宗人诏主人降，宾则出庙门。"
                },
                {
                    "paragraph": "主人出门，哭止，皆复位。",
                    "zhushu": "门外未入位。"
                },
                {
                    "paragraph": "宗人告事毕。宾出，主人送，拜稽颡。",
                    "zhushu": "送拜者，明于大门外也。宾执事者皆去，即彻室中之馔。者，兄弟也。"
                },
                {
                    "paragraph": "记：",
                    "zhushu": ""
                },
                {
                    "paragraph": "“虞，沐浴，不栉。",
                    "zhushu": "沐浴者，将祭，自絜清。不栉，未在于饰也。唯三年之丧不栉，期以下栉可也。今文曰沐浴。"
                },
                {
                    "paragraph": "陈牲于庙门外，北首，西上，𥨊右。",
                    "zhushu": "言牲，腊在其中。西上，变吉。𥨊右者，当升左胖也。腊用棜。檀弓曰：“既反哭，主人与有司视虞牲。"
                },
                {
                    "paragraph": "日中而行事。",
                    "zhushu": "朝葬，日中而虞，君子举事必用辰正也。再虞、三虞，皆质明。”。"
                },
                {
                    "paragraph": "杀于庙门西，主人不视豚解。”",
                    "zhushu": "主人视牲不视杀，凡为丧事略也。豚解，解前后胫、脊、胁而已。孰乃体解，升于鼎也。今文无庿。"
                },
                {
                    "paragraph": "羹饪，升左肩，臂、臑，肫、骼，脊、胁，离肺，肤祭三，取诸左膉上；肺祭一，实于上鼎。",
                    "zhushu": "肉谓之羹。饪，孰也。脊、胁，正脊、正胁也。丧祭略，七体耳。离肺，举肺也。少牢馈食礼曰：“举肺一，长终肺。祭肺三，皆刌。”膉，脰肉也。古文曰“左股上”。此字从肉殳，“殳矛”之“殳”声。"
                },
                {
                    "paragraph": "升鱼，鱄鲋九，实于中鼎。",
                    "zhushu": "差减之。"
                },
                {
                    "paragraph": "升腊左胖，髀不升，实于下鼎。",
                    "zhushu": "腊亦七，体牲之类。"
                },
                {
                    "paragraph": "皆设扃鼏，陈之。",
                    "zhushu": "嫌既陈乃设扃、鼏也。今文“扃”作“铉”，古文“鼏”作“密”。"
                },
                {
                    "paragraph": "载犹进柢，鱼进鬐。”",
                    "zhushu": "犹，犹士丧、既夕，言未可以吉也。柢，本也。鬐，脊也。今文“柢”为“胝”，古文“鬐”为“耆”。"
                },
                {
                    "paragraph": "祝俎，髀、脰、脊、胁、离肺，陈于阶间，敦东",
                    "zhushu": "不升于鼎，贱也。统于敦，明神惠也。祭以离肺，下尸。"
                },
                {
                    "paragraph": "淳。尸盥，执槃，西面，执匜，东面，执巾在其北，东面。宗人授巾，南面。",
                    "zhushu": "槃以盛弃水，为浅污人也。执巾不授巾，卑也。"
                },
                {
                    "paragraph": "主人在室，则宗人升，户外北面。",
                    "zhushu": "当诏主人室事。"
                },
                {
                    "paragraph": "佐食无事，则出户，负依南面。",
                    "zhushu": "室中尊，不空立。户牖之间谓之依。"
                },
                {
                    "paragraph": "铏芼，用苦，若薇，有滑，夏用葵，冬用苴，有柶。”",
                    "zhushu": "苦，苦荼也。苴，堇类也，乾则滑。夏秋用生葵，冬春用乾苴。古文“苦”为“枯”，今文或作“芐”。"
                },
                {
                    "paragraph": "豆实，葵菹，菹以西，蠃醢。笾，枣烝，栗择。",
                    "zhushu": "枣烝、栗择，则菹刌也。枣烝、栗择，则豆不揭，笾有籐也。"
                },
                {
                    "paragraph": "尸入，祝从尸。",
                    "zhushu": "祝在主人前也，嫌如初时“主人倚杖入，祝从之”。初时主人之心尚若亲存，宜自亲之。今既接神，祝当诏侑尸也。"
                },
                {
                    "paragraph": "尸坐，不说屦。",
                    "zhushu": "侍神，不敢燕惰也。今文“说”为“税”。"
                },
                {
                    "paragraph": "尸谡。祝前，乡尸；",
                    "zhushu": "前，道也。祝道尸，必先乡之，为之节。"
                },
                {
                    "paragraph": "还，出户，又乡尸；还，过主人，又乡尸；还，降阶，又乡尸。",
                    "zhushu": "过主人则西阶上，不言及阶，明主人见尸，有踧踖之敬。"
                },
                {
                    "paragraph": "降阶，还，及门，如出户。",
                    "zhushu": "及，至也。言还至门，明其间无节也。降阶如升时，将出门如出户时，皆还乡尸也。每将还，必有辟退之容。凡前尸之礼仪在此。"
                },
                {
                    "paragraph": "尸出，祝反，入门左，北面复位，然后宗人诏降。尸服卒者之上服。",
                    "zhushu": "上服者，如特牲士玄端也。不以爵弁服为上者，祭于君之服，非所以自配鬼神。士之妻则宵衣耳。"
                },
                {
                    "paragraph": "男，男尸；女，女尸。必使异姓，不使贱者。",
                    "zhushu": "异姓，妇也。贱者，谓庶孙之妾也。尸配尊者，必使适也。"
                },
                {
                    "paragraph": "无尸，则礼及荐馔皆如初。",
                    "zhushu": "无尸，谓无孙列可使者也。殇亦是也。礼，谓衣服、即位、升降。"
                },
                {
                    "paragraph": "既飨，祭于苴，祝祝卒，",
                    "zhushu": "记异者之节。"
                },
                {
                    "paragraph": "不绥祭，无泰羹、湆、胾、从献。",
                    "zhushu": "不绥，言献，记终始也。事尸之礼，始于绥祭，终于从献。绥当为堕。"
                },
                {
                    "paragraph": "主人哭，出复位。",
                    "zhushu": "于祝祝卒。"
                },
                {
                    "paragraph": "祝阖牖户，降，复位于门西。",
                    "zhushu": "门西北面位也。"
                },
                {
                    "paragraph": "男女拾踊三。",
                    "zhushu": "拾，更也。三更踊。"
                },
                {
                    "paragraph": "如食间，",
                    "zhushu": "隐之如尸一食九饭之顷也。"
                },
                {
                    "paragraph": "祝升，止哭，声三，启户。",
                    "zhushu": "声者，噫歆也。将启户，警觉神也。今文“启”为“开”。"
                },
                {
                    "paragraph": "主人入，",
                    "zhushu": "亲之。"
                },
                {
                    "paragraph": "祝从，启牖，乡，如初。",
                    "zhushu": "牖先阖后启，扇在内也。乡，牖名也。如初者，主人入，祝从在左。"
                },
                {
                    "paragraph": "主人哭，出复位。",
                    "zhushu": "堂上位也。"
                },
                {
                    "paragraph": "卒彻，祝、佐食降，复位。",
                    "zhushu": "祝复门西北面位，佐食复西方位。不复设西北隅者，重闭牖户，䙝也。"
                },
                {
                    "paragraph": "宗人诏降如初。",
                    "zhushu": "初，赞阖牖户，宗人诏主人降之。"
                },
                {
                    "paragraph": "始虞，用柔日，",
                    "zhushu": "葬之日，日中虞，欲安之。柔日阴阴，取其静。"
                },
                {
                    "paragraph": "曰：“哀子某，哀显相，夙兴夜处不宁。",
                    "zhushu": "曰，辞也，祝祝之辞也。丧祭称哀。显相，助祭者也。显，明也。相，助也。诗云：“於穆清庙，肃雍显相。”不宁，悲思不安。"
                },
                {
                    "paragraph": "敢用洁牲刚鬣、",
                    "zhushu": "敢，昧冒之辞。豕曰刚鬣。"
                },
                {
                    "paragraph": "香合、",
                    "zhushu": "黍也。大夫、士于黍稷之号，合言“普淖”而已。此言香合，盖记者误耳。辞次黍又不得在荐上。"
                },
                {
                    "paragraph": "嘉荐、普淖、",
                    "zhushu": "嘉荐，菹醢也。普淖，黍稷也。普，大也。淖，和也。德能大和，乃有黍稷，故以为号云。"
                },
                {
                    "paragraph": "明齐溲酒，",
                    "zhushu": "明齐，新水也。言以新水溲酿此酒也。郊特牲曰：“明水涚齐，贵新也。”或曰：当为明视，谓兔腊也。今文曰明粢”。粢，稷也。皆非其次。今文“溲”为“醙”。"
                },
                {
                    "paragraph": "哀荐祫事，",
                    "zhushu": "始虞谓之祫事者，主欲其祫先祖也，以与先祖合为安。今文曰“吉事”。"
                },
                {
                    "paragraph": "适尔皇祖某甫。",
                    "zhushu": "尔，女也。女，死者。告之以适皇祖，所以安之也。皇，君也。某甫，皇祖字也，若言“尼甫”。"
                },
                {
                    "paragraph": "飨！”",
                    "zhushu": "劝强之也。"
                },
                {
                    "paragraph": "再虞，皆如初，曰：“哀荐虞事。”",
                    "zhushu": "丁日葬，则己日再虞，其祝辞异者，一言耳。"
                },
                {
                    "paragraph": "三虞，卒哭。他，用刚日，亦如初，曰：“哀荐成事。”",
                    "zhushu": "当祔于祖庙，为神安于此。后虞改用刚日。刚日，阳也，阳取其动也。士则庚日三虞，壬日卒哭。其祝辞异者，亦一言耳。他，谓不及时而葬者。丧服小记曰：“报葬者、报虞者，三月而后卒哭。”然则虞、卒哭之间有祭事者，亦用刚日。其祭无名，谓之他者，假设言之。文不在卒哭上者，以其非常也。今正者，自相亚也。檀弓曰：“葬日中而虞，弗忍一日离也。是日也，以虞易奠。卒哭日成事，是日也，以吉祭易丧祭。明日祔于祖父。”如是，虞为丧祭，卒哭为吉祭。今文“他”为“它”。"
                },
                {
                    "paragraph": "献毕，未彻，乃饯。",
                    "zhushu": "卒哭之祭，既三献也。饯，送行者之酒。诗云：“出宿于济，饮饯于祢。”尸旦将始祔于皇祖，是以饯送之。古文“饯”为“践”。"
                },
                {
                    "paragraph": "尊两甒于庙门外之右，少南。水尊在酒西，勺北枋。",
                    "zhushu": "少南，将有事于北。有玄酒，即吉也。此在西，尚凶也。言水者，丧质。无鼏，不久陈。古文“甒”为“庑”也。"
                },
                {
                    "paragraph": "洗在尊东南，水在洗东，篚在西。",
                    "zhushu": "在门之左，又少南。"
                },
                {
                    "paragraph": "馔笾豆，脯四脡，",
                    "zhushu": "酒宜脯也。古文“脡”为“挺”。"
                },
                {
                    "paragraph": "有乾肉折俎，二尹，缩，祭半尹，在西塾。",
                    "zhushu": "乾肉，牲体之脯也。如今凉州乌翅矣。折以为俎实，优尸也。尹，正也。虽其折之，必使正。缩，从也。古文“缩”为“蹙”。"
                },
                {
                    "paragraph": "尸出，执几从，席从。",
                    "zhushu": "祝入，亦告利成，入前尸，尸乃出。几席，素几苇席也。以几席从，执事也。"
                },
                {
                    "paragraph": "尸出门右，南面。",
                    "zhushu": "俟设席也。"
                },
                {
                    "paragraph": "席设于尊西北，东面，几在南。宾出，复位。",
                    "zhushu": "将入临之位。士丧礼：“宾继兄弟北上，门东，北面，西上。门西，北面，东上。西方，东面，北上。”。"
                },
                {
                    "paragraph": "主人出，即位于门东少南。妇人出，即位于主人之北。皆西面哭不止。",
                    "zhushu": "妇人出者，重饯尸。"
                },
                {
                    "paragraph": "尸即席坐，唯主人不哭，洗废爵，酌献尸，尸拜受。主人拜送，哭，复位。荐脯醢，设俎于荐东，朐在南。",
                    "zhushu": "朐，脯及乾肉之屈也。屈者在南，变于吉。"
                },
                {
                    "paragraph": "尸左执爵，取脯擩醢祭之。佐食授哜，",
                    "zhushu": "授乾肉之祭。"
                },
                {
                    "paragraph": "尸受，振祭，哜，反之，祭酒，卒爵，奠于南方。",
                    "zhushu": "反之，反于佐食。佐食反之于俎。尸奠爵，礼有终。"
                },
                {
                    "paragraph": "主人及兄弟踊，妇人亦如之。主妇洗足爵，亚献，如主人仪，无从，踊如初。宾长洗繶爵，三献，如亚献，踊如初。佐食取俎实于篚。尸谡，从者奉篚哭从之。祝前，哭者皆从，及大门内，踊如初。",
                    "zhushu": "男女从尸，男由左，女由右。及，至也。从尸不出大门者，由庙门外无事尸之礼也。古文“谡”作“沐”。"
                },
                {
                    "paragraph": "尸出门，哭者止。",
                    "zhushu": "以饯于外。大门，犹庙门。"
                },
                {
                    "paragraph": "宾出，主人送，拜稽颡，",
                    "zhushu": "送宾，拜于大门外。"
                },
                {
                    "paragraph": "主妇亦拜宾。",
                    "zhushu": "女宾也。不言出，不言送，拜之于闱门之内。闱门如今东西掖门。"
                },
                {
                    "paragraph": "丈夫说绖带于庙门外。",
                    "zhushu": "既卒哭，当变麻，受之以葛也。夕日则服葛者为祔期。今文“说”为“税”。"
                },
                {
                    "paragraph": "入彻，主人不与。",
                    "zhushu": "入彻者，兄弟大功以下。言主人不与，则知丈夫、妇人在其中。古文“与”为“豫”。"
                },
                {
                    "paragraph": "妇人说首绖，不说带。",
                    "zhushu": "不脱带，齐、斩妇人带不变也。妇人少变而重带。带，下体之上也。大功、小功者葛带，时亦不说者，未可以轻文变于主妇之质。至祔，葛带以即位。檀弓曰：“妇人不葛带。”。"
                },
                {
                    "paragraph": "无尸则不饯，犹出几席，设如初，拾踊三，",
                    "zhushu": "以饯尸者，本为送神也。丈夫、妇人亦从几席而出。古文“席”为“筵”。"
                },
                {
                    "paragraph": "哭止，告事毕，宾出。",
                    "zhushu": ""
                },
                {
                    "paragraph": "死三日而殡，三月而葬，遂卒哭。",
                    "zhushu": "谓士也。杂记曰：“大夫三月而葬，五月而卒哭。诸侯五月而葬，七月而卒哭。”此记更从死起，异人之间，其义或殊。"
                },
                {
                    "paragraph": "将旦而祔，则荐。",
                    "zhushu": "荐谓卒哭之祭。"
                },
                {
                    "paragraph": "卒辞曰：“哀子某，来日某，隮祔尔于尔皇祖某甫，尚飨。”",
                    "zhushu": "卒辞，卒哭之祝辞。隮，升也。尚，庶几也。不称馔，明主为告祔也。今文“隮”为“齐”。"
                },
                {
                    "paragraph": "女子，曰“皇祖妣某氏”。",
                    "zhushu": "女孙祔于祖母。"
                },
                {
                    "paragraph": "妇，曰“孙妇于皇祖姑某氏”。",
                    "zhushu": "不言“尔”，曰“孙妇”，妇差疏也。今文无“某氏”。"
                },
                {
                    "paragraph": "其他辞一也。",
                    "zhushu": "“来日某，隮祔，尚飨！”。"
                },
                {
                    "paragraph": "飨辞曰：“哀子某，圭为而哀荐之，飨！”",
                    "zhushu": "飨辞，劝强尸之辞也。圭，絜也。诗曰：“吉圭为饎。”凡吉祭飨尸，曰“孝子”。"
                },
                {
                    "paragraph": "明日，以其班祔。",
                    "zhushu": "卒哭之明日也。班，次也。丧服小记曰：“祔必以其昭穆，亡则中一以上。”凡祔已，复于𥨊。如既祫，主反其庙，练而后迁庙。古文“班”或为“辨”，辨氏姓，或然。今文为“胖”。"
                },
                {
                    "paragraph": "沐浴，栉，搔翦。",
                    "zhushu": "弥自饰也。搔，当为“爪”。今文曰“沐浴搔翦”，或为“蚤揃”，“揃”或为“鬋”。"
                },
                {
                    "paragraph": "用专肤为折俎，取诸脰膉。",
                    "zhushu": "专，犹厚也。折俎，谓主妇以下俎也。体尽人多，折骨以为之。今以脰膉，贬于纯吉。今文字为“折俎”，而说以为“肵俎”，亦甚诬矣。古文“脰膉”为“头嗌”也。"
                },
                {
                    "paragraph": "其他如馈食。",
                    "zhushu": "如特牲馈食之事。或云以左胖虞，右胖祔。今此“如馈食，则尸俎、肵俎皆有肩臂，岂复用虞臂乎？其不然明矣。"
                },
                {
                    "paragraph": "用嗣尸。",
                    "zhushu": "虞祔尚质，未暇筮尸。"
                },
                {
                    "paragraph": "曰：“孝子某，孝显相，夙兴夜处，小心畏忌，不惰，其身不宁。",
                    "zhushu": "称孝者，吉祭。"
                },
                {
                    "paragraph": "用尹祭、",
                    "zhushu": "尹祭，脯也。大夫、士祭无云脯者。今不言牲号，而云尹祭，亦记者误矣。"
                },
                {
                    "paragraph": "嘉荐、普淖、普荐、溲酒，",
                    "zhushu": "普荐，铏羹。不称牲，记其异者。今文“溲”为“醙”。"
                },
                {
                    "paragraph": "适尔皇祖某甫，以隮祔尔孙某甫，尚飨。”",
                    "zhushu": "欲其祔合两告之。曾子问曰：“天子崩，国君薨，则祝取群庙之主而藏诸祖庙，礼也。卒哭成事，而后主各反其庙。”然则士之皇祖，于卒哭亦反其庙。无主，则反庙之礼未闻，以具币告之乎？"
                },
                {
                    "paragraph": "朞而小祥，",
                    "zhushu": "小祥，祭名。祥，吉也。擅弓曰：“归祥肉。”古文“朞”皆作“基”。"
                },
                {
                    "paragraph": "曰：“荐此常事。”",
                    "zhushu": "祝辞之异者。言常者，朞而祭，礼也。古文“常”为“祥”。"
                },
                {
                    "paragraph": "又朞而大祥，曰：“荐此祥事。”",
                    "zhushu": "又，复也。"
                },
                {
                    "paragraph": "中月而禫。",
                    "zhushu": "中，犹间也。禫，祭名也。言大祥间一月，自丧至此，凡二十七月。禅之言澹澹然，平安意也。古文“禫”或为“导”。"
                },
                {
                    "paragraph": "是月也，吉祭，犹未配。",
                    "zhushu": "是月，是𧝓月也。当四时之祭月则祭，犹未以某妃配某氏，哀未忘也。少牢馈食礼：“祝祝曰：“孝孙某，敢用柔毛刚鬣，嘉荐普淖，用荐岁事于皇祖伯某，以某妃配某氏。尚飨。”。"
                }
            ]
        },
        {
            "name": "特牲馈食礼第十五",
            "paragraphs": [
                {
                    "paragraph": "特牲馈食礼第十五",
                    "zhushu": "",
                    "type": 1
                },
                {
                    "paragraph": "特牲馈食之礼，",
                    "zhushu": ""
                },
                {
                    "paragraph": "不诹日。",
                    "zhushu": "祭祀自孰始，曰馈食。馈食者，食道也，诹，谋也。士贱职亵，时至事暇，可以祭，则筮其日矣。不如少牢，大夫先与有司于庿门。诹。丁巳之日。今文诹皆为诅。"
                },
                {
                    "paragraph": "及筮日，主人冠端玄即，位于门外，西面。",
                    "zhushu": "冠端玄，玄冠玄端。下言玄者，玄冠有不玄端者。门谓庿门。"
                },
                {
                    "paragraph": "子姓兄弟如主人之服，立于主人之南，西面北上。",
                    "zhushu": "所祭者之子孙。言子姓者，子之所生。小宗祭，而兄弟皆来与焉。宗子祭，则族人皆侍。"
                },
                {
                    "paragraph": "有司群执事，如兄弟服，东面北上。",
                    "zhushu": "士之属吏也。"
                },
                {
                    "paragraph": "席于门中闑西阈外。",
                    "zhushu": "为筮人设之也。古文闑作槷，阈作蹙。"
                },
                {
                    "paragraph": "筮人取筮于西塾，执之，东面受命于主人。",
                    "zhushu": "筮人，官名也。筮，问也。取其所用问神明者，谓著也。"
                },
                {
                    "paragraph": "宰自主人之左賛命，命曰：孝孙某，筮来日某，诹此某事，适其皇祖某子。尚飨！",
                    "zhushu": "宰，群吏之长。自，由也。賛，佐也，达也。賛命由左者，为神求变也。士祭曰岁事，此言某事，又不言妃者，容大祥之后，禫月之吉祭。皇，君也。言君祖者，尊之也。某子者，祖，字也，伯子、仲子也。尚，庶几也。"
                },
                {
                    "paragraph": "筮者许诺，还即席，西面坐。卦者在左。卒筮，写卦。筮者执以示主人。",
                    "zhushu": "士之筮者，坐蓍短由便卦者，主画地识爻，爻备以方写之。"
                },
                {
                    "paragraph": "主人受视，反之。",
                    "zhushu": "反还。"
                },
                {
                    "paragraph": "筮者还，东面。长占，卒，告于主人。占曰：吉。",
                    "zhushu": "长占：以其属之长幼旅占之。"
                },
                {
                    "paragraph": "若不吉，则筮。远日如初仪。",
                    "zhushu": "远日，旬之外日。"
                },
                {
                    "paragraph": "宗人告事毕。",
                    "zhushu": ""
                },
                {
                    "paragraph": "前期三日之朝，筮尸，如求日之仪。命筮曰：孝孙某，诹此某事，适其皇祖某子，筮某之某为尸。尚飨。",
                    "zhushu": "三日者，容宿宾视濯也。某之某者，字尸父而名尸，连言其亲，庶几其冯依之也。大夫士以孙之伦为尸。"
                },
                {
                    "paragraph": "乃宿尸，",
                    "zhushu": "宿，读为肃。肃，进也。进之者，使知祭日当来。古文宿皆作羞，凡宿或作速，记作肃，周礼亦作宿。"
                },
                {
                    "paragraph": "主人立于尸外门外，子姓兄弟立于主人之后，北面东上。",
                    "zhushu": "不东面者，来不为宾客。子姓立于主人之后，上当其后。"
                },
                {
                    "paragraph": "尸如主人服，出门左，西面。",
                    "zhushu": "不敢南面当尊。"
                },
                {
                    "paragraph": "主人辟，皆东面北上。",
                    "zhushu": "顺尸。"
                },
                {
                    "paragraph": "主人再拜，尸答拜，",
                    "zhushu": "主人先拜。尊尸。"
                },
                {
                    "paragraph": "宗人𢷤辞如初。卒曰：筮子为某尸，占曰吉，敢宿。",
                    "zhushu": "宗人𢷤者，释主人之辞。如初者，如宰賛命筮尸之辞。卒曰者，著其辞所易也。今文无敢。"
                },
                {
                    "paragraph": "祝许诺，致命。",
                    "zhushu": "受宗人辞，许之，传命于尸。始宗人祝北面，至于传命，皆西面受命，东面释之。"
                },
                {
                    "paragraph": "尸许诺，主人再拜稽首。",
                    "zhushu": "其许，亦宗人受于祝。而告主人。"
                },
                {
                    "paragraph": "尸入，主人退。",
                    "zhushu": "相揖而去尸，不拜送。尸尊。"
                },
                {
                    "paragraph": "宿宾宾如主人服，出门左，西面再拜。主人东面，答再拜。宗人𢷤曰：某荐岁事，吾子将涖之，敢宿。",
                    "zhushu": "荐，进也。涖，临也。言吾子将临之，知宾在有司中，今特肃之尊宾耳。"
                },
                {
                    "paragraph": "宾曰：某敢不敬从。主人再拜，宾答拜。主人退，宾拜送。",
                    "zhushu": ""
                },
                {
                    "paragraph": "厥明夕，陈鼎于门外，北面北上，有鼏。",
                    "zhushu": "厥，其也。宿宾之明日夕，门外北而当门也。古文鼏为密。"
                },
                {
                    "paragraph": "棜在其南，南顺。实兽于其上，东首。",
                    "zhushu": "顺，犹从也。棜之制，如今大木轝矣。上有四周，下无足。兽，腊也。"
                },
                {
                    "paragraph": "牲在其西，北首东足。",
                    "zhushu": "其西，棜西也。东足者，尚右也。牲不用棜，以其生。"
                },
                {
                    "paragraph": "设洗于阼阶东南，壶禁在东序，豆、笾、铏在东房，南上。凡席两敦，在西堂。",
                    "zhushu": "东房，房中之东，当夹北。西堂，西夹室之前，近南耳。"
                },
                {
                    "paragraph": "主人及子姓兄弟即位于门东，如初。",
                    "zhushu": "初筮位也。"
                },
                {
                    "paragraph": "宾及众宾即位于门西，东面北上。",
                    "zhushu": "不象如初者，以宰在而宗人祝不在。"
                },
                {
                    "paragraph": "宗人、祝立于宾西北，东面南上。",
                    "zhushu": "事弥至，位弥异。宗人祝，于祭宜近庿。"
                },
                {
                    "paragraph": "主人再拜，宾答再拜，三拜众宾，众宾答再拜。",
                    "zhushu": "众宾再拜者，士贱，旅之得备礼也。"
                },
                {
                    "paragraph": "主人揖入，兄弟从，宾及众宾从，即位于堂下，如外位。",
                    "zhushu": "为视濯也。"
                },
                {
                    "paragraph": "宗人升自西阶，视壶濯及豆笾，反降，东北面。告濯具，",
                    "zhushu": "濯，漑也。不言敦铏者，省文也。东北面告缘宾，意欲闻也。言濯具不言絜，以有几席。"
                },
                {
                    "paragraph": "宾出。主人出，皆复外位。",
                    "zhushu": "为视牲也。今文复为反。"
                },
                {
                    "paragraph": "宗人视牲告充，雍正作豕。",
                    "zhushu": "充，犹肥也。雍正，官名也。北面以策动作。豕，视声气。"
                },
                {
                    "paragraph": "宗人举兽尾，告备；举鼎鼏，告洁。",
                    "zhushu": "备其。"
                },
                {
                    "paragraph": "请期，曰：羹饪。",
                    "zhushu": "肉谓之羹。饪，孰也。谓明日质明时，而曰肉孰，重豫劳宾。宗人既得期，西北面告宾有司。"
                },
                {
                    "paragraph": "告事毕。宾出。主人拜送。",
                    "zhushu": ""
                },
                {
                    "paragraph": "夙兴。主人服如初，立于门外东方，南面。视侧杀。",
                    "zhushu": "夙，早也。兴，起也。主人服如初，则其余有不玄端者。侧杀，杀一牲也。"
                },
                {
                    "paragraph": "主妇视饎爨于西堂下。",
                    "zhushu": "炊黍稷曰饎。宗妇为之。爨，灶也。西堂下者，堂之西下也，近西壁，南齐于坫。古文饎作糦，周礼作𩟄。"
                },
                {
                    "paragraph": "亨于门外东方，西面北上。",
                    "zhushu": "亨煑也。煑豕，鱼腊以镬各一爨。诗云：谁能亨鱼，漑之釜鬵。"
                },
                {
                    "paragraph": "羹饪，实鼎，陈于门外，如初。",
                    "zhushu": "初视濯也。"
                },
                {
                    "paragraph": "尊于户东，玄酒在西。",
                    "zhushu": "户东室。户东玄。酒在西，尚之。凡尊，酌者在左。"
                },
                {
                    "paragraph": "实豆、笾、铏，陈于房中，如初。",
                    "zhushu": "如初者，取而实之，既而反之。"
                },
                {
                    "paragraph": "执事之俎陈于阶间，二列，北上。",
                    "zhushu": "执事，谓有司及兄弟二列者，因其位在东西。祝、主人、主妇之俎亦存焉。不升鼎者，异于神。"
                },
                {
                    "paragraph": "盛两敦，陈于西堂，藉用萑。几席陈于西堂，如初。",
                    "zhushu": "盛黍稷者，宗妇也。萑，细苇，古文用为于。"
                },
                {
                    "paragraph": "尸盥，匜水实于槃中，箪巾在门内之右。",
                    "zhushu": "设盥水及巾，尸尊，不就洗，又不挥。门内之右，象洗在东，统于门东，西上。凡郷内，以入为左右，郷外以出为左右。"
                },
                {
                    "paragraph": "祝筵几于室中，东面。",
                    "zhushu": "为神敷席也。至此使祝接神。"
                },
                {
                    "paragraph": "主妇纚笄、宵衣，立于房中，南面。",
                    "zhushu": "主妇，主人之妻，虽姑存，犹使之主祭祀，纚笄首服。宵，绮属也。此衣染之以黑，其缯本名曰宵。诗有素衣朱宵，记有玄宵衣，凡妇人助祭者同服也。内则曰：舅没则姑老。蒙妇所祭祀宾客，每事必请于姑。"
                },
                {
                    "paragraph": "主人及宾兄弟群，执事即位于门外，如初。宗人告有司具。",
                    "zhushu": "具，犹办也。"
                },
                {
                    "paragraph": "主人拜宾，如初。揖入，即位，如初。",
                    "zhushu": "初，视，濯也。"
                },
                {
                    "paragraph": "佐食北面立于中庭。",
                    "zhushu": "佐食宾佐尸食者，立于宗人之西。"
                },
                {
                    "paragraph": "主人及祝升，祝先入，主人从，西面于户内。",
                    "zhushu": "祝先入，接神宜在前也。少牢馈食礼曰：祝盥于洗，升自西阶。主人盥，升自阼阶。祝先入，南面。"
                },
                {
                    "paragraph": "主妇盥于房中，荐两豆，葵菹、蜗醢，醢在北。",
                    "zhushu": "主妇盥，盥于内洗。昏礼。妇洗在北堂，直室东隅。"
                },
                {
                    "paragraph": "宗人遣佐食及执事盥，出。",
                    "zhushu": "命之盥，出。当助主人。及宾举鼎。"
                },
                {
                    "paragraph": "主人降。及宾盥，出。主人在右，及佐食举牲鼎。宾长在右，及执事举鱼腊鼎，除鼏。",
                    "zhushu": "及，与也。主人在右，綂于东。主人，与佐食者。宾尊，不载。少牢馈食礼鱼用鲋，腊用麋，士腊用兔。"
                },
                {
                    "paragraph": "宗人执毕，先入，当阼阶南面，",
                    "zhushu": "毕状如义，盖为其似毕星取名焉。主人亲举，宗人则执毕导之。既错。又以毕临七载，备失脱也。杂记曰：朼用桑，长三尺，毕用桑三尺。刋其本与末，朼、毕同材明矣。今此朼用棘心，则毕亦用棘心。旧说云：毕以御他神物，神物恶桑义，则少牢馈食及虞无义，何哉？此无义者，乃主人不亲举耳。少牢大夫祭不亲举，虞，丧祭祭也。主人未执事，祔、练、祥，执事用桑义。自此纯吉，用棘必义。"
                },
                {
                    "paragraph": "鼎西面错。右人抽扃，委于鼎北。",
                    "zhushu": "右人，谓主人及二宾。既错，皆西面俟也。"
                },
                {
                    "paragraph": "賛者错，俎加七，",
                    "zhushu": "賛者执俎及七，从鼎入者。其错，俎东缩，加七，东柄。既则退，而左人北面也。"
                },
                {
                    "paragraph": "乃朼。",
                    "zhushu": "右人也。尊者于事指使可也。左人载之。"
                },
                {
                    "paragraph": "佐食升肵俎，鼏之，设于阼阶西。",
                    "zhushu": "肵谓心舌之俎也。郊特牲曰：肵之为言敬也，言主人之所以敬尸之俎。古文鼏皆作密。"
                },
                {
                    "paragraph": "卒载，加七于鼎。",
                    "zhushu": "卒，巳也。巳载毕亦加焉。"
                },
                {
                    "paragraph": "主人升，入复位。俎入，设于豆东。鱼次，腊特于俎北。",
                    "zhushu": "入设俎载者，腊特馔要方也。凡馔必方者，明食味人之性所以正。"
                },
                {
                    "paragraph": "主妇设两敦，黍稷于俎南，西上，及两铏芼设于豆南，南陈。",
                    "zhushu": "宗妇不賛敦铏者，以其少，可亲之。芼菜也。"
                },
                {
                    "paragraph": "祝洗，酌奠，奠于铏南，遂命佐食启会。佐食启会，郤于敦南，出，立于户西，南面。",
                    "zhushu": "酌奠，奠其爵觯也。少牢馈食礼：启会乃奠之。"
                },
                {
                    "paragraph": "主人再拜稽首，祝在左。",
                    "zhushu": "稽首，服之甚者，祝在左，当为主人释辞于神也。祝祝曰：孝孙某，敢用刚鬛嘉荐普淖，用荐某事于皇祖某子。尚飨。"
                },
                {
                    "paragraph": "卒祝，主人再拜稽首。",
                    "zhushu": ""
                },
                {
                    "paragraph": "祝迎尸于门外，",
                    "zhushu": "尸自外来，代主人接之，就其次而请，不拜。不敢与尊者为礼。周礼掌次：凡祭祀，张尸次。"
                },
                {
                    "paragraph": "主人降，立于阼阶东。",
                    "zhushu": "主人不迎尸，成尸尊。尸，所祭者之孙也。祖之尸，则主人乃宗子。祢之尸，则主人乃父道。事神之礼，庿中而巳，出迎则为厌。"
                },
                {
                    "paragraph": "尸入门左，北面盥，宗人授巾。",
                    "zhushu": "侍盥者执其器就之。执箪者不授巾，贱也。宗人授巾，庭长尊。少牢馈食礼曰：祝先入门右，尸入门左。"
                },
                {
                    "paragraph": "尸至于阶，祝延尸，尸升入，祝先，主人从。",
                    "zhushu": "延进在后。诏侑曰延。礼器所谓诏侑武方者也。少牢馈食礼曰：尸升自西阶，入，祝从。主人升自阼阶，祝先入，主人从。"
                },
                {
                    "paragraph": "尸即席坐。主人拜妥尸。",
                    "zhushu": "妥，安。坐也。"
                },
                {
                    "paragraph": "尸答，拜，执奠。祝飨，主人拜如初。",
                    "zhushu": "飨，劝强之也。其辞取于士虞记，则宜云：孝孙某圭为孝荐之飨。旧说云明荐之。"
                },
                {
                    "paragraph": "祝命挼祭。尸左执觯，右取菹，㨎于醢，祭于豆间。",
                    "zhushu": "命，诏尸也。挼祭，祭神食也。士虞礼古文曰：祝命佐食堕祭。周礼曰：既祭则藏其堕。堕与挼读同耳。今文改挼皆为绥，古文此皆为挼祭也。㨎醢者，染于醢。"
                },
                {
                    "paragraph": "佐食取黍稷肺祭，授尸。尸祭之，祭酒，啐酒，告旨。主人拜。尸奠觯，答拜，",
                    "zhushu": "肺祭刌肺也。旨，美也。祭酒榖味之芬芬者，齐敬共之，唯恐不美。告之美，达其心，明神享之。"
                },
                {
                    "paragraph": "祭铏尝之告旨。主人拜，尸答拜。",
                    "zhushu": "铏，肉味之有菜和者。曲礼曰：客絮𦎟，主人辞不能享。"
                },
                {
                    "paragraph": "祝命尔敦，佐食尔黍稷于席上。",
                    "zhushu": "尔，近也。近之便尸之食也。"
                },
                {
                    "paragraph": "设大羹湆于醢北，",
                    "zhushu": "大羹，湆。煑肉汁也。不和，贵其质，设之所以敬尸也。不祭不哜，大羹不为神，非盛者也。士虞礼曰：大羹，湆自门入。今文湆皆为汁。"
                },
                {
                    "paragraph": "举肺脊以授尸。尸受，振祭，哜之，左执之，",
                    "zhushu": "肺，气之主也。脊，正体之贵者。先食啗之，所以导食通气。"
                },
                {
                    "paragraph": "乃食。食举。",
                    "zhushu": "举言食者，明凡解体皆连肉。"
                },
                {
                    "paragraph": "主人羞肵俎于腊北。",
                    "zhushu": "肵俎主于尸，主人亲羞，敬也。神俎不亲设者，贵得宾客以神事其先。"
                },
                {
                    "paragraph": "尸三饭，告饱。祝侑，主人拜。",
                    "zhushu": "三饭告饱，礼一成也。侑，劝也。或曰又劝之使又食。少牢馈食礼侑辞曰：皇尸未实，侑也。"
                },
                {
                    "paragraph": "佐食举干。尸受，振祭，哜之。佐食受，加于肵。俎举兽干、鱼一，亦如之。",
                    "zhushu": "干，长胁也。兽腊，其体数与牲同。"
                },
                {
                    "paragraph": "尸实举于菹豆。",
                    "zhushu": "为将食，庶羞举。谓肺脊。"
                },
                {
                    "paragraph": "佐食羞庶羞四豆，设于左，南上，有醢。",
                    "zhushu": "庶，众也。众羞以豕肉，所以为异味。四豆者，膮、炙、胾、醢。南上者，以膮、炙为上，以有醢不得䋫也。"
                },
                {
                    "paragraph": "尸又三饭，告饱，祝侑之，如初。",
                    "zhushu": "礼再成也。"
                },
                {
                    "paragraph": "举骼及兽、鱼，如初。尸又三饭告饱，祝侑之，如初；",
                    "zhushu": "礼三成，兽鱼如初者，兽骼鱼一也。"
                },
                {
                    "paragraph": "举肩及兽、鱼，如初。",
                    "zhushu": "不复饭者三。三者，士之礼大成也。举先正脊，后肩，自上而郤下，䋫而前，终始之次也。"
                },
                {
                    "paragraph": "佐食盛肵俎俎，释三个，",
                    "zhushu": "佐食取牲、鱼、腊之余，盛于肵俎，将以归尸。俎释三个。为改馔于西北隅遗之。所释者，牲、腊则正脊一骨、长胁一骨及臑也。鱼则三头而巳。个犹枚也。今俗言物数，有云若干个者，此读然。"
                },
                {
                    "paragraph": "举肺脊，加于肵俎，反黍稷于其所。",
                    "zhushu": "尸授佐食，佐食受而加之，反之也。肺、脊初在菹豆。"
                },
                {
                    "paragraph": "主人洗角，升酌酳尸。",
                    "zhushu": "酳，犹衍也，是献尸也。谓之酳者，尸既卒食，又欲颐衍养乐之。不用爵者，下大夫也。因父子之道质而用角。角加人事。畧者，今文酳皆为酌。"
                },
                {
                    "paragraph": "尸拜受，主人拜送。尸祭酒，啐酒，宾长以肝从。",
                    "zhushu": "肝，肝炙也。今文曰啐之。古文无长。"
                },
                {
                    "paragraph": "尸左执角，右取肝，㨎于盐，振祭，哜之，加于菹豆，卒角。祝受尸角，曰：送爵。皇尸卒爵。主人拜。尸答拜。",
                    "zhushu": "曰送爵者，节主人拜。"
                },
                {
                    "paragraph": "祝酌授尸，尸以醋主人，",
                    "zhushu": "醋，报也。祝酌不洗，尸不亲酌，尊尸也。尸亲醋，相报之义。古文醋作酢。"
                },
                {
                    "paragraph": "主人拜受角，尸拜送，主人退。佐食授挼祭。",
                    "zhushu": "退者进受爵，反位。妥亦当为挼。尸将嘏，主人。佐食受之。挼祭，亦使祭尸食也。其授祭，亦取黍稷肺祭。今文或皆改妥作挼。"
                },
                {
                    "paragraph": "主人坐，左执角，受祭，祭之，祭酒，啐酒，进听嘏。",
                    "zhushu": "听，犹待也。受福曰嘏。嘏，长也，大也。待尸授之以长大之福。"
                },
                {
                    "paragraph": "佐食抟黍授祝，祝授尸。尸受以菹豆，执以亲嘏主人。",
                    "zhushu": "独用黍者，食之主，其辞则少牢馈食礼有焉。"
                },
                {
                    "paragraph": "主人左执角，再拜稽首受，复位。诗怀之，实于左袂，挂于季指。卒角，拜。尸答拜。",
                    "zhushu": "诗犹承也，谓奉纳之怀中。季，小也，实于左袂，挂祛以小指者，便卒角也。少牢馈食礼曰：兴受黍，坐振祭，哜之。古文挂作卦。"
                },
                {
                    "paragraph": "主人出，写啬于房，祝以笾受。",
                    "zhushu": "变黍言啬，因事托戒，欲其重稼啬。啬者，农力之成功。"
                },
                {
                    "paragraph": "筵祝南面。",
                    "zhushu": "主人自房还时。"
                },
                {
                    "paragraph": "主人酌，献祝，祝拜受角，主人拜送。设菹、醢、俎。",
                    "zhushu": "行神惠也。先献祝以接神，尊之。菹醢皆主妇设之，佐食设俎。"
                },
                {
                    "paragraph": "祝左执角，祭豆，兴，取肺，坐祭，哜之，兴，加于俎，坐祭酒，啐酒，以肝从。祝左执角，右取肝，㨎于盐，振祭，哜之，加于俎，卒角，拜。主人答拜，受角，酌，献佐食。佐食北面拜受角，主人拜送。佐食坐祭，卒角，拜。主人答拜，受角，降，反于篚，升，入复位。",
                    "zhushu": ""
                },
                {
                    "paragraph": "主妇洗爵于房，酌，亚献尸。",
                    "zhushu": "亚，次也。次犹贰。主妇贰献，不夹拜者，士妻仪简耳。"
                },
                {
                    "paragraph": "尸拜受，主妇北面拜送。",
                    "zhushu": "北面拜者，辟内子也。大夫之妻拜于主人北，西面。"
                },
                {
                    "paragraph": "宗妇执两笾，户外坐。主妇受，设于敦南。",
                    "zhushu": "两笾枣、栗，枣在西。"
                },
                {
                    "paragraph": "祝賛笾祭，尸受，祭之，祭酒，啐酒。",
                    "zhushu": "笾祭，枣栗之祭也。其祭之亦于豆祭。"
                },
                {
                    "paragraph": "兄弟长以燔从。尸受，振祭，哜之，反之。",
                    "zhushu": "燔，炙肉也。"
                },
                {
                    "paragraph": "羞燔者受，加于肵，出。",
                    "zhushu": "出者，俟后事也。"
                },
                {
                    "paragraph": "尸卒爵，祝受爵，命送如初。",
                    "zhushu": "送者，送卒爵。"
                },
                {
                    "paragraph": "酢如主人仪。",
                    "zhushu": "尸酢主妇，如主人仪者，自祝酌至尸拜送，如酢主人也。不易爵，辟内子。"
                },
                {
                    "paragraph": "主妇适房，南面，佐食挼祭。主妇左执爵，右抚祭，祭酒，啐酒，入，卒爵，如主人仪。",
                    "zhushu": "抚挼祭，示亲祭。佐食不授而祭于地，亦仪简也。入室卒爵，于尊者前成礼，明受惠也。"
                },
                {
                    "paragraph": "献祝，笾，燔从，如初仪。及佐食，如初。卒，以爵入于房。",
                    "zhushu": "及佐食，如初。如其献佐食，则拜主人之北，西面也。"
                },
                {
                    "paragraph": "宾三献如初，燔从，如初，爵止，",
                    "zhushu": "初亚献也。尸止爵者，三献礼成，欲神惠之均于室中，是以奠而待之。"
                },
                {
                    "paragraph": "席于户内。",
                    "zhushu": "为主人铺之西面，席自房来。"
                },
                {
                    "paragraph": "主妇洗爵，酌，致爵于主人。主人拜受爵，主妇拜送爵。",
                    "zhushu": "主妇拜。拜于北面也。今文曰：主妇洗酌爵。"
                },
                {
                    "paragraph": "宗妇賛豆如初。主妇受，设两豆、两笾。",
                    "zhushu": "初賛，亚献也。主妇荐两豆笾，东面也。"
                },
                {
                    "paragraph": "俎入设。",
                    "zhushu": "佐食设之。"
                },
                {
                    "paragraph": "主人左执爵，祭荐。宗人賛祭，奠爵，兴，取肺，坐绝祭，哜之，兴，加于俎，坐捝于，祭酒，啐酒，",
                    "zhushu": "绝肺祭之者，以离肺长也。少仪曰：牛羊之肺，离而不提心。豕亦然。捝，拭也。捝手者，为绝肺染污也。忖肺不捝手。古文捝皆作说。"
                },
                {
                    "paragraph": "肝从。左执爵，取肝，㨎于盐，坐振祭，哜之。宗人受，加于俎。燔亦如之，兴，席末坐卒爵，拜。",
                    "zhushu": "于席末坐，卒爵，敬也。一酌而备，再从而次之，示均。"
                },
                {
                    "paragraph": "主妇答拜受爵，酌，醋，左执爵，拜。主人答拜。坐祭，立饮，卒爵，拜。主人答拜。主妇出，反于房。主人降洗，酌，致爵于主妇，席于房中，南面。主妇拜受爵，主人西面答拜。宗妇荐豆、俎，从献皆如主人。主人更爵，酌醋，卒爵，降，实爵于篚，入复位。",
                    "zhushu": "主人更爵，自酢。男子不承妇人爵也。祭统曰：夫妇相授受，不相袭处。酢必易爵，明夫妇之别。古文更为受。"
                },
                {
                    "paragraph": "三献作止爵。",
                    "zhushu": "宾也。谓三献者以事命之。作，起也。旧说云：宾入户，北面曰：皇尸请举爵。"
                },
                {
                    "paragraph": "尸卒爵，酢，酌，献洗，及佐食洗爵，酌致于主人，主妇、燔从，皆如初。更爵，酢于主人，卒，复位。",
                    "zhushu": "洗，乃致爵。为异事新之。燔从皆如初者，如亚献及主人、主妇致爵也。凡献佐食皆无从。其荐俎，献兄弟以齿设之宾，更爵自酢，亦不承妇人爵。今文曰洗致，古文更为受。"
                },
                {
                    "paragraph": "主人降，阼阶西面拜宾如初洗。",
                    "zhushu": "拜宾而洗爵，为将献之如初。如视濯时，主人再拜宾，答拜，三拜众宾。众宾答再拜者。"
                },
                {
                    "paragraph": "宾辞洗。卒洗，揖让升，酌，西阶上献宾。宾北面拜受爵，主人在右。答拜。",
                    "zhushu": "就宾拜者，此礼不主于尊也。宾卑则不专阶，主人在右，綂于其位。今文无洗。"
                },
                {
                    "paragraph": "荐脯醢。设折俎。",
                    "zhushu": "凡节解者皆曰折俎，不言其体，畧云折俎，非贵体也。上宾骼众宾仪，公有司设之。"
                },
                {
                    "paragraph": "宾左执爵，祭豆，奠爵，兴，取肺，坐绝祭，哜之，兴，加于俎，坐捝手，祭酒，卒爵，拜。主人答拜受爵，酌酢，奠爵，拜。宾答拜。",
                    "zhushu": "主人酌自酢者，宾不敢敌主人，主人达其意。"
                },
                {
                    "paragraph": "主人坐祭，卒爵，拜。宾答拜，揖，执祭以降，西面奠于其位，位如初。荐俎从设。",
                    "zhushu": "位如初，复其位，东面。少牢馈食礼：宰夫执荐以从，设于祭东。司士执俎以从，设于荐东。是则皆公有司为之与？"
                },
                {
                    "paragraph": "众宾升，拜受爵，坐祭，立饮。荐、俎设于其位。辩。主人备答，拜焉，降，实爵于篚。",
                    "zhushu": "众宾立饮，贱不备礼。郷饮酒记曰：立卒爵者不拜。既爵备，尽，尽人之答拜。"
                },
                {
                    "paragraph": "尊两壶于阼阶东，加勺，南枋，西方亦如之。",
                    "zhushu": "为酬宾及兄弟，行神惠，不酌上，尊卑异之。就其位尊之。两壶皆酒，优之。先尊东方，示惠由近。礼运曰：澄酒在下。"
                },
                {
                    "paragraph": "主人洗觯，酌于西方之尊，西阶前北面酬宾，宾在左。",
                    "zhushu": "先酌西方者，尊宾之义。"
                },
                {
                    "paragraph": "主人奠觯，拜，宾答拜。主人坐祭，卒觯，拜，宾答拜。主人洗，觯宾辞，主人对。卒洗，酌，西面宾北面拜。",
                    "zhushu": "西面者，郷宾位，立于西阶之前，宾所答拜之东北。"
                },
                {
                    "paragraph": "主人奠觯于荐北。",
                    "zhushu": "奠酬于荐左，非为其不举行神惠，不可同于饮酒。"
                },
                {
                    "paragraph": "宾坐取觯，还，东面拜。主人答拜，宾奠觯于荐南，揖，复位。",
                    "zhushu": "还，东面就其位。荐西，奠觯。荐南，明将举。"
                },
                {
                    "paragraph": "主人洗爵，献长兄弟于阼阶上，如宾仪。",
                    "zhushu": "酬宾，乃献长兄弟者。献之礼成于酬，先成宾礼，此主人之义。亦有荐脀设于位，私人为之与？"
                },
                {
                    "paragraph": "洗献众兄弟，如众宾仪。",
                    "zhushu": "献卑而必为之洗者，显神惠。此言如众宾仪，则如献众宾洗明矣。"
                },
                {
                    "paragraph": "洗献内兄弟于房中，如献众兄弟之仪。",
                    "zhushu": "内兄弟、内宾，宗妇也，如众兄弟。如其拜受，坐祭，立饮，设荐俎于其位而立。内宾，其位在房中之尊北，不殊其长。畧，妇人者也。有司彻曰：主人洗，献内宾于房中，南面拜受爵。"
                },
                {
                    "paragraph": "主人西面答拜，更爵，酢，卒爵，降，实爵于篚，入复位。",
                    "zhushu": "爵辩，乃自酢。以初不殊其长也。内宾之长，亦南面答拜。"
                },
                {
                    "paragraph": "长兄弟洗觚为加爵，如初仪。不及佐食。洗致如初，无从。",
                    "zhushu": "大夫、士三献而礼成，多之为加也。不及佐食，无从杀也。致，致于主人、主妇。"
                },
                {
                    "paragraph": "众宾长为加爵，如初爵止。",
                    "zhushu": "尸爵止者，欲神惠之均于在庭。"
                },
                {
                    "paragraph": "嗣举奠盥入，北面再拜稽首。",
                    "zhushu": "嗣主人将为后者。举犹饮也。使嗣子饮奠者，将传重累之者，大夫之嗣子不举奠，辟诸侯。"
                },
                {
                    "paragraph": "尸执奠，进受，复位，祭酒，啐酒。尸举肝，举奠，左执觯，再拜稽首，进受肝，复位，坐食肝，卒觯，拜。尸备答拜焉。",
                    "zhushu": "食肝，受尊者赐，不敢余也。备犹尽也。每拜答之，以尊者与卑者为礼，略其文耳。古文备为复。"
                },
                {
                    "paragraph": "举奠洗酌入，尸拜受，举奠答拜。尸祭酒，啐酒，奠之。举奠出，复位。",
                    "zhushu": "啐之者，答其欲酢巳也。奠之者，复神之奠，觯嗣齿于子姓。凡非主人，升降自西阶。"
                },
                {
                    "paragraph": "兄弟弟子洗酌于东方之尊，阼阶前北面举觯于长兄弟，如主人酬宾仪。",
                    "zhushu": "弟子，后生也。"
                },
                {
                    "paragraph": "宗人告祭脀，",
                    "zhushu": "脀，俎也。所告者，众宾、众兄弟、内宾也。献时设荐俎于其位，至此礼又杀告之祭，使成礼也。其祭皆离肺，不言祭豆可知。"
                },
                {
                    "paragraph": "乃羞",
                    "zhushu": "羞，庶羞也。下尸，胾醢豆而已。此所羞者，自祝主人至于内宾，无内羞。"
                },
                {
                    "paragraph": "宾，坐取觯，阼阶前北面酬长兄弟，长兄弟在右。",
                    "zhushu": "荐南，奠觯。"
                },
                {
                    "paragraph": "宾奠觯，拜。长兄弟答拜。宾立卒觯，酌于其尊，东面立。长兄弟拜受觯，宾北面答拜，揖，复位。",
                    "zhushu": "其尊长兄弟尊也。此受酬者拜亦北面。"
                },
                {
                    "paragraph": "长兄弟西阶前北面，众宾长自左受旅如初。",
                    "zhushu": "旅，行也。受行酬也。初宾，酬长兄弟。"
                },
                {
                    "paragraph": "长兄弟卒觯，酌于其尊，西面立。受旅者拜受。长兄弟北面答拜，揖，复位。众宾及众兄弟交错以辩，皆如初仪。",
                    "zhushu": "交错，犹言东西。"
                },
                {
                    "paragraph": "为加爵者作止爵，如长兄弟之仪。",
                    "zhushu": "于旅酬之间言作止爵，明礼杀，并作。"
                },
                {
                    "paragraph": "长兄弟酬宾，如宾酬兄弟之仪，以辩。卒受者实觯于篚。",
                    "zhushu": "长兄弟酬宾，亦坐取其奠觯。此不言交错以辩宾之酬，不言卒受者，实觯于篚，明其相报，礼终于此，其文省。"
                },
                {
                    "paragraph": "宾弟子及兄弟弟子洗，各酌于其尊，中庭，北面西上，举觯于其长，奠觯，拜，长皆答拜。举觯者祭，卒觯，拜，长皆答拜。举觯者洗，各酌于其尊，复初位，长皆拜。举觯者皆奠觯于荐右，",
                    "zhushu": "奠觯，进奠之于荐右。非神惠也。今文曰奠于荐右。"
                },
                {
                    "paragraph": "长皆执以兴。举觯者皆复位。答拜，长皆奠觯于其所。皆揖其弟子，弟子皆复其位。",
                    "zhushu": "复其位者，东西面位。弟子举觯于其长，所以序长幼教孝弟。凡堂下拜，亦皆北面。"
                },
                {
                    "paragraph": "爵皆无筭",
                    "zhushu": "筭，数也。宾取觯酬兄弟之党，长兄弟取觯酬宾之党。唯巳所欲，亦交错以辩，无次弟之数。因今接会，使之交恩定好，优劝之。"
                },
                {
                    "paragraph": "利。洗散，献于尸，酢及祝，如初仪，降，实散于篚。",
                    "zhushu": "利，佐食也。言利以今进酒也。更言献者，以利待尸，礼将终，宜一进酒，嫌于加酒亦当三也。不致爵，礼又杀也。"
                },
                {
                    "paragraph": "主人出，立于户外西南，",
                    "zhushu": "事尸礼毕。"
                },
                {
                    "paragraph": "祝东面告利成。",
                    "zhushu": "利，犹养也。供养之礼成，不言礼毕，于尸问之嫌。"
                },
                {
                    "paragraph": "尸谡，祝前，主人降。",
                    "zhushu": "谡，起也。前犹导也。少牢馈食礼日：祝入，尸谡，主人降立于阼阶东，西面。祝先，尸从，遂出于庿门。前尸之仪，士虞礼备矣。"
                },
                {
                    "paragraph": "祝反，及主人入，复位。命佐食彻尸俎。俎出于庿门。",
                    "zhushu": "俎，所以载肵俎。少牢馈食礼曰：有司受归之。"
                },
                {
                    "paragraph": "彻庶羞，设于西序下",
                    "zhushu": "为将馂去之。庶羞主为尸，非神馔也。尚书传曰：宗室有事，族人皆侍终日，大宗巳侍于宾奠，然后燕私。燕私者何也？巳而与族人饮也。此彻庶羞置西序下者，为将以燕饮与？然则自尸祝至于兄弟之庶羞，宗子以与族人燕饮于堂内，宾宗妇之庶羞，主妇以燕饮于房。"
                },
                {
                    "paragraph": "筵，对席。佐食分簋。铏。",
                    "zhushu": "为将馂分之也。分簋者，分敦黍于会，为有对也。敦，有虞氏之器也。周制，士用之。变敦言簋，容同姓之士得从周制耳。祭统曰：馂者，祭之末也，不可不知也。是故古之人有言曰：善终者如始，馂其是巳。是故古之君子曰：尸亦馂，鬼神之余惠术也，可以观政矣。"
                },
                {
                    "paragraph": "宗人遣举奠及长兄弟盥，立于西阶下，东面北上。祝命尝食，𦿉者举奠许诺，升，入，东面。长兄弟对之，皆坐。佐食授举，各一肤。",
                    "zhushu": "命，告也。士使嗣子及兄弟𦿉，其惠不过族亲也。古文𦿉皆作馂。"
                },
                {
                    "paragraph": "主人西面再拜。祝曰：𦿉，有以也。两𦿉奠举于俎，许诺，皆答拜。",
                    "zhushu": "以读如何。其久也，必有以也之以。祝曰𦿉，释辞以戒之。言女𦿉于此，当有所以也。以先祖有德而享于此祭，其坐𦿉，其余亦当以之也。少牢馈食礼不戒者，非亲眤也。旧说曰：主人拜下𦿉席南。"
                },
                {
                    "paragraph": "若是者三。",
                    "zhushu": "丁寜戒之。"
                },
                {
                    "paragraph": "皆取举祭食，祭举，乃食，祭铏，食举，",
                    "zhushu": "食乃祭铏，礼杀。"
                },
                {
                    "paragraph": "卒食。主人降洗爵，宰賛一爵。主人升酌酳上𦿉，上𦿉拜受爵，主人答拜，酳下𦿉，亦如之。",
                    "zhushu": "少牢馈食礼曰：賛者洗三爵，酌主人，受于户内，以授次𦿉。旧说云：主人北面授于𦿉爵。"
                },
                {
                    "paragraph": "主人拜，祝曰：酳，有与也。如初仪。",
                    "zhushu": "主人复拜为戒也。与，读如诸侯以礼相与之与。言女酳此当有所与也。与者，与兄弟也。既知似先祖之德，亦当与女兄弟，谓教化之。"
                },
                {
                    "paragraph": "两𦿉执爵拜，",
                    "zhushu": "答，主人也。"
                },
                {
                    "paragraph": "祭酒，卒爵，拜。主人答拜。两𦿉皆降，实爵于篚。上𦿉洗爵，升酌，酢主人。主人拜受爵。",
                    "zhushu": "下𦿉复兄弟位，不复升也。"
                },
                {
                    "paragraph": "上𦿉即位坐，答拜。",
                    "zhushu": "既授爵户内，乃就坐。"
                },
                {
                    "paragraph": "主人坐祭，卒爵，拜上𦿉。答拜受爵，降实于篚。",
                    "zhushu": ""
                },
                {
                    "paragraph": "主人出，立于户外，西面。",
                    "zhushu": "事馂者礼毕。"
                },
                {
                    "paragraph": "祝命彻阼俎、豆、笾，设于东序下。",
                    "zhushu": "命，命佐食阼俎。主人之俎。宗妇不彻豆笾。彻礼略，各有为而巳。设于柬序下，亦将燕也。"
                },
                {
                    "paragraph": "祝执其俎以出，东面于户西。",
                    "zhushu": "俟告利成。少牢下篇曰：祝告利成，乃执俎以出。"
                },
                {
                    "paragraph": "宗妇彻祝、豆、笾，入于房。彻主妇荐、俎。",
                    "zhushu": "宗妇既，并彻。彻其卑者。士虞礼曰：祝荐席，彻入于房。"
                },
                {
                    "paragraph": "佐食彻尸荐、俎、敦，设于西北隅，几在南。厞用筵，纳一尊。佐食阖牖户，降。",
                    "zhushu": "厞，隐也。不知神之所在，或诸远人乎？尸谡而改馔为幽暗庶，其飨之所以为厌饫？少牢馈食礼曰：南面而馈之设。此所谓当室之白，阳厌也。则尸未入之前为阴厌矣。曾子问曰：殇不备祭，何谓阴厌？阳厌也。"
                },
                {
                    "paragraph": "祝告利成，降，出。主人降，即位。宗人告事毕，",
                    "zhushu": ""
                },
                {
                    "paragraph": "宾出。主人送于门外，再拜。",
                    "zhushu": "拜，送宾也。凡去者不答拜。"
                },
                {
                    "paragraph": "佐食彻阼俎，堂下俎毕出。",
                    "zhushu": "记俎出节。兄弟及众宾自彻而出，唯实俎。有司彻归之。尊宾者。"
                },
                {
                    "paragraph": "记",
                    "zhushu": ""
                },
                {
                    "paragraph": "特牲馈食，其服皆朝服，玄冠、缁带，缁、韠。",
                    "zhushu": "于祭服北也。皆者，谓宾及兄弟。筮曰筮尸，视濯亦玄端，至祭而朝服。朝服者，诸侯之臣与其君日视朝之服，大夫以祭。今宾兄弟，缘孝子欲得嘉宾尊客以事其祖祢，故服之。缁韠者，下大夫之臣，夙兴，主人服如初，则固玄端。"
                },
                {
                    "paragraph": "唯尸、祝、佐食玄端、玄裳、黄裳、杂裳可也。皆爵韠。",
                    "zhushu": "与主人同服。周礼：士之齐服，有玄端、素端。然则玄裳上士也，黄裳中士，杂裳下士。"
                },
                {
                    "paragraph": "设洗，南北以堂深，东西当东荣。",
                    "zhushu": "荣，屋翼也。"
                },
                {
                    "paragraph": "水在洗东，",
                    "zhushu": "祖天地之左海。"
                },
                {
                    "paragraph": "篚在洗西，南顺，实二爵、二觚、四觯、一角、一散，",
                    "zhushu": "顺，从也。言南从统于堂也。二爵者，为宾献爵止，主妇当致也。二觚，长兄弟酬众宾，长为加爵，二人班同宜。接，并也。四觯一酌，奠其三。长兄弟酬宾，卒受者与宾弟子，兄弟，弟子举觯于其长。礼杀，事相接。礼器曰：贵者献以爵，贱者献以散。尊者举觯，卑者举角。旧说云：爵一升，觚二升，觯三升，角四升，散五升。"
                },
                {
                    "paragraph": "壶、棜禁。馔于东序，南顺，覆两壶焉，盖在南。明日卒奠，幂用绤，即位而彻之，加勺",
                    "zhushu": "覆壶者，盝沥水，且为其不宜尘。鼏用绤，以其坚絜禁。言棜者，祭尚厌饫，得与大夫同器，不为神戒也。"
                },
                {
                    "paragraph": "笾，巾以绤也。纁里，枣、烝、栗，择",
                    "zhushu": "笾有巾者，果实之物多皮核，优尊者可烝里之也。烝择互文。旧说云：纁里者，皆玄被。"
                },
                {
                    "paragraph": "铏，芼用苦若薇，皆有滑。夏葵，冬苴，",
                    "zhushu": "苦，苦荼也。苴，堇属，乾之，冬滑于葵。诗云：周原膴膴，堇荼如饴。今文苦为芐苄，乃地黄，非也。"
                },
                {
                    "paragraph": "棘心匕。刻",
                    "zhushu": "刻，若今龙头。"
                },
                {
                    "paragraph": "牲爨在庿门外东南，鱼腊爨在其南，皆西面。饎爨在西壁。",
                    "zhushu": "饎，炊也。西壁堂之西墙下。旧说云：南北直屋，梠稷在南。"
                },
                {
                    "paragraph": "肵俎心舌皆去本末，午割之，实于牲鼎，载心立，舌。缩俎。",
                    "zhushu": "午割，从横割之，亦勿没立缩，顺其牲心、舌。知食味者，欲尸之飨此祭，是以进之。"
                },
                {
                    "paragraph": "宾与长兄弟之荐自东房，其余在东堂。",
                    "zhushu": "东堂东夹之前，近南。"
                },
                {
                    "paragraph": "沃尸盥者一人，奉槃者东面，执匜者西面，淳沃，执巾者在匜北。",
                    "zhushu": "匜北，执匜之北，亦西面。每事各一人，淳沃稍注之。今文淳作激。"
                },
                {
                    "paragraph": "宗人东面取巾，振之三，南面授尸。卒，执巾者受。",
                    "zhushu": "宗人代授巾庭长尊。"
                },
                {
                    "paragraph": "尸入，主人及宾皆辟位，出亦如之。",
                    "zhushu": "辟位逡遁。"
                },
                {
                    "paragraph": "嗣举奠，佐食设豆盐。",
                    "zhushu": "肝宜盐也。"
                },
                {
                    "paragraph": "佐食当事，则户外南面，无事。则中庭北面。",
                    "zhushu": "当事，将有事而未至。"
                },
                {
                    "paragraph": "凡祝呼，佐食许诺。",
                    "zhushu": "呼，犹命也。"
                },
                {
                    "paragraph": "宗人献与旅齿于众宾。",
                    "zhushu": "尊庭长齿，从其长幼之次。"
                },
                {
                    "paragraph": "佐食于旅齿于兄弟。",
                    "zhushu": ""
                },
                {
                    "paragraph": "尊两壶于房中西墉下，南上。",
                    "zhushu": "为妇人旅也，其尊之节亚西方。"
                },
                {
                    "paragraph": "内宾立于其北，东面西上。宗妇北堂东面北上。",
                    "zhushu": "二者，所谓内兄弟、内宾，姑姊妹也。宗妇，族人之妇，其夫属于所祭为子孙。或南上，或北上。宗妇宜统于主妇。主妇南面，北堂，中房而北。"
                },
                {
                    "paragraph": "主妇及内宾、宗妇亦旅，西面。",
                    "zhushu": "西面者，异于献也。男子献于堂上，旅于堂下；妇人献于南面，旅于西面。内宾象众宾，宗妇象兄弟，其节与其仪依男子也。主妇酬内宾之长，酌奠于荐左。内宾之长坐取奠于右。宗妇之娣妇举觯于其姒妇，亦如之。内宾之长坐取奠觯，酬宗妇之姒，交错以辩。宗妇之姒亦取奠觯，酬内宾之长，交错以辩。内宾之少者，宗妇之娣妇各举奠于其长，并行交错，无筭。其拜及饮者皆西面。主妇之东南。"
                },
                {
                    "paragraph": "宗妇賛荐者，执以坐于户外，授主妇。",
                    "zhushu": ""
                },
                {
                    "paragraph": "尸卒食而祭，饎爨雍、爨",
                    "zhushu": "雍孰肉，以尸享。祭灶有功也。旧说云：宗妇祭饎爨，享者祭雍爨，用黍肉而巳，无笾豆俎。礼器曰：燔燎于爨。夫爨者，老妇之祭，盛于盆，尊于瓶。"
                },
                {
                    "paragraph": "宾从尸俎，出庿门，乃反位。",
                    "zhushu": "宾从尸送尸也。士之助祭，终其事也。俎，尸俎也。宾既送尸，复入反位者，宜与主人为礼，乃去之。"
                },
                {
                    "paragraph": "尸俎，右肩、臂、臑、肫、胳。正脊二骨，横脊；长胁二骨，短胁。",
                    "zhushu": "尸俎，神俎也。士之正祭礼九体，贬于大夫，有并骨二，亦得十一之名，合少牢之体数，此所谓放而不致者。凡俎实之数，奇脊无中，胁无前，贬于尊者，不贬正脊，不夺正也。正脊二骨，长胁二骨者，将举于尸，尸食未饱，不欲空神俎。"
                },
                {
                    "paragraph": "肤三，",
                    "zhushu": "为𦿉用二，厌饫一也。"
                },
                {
                    "paragraph": "离肺一，",
                    "zhushu": "离，犹㨒也。小而长，午割之亦不提心，谓之举肺。"
                },
                {
                    "paragraph": "刌肺三，",
                    "zhushu": "为尸主人。主妇祭。今文刌为切。"
                },
                {
                    "paragraph": "鱼十有五。",
                    "zhushu": "鱼水物，以头枚数，阴中之物，取数于月十有五日而盈。少牢馈食礼亦云：十有五而俎，尊卑同。此所谓经而等也。"
                },
                {
                    "paragraph": "腊。如牲骨。",
                    "zhushu": "不但言体，以有一骨、二骨者。"
                },
                {
                    "paragraph": "祝俎，髀脡脊二骨，胁二骨，",
                    "zhushu": "凡接于神及尸者，俎不过牲三体，以特牲约加其可并者二，亦得奇名。少牢馈食礼，羊豕各三体。"
                },
                {
                    "paragraph": "肤一，离肺一。阼俎：臂，正脊二骨，横脊，长胁二骨，短胁，",
                    "zhushu": "主人尊，欲其体，得祝之加数五，体，又加其可并者二，亦得奇名臂，左体臂。"
                },
                {
                    "paragraph": "肤一，离肺一。主妇俎，觳折，",
                    "zhushu": "觳后足折。分后右足以为佐食俎，不分左臑折，辟大夫妻。古文觳皆作榖。"
                },
                {
                    "paragraph": "其余如阼俎。",
                    "zhushu": "余谓脊、胁、肤、肺。"
                },
                {
                    "paragraph": "佐食俎，觳折脊、胁，",
                    "zhushu": "三、体卑者从正。"
                },
                {
                    "paragraph": "肤一，离肺一，宾骼，长兄弟及宗人折，其余如佐食俎。",
                    "zhushu": "骼，左骼也。宾俎全体，尊。宾不用尊体，为其巳甚，卑而全之，其宜可也。长兄弟及宗人折，不言所分，略之。"
                },
                {
                    "paragraph": "众宾及众兄弟、内宾、宗妇，若有公有司、私臣，皆殽，脀",
                    "zhushu": "又略此所折骨，直破折余体可殽者升之，俎一而巳。不备三者，贱。祭礼，接神者贵。凡骨有肉曰殽。祭统曰：凡为俎者，以骨为主，贵者取贵骨，贱者取贱骨。贵者不重，贱者不虚，示均也。俎者，所以明惠之必均也。善为政者如此，故曰见政事之均焉。公有司，亦士之属，命于君者也。私臣，自巳所辟除者。"
                },
                {
                    "paragraph": "肤一，离肺一。",
                    "zhushu": ""
                },
                {
                    "paragraph": "公有司门西，北面东上，献次众宾；私臣门东，北面西上，献次兄弟。升受降饮。",
                    "zhushu": "献在后者贱也祭祀有上事者贵之亦皆与旅"
                }
            ]
        },
        {
            "name": "少牢馈食礼第十六",
            "paragraphs": [
                {
                    "paragraph": "少牢馈食礼第十六",
                    "zhushu": "",
                    "type": 1
                },
                {
                    "paragraph": "少牢馈食之礼，",
                    "zhushu": "礼，将祭祀，必先择牲，系于牢而刍之。羊豕曰少牢，诸侯之𨜮。大夫祭宗庿之牲。"
                },
                {
                    "paragraph": "日用丁巳，",
                    "zhushu": "内事用柔日必丁巳者，取其令名。自丁宁，自变改，皆为谨敬。必先诹此日，明日乃筮。"
                },
                {
                    "paragraph": "筮旬有一日，",
                    "zhushu": "旬，十日也。以先月下旬之巳，筮来月上旬之巳。"
                },
                {
                    "paragraph": "筮于庿门之外。主人朝服，西面于门东。史朝服，左执筮，右抽上韇，兼与筮执之，东面受命于主人。",
                    "zhushu": "史家臣主筮事者。"
                },
                {
                    "paragraph": "主人曰：孝孙某，来日丁亥，用荐岁事于皇祖伯某，以某妃配某氏，尚飨。",
                    "zhushu": "丁未，必亥也，直举一日以言之耳。禘于大庿，礼曰：日用丁亥。不得丁亥，则己亥、辛亥亦用之，无则苟有亥焉可也。荐，进也，进岁时之祭事也。皇，君也。伯某，且字也。大夫或因字为谥。春秋传曰鲁无骇卒，请谥与族，公命之以字为展氏是也。某仲、叔季，亦曰仲某、叔某、季某，某妃，某妻也。合食曰配某氏，若言姜氏、子氏也。尚庶几飨歆也。"
                },
                {
                    "paragraph": "史曰：诺。西面于门西，抽下韇，左执筮，右兼执韇，以击筮，",
                    "zhushu": "将问吉凶焉，故击之以动其神。易曰：蓍之德，圜而神。"
                },
                {
                    "paragraph": "遂述命曰：假尔大筮，有常，孝孙某，来日丁亥，用荐岁事于皇祖伯某，以某妃配某氏。尚飨！",
                    "zhushu": "□，循也。重以主人辞告筮也。假，借也。言因蓍之灵以问之，常吉凶之占繇。"
                },
                {
                    "paragraph": "乃释韇立筮。",
                    "zhushu": "𨜮，大夫之著，长五尺，立筮由便。"
                },
                {
                    "paragraph": "卦者在左坐，卦以木。卒筮，乃书卦于木，示主人，乃退。占",
                    "zhushu": "卦者，史之属也。卦以木者，每一爻画地以识之。交爻备书于板，史受以示主人，退占，东面旅占之。"
                },
                {
                    "paragraph": "吉，则史韇筮。史兼执筮与卦，以告于主人，占曰：从。",
                    "zhushu": "从者，求吉得吉之言。"
                },
                {
                    "paragraph": "乃官戒。宗人命涤，宰命为酒，乃退。",
                    "zhushu": "官戒，戒诸官也。当共祭祀事者，使之具其物且齐也。涤漑濯，祭器，埽除宗庿。"
                },
                {
                    "paragraph": "若不吉，则及远日。又筮日，如初",
                    "zhushu": "及，至也，远日后丁若后巳。"
                },
                {
                    "paragraph": "宿。",
                    "zhushu": "宿读为肃。肃，进也。大夫尊，仪益多，筮日，既戒诸官以齐戒矣。至前祭一日，又戒以进之，使知祭日当来。古文宿皆作羞。"
                },
                {
                    "paragraph": "前宿一日，宿戒尸。",
                    "zhushu": "皆肃诸官之日，又先肃尸者，重所用为尸者，又为将筮。"
                },
                {
                    "paragraph": "明日朝筮尸，如筮日之礼。命曰：孝孙某，来日丁亥，用荐岁事于皇祖伯某，以某妃配某氏，以某之某为尸。尚飨！筮，卦占如初",
                    "zhushu": "某之某者，字尸父而名尸也。字尸父，尊鬼神也。不前期三日筮尸者，大夫下人君，祭之朝乃视濯，与士异。"
                },
                {
                    "paragraph": "吉，则乃遂宿尸。祝𢷤，",
                    "zhushu": "筮吉，又遂肃尸。重尸也。既，肃尸，乃肃诸官及执事者。祝为𢷤者，尸神象。"
                },
                {
                    "paragraph": "主人再拜稽首。祝告曰：孝孙某，来日丁亥，用荐岁事于皇祖伯某，以某妃配某氏。敢宿。",
                    "zhushu": "告尸以主人，为此事来肃。"
                },
                {
                    "paragraph": "尸拜，许诺。主人又再拜稽首。主人退，尸送，揖，不拜。",
                    "zhushu": "尸不拜者，尸尊。"
                },
                {
                    "paragraph": "若不吉，则遂改筮尸。",
                    "zhushu": "即改筮之，不及远日。"
                },
                {
                    "paragraph": "既宿尸，反为期于庿门之外。",
                    "zhushu": "为期，肃诸官而皆至。定祭早晏之期。为期，亦夕时也。言既肃尸，反为期，明大夫尊，肃尸而巳。其为宾及执事者，使人肃之。"
                },
                {
                    "paragraph": "主人门东，南面。宗人朝服北面，曰：请祭期。主人曰：比于子。",
                    "zhushu": "比次早晏，在于子也。主人不西面者，大夫尊，于诸官有君道也。为期，亦唯尸不来也。"
                },
                {
                    "paragraph": "宗人曰：旦明行事。主人曰：诺。乃退。",
                    "zhushu": "旦明旦日质明。"
                },
                {
                    "paragraph": "明日，主人朝服即位于庿门之外，东方，南面。宰、宗人西面北上。牲北首，东上。司马刲羊，司士击豕，宗人告备，乃退。",
                    "zhushu": "刲击皆谓杀之，此实既省，告备乃杀之，文互者，省也。尚书传曰：羊属火，豕属水。"
                },
                {
                    "paragraph": "雍人摡鼎、匕、俎于雍爨，雍爨在门东南，北上。",
                    "zhushu": "雍人掌割亨之事者。爨，灶也，在门东南，统于主人，北上。羊、豕、鱼腊皆有灶，灶西有镬。凡摡者皆陈之，而后告絜。"
                },
                {
                    "paragraph": "廪人摡甑、甗、匕与敦于廪爨，廪爨在雍爨之北。",
                    "zhushu": "廪人掌米入之藏者。甗如甑，一孔。匕，所以上黍稷者也。古文甑为烝。"
                },
                {
                    "paragraph": "司宫摡豆、笾、勺、爵、觚、觯。凡洗篚于东堂下，勺、爵、觚、觯实于篚。卒摡，馔豆、笾与篚于房中，放于西方。设洗于阼阶东南，当东荣。",
                    "zhushu": "放，犹依也。大夫摄官，司宫兼掌祭器也。"
                },
                {
                    "paragraph": "羹定。雍人陈鼎五，三鼎在羊、镬之西，二鼎在豕、镬之西。",
                    "zhushu": "鱼腊从羊，肤从豕，统于牲。"
                },
                {
                    "paragraph": "司马升羊右胖，髀不升，肩、臂、臑、䏝、骼；正脊一、脡脊一、横脊一、短胁一、正胁一、代胁一，皆二骨以并；肠三、胃三、举肺一、祭肺三，实于一鼎。",
                    "zhushu": "升犹上也。上右胖，周所贵也。髀不升，近窍，贱也。肩、臂、臑、肱骨也。䏝，骼、股骨。脊从前为正，胁旁中为正。脊先前，胁先后，屈而反，犹器之䋫也。并，并也。脊、胁骨多，六体各取二骨并之，以多为贵。举肺一，尸食所弁举也。祭肺三，为尸主人、主妇。古文胖皆作辩，髀皆作脾。今文并皆为并。"
                },
                {
                    "paragraph": "司士升豕右胖，髀不升、肩、臂、臑、䏝、骼，正脊一、脡脊一、横脊一、短胁一、正胁一、代胁一，皆二骨以并。举肺一、祭肺三，实于一鼎。",
                    "zhushu": "豕无肠胃，君子不食溷腴。"
                },
                {
                    "paragraph": "雍人伦肤九，实于一鼎。",
                    "zhushu": "伦，择也。肤胁革肉，择之取美者。"
                },
                {
                    "paragraph": "司士又升鱼、腊，鱼十有五而鼎，腊一纯而鼎，腊用麋。",
                    "zhushu": "司士又升，副倅者合升。左右胖曰纯，纯犹全也。"
                },
                {
                    "paragraph": "卒脀，皆设扃鼏，乃举。陈鼎于庿门之外，东方，北面北上。",
                    "zhushu": "北面北上，乡内相随。古文鼏皆为密。"
                },
                {
                    "paragraph": "司宫尊两甒于房户之间，同棜，皆有幂，甒有玄酒。",
                    "zhushu": "房户之间，房西室，户东也。棜无足禁者，酒戒也。大夫去足改名，优尊者，若不为之戒然。古文甒皆作庑，今文鼏作幂。"
                },
                {
                    "paragraph": "司宫设罍水于洗东，有枓。设篚于洗西，南肆。",
                    "zhushu": "枓𣂏，水器也。凡设水用罍，沃盥用枓，礼在此也。"
                },
                {
                    "paragraph": "改馔豆笾于房中，南面，如馈之设。实豆笾之实。",
                    "zhushu": "改，更也。为实之更之，威仪多也。如馈之设，如其陈之左右也。馈设东面。"
                },
                {
                    "paragraph": "小祝设槃匜与箪、巾于西阶东。",
                    "zhushu": "为尸将盥。"
                },
                {
                    "paragraph": "主人朝服，即位于阼阶东，西面。",
                    "zhushu": "为将祭也。"
                },
                {
                    "paragraph": "司宫筵于奥，祝设几于筵上，右之。",
                    "zhushu": "布陈神坐也。室中西南隅谓之奥，席东面近南为右。"
                },
                {
                    "paragraph": "主人出迎鼎，除鼏。士盥，举鼎。主人先入。",
                    "zhushu": "道之也。主人不盥不举。"
                },
                {
                    "paragraph": "司宫取二勺于篚，洗之，兼执以升。乃启二尊之盖幂，奠于棜上，加二勺于尊覆之，南柄。",
                    "zhushu": "二尊，两甒也。今文启为开，古文柄皆为枋。"
                },
                {
                    "paragraph": "鼎序入，雍正执一七以从，雍府执四七以从，司士合执二俎以从。司士。賛者二人，皆合执二俎以相从入。",
                    "zhushu": "相助。"
                },
                {
                    "paragraph": "陈鼎于东方，当序南，于洗西，皆西面北上。肤为下七，皆加于鼎东，枋。",
                    "zhushu": "肤为下。以其加也。南于洗西，陈于洗西南。"
                },
                {
                    "paragraph": "俎皆设于鼎西，西肆。肵俎在羊俎之北，亦西肆。",
                    "zhushu": "肵俎在北。将先载也。异其设文不当鼎。"
                },
                {
                    "paragraph": "宗人遣宾就主人，皆盥于洗。长朼、",
                    "zhushu": "长朼者，长宾先，次宾后也。主人不朼。言就主人者，明亲临之。古文朼作匕。"
                },
                {
                    "paragraph": "佐食上利升牢，心、舌，载于肵俎，心皆安下切上，午割勿没。其载于肵俎，末在上，舌皆切本末，亦午割勿没。其载于肵，横之，皆如初。为之于爨也。",
                    "zhushu": "牢，羊豕也。安，平也。平割其下，于载便也。凡割本末，食必正也。午割，使可绝也。勿没，为其分散也。肵之为言敬也，所以敬尸也。周礼：祭尚肺，事尸尚心舌，心舌知滋味。今文切皆为刌。"
                },
                {
                    "paragraph": "佐食迁肵俎于阼阶西，西缩，乃反。佐食二人，上利升羊，载右胖。髀不升，肩、臂、臑、䏝、骼。正脊一、脡脊一、横脊一、短胁一、正胁一、代胁一，皆二骨以并。肠三、胃三，长皆及俎拒。举肺一，长终肺。祭肺三，皆切。肩、臂、臑、䏝、骼在两端，脊、胁、肺、肩在上。",
                    "zhushu": "升之以尊卑，载之以体次，各有宜也。拒读为介距之距。俎距，胫中当横节也。凡牲体之数及载，备于此。"
                },
                {
                    "paragraph": "下利，升豕。其载如羊，无肠、胃、体。其载于俎，皆进下。",
                    "zhushu": "进下，变于食生也。所以交于神明，不敢以食道，敬之至也。乡饮酒礼。进腠羊，次其体，豕言进下，互相见。"
                },
                {
                    "paragraph": "司士三人，升，鱼、腊、肤。鱼用鲋，十有五，而俎缩载，右首，进腴。",
                    "zhushu": "右首进腴。亦变于食生也。有司载鱼横之。少仪曰：羞濡鱼者进尾。"
                },
                {
                    "paragraph": "腊一纯，而俎亦进下；肩在上，",
                    "zhushu": "如羊豕。凡腊之体，载礼在此。"
                },
                {
                    "paragraph": "肤九而俎亦横载，革顺，",
                    "zhushu": "列载于俎，令其皮相顺。亦者，亦其骨体。"
                },
                {
                    "paragraph": "卒脀。祝盥于洗，升自西阶。主人盥，升自阼阶。祝先入，南面。主人从，户内西面。",
                    "zhushu": "将纳祭也。"
                },
                {
                    "paragraph": "主妇被锡，衣，侈袂，荐自东房，韭菹、醓、醢，坐奠于筵前。主妇賛者一人，亦被锡，衣侈袂，执葵菹、蠃醢以授主妇。主妇不兴，遂受，陪设于东。韭菹在南，葵菹在北。主妇兴，入于房。",
                    "zhushu": "被锡读为髲鬄。古者或剔贱者刑者之发，以被妇人之紒为饰，因名髲鬄焉。此周礼所谓次也。不纚笄者，大夫妻尊，亦衣绡衣而侈其袂耳。侈者，盖半士妻之袂以益之。衣三尺三寸，祛尺入寸。韭菹、醓醢，朝士之豆也，而馈食用之。丰大夫礼，葵菹在䋫。今文鬄为緆，蠃为蜗。"
                },
                {
                    "paragraph": "佐食上利执羊俎，下利执豕俎。司士三人执鱼、腊、肤俎，序升自西阶，相从入，设俎。羊在豆东，豕亚其北，鱼在羊东，腊在豕东，特肤当俎北端。",
                    "zhushu": "相，助也。"
                },
                {
                    "paragraph": "主妇自东房执一金敦黍，有盖，坐设于羊俎之南。妇賛者执敦稷以授主妇，主妇兴受，坐设于鱼俎南。又兴受賛者敦黍，坐设于稷南。又兴受賛者敦稷，坐设于黍南。敦皆南首。主妇兴，入于房。",
                    "zhushu": "敦有首者，尊者器饰也。饰盖象龟。周之礼，饰器各以其类，龟有上下甲。今文曰主妇入于房。"
                },
                {
                    "paragraph": "祝酌奠，遂命佐食启会。佐食启会盖二以重，设于敦南。",
                    "zhushu": "酌奠酌酒为神奠之后酌者，酒尊要成也。特牲馈食礼曰：祝洗酌奠，奠于铏南，重累之。"
                },
                {
                    "paragraph": "主人西面，祝在左。主人再拜稽首。祝祝曰：孝孙某，敢用柔毛刚鬛、嘉荐、普淖，用荐岁事于皇祖伯某，以某妃配某氏，尚飨。主人又再拜稽首。",
                    "zhushu": "羊曰柔毛，豕曰刚鬛。嘉荐，菹醢也。普淖，黍稷也。普，大也。淖，和也。德能大和，乃有黍稷。春秋传曰：奉粢以告曰洁粢丰盛。谓其三时不害，而民和年丰也。"
                },
                {
                    "paragraph": "祝出，迎尸于庿门之外。",
                    "zhushu": ""
                },
                {
                    "paragraph": "主人降，立于阼阶东，西面。祝先入门右，尸入门左。",
                    "zhushu": "主人不出迎尸，伸尊也。特牲馈食礼曰：尸入，主人及宾皆辟位，出亦如之。祝入门右者，辟尸盥也。既则后尸。"
                },
                {
                    "paragraph": "宗人奉槃，东面于庭南；一宗人奉匜水，西面于槃东；一宗人奉箪巾，南面于槃北。乃沃尸盥于槃上。卒盥，坐奠箪，取巾，兴，振之三，以授尸。坐取箪，兴，以受尸巾。",
                    "zhushu": "庭南没霤。"
                },
                {
                    "paragraph": "祝延尸，尸升自西阶，入，祝从。",
                    "zhushu": "由后诏相之曰延。延，进也。周礼曰：大祝相尸礼，祝从，从尸升自西阶。"
                },
                {
                    "paragraph": "主人升自阼阶，祝先入，主人从。",
                    "zhushu": "祝接神，先入宜也。"
                },
                {
                    "paragraph": "尸升筵祝，主人西面立于户内，祝在左。",
                    "zhushu": "主人由祝后而居右，尊也。祝从尸，尸即席，乃却居主人左。"
                },
                {
                    "paragraph": "祝、主人皆拜妥尸。尸不言，尸答拜。遂坐。",
                    "zhushu": "拜妥尸，拜之使安坐也。尸自此答拜，遂坐而卒食。其间有不啐奠、不尝铏、不告旨。大夫之礼，尸弥尊也。不告旨者，为初亦不飨，所谓曲而杀。"
                },
                {
                    "paragraph": "祝反南面。",
                    "zhushu": "未有事也，堕祭，尔敦官各肃其职。不命。"
                },
                {
                    "paragraph": "尸取韭菹，辩㨎于三豆，祭于豆间。上佐食取黍稷于四敦。下佐食取牢一切肺于俎，以授上佐食。上佐食兼与黍以授尸。尸受，同祭于豆祭。",
                    "zhushu": "牢，羊豕也。同，合也，合祭于俎豆之祭也。黍稷之祭为堕祭，将食神余，尊之而祭之。今文辩为徧。"
                },
                {
                    "paragraph": "上佐食举尸牢肺、正脊以授尸。上佐食尔上敦黍于筵上，右之。",
                    "zhushu": "尔，近也。或曰：移也。右之，便尸食也。重言上佐食，明更起不相因。"
                },
                {
                    "paragraph": "主人羞肵俎，升自阼阶，置于肤北。",
                    "zhushu": "羞，进也。肵，敬也。亲进之，主人敬尸之加。"
                },
                {
                    "paragraph": "上佐食羞两铏，取一羊铏于房中，坐设于韭菹之南。下佐食又取一豕铏于房中以从。上佐食受，坐设于羊铏之南。皆芼，皆有柶。尸扱以柶，祭羊铏，逐以祭豕铏，尝羊铏。",
                    "zhushu": "芼，菜也。羊用苦，豕用薇，皆有滑。"
                },
                {
                    "paragraph": "食举",
                    "zhushu": "举牢肺，正脊也。先饮啗之，以为道也。"
                },
                {
                    "paragraph": "三饭。",
                    "zhushu": "食以黍。"
                },
                {
                    "paragraph": "上佐食举尸牢干。尸受，振祭，哜之。佐食受，加于肵。",
                    "zhushu": "干，正胁也。古文干为肝。"
                },
                {
                    "paragraph": "上佐食羞胾两瓦豆，有醢，亦用瓦豆，设于荐豆之北。",
                    "zhushu": "设于荐豆之北，以其加也。四豆亦䋫，羊胾在南，豕胾在北，无臐。晓者，尚牲不尚味。"
                },
                {
                    "paragraph": "尸又食，食胾。上佐食举尸一鱼。尸受，振祭，哜之。佐食受，加于肵，横之，",
                    "zhushu": "又，复也。或言食，或言饭。食大名小数曰饭。鱼横之者异于肉。"
                },
                {
                    "paragraph": "又食。上佐食举尸腊肩。尸受，振祭，哜之。上佐食受，加于肵，",
                    "zhushu": "腊鱼皆一举者，少牢二牲略之。腊必举肩，以肩为终也。别举鱼腊，崇威仪。"
                },
                {
                    "paragraph": "又食。上佐食举尸牢骼，如初。",
                    "zhushu": "如举干也。"
                },
                {
                    "paragraph": "又食，",
                    "zhushu": "不举者，𨜮大夫之礼，不过五举，须侑尸。"
                },
                {
                    "paragraph": "尸告饱。祝西面于主人之南，独侑不拜。侑曰：皇尸未实。侑",
                    "zhushu": "侑，劝也。祝独劝者，更则尸饱，实犹饱也。祝既，侑，复反南面。"
                },
                {
                    "paragraph": "尸又食。上佐食举尸牢肩。尸受，振祭，哜之。佐食受，加于肵。",
                    "zhushu": "四、举牢体，始于正脊，终于肩，尊于终始。"
                },
                {
                    "paragraph": "尸不饭，告饱。祝西面于主人之南。",
                    "zhushu": "祝当賛，主人辞。"
                },
                {
                    "paragraph": "主人不言拜侑。",
                    "zhushu": "祝言而不拜，主人不言而拜，亲疏之宜。"
                },
                {
                    "paragraph": "尸又三饭。",
                    "zhushu": "为祝一饭，为主人三饭。尊卑之差，凡十一饭，下人君也。"
                },
                {
                    "paragraph": "上佐食受尸牢肺、正脊，加于肵。",
                    "zhushu": "言受者，尸授之也。尸授牢干，而实举于俎豆，食毕，操以授佐食焉。"
                },
                {
                    "paragraph": "主人降，洗爵，升，北面酌酒，乃酳尸，尸拜受，主人拜送。",
                    "zhushu": "酳，犹羡也。既食之而又饮之，所以乐之。古文酳作酌。"
                },
                {
                    "paragraph": "尸祭酒，啐酒。宾长羞牢肝，用俎，缩执俎，肝亦缩，进末，盐在右。",
                    "zhushu": "羞，进也。缩，从也。盐在肝右，便尸㨎之。古文缩为蹙。"
                },
                {
                    "paragraph": "尸左执爵，右兼取肝，㨎于俎盐，振祭，哜之，加于菹豆，卒爵。主人拜。祝受尸爵，尸答拜。",
                    "zhushu": "兼兼羊豕。"
                },
                {
                    "paragraph": "祝酌受尸，尸醋主人，主人拜受爵，尸答拜。主人西面奠爵，又拜。",
                    "zhushu": "主人受酢酒，侠爵拜。弥尊尸。"
                },
                {
                    "paragraph": "上佐食取四敦黍稷，下佐食取牢一切肺，以授上佐食，上佐食以绥祭。",
                    "zhushu": "绥或作挼。挼读为堕。将受嘏，亦尊尸余而祭之。古文堕为肵。"
                },
                {
                    "paragraph": "主人佐执爵，右受佐食，坐祭之，又祭酒，不兴，遂啐酒。",
                    "zhushu": "右受佐食。右手受，堕于佐食也。至此言坐祭之者，明尸与主人为礼也。尸恒坐，有事则起；主人恒立，有事则坐。"
                },
                {
                    "paragraph": "祝与二佐食皆出，盥于洗，入。二佐食各取黍于一敦，上佐食兼受，搏之以授尸。尸执以命祝。",
                    "zhushu": "命祝以嘏辞。"
                },
                {
                    "paragraph": "卒命祝。祝受以东，北面于户西，以嘏于主人，曰：皇尸命工祝，承致多福无疆于女孝孙。来女孝孙，使女受禄于天，宜稼于田，眉寿万年，勿替引之。",
                    "zhushu": "嘏，大也。予主人以大福。工官也。承犹传也。来读曰厘。厘，赐也。耕种曰稼。勿犹无也。替，废也。引，长也。言无废止时长如是也。古文嘏为格，禄为福，眉为微，替为㭈，㭈或为臷，臷、替声相近。"
                },
                {
                    "paragraph": "主人坐奠爵，兴，再拜稽首，兴，受黍，坐振祭，哜之诗怀之，实于左袂，挂于季指，执爵以兴，坐卒爵，执爵以兴，坐奠爵，拜。尸答拜，执爵以兴，出。宰夫以笾受啬黍，主人尝之，纳诸内。",
                    "zhushu": "诗犹承也。实于左袂，便右手也。季犹小也。出，出户也。宰夫，掌饮食之事者。收敛曰啬，明丰年乃有黍稷也。复尝之者，重之至也。纳犹入也。古文挂作卦。"
                },
                {
                    "paragraph": "主人献祝，设席南面，祝拜于席上，坐受。",
                    "zhushu": "室中迫狭。"
                },
                {
                    "paragraph": "主人西面答拜。",
                    "zhushu": "不言拜送下尸。"
                },
                {
                    "paragraph": "荐两豆菹、醢。",
                    "zhushu": "葵菹，蠃醢。"
                },
                {
                    "paragraph": "佐食设俎，牢髀，横脊一、短胁一、肠一、胃一、肤三、鱼一，横之。腊两髀属于尻。",
                    "zhushu": "皆升下体，祝贱也。鱼横者四物，其俎殊之也。腊两髀属于尻，尤贱，不殊。"
                },
                {
                    "paragraph": "祝取菹㨎于醢，祭于豆间。祝祭俎，",
                    "zhushu": "大夫祝俎无肺。祭用肤，远，下。尸不哜之，肤不盛。"
                },
                {
                    "paragraph": "祭酒，啐酒，肝牢从。祝取肝㨎于盐，振祭，哜之，不兴，加于俎，卒爵，兴。",
                    "zhushu": "亦如佐食授爵乃兴，不拜既爵。大夫祝。贱也。"
                },
                {
                    "paragraph": "主人酌，献上佐食。上佐食户内牖东北面拜，坐受爵。主人西面答拜。佐食祭酒，卒爵，拜，坐授爵，兴。",
                    "zhushu": "不啐而卒爵者，大夫之佐食贱，礼略。"
                },
                {
                    "paragraph": "俎设于两阶之间，其俎折，一肤。",
                    "zhushu": "佐食不得成礼于室中。折者，择取牢正体，余骨折分用之。有脀而无荐，亦远下尸。"
                },
                {
                    "paragraph": "主人又献下佐食，亦如之。其脀亦设于阶间，西上，亦折，一肤。",
                    "zhushu": "上佐食既献，则出就其俎。特牲记曰佐食无事，则中庭北面。谓此时。"
                },
                {
                    "paragraph": "有司賛者取爵于篚以升，授主妇賛者于房户。",
                    "zhushu": "男女不相因。特牲馈食礼曰：佐食卒角，主人受角，降反于篚。"
                },
                {
                    "paragraph": "妇賛者受以授主妇。主妇洗于房中，出酌，入户，西面拜，献尸。",
                    "zhushu": "入，尸西面拜。由便也。不北面者，辟人君、夫人也。拜而后献者，当侠拜也。昏礼曰：妇洗在北堂，直室东隅。"
                },
                {
                    "paragraph": "尸拜受。主妇主人之北西面拜送爵。",
                    "zhushu": "拜于主人之北，西面。妇人位在肉，此拜于北，则上拜于南矣，由便也。"
                },
                {
                    "paragraph": "尸祭酒，卒爵。主妇拜。祝受尸爵。尸答拜，",
                    "zhushu": ""
                },
                {
                    "paragraph": "易爵，洗，酌授尸。",
                    "zhushu": "祝出，易爵。男女不同爵。"
                },
                {
                    "paragraph": "主妇拜受爵。尸答拜。上佐食绥祭。主妇西面于主人之北受祭，祭之。其绥祭如主人之礼，不嘏。卒爵，拜。尸答拜。",
                    "zhushu": "不嘏，夫妇一体。绥亦当作挼，古文为肵。"
                },
                {
                    "paragraph": "主妇以爵出。賛者受，易爵于篚，以授主妇于房中。",
                    "zhushu": "賛者，有司賛者也。易爵，亦以授妇賛者。妇賛者受房户外，入授主妇。"
                },
                {
                    "paragraph": "主妇洗，酌，献祝。祝拜，坐受爵。主妇答拜于主人之北，卒爵，不兴，坐授主妇。",
                    "zhushu": "不侠拜，下尸也。今文曰祝拜受。"
                },
                {
                    "paragraph": "主妇受，酌，献上佐食于户内。佐食北面拜，坐受爵。主妇西面答拜，祭酒，卒爵，坐授主妇。主妇献下佐食亦如之。主妇受爵以入于房。",
                    "zhushu": "不言拜于主人之北可知也。爵奠于内篚。"
                },
                {
                    "paragraph": "宾长洗爵，献于尸，尸拜受爵，宾户西北面拜送爵。尸祭酒，卒爵，宾拜。祝受尸爵，尸答拜。",
                    "zhushu": ""
                },
                {
                    "paragraph": "祝酌授尸。宾拜受爵，尸拜送爵。宾坐奠爵，遂拜，执爵以兴，坐祭，遂饮，卒爵，执爵以兴，坐奠爵，拜。尸答拜。",
                    "zhushu": ""
                },
                {
                    "paragraph": "宾酌献祝，祝拜，坐受爵，宾北面答拜。祝祭酒，啐酒，奠爵于其筵前。",
                    "zhushu": "啐酒而不啐爵。祭事毕，示醉也。不献佐食，将傧尸，礼杀。"
                },
                {
                    "paragraph": "主人出，立于阼阶上，西面。祝出，立于西阶上，东面。祝告曰：利成。",
                    "zhushu": "利，犹养也。成，毕也。孝子之养礼毕。"
                },
                {
                    "paragraph": "祝入，尸谡。",
                    "zhushu": ""
                },
                {
                    "paragraph": "主人降，立于阼阶东，西面。",
                    "zhushu": "谡，起也。谡或作休。"
                },
                {
                    "paragraph": "祝先，尸从，遂出于庿门。",
                    "zhushu": "事尸之礼讫于庿门。"
                },
                {
                    "paragraph": "祝反，复位于室中。主人亦入于室，复位。祝命佐食彻肵俎，降，设于堂下阼阶南。",
                    "zhushu": "彻肵俎，不出门。将傧尸也。肵俎而以傧尸者，其本为不反鱼肉耳。不云尸俎，未归尸。"
                },
                {
                    "paragraph": "司宫设对席，乃四人𦿉。",
                    "zhushu": "大夫礼，四人馂，明惠大也。"
                },
                {
                    "paragraph": "上佐食盥升，下佐食对之。宾长二人备。",
                    "zhushu": "备四人馂也。三馂亦盥升。"
                },
                {
                    "paragraph": "司士进一敦黍于上佐食，又进一敦黍于下佐食，皆右之于席上。",
                    "zhushu": "右之者，东面在南，西面在北。"
                },
                {
                    "paragraph": "资黍于羊俎两端，两下是馂。",
                    "zhushu": "资，犹减也。减置于羊俎两端，则一宾长在上佐食之北，一宾长在下佐食之南。今文资作赍。"
                },
                {
                    "paragraph": "司士乃辩举𦿉者，皆祭黍，祭举。",
                    "zhushu": "举举肤，今文辩为徧。"
                },
                {
                    "paragraph": "主人西面三拜𦿉者，𦿉者奠举于俎，皆答拜，皆反取举。",
                    "zhushu": "三拜，旅之，示徧也。言反者，拜时或去其席。在东面席者东面拜，在西面席者皆南面拜。"
                },
                {
                    "paragraph": "司士进一铏于上𦿉，又进一铏于次𦿉，又进二豆湆于两下，乃皆食。食举，",
                    "zhushu": "湆，肉汁也。"
                },
                {
                    "paragraph": "卒食。主人洗一爵，升，酌以授上𦿉。賛者洗三爵，酌，主人受于户内，以授次𦿉。若是以辩，皆不拜，受爵。主人西面三拜𦿉者，𦿉者奠爵，皆答拜。皆祭酒，卒爵，奠爵，皆拜。主人答壹拜。",
                    "zhushu": "不拜受爵者，大夫馂者贱也。答壹拜，略也。古文一为壹也。"
                },
                {
                    "paragraph": "𦿉者三人兴，出，",
                    "zhushu": "出，降，实爵于篚，反宾位。"
                },
                {
                    "paragraph": "上𦿉止。主人受上𦿉爵，酌以醋于户内，西面坐奠爵，拜。上𦿉答拜，坐祭酒，啐酒。",
                    "zhushu": "主人自酢者，上𦿉独止当尸位，尊不酌也。"
                },
                {
                    "paragraph": "上𦿉亲嘏曰：主人受祭之福，胡寿保建家室。",
                    "zhushu": "亲嘏，不使祝，授之，亦以黍。"
                },
                {
                    "paragraph": "主人兴，坐奠爵，拜，执爵以兴，坐卒爵，拜。上𦿉答拜。上𦿉兴，出，主人送，乃退。",
                    "zhushu": "送佐食不拜贱"
                }
            ]
        },
        {
            "name": "有司第十七",
            "paragraphs": [
                {
                    "paragraph": "有司第十七",
                    "zhushu": "",
                    "type": 1
                },
                {
                    "paragraph": "有司彻",
                    "zhushu": "彻室中之馈及祝佐食之俎。卿大夫既祭而宾尸，礼崇也。宾尸则不设馔西北隅。以此荐俎之陈有祭象，而亦足以厌饫神。天子诸侯明日祭于祊而绎。春秋传曰辛巳，有事于大庙，仲遂卒于垂，壬午犹绎是也。尔雅曰：绎，又祭也。"
                },
                {
                    "paragraph": "埽堂，",
                    "zhushu": "为宾尸新之。少仪曰：泛埽曰埽，埽席前曰拚。"
                },
                {
                    "paragraph": "司宫摄酒，",
                    "zhushu": "更洗益整顿之。今文摄为聂。"
                },
                {
                    "paragraph": "乃燅尸俎，",
                    "zhushu": "燅，温也。温尸俎于爨，肵亦温焉。独言温尸俎，则祝与佐食不与宾尸之礼。古文燅皆作寻，记或作燖。春秋传曰：若可燖也，亦可寒也。"
                },
                {
                    "paragraph": "卒燅，乃升羊、豕、鱼三鼎，无腊与肤。乃设扃鼏，陈鼎于门外如初。",
                    "zhushu": "腊为庶羞，肤从豕。去其鼎者，宾尸之礼杀于初。如初者，如庙门之外东方，北面北上。今文扃为铉，古文鼏为密。"
                },
                {
                    "paragraph": "乃议侑于宾，以异姓。",
                    "zhushu": "议，犹择也。择宾之贤者，可以侑尸。必用异姓，广敬也。是时主人及宾有司巳复内位。古文侑皆作宥。"
                },
                {
                    "paragraph": "宗人戒侑，",
                    "zhushu": "戒。犹告也。南面告于其位。戒曰：请子为侑。"
                },
                {
                    "paragraph": "侑出，俟于庙门之外。",
                    "zhushu": "俟，待也。待于次，当与尸更八。主人兴礼事尸，极敬心也。"
                },
                {
                    "paragraph": "司宫筵于户西，南面，",
                    "zhushu": "为尸席也。"
                },
                {
                    "paragraph": "又筵于西序，东面。",
                    "zhushu": "为侑席也。"
                },
                {
                    "paragraph": "尸与侑北面于庙门之外，西上。",
                    "zhushu": "言与殊尊卑北面者，宾尸而尸益卑，西上，统于宾客。"
                },
                {
                    "paragraph": "主人出迎尸，宗人𢷤，",
                    "zhushu": "宾客尸而迎之，主人益尊，𢷤賛。"
                },
                {
                    "paragraph": "主人拜，尸，答拜。主人又拜侑，侑答拜。主人揖，先入门，右。",
                    "zhushu": "道尸。"
                },
                {
                    "paragraph": "尸入门左，侑从，亦左。揖，乃让。",
                    "zhushu": "没霤相揖，至阶又让。"
                },
                {
                    "paragraph": "主人先升自阼阶，尸、侑升自西阶，西楹西，北面东上。",
                    "zhushu": "东上统于其席。"
                },
                {
                    "paragraph": "主人东楹东，北面拜至尸，答拜。主人又拜侑，侑答拜，",
                    "zhushu": "拜至喜之。"
                },
                {
                    "paragraph": "乃举。",
                    "zhushu": "举，举鼎也。举者不盥，杀也。"
                },
                {
                    "paragraph": "司马举羊鼎，司士举豕鼎，举鱼鼎以入，陈鼎如初。",
                    "zhushu": "如初，如阼阶下，西面北上。"
                },
                {
                    "paragraph": "雍正执一匕以从，雍府执二匕以从，司士合执二俎以从，司士賛者亦合执二俎以从。匕皆加于鼎，东枋。二俎设于羊鼎西，西缩。二俎皆设于二鼎西，亦西缩。",
                    "zhushu": "雍正，群吏掌办体名肉物者。府，其属，凡三匕、鼎一匕、四俎。为尸、侑主人、主妇。其二俎设于豕鼎、鱼鼎之西。陈之。宜，具也。古文缩皆为蹙。"
                },
                {
                    "paragraph": "雍人合执二俎，陈于羊俎西，并皆西缩。覆二疏匕于其上，皆缩俎，西枋。",
                    "zhushu": "并，并也。其南俎，司马以羞羊匕湆，羊肉湆。其北俎，司士以羞豕匕湆，豕肉湆、豕脀湆鱼疏。匕，匕柄有刻饰者。古文并皆作并。"
                },
                {
                    "paragraph": "主人降，受宰几。尸、侑降，主人辞，尸对。",
                    "zhushu": "几所以坐安体。周礼：大宰掌賛玉几、玉爵。"
                },
                {
                    "paragraph": "宰授几。主人受，二手横执几，揖尸。",
                    "zhushu": "独揖尸几。礼主于尸。"
                },
                {
                    "paragraph": "主人升，尸、侑升，复位。",
                    "zhushu": "位：阼阶宾阶上位。"
                },
                {
                    "paragraph": "主人西面，左手执几，缩之，以右袂推拂几三，二手横执几，进授尸于筵前。",
                    "zhushu": "衣䄂谓之袂，推拂去尘示新。"
                },
                {
                    "paragraph": "尸进，二手受于手间。",
                    "zhushu": "受从手间，谦也。"
                },
                {
                    "paragraph": "主人退，尸还几，缩之，右手执外廉，北面奠于筵上，左之，南缩，不坐。",
                    "zhushu": "左之者，异于鬼神。生人阳长左，鬼神阴长右。不坐奠之者，几轻。"
                },
                {
                    "paragraph": "主人东楹东，北面拜，",
                    "zhushu": "拜送几也。"
                },
                {
                    "paragraph": "尸复位。尸与侑皆北面答拜。",
                    "zhushu": "侑拜者，从于尸。"
                },
                {
                    "paragraph": "主人降洗，尸、侑降，尸辞洗，主人对。卒洗，揖。主人升，尸、侑升。尸西楹西，北面拜洗。主人东楹东，北面奠爵，答拜，降盥。尸、侑降，主人辞，尸对。卒盥。主人揖升，尸、侑升。主人坐取爵，酌，献尸。尸北面拜受爵。主人东楹东，北面拜送爵。",
                    "zhushu": "降盥者，为土污手不可酌。"
                },
                {
                    "paragraph": "主妇自东房荐韭、菹、醢，坐奠于筵前，菹在西方，妇賛者执昌、菹、醢以授主妇，主妇不兴，受，陪设于南，昌在东方。兴，取笾于房。麷蕡坐设于豆西，当外列，麷在东方。妇賛者执白、黑以授主妇，主妇不兴，受，设于初笾之南，白在西方。兴，退",
                    "zhushu": "昌，昌本也。韭菹、醯醢、昌本、穈臡。　麷，熬麦也。蕡，熬枲实也。白熬稻，黑熬黍。此皆朝事之豆笾，大夫无朝事而用之。宾尸亦丰大夫之礼。主妇取笾兴者，以馔异亲之，当外列，辟铏也。退，退入房也。"
                },
                {
                    "paragraph": "乃升。",
                    "zhushu": "升牲体于俎也。"
                },
                {
                    "paragraph": "司马朼羊，亦司马载。载右体，肩、臂、肫、骼。臑，正脊一；脡脊一，横脊一、短胁一、正胁一、代胁一、肠一、胃一、祭肺一，载于一俎。",
                    "zhushu": "言燅尸俎，复序体者，明所举肩骼存焉，亦著脊胁。皆一骨也。臑在下者，折分之以为肉湆贬也。一俎，谓司士所设羊鼎西第一俎。"
                },
                {
                    "paragraph": "羊肉湆臑折，正脊一、正胁一、肠一、胃一、哜肺一，载于南俎。",
                    "zhushu": "肉湆，肉在汁中者，以增俎实为尸加也。必为臑折上所折分者，哜肺、离肺也。南俎，雍人所设在南者。此以下十一俎，俟时而载，于此历说之尔。今文湆为汁。"
                },
                {
                    "paragraph": "司士朼豕，亦司士载，亦右体：肩、臂、肫、骼、臑，正脊一、脡脊一、横脊一、短胁一、正胁一、代胁一、肤五、哜肺一，载于一俎。",
                    "zhushu": "臑在下者，顺羊也。俎，谓雍人所设在北者。"
                },
                {
                    "paragraph": "侑俎，羊左肩，左肫，正脊一、胁一、肠一、胃一、切肺一，载于一俎。侑俎：豕左肩折、正脊一、胁一、肤三、切肺一，载于一俎。",
                    "zhushu": "侑俎用左体。侑贱，其羊俎过三体，有肫，尊之加也。豕，左肩折，折分为长兄弟俎也。切肺亦祭肺，互言之尔。无羊湆，下尸也。豕又祭肺，不哜肺，不备礼俎。司士所设羊鼎西之此俎也。豕俎与尸同。"
                },
                {
                    "paragraph": "阼俎：羊肺一、祭肺一，载于一俎。羊肉湆、臂一、脊一、胁一、肠一、胃一、哜肺一，载于一俎。豕脀、臂一、脊一、胁一、肤三、哜肺一，载于一俎。",
                    "zhushu": "阼俎，主人俎，无体，远下尸也。以肺代之，肺尊也。加羊肉，湆而有体，崇尸惠，亦尊主人。臂，左臂也。侑用肩，主人用臂，下之也。不言左臂者，大夫尊，空其文也。降于侑，羊体一，而增豕肤三，有所屈，有所申，亦所谓顺而摭也。阼俎，司士所设豕鼎西俎也。其湆俎与尸俎同，豕俎又与尸豕俎同。"
                },
                {
                    "paragraph": "主妇俎：羊左臑脊一、胁一、肠一、胃一、肤一、哜羊肺一，载于一俎。",
                    "zhushu": "无豕体而有肤。以主人无羊体，不敢备也。无祭肺，有哜肺，亦下侑也。祭肺尊，言哜羊肺者，文承肤下，嫌也。肤在羊肺上，则羊、豕之体名同相亚也。其俎，司士所设在鱼鼎西者。"
                },
                {
                    "paragraph": "司士朼鱼，亦司士载尸俎五鱼，横载之。侑、主人皆一鱼，亦横载之。皆加膴，祭于其上。",
                    "zhushu": "横载之者，异于牲体，弥变于神。膴读如殷哻之哻。刳鱼时割其腹以为大脔也，可用祭也。其俎又与尸豕俎同。"
                },
                {
                    "paragraph": "卒升。",
                    "zhushu": "卒，巳也。巳载尸羊俎。"
                },
                {
                    "paragraph": "宾长设羊俎于豆南，宾降。尸升筵，自西方，坐，左执爵，右取韭菹，㨎于三豆，祭于豆间。尸取麷蕡。宰夫賛者取白、黑以授尸。尸受，兼祭于豆祭。",
                    "zhushu": "宾，长上宾。"
                },
                {
                    "paragraph": "雍人授次宾、疏、匕与俎，受于鼎西，左手执俎，左廉缩之，却右手执匕枋，缩于俎上，以东面受于羊鼎之西。司马在羊鼎之东，二手执桃匕枋，以挹湆，注于疏匕，若是者三。",
                    "zhushu": "桃谓之歃。读如或舂或枕之枕。字或作桃者，秦人语也。此二匕者，皆有浅升，状如饭椮。桃长枋，可以抒物于器中者。注。犹写也。今文桃作枕，挹皆为扱。"
                },
                {
                    "paragraph": "尸兴，左执爵，右取肺，坐祭之，祭酒，兴，左执爵。",
                    "zhushu": "肺，羊祭肺。"
                },
                {
                    "paragraph": "次宾缩执匕俎以升，若是以授尸。尸却手授匕枋，坐祭，哜之，兴，覆手以授宾。宾亦覆手以受，缩匕于俎上以降。",
                    "zhushu": "哜湆者，明湆肉加耳，尝之以其汁，尚味。"
                },
                {
                    "paragraph": "尸席末坐，啐酒，兴，坐奠爵，拜，告旨，执爵以兴。主人北面于东楹东，答拜。",
                    "zhushu": "旨，美也。拜告酒美，答主人意。古文曰：东楹之东。"
                },
                {
                    "paragraph": "司马羞羊肉湆，缩执俎。尸坐奠爵，兴，取肺，坐绝祭，哜之，兴，反加于俎。司马缩奠俎于羊湆俎南，乃载于羊俎，卒载俎，缩执俎以降。",
                    "zhushu": "绝祭，绝肺末以祭。周礼曰：绝祭，湆使次，宾肉使司马大夫。礼多崇敬也。"
                },
                {
                    "paragraph": "尸坐执爵以兴。次宾羞羊燔，缩执俎，缩一燔于俎上，盐在右。尸左执爵，受燔，㨎于盐，坐振祭，哜之，兴，加于羊俎。宾缩执俎以降。",
                    "zhushu": "燔炙。"
                },
                {
                    "paragraph": "尸降筵，北面于西楹西，坐卒爵，执爵以兴，坐奠爵，拜，执爵以兴。主人北面于东楹东，答拜。主人受爵。尸升筵，立于筵末。",
                    "zhushu": ""
                },
                {
                    "paragraph": "主人酌，献侑。侑西楹西，北面拜受爵。主人在其右，北面答拜。",
                    "zhushu": "不洗者，俱献，间无事也。主人就右者，贱不专阶。"
                },
                {
                    "paragraph": "主妇荐韭、菹、醢，坐奠于筵前，醢在南方。妇賛者执二笾、䵄、蕡以授主妇。主妇不兴，受之，奠麷于醢南，蕡在麷东。主妇入于房。",
                    "zhushu": "醢在南方者，立侑为尸，使正馔统焉。"
                },
                {
                    "paragraph": "侑升筵自北方。司马横执羊俎以升，设于豆东。侑坐，左执爵，右取菹㨎于醢，祭于豆间；又取麷、蕡同祭于豆祭，兴，左执爵，右取肺，坐祭之，祭酒，兴，左执爵。",
                    "zhushu": ""
                },
                {
                    "paragraph": "次宾羞羊燔，如尸礼。侑降筵自北方，北面于西楹西，坐卒爵，执爵以兴，坐奠爵，拜。主人答拜。",
                    "zhushu": "答拜。拜于侑之右。"
                },
                {
                    "paragraph": "尸受侑爵，降洗。侑降立于西阶西，东面。主人降自阼阶，辞洗。尸坐奠爵于篚，兴对。卒洗。主人升。尸升自西阶，主人拜洗。尸北面于西楹西，坐奠爵，答拜，降盥。主人降，尸辞，主人对。卒盥，主人升。尸升，坐取爵，酌。",
                    "zhushu": "酌者，将酢主人。"
                },
                {
                    "paragraph": "司宫设席于东序，西面。主人东楹东，北面拜受爵。尸西楹西，北面答拜。",
                    "zhushu": ""
                },
                {
                    "paragraph": "主妇荐韭、菹、醢，坐奠于筵前，菹在北方。妇賛者执二笾、麷、蕡。主妇不兴，受。设麷于菹西北，蕡在麷西。主人升筵自北方。主妇入于房。",
                    "zhushu": "设笾于菹西北，亦辟铏。今文无二笾。"
                },
                {
                    "paragraph": "长宾设羊俎于豆西。主人坐，左执爵，祭豆笾，如侑之祭，兴，左执爵，右取肺，坐祭之，祭酒，兴。",
                    "zhushu": ""
                },
                {
                    "paragraph": "次宾羞匕湆，如尸礼。席末坐啐酒，执爵以兴。",
                    "zhushu": ""
                },
                {
                    "paragraph": "司马羞羊肉湆，缩执俎。主人坐奠爵于左，兴，受肺，坐绝祭，哜之，兴，反加于湆俎。司马缩奠湆俎于羊俎西，乃载之，卒载，缩执虚俎以降。",
                    "zhushu": "奠爵于左者，神惠变于常也。言受肺者，明有授。言虚俎者，羊、湆俎讫，于此虚不复用。"
                },
                {
                    "paragraph": "主人坐取爵以兴。次宾羞燔，主人受，如尸礼。",
                    "zhushu": ""
                },
                {
                    "paragraph": "主人降，筵自北方，北面于阼阶上坐卒爵，执爵以兴，坐奠爵，拜，执爵以兴。尸西楹西答拜。主人坐奠爵于东序南。",
                    "zhushu": "不降，奠爵于篚急。崇酒。"
                },
                {
                    "paragraph": "侑升。尸、侑皆北面于西楹西。",
                    "zhushu": "见主人不反位，知将与巳为礼。"
                },
                {
                    "paragraph": "主人北面于东楹东，再拜崇酒。",
                    "zhushu": "崇，充也。拜谢尸侑以酒薄充满。"
                },
                {
                    "paragraph": "尸、侑皆答，再拜。主人及尸、侑皆升，就筵。",
                    "zhushu": ""
                },
                {
                    "paragraph": "司宫取爵于篚以授妇，賛者于房东以授主妇。",
                    "zhushu": "房东，房户外之东。"
                },
                {
                    "paragraph": "主妇洗于房中，出实爵，尊南，西面拜献尸。尸拜于筵上，受。",
                    "zhushu": "尊南西面拜，由便也。"
                },
                {
                    "paragraph": "主妇西面于主人之席北拜送爵。入于房，取一羊铏，坐奠于韭菹西。主妇賛者执豕铏以从。主妇不兴，受，设于羊铏之西，兴，入于房，取糗与腵修，执以出，坐设之。糗在蕡西，修在白西，兴，立于主人席北，西面。",
                    "zhushu": "饮酒而有铏者，祭之余铏，无黍稷，杀也。糗，糗饵也。腵修，捣肉之脯。今文腵为断。"
                },
                {
                    "paragraph": "尸坐，左执爵，祭糗、修，同祭于豆祭。以羊铏之柶挹羊铏，遂以挹豕铏，祭于豆祭，祭酒。次宾羞豕匕湆，如羊匕湆之礼。尸坐啐酒，左执爵，尝上铏，执爵以兴，坐奠爵，拜。主妇答拜，执爵以兴。司士羞豕脀。尸坐奠爵，兴，受，如羊肉湆之礼，坐取爵，兴。次宾羞豕燔。尸左执爵，受燔，如羊燔之礼，坐卒爵，拜。主妇答拜",
                    "zhushu": ""
                },
                {
                    "paragraph": "受爵，酌，献侑。侑拜受爵。主妇主人之北西面答拜。",
                    "zhushu": "酌献者主妇。今文无西面。"
                },
                {
                    "paragraph": "主妇羞糗、修，坐奠糗于麷南，修在蕡南。侑坐，左执爵，取糗、修，兼祭于豆祭。司士缩执豕脀以升。侑兴，取肺，坐祭之。司士缩奠豕脀于羊俎之东，载于羊俎；卒，乃缩执俎以降。侑兴。",
                    "zhushu": "豕脀无湆，于侑礼杀。"
                },
                {
                    "paragraph": "次宾羞豕燔。侑受，如尸礼，坐卒爵，拜。",
                    "zhushu": ""
                },
                {
                    "paragraph": "主妇答拜",
                    "zhushu": ""
                },
                {
                    "paragraph": "受爵，酌以致于主人。主人筵上拜受爵。主妇北面于阼阶上答拜。",
                    "zhushu": "主妇易位，拜于阼阶上。辟并敬。"
                },
                {
                    "paragraph": "主妇设二铏与糗、修，如尸礼。主人其祭糗、修，祭铏，祭酒，受豕匕湆，拜啐酒，皆如尸礼。尝铏不拜。",
                    "zhushu": "主人如尸礼，尊也。其异者，不告旨。"
                },
                {
                    "paragraph": "其受豕脀，受豕燔，亦如尸礼。坐卒爵，拜。主妇北面答拜，受爵。",
                    "zhushu": ""
                },
                {
                    "paragraph": "尸降筵，受主妇爵以降。",
                    "zhushu": "将酢主妇。"
                },
                {
                    "paragraph": "主人降，侑降。主妇入于房。主人立于洗东北，西面。侑东面于西阶西南。",
                    "zhushu": "俟尸洗。"
                },
                {
                    "paragraph": "尸易爵于篚，盥，洗爵。",
                    "zhushu": "易爵者，男女不相袭爵。"
                },
                {
                    "paragraph": "主人揖尸、侑。",
                    "zhushu": "将升。"
                },
                {
                    "paragraph": "主人升。尸升自西阶，侑从。主人北面立于东楹东，侑西楹西北面立。",
                    "zhushu": "俟尸酌。"
                },
                {
                    "paragraph": "尸酌。主妇出于房，西面拜，受爵。尸北面于侑东，答拜。主妇入于房。司宫设席于房中，南面。主妇立于席西。",
                    "zhushu": "设席者，主妇尊。今文曰。南面立于席西。"
                },
                {
                    "paragraph": "妇賛者荐韭、菹、醢，坐奠于筵前，菹在西方。妇人賛者执䵄蕡以授妇賛者，妇賛者不兴，受，设麷于菹西，蕡在麷南。",
                    "zhushu": "妇人賛者，宗妇之少者。"
                },
                {
                    "paragraph": "主妇升筵。司马设羊俎于豆南，主妇坐，左执爵，右取菹㨎于醢，祭于豆间；又取麷蕡，兼祭于豆祭。主妇奠爵，兴，取肺，坐绝祭，哜之，兴，加于俎，坐捝手，祭酒，啐酒。",
                    "zhushu": "捝手者于帨。帨，佩巾。内则曰：妇人亦左佩纷。帨。古文帨作说。"
                },
                {
                    "paragraph": "次宾羞羊燔。主妇兴，受燔，如主人之礼。主妇执爵以出于房，西面于主人席北立卒爵，执爵拜。尸西楹西北面答拜。主妇入立于房。尸、主人及侑皆就筵",
                    "zhushu": "出房，立卒爵，宜，郷尊。不坐者，变于主人也。执爵拜，变于男子也。"
                },
                {
                    "paragraph": "上。宾洗爵以升，酌，献尸。尸拜受爵，宾西楹西北面拜送爵。尸奠爵于荐左。宾降。",
                    "zhushu": "上宾。宾，长也。谓之上宾，以将献异之。或谓之长宾。奠爵，爵，止也。"
                },
                {
                    "paragraph": "主人降，洗觯。尸、侑降。主人奠爵于篚，辞。尸对。卒洗，揖。尸升。侑不升。",
                    "zhushu": "侑不升，尸礼益杀，不从。"
                },
                {
                    "paragraph": "主人实觯酬尸，东楹东，北面坐奠爵，拜。尸西楹西，北面答拜，坐祭，遂饮，卒爵，拜。尸答拜，降洗。尸降辞。主人奠爵于篚，对。卒洗，主人升。尸升。主人实觯，尸拜受爵。主人反位，答拜。尸北面坐，奠爵于荐左。",
                    "zhushu": "降洗者。主人。"
                },
                {
                    "paragraph": "尸、侑、主人皆升筵，",
                    "zhushu": ""
                },
                {
                    "paragraph": "乃羞。宰夫羞房中之羞于尸、侑，主人、主妇，皆右之。司士羞庶羞于尸、侑，主人、主妇，皆左之。",
                    "zhushu": "二羞所以尽欢心。房中之羞，其笾则糗饵粉餈，其豆则酏食糁食。庶羞，羊、臐、豕、膮，皆有胾醢。房中之羞，内羞也。内羞在右，阴也。庶羞在左，阳也。"
                },
                {
                    "paragraph": "主人降，南面拜众宾于门东，三拜。众宾门东，北面，皆答壹拜。",
                    "zhushu": "拜于门东，明少南就之也。言三拜者，众宾贱，旅之也。众宾一拜，贱也。卿大夫尊，宾贱，纯臣也。位在门东。古文壹为一。"
                },
                {
                    "paragraph": "主人洗爵，长宾辞。主人奠爵于篚，兴对。卒洗，升酌，献宾于西阶上。长宾升，拜受爵。主人在其右，北面答拜。宰夫自东房荐脯醢，醢在西。司士设俎于豆北，羊骼一、膓一、胃一、切肺一、肤一。",
                    "zhushu": "羊骼，羊左骼，上宾，一体，贱也。荐与设俎者，既则俟于西序端。古文骼为胳。"
                },
                {
                    "paragraph": "宾坐，左执爵，右取肺，㨎于醢，祭之，执爵兴，取肺，坐祭之，祭酒，遂饮，卒爵，执以兴，坐奠爵，拜，执爵以兴。主人答拜受爵。宾坐取祭以降，西面坐委于西阶西南。",
                    "zhushu": "成祭于上，尊宾也。取祭以降，反下位也。反下位而在西阶西南，巳献，尊之。祭脯、肺。"
                },
                {
                    "paragraph": "宰夫执荐以从，设于祭东。司士执俎以从，设于荐东。",
                    "zhushu": ""
                },
                {
                    "paragraph": "众宾长升，拜受爵。主人答拜，坐祭，立饮，卒爵，不拜既爵。",
                    "zhushu": "既，尽也。长宾升者，以次第升受献。言众宾长拜，则其余不拜。"
                },
                {
                    "paragraph": "宰夫賛主人酌，若是以辩，",
                    "zhushu": "主人每献一人，奠空爵于棜，宰夫酌授于尊南。今文若为如，辩皆为徧。"
                },
                {
                    "paragraph": "辩受爵。其荐脯、醢与脀，设于其位。其位继上宾而南，皆东面。其脀体，仪也。",
                    "zhushu": "徧献乃荐，略之。亦宰夫荐司士脀。用仪者，尊体尽仪度，余骨可用而用之。尊者用尊体，卑者用卑体而巳。亦有切肺肤。今文仪皆作𦡫，或为议。"
                },
                {
                    "paragraph": "乃升长宾。主人酌酢于长宾，西阶上北面，宾在左。",
                    "zhushu": "主人酌自酢。序宾意。宾卑不敢酢。"
                },
                {
                    "paragraph": "主人坐奠爵，拜，执爵以兴。宾答拜，坐祭，遂饮，卒爵，执爵以兴，坐奠爵，拜。宾答拜。宾降。",
                    "zhushu": "降，反位。"
                },
                {
                    "paragraph": "宰夫洗觯以升。主人受，酌，降酬长宾于西阶南，北面，宾在左。主人坐奠爵，拜。宾答拜，坐祭，遂饮，卒爵，拜。宾答拜。",
                    "zhushu": "宰夫授主人觯，则受其虚爵，奠于篚。古文酌为爵。"
                },
                {
                    "paragraph": "主人洗，宾辞。主人坐奠爵于篚，对。卒洗，升酌，降复位。宾拜受爵，主人拜送爵。宾西面坐奠爵于荐左。",
                    "zhushu": ""
                },
                {
                    "paragraph": "主人洗，升酌，献兄弟于阼阶上。兄弟之长升，拜受爵，主人在其右，答拜，坐祭，立饮，不拜既爵，皆若是以辩。",
                    "zhushu": "兄弟长幼立饮，贱不别。大夫之宾，尊于兄弟。宰夫不賛酌者，兄弟以亲昵来，不以官待之。"
                },
                {
                    "paragraph": "辩受爵。其位在洗东，西面北上。升受爵。其荐脀设于其位。",
                    "zhushu": "亦辩献，乃荐既。云辩矣，复言升受爵者，为众兄弟言也。众兄弟升，不拜受爵，先著其位于上，乃后云荐脀设于其位，明位初在是也。位不继于主人，而云洗东，卑不统于尊。此荐脀皆使私人。"
                },
                {
                    "paragraph": "其先生之脀折，胁一，肤一，",
                    "zhushu": "先生长兄弟：折豕左肩之折。"
                },
                {
                    "paragraph": "其众仪也。",
                    "zhushu": ""
                },
                {
                    "paragraph": "主人洗，献内宾于房中，南面拜受爵。主人南面于其右，答拜，",
                    "zhushu": "内宾姑、姊妹及宗妇献于主妇之席东。主人不西面，尊，不与为宾主礼也。南面于其右，主人之位恒左人。"
                },
                {
                    "paragraph": "坐祭，立饮，不拜既爵。若是以辩，亦有荐脀。",
                    "zhushu": "亦设荐脀于其位。特牲馈食礼记曰：内宾立于房中西墉下，东面南上。宗妇北堂东面北上。"
                },
                {
                    "paragraph": "主人降洗，升献私人于阼阶上，拜于下，升受。主人答其长拜，乃降，坐祭，立饮，不拜既爵。若是以辩。宰夫賛主人酌主人于其群私人，不答拜。其位继兄弟之南，亦北上。亦有荐脀。",
                    "zhushu": "私人，家臣，巳所自谒除也。大夫言私人，明不纯臣也。士言私臣，明有君之道。北上，不敢专其位。亦有荐脀，初亦北面，在众宾之后尔。言继者，以爵既献为文，凡献位定。"
                },
                {
                    "paragraph": "主人就筵，",
                    "zhushu": "古文曰：升就筵。"
                },
                {
                    "paragraph": "尸作三献之爵。",
                    "zhushu": "上宾所献爵。不言三献作之者，宾尸而尸益卑，可以自举。"
                },
                {
                    "paragraph": "司士羞湆鱼，缩执俎以升。尸取膴祭，祭之，祭酒，卒爵。",
                    "zhushu": "不羞鱼七湆。略小味也。羊有正俎，羞七湆，肉湆。豕无正俎。鱼无𠤎、湆，𨺚，污之杀。"
                },
                {
                    "paragraph": "司士缩奠俎于羊俎南，横载于羊俎，卒，乃缩执俎以降。尸奠爵，拜。三献北面答拜",
                    "zhushu": ""
                },
                {
                    "paragraph": "受爵，酌，献侑，侑拜受，三献北面答拜。司马羞湆鱼一，如尸礼。卒爵，拜。三献答拜受爵，",
                    "zhushu": "司马羞湆鱼，变于尸。"
                },
                {
                    "paragraph": "酌致主人。主人拜受爵。三献东楹东北面答拜。",
                    "zhushu": "宾拜于东楹东。以主人拜受于席，就之。"
                },
                {
                    "paragraph": "司士羞一湆鱼，如尸礼，卒爵，拜。三献答拜受爵。",
                    "zhushu": ""
                },
                {
                    "paragraph": "尸降筵，受三献爵，酌以酢之。",
                    "zhushu": "既致主人，尸乃酢之，遂宾意。"
                },
                {
                    "paragraph": "三献西楹西北面拜受爵，尸在其右以授之。尸升筵，南面答拜，坐祭，遂饮，卒爵，拜。尸答拜，执爵以降，实于篚。",
                    "zhushu": ""
                },
                {
                    "paragraph": "二人洗觯，升实爵，西楹西，北面东上，坐奠爵，拜，执爵以兴。尸侑答拜，坐祭，遂饮，卒爵，执爵以兴，坐奠爵，拜。尸、侑答拜。皆降",
                    "zhushu": "三献而礼小成，使二人举爵，序殷勤于尸侑。"
                },
                {
                    "paragraph": "洗，升，酌，反位。尸、侑皆拜受爵，举觯者皆拜送。侑奠觯于右。",
                    "zhushu": "奠于右者，不举也。神惠。右不举，变于饮酒。"
                },
                {
                    "paragraph": "尸遂执觯以兴，北面于阼阶上酬主人。主人在右，",
                    "zhushu": "尸拜于阼阶上。酬礼杀。"
                },
                {
                    "paragraph": "坐奠爵，拜。主人答拜，不祭，立饮，卒爵，不拜既爵，酌，就于阼阶上酬主人。",
                    "zhushu": "言就者，主人立待之。"
                },
                {
                    "paragraph": "主人拜受爵，尸拜送。",
                    "zhushu": "酬不奠者，急酬侑也。"
                },
                {
                    "paragraph": "尸就筵。主人以酬侑于西楹西，侑在左。坐奠爵，拜，执爵兴。侑答拜，不祭，立饮卒爵，不拜既爵，酌，复位。侑拜受，主人拜送。",
                    "zhushu": "言酌复位，明授于西阶上。"
                },
                {
                    "paragraph": "主人复筵，乃升长宾。侑酬之，如主人之礼。",
                    "zhushu": "遂，旅也。言升长宾，则有賛呼之。"
                },
                {
                    "paragraph": "至于众宾，遂及兄弟，亦如之。皆饮于上，",
                    "zhushu": "上西阶上。"
                },
                {
                    "paragraph": "遂及私人。拜受者升受下饮，",
                    "zhushu": "私人之长拜于下，升受兄弟之爵，下饮之。"
                },
                {
                    "paragraph": "卒爵，升，酌，以之其位，相酬。辩。",
                    "zhushu": "其位，兄弟南位，亦拜受，拜送，升酌由西阶。"
                },
                {
                    "paragraph": "卒饮者实爵于篚。",
                    "zhushu": "未受酬者，虽无所旅，犹饮。"
                },
                {
                    "paragraph": "乃羞庶羞于宾兄弟。内宾及私人、",
                    "zhushu": "无房中之羞，贱也。此羞同时羞，则酌房中亦旅其始。主妇举酬于内宾，遂及宗妇。"
                },
                {
                    "paragraph": "兄弟之后生者举觯于其长，",
                    "zhushu": "后生，年少也。古文觯皆为爵。延熹中，诏校书定作觯。"
                },
                {
                    "paragraph": "洗，升酌，降，北面立于阼阶南，长在左。坐奠爵，拜，执爵以兴。长答拜，",
                    "zhushu": "长在左，辟主人。"
                },
                {
                    "paragraph": "坐祭，遂饮，卒爵，执爵以兴，坐奠爵，拜，执爵以兴。长答拜，洗，升酌，降，长拜受于其位。举爵者东面答拜爵。上",
                    "zhushu": "拜受答。拜不北面者，傧尸礼杀，长宾言奠，兄弟言止，互相发明相待也。"
                },
                {
                    "paragraph": "宾。长献于尸，如初。无湆，爵，不止。",
                    "zhushu": "如初，如其献侑酌致。主人受尸酢也。无湆爵，不止，别不如初者，不使兄弟，不称加爵，大夫尊也。不用觚，大夫尊者也。"
                },
                {
                    "paragraph": "宾一人举爵于尸，如初。亦遂之于下",
                    "zhushu": "一人次宾，长者如初。如二人洗觯之为也。遂之于下者，遂及宾兄弟，下至于私人，是言亦遂之于下，言上无湆爵不止，互相发明。"
                },
                {
                    "paragraph": "宾及兄弟交错其酬，皆遂。及私人爵，无筭。",
                    "zhushu": "筭，数也。长宾取觯酬兄弟之党，长兄弟取觯酬宾之党，唯巳所欲，无有次弟之数也。"
                },
                {
                    "paragraph": "尸出，侑从。主人送于庙门之外，拜，尸不顾，",
                    "zhushu": "拜送之。"
                },
                {
                    "paragraph": "拜侑与长宾，亦如之。众宾从。",
                    "zhushu": "从者不拜送也。"
                },
                {
                    "paragraph": "司士归尸、侑之俎。",
                    "zhushu": "尸侑尊送其家。"
                },
                {
                    "paragraph": "主人退。",
                    "zhushu": "反于寝也。"
                },
                {
                    "paragraph": "有司彻。",
                    "zhushu": "彻堂上下之荐俎也。外宾尸，虽堂上，妇人不彻。"
                },
                {
                    "paragraph": "若不宾尸，",
                    "zhushu": "不宾尸，谓下大夫也。其牲物则同，不得备其礼耳。旧说云：谓大夫有疾病，摄昆弟祭，曽于问，曰：摄主不厌祭，不旅，不假，不绥祭，不配，布奠于宾，宾奠而不举，而此备有，似失之矣。"
                },
                {
                    "paragraph": "则祝、侑亦如之。",
                    "zhushu": "谓尸七饭时。"
                },
                {
                    "paragraph": "尸食，",
                    "zhushu": "八饭。"
                },
                {
                    "paragraph": "乃盛俎，臑臂、肫、脡脊、横脊、短胁、代胁，皆牢，",
                    "zhushu": "盛者，盛于肵俎也。此七体，羊、豕，其脊、胁皆取一骨也，与所举正脊、干、骼凡十矣。肩未举，既举，而俎犹有六体焉。"
                },
                {
                    "paragraph": "鱼七，",
                    "zhushu": "盛，半也。鱼十有五而俎，其一巳举。必盛半者，鱼无足翼，于牲象脊胁而己。"
                },
                {
                    "paragraph": "腊辩，无髀。",
                    "zhushu": "亦盛半也。所盛者，古体也，脊属焉。言无髀者，云一纯而俎，嫌有之。古文髀作脾。"
                },
                {
                    "paragraph": "卒盛，乃举牢肩。尸受，振祭，哜之。佐食受，加于肵。",
                    "zhushu": "卒己。"
                },
                {
                    "paragraph": "佐食取一俎于堂下以入，奠于羊俎东。",
                    "zhushu": "不言鱼俎，东主于尊。"
                },
                {
                    "paragraph": "乃摭于鱼、腊俎，俎释三个，其余皆取之，实于一俎以出。",
                    "zhushu": "个，犹枚也。鱼摭四枚，腊摭五枚。其所释者，腊则短胁、正胁、代胁，鱼三枚而巳。古文摭为摕。"
                },
                {
                    "paragraph": "祝，主人之鱼、腊取。于是",
                    "zhushu": "祝，主人、主妇俎之鱼腊取于此者，大夫之礼文，待神余也。三者各取一鱼。其腊，主人臂，主妇臑，祝则骼也与？此皆于鼎侧更载焉。不言主妇，未闻。"
                },
                {
                    "paragraph": "尸不饭，告饱，主人拜侑，不言。尸又三饭。",
                    "zhushu": "凡十三饭，士九饭，大夫十一饭，其余有十三饭、十五饭。"
                },
                {
                    "paragraph": "佐食受牢举，如傧。",
                    "zhushu": "举肺脊。"
                },
                {
                    "paragraph": "主人洗，酌，酳。尸宾，羞肝，皆如傧礼。卒爵，主人拜。祝受尸爵，尸答拜。祝酌授尸，尸以醋主人，亦如傧。其绥祭，其嘏，亦如傧。",
                    "zhushu": "肝，牢肝也。绥皆当作挼，挼读为藏其堕之堕，古文为㨎。"
                },
                {
                    "paragraph": "其献祝与二佐食，其位、其荐脀，皆如傧。",
                    "zhushu": ""
                },
                {
                    "paragraph": "主妇，其洗献于尸，亦如傧。",
                    "zhushu": "自尸侑不饭告饱至此，与傧同者，在上篇。"
                },
                {
                    "paragraph": "主妇反取笾于房中，执枣、糗，坐设之。枣在稷南，糗在枣南。妇賛者执栗、脯。主妇不兴，受，设之。栗在糗东，脯在枣东。主妇兴，反位。",
                    "zhushu": "枣，馈食之笾。糗，羞笾之实。杂用之，下宾尸也。栗，脯，加笾之实也。反位。反主人之北拜送爵位。"
                },
                {
                    "paragraph": "尸左执爵，取枣、糗。祝取栗、脯以授尸。尸兼祭于豆祭，祭酒，啐酒。次宾羞牢燔，用俎，盐在右。尸兼取燔，㨎于盐，振祭，哜之。祝受，加于肵，卒爵，主妇拜，祝受尸爵。尸答拜。",
                    "zhushu": "自主妇反笾至受加于肵，此异于宾。"
                },
                {
                    "paragraph": "祝易爵，洗，酌，授尸。尸以醋主妇。主妇主人之北拜受爵，尸答拜。主妇反位，又拜。上佐食绥祭如傧，卒爵，拜。尸答拜。",
                    "zhushu": "主妇夹爵拜。为不宾尸降崇敬。今文酢曰酌。"
                },
                {
                    "paragraph": "主妇献祝，其酌如傧。拜，坐受爵。主妇主人之北答拜。",
                    "zhushu": "自尸卒爵至此，亦与宾同者，亦在上篇。"
                },
                {
                    "paragraph": "宰夫荐枣、糗，坐设枣于菹西，糗在枣南。祝左执爵，取枣、糗，祭于豆祭，祭酒，啐酒。次宾羞燔，如尸礼，卒爵。",
                    "zhushu": "内子不荐笾。祝贱，使官可也。自宰夫荐至宾羞燔，亦异于宾。"
                },
                {
                    "paragraph": "主人受爵，酌献二佐食，亦如傧。主妇受爵以入于房。",
                    "zhushu": ""
                },
                {
                    "paragraph": "宾长洗爵献于尸，尸拜受。宾户西，北面答拜，爵止。",
                    "zhushu": "尸止爵者，以又献礼成，欲神惠之均于室中，是以奠而待之。"
                },
                {
                    "paragraph": "主妇洗于房中，酌致于主人，主人拜受。主妇户西北面拜送爵。司宫设席。",
                    "zhushu": "拜受，乃设席，变于士也。"
                },
                {
                    "paragraph": "主妇荐韭、菹、醢坐设于席前，菹在北方。妇賛者执枣、糗以从。主妇不兴，受，设枣于菹北，糗在枣西。佐食设俎，臂、脊、胁、肺皆牢，肤三，鱼一，腊臂。",
                    "zhushu": "臂，左臂也。特牲五体，此三者，以其牢与腊臂，而七牢腊俱臂，亦所谓腊如牲体。"
                },
                {
                    "paragraph": "主人左执爵，右取菹，㨎于醢，祭于豆间，遂祭笾，奠爵，兴，取牢肺，坐绝祭，哜之，兴，加于俎，坐捝手，祭酒，执爵以兴，坐卒爵，拜。",
                    "zhushu": "无从者，变于士也，亦所谓顺而摭也。"
                },
                {
                    "paragraph": "主妇答拜受爵，酌以醋，户内北面拜。",
                    "zhushu": "自酢不更爵杀。"
                },
                {
                    "paragraph": "主人答拜，卒爵，拜。主人答拜。主妇以爵入于房，",
                    "zhushu": ""
                },
                {
                    "paragraph": "尸作止爵，祭酒，卒爵，宾拜。祝受爵，尸答拜。",
                    "zhushu": "作止爵，乃祭酒，亦变于士。自爵止至作止爵，亦异于宾。"
                },
                {
                    "paragraph": "祝酌授尸，宾拜受爵，尸拜送。坐祭，遂饮，卒爵，拜。尸答拜。献祝及二佐食。",
                    "zhushu": ""
                },
                {
                    "paragraph": "洗，致爵于主人。",
                    "zhushu": "洗致爵者，以承佐食。贱，新之。"
                },
                {
                    "paragraph": "主人席上拜受爵，宾北面答拜，坐祭，遂饮，卒爵，拜。",
                    "zhushu": ""
                },
                {
                    "paragraph": "宾答拜受爵，酌，致爵于主妇。主妇北堂。司宫设席，东面。",
                    "zhushu": "北堂，中房以北，东面者，变于士妻。宾尸。不变者，宾尸礼异矣。内子东面，则宗妇南面西上。内宾自若，东面南上。"
                },
                {
                    "paragraph": "主妇席北东面拜受爵，宾西面答拜。",
                    "zhushu": "席北东面者，北为下。"
                },
                {
                    "paragraph": "妇賛者荐韭、菹，醢。菹在南方。妇人賛者执枣、糗授妇賛者。妇賛者不兴，受。设枣于菹南，糗在枣东。",
                    "zhushu": "妇人賛者。宗妇之弟妇也。今文曰妇也。賛者执枣糗授妇，賛者不兴，受。"
                },
                {
                    "paragraph": "佐食设俎于豆东，羊臑，豕折，羊脊、胁，祭肺一、肤一、鱼一，腊臑。",
                    "zhushu": "豕折，豕折骨也。不言所折，略之。特牲：主妇觳折，豕无脊胁，下主人羊豕四体，与腊臑而五。"
                },
                {
                    "paragraph": "主妇升筵坐，左执爵，右取菹㨎于醢，祭之，祭笾，奠爵，兴，取肺，坐绝祭，哜之，兴，加于俎，坐捝手，祭酒，执爵兴，筵北东面立卒爵，拜。",
                    "zhushu": "立饮，拜既爵者，变于大夫。"
                },
                {
                    "paragraph": "宾答拜。",
                    "zhushu": ""
                },
                {
                    "paragraph": "宾受爵，易爵于篚，洗，酌醋于主人，户西北面拜。主人答拜，卒爵，拜。主人答拜。宾以爵降，奠于篚。",
                    "zhushu": "自宾及二佐食室，此亦异于宾。"
                },
                {
                    "paragraph": "乃羞。宰夫羞房中之羞。司士羞庶羞于尸、祝、主人、主妇，内羞在右，庶羞在左。",
                    "zhushu": ""
                },
                {
                    "paragraph": "主人降，拜众宾，洗，献众宾。其荐脀，其位、其酬醋，皆如傧礼。主人洗，献兄弟与内宾与私人，皆如傧礼。其位、其荐脀，皆如傧礼。卒，乃羞于宾。兄弟、内宾及私人。辩",
                    "zhushu": "自乃羞至私人之荐脀，此亦与傧同者，在此篇。不傧尸，则祝犹侑耳。卒，巳也。乃羞者，羞庶羞。"
                },
                {
                    "paragraph": "宾长献于尸。尸醋，献祝。致醋，宾以爵降，实于篚。",
                    "zhushu": "致，谓致爵于主人、主妇。不言如初者，爵不止，又不及佐食。"
                },
                {
                    "paragraph": "宾。兄弟交错其酬，无筭爵。",
                    "zhushu": "此亦与傧同者，在此篇。"
                },
                {
                    "paragraph": "利洗爵，献于尸。尸醋，献祝。祝受，祭酒，啐酒，奠之。",
                    "zhushu": "利献不及主人杀也。此亦异于宾。"
                },
                {
                    "paragraph": "主人出，立于阼阶上，西面。祝出，立于西阶上，东面。祝告于主人曰：利成。祝入。",
                    "zhushu": ""
                },
                {
                    "paragraph": "主人降，立于阼阶东，西面。尸谡祀前，尸从，遂出于庙门。祝反，复位于室中。祝命佐食彻尸俎。佐食乃出尸俎于庙门外，有司受，归之，彻阼荐俎，",
                    "zhushu": "自主人出至此，与宾杂者也。先𦿉彻主人荐俎者，变于士特牲馈食礼曰：彻阼俎豆笾，设于东序下。"
                },
                {
                    "paragraph": "乃𦿉如傧。",
                    "zhushu": "谓上篇自司宫设对席至此馂兴出也。古文𦿉作馂。"
                },
                {
                    "paragraph": "卒𦿉。有司官彻馈，馔于室中西北隅，南面，如馈之设，右几，厞用席，",
                    "zhushu": "官彻馈者，司马、司士举俎，宰夫取敦及豆，比于尸谡，改馔当室之白。孝子不知神之所在，庶其飨之于此，所以为厌饫。不令妇人改彻馔敦豆，变于始也。尚使官也。佐食不举羊豕俎，亲馂，尊也。厞，隐也。古文右作侑，厞作茀。"
                },
                {
                    "paragraph": "纳一尊于室中。",
                    "zhushu": "阳厌杀，无玄酒。"
                },
                {
                    "paragraph": "司宫埽祭。",
                    "zhushu": "埽豆间之祭。旧说云：埋之西阶东。"
                },
                {
                    "paragraph": "主人出，立于阼阶上，西面。祝执其俎以出，立于西阶上，东面。司宫阖牖户，",
                    "zhushu": "闭牖与户为鬼神。或者欲幽暗。"
                },
                {
                    "paragraph": "祝告利成，乃执俎以出于庙门外，有司受，归之。众",
                    "zhushu": ""
                },
                {
                    "paragraph": "宾出，主人拜送于庙门外，乃反。",
                    "zhushu": "拜送宾者，亦拜送其长。不言长宾者，下大夫无尊宾也。"
                },
                {
                    "paragraph": "妇人乃彻。",
                    "zhushu": "彻祝之荐，及房中荐俎。不使有司者，下上大夫之礼。"
                },
                {
                    "paragraph": "彻室中之馔。",
                    "zhushu": "有司馔之妇人彻之外内相兼礼杀"
                }
            ]
        }
    ]
}